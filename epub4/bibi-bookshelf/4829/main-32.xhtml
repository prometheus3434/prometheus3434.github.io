<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<h2>2.</h2>
<p>Saat sabahın dördünü gösteriyordu. Yatak çarşafı terden ıslanmıştı. Ozan yatakta dönüp durmuş ya sıcaktan ya huzursuzluktan doğru dürüst uyuyamamıştı. Ağzı kupkuruydu. Havalandırma hâlâ tam güç çalışmaya geçmemiş olmalıydı. Üzerinde sadece donuyla salona gitti. Aydınlatma, tasarruf kademesi için bile zayıftı. Bataryalar ne kadar dayanabilirdi? Bir bardak alıp buzdolabının su pınarına uzattı. Su oda sıcaklığından belki birkaç derece serindi. Su haznesi gösterge ışığı da zayıfça göz kırpmaya başlamıştı. Pencereye doğru yürüdü. Gizli aydınlatma gönülsüzce çalıştı. Dışarıda elektrik olan bölgeler siyah bir kumaş üzerinde sergilenen mücevherler gibi pırıldıyordu. Bu bölgelerde yerel depolama tesisleri daha iyi durumda olmalıydı. Karanlık bölgelerde sokak aydınlatmaları bile çalışmıyordu.</p>
<p>Planın uygulanması ona şimdi her nedense zor gelse de başka çaresi kalmamıştı. Duhan sitesine, o manyakların arasına yerleşmek istemiyordu. Kaldı ki bu istese de olmayacaktı. Karısı da ne evine dönmek ne de başka bir şey yapmak istiyordu. Onunla İbrahim Hoca denen şarlatanın başlarına diktiği gardiyanlar olmadan konuşamıyordu. Ne yapacaktı? Sibel herhangi bir başka çözüm de önermiyordu. Bütün telefon görüşmeleri karısının daha sonra konuşma isteğiyle sona eriyordu. Sonra konuşulmayacağını ikisi de biliyordu. Orada kalmaya devam ettikleri sürece karısı da fazı da duruma alışacak, şarlatanın sahte güvenlik adasından vazgeçemez olacaklardı. Konuşmayı ertelemek sadece zaman kazanmak içindi.</p>
<p>Böyle düşününce yapacağı eylem haklı olduğu için ahlaki de geliyordu. Bu bir şok tedavisiydi. Kızını elbette karısından kaçırmak istemiyordu. Belki böylece Sibel oradan çıkar evine gelirdi.</p>
<p>O halde huzursuzluğunun nedeni buradaki hayatın eskisinden bile kötü oluşu muydu? Aşağıda kurbağa yiyen ne idüğü belirsiz insanlar vardı. Sitede yaşadıkları bile şüpheliydi. Kaldı ki yabancı diller konuşanlar son bir yıldır iyice artmıştı. Arkasından bir Afrika dilinde bağırıp çağıran o şişko kadınla aynı binada yaşıyordu. Bu insanlarla ne gibi ortak noktaları olabilirdi? Sonra Mina eski okuluna mı dönecekti? Sibel bunu kabul eder miydi? Gidip içki dolabını karıştırdı. Yarım kalmış bir sürü şişe. Viskiler, votkalar, denemek için aldıkları bir stuka.Akima Di-mayev geldi. İçki hazırlayışı, tipi, kırmızı pantolonu. Bu adamla fazını yan yana düşünemiyordu. Ne yapmıştı? Kimdi bu adam? Nevit’in arkadaşı Kuzey’in tanıdığı biri. Kuzey kimdi? Ne iş yapardı? Dimayev gibi birini neden tanırdı? Dimayev fazını kaçırdıktan sonra ortadan kaybolsa onu nerede bulurdu? Dimayev kaçırma işlerini daha önce yapmış biriydi. Belki küçük fazları kaçırıp orada burada pazarlayan bir çetenin parçasıydı. Mina’ya 20000 CCE’den daha fazla verecek birini bulduğunda onu satmayacağını nereden biliyordu?</p>
<p>Huzursuzluğunun asıl nedeni buydu. Yapamayacaktı. Kuruntuları yersiz olabilir miydi? Belki Kuzey iyi bir referanstı ama bu konuda artık sağlıklı düşünemiyordu. Kime güvenebileceğini bilmiyordu. Plandan vazgeçmişti. Mina, Duhan sitesinde kalabilirdi. En azından nerede olduğunu bilirdi. Sonra nasılsa bir</p>
<p>Bir tür deniz yosunundan yapılan spirit sınıfı alkollü içki. çaresine bakardı. Sabah ilk işi Dimayev’i aramak olacaktı. Eski filmlerden bir iki tane seyretti ama gözü ikide bir saate gidiyor, dakikaları sayıyordu. Havalandırma sistemi içeri ılık, nemli ve is kokulu bir hava üflüyordu. Gerginlik ve uykusuzluktan kafası kazan gibiydi, iştahı olmamasına rağmen oyalanmak için bir şeyler atıştırmak istedi. Dolaba giderken dışarı baktı. Piramidin gölgesi batıda çizgileri bulanık bina denizine doğru kör bir bıçak gibi uzamıştı. Yine sıcak bir gün olacaktı.</p>
<p>Dolapta hazır yemek kutuları dışında hemen hiçbir şey yoktu. Tasarruf ayarında çalıştığı için bu belki de iyiydi. Daha fazla bekleyemeyip Dimayev’i aradı. Telefon uzun uzun çaldı. Uyuyor muydu? Bugün operasyon günüydü. Duhan sitesinde çocuklar hazırlanıyor olmalıydı. Plana göre saat yedi buçukta siteden hareket edeceklerdi. Ama işi Dimayev bizzat yapacak değildi. Gelgeldim elinde başka telefon numarası da yoktu. Ne büyük aptallık! Salonda gidip geldi. Ne yapmalı da onları durdurmalıydı? Dimayev’i yeniden aradı. “Aç ulan şunu. Aç!” Şimdiden ter içinde kalmıştı. Kendini zorlayarak yürümeyi kesti. O sırada telefonundan bir mesaj biplemesi geldi. Kalbi çarparak mesajı açtı.</p>
<p>“İstanbul Belediyeler Birliği Havalandırma Sistemleri Genelgesi, Temel Iklimlendirme Kanunu yirmi dördüncü madde hükümleri ve Piramit Sitesi Yönetim Planı İklimlendirme Bölümü hükümlerine aykırı olarak daire şeffaf panellerini söktüğünüz tespit edilmiş olup site hesabınıza 950 CCE ceza uygulanmıştır. Ayrıca Belediyeler Birliği’ne sunulan aylık raporda durumla ilgili bilgi verilmiştir. Bilgilerinize.”</p>
<p>Metne bir süre sanki bilmediği bir dildeymiş gibi boş boş baktı. Sonra sildi.</p>
<p>Sibel’i aramalıydı. Ama ona ne söyleyecekti? Kızlarını kaçırtmak için adam tuttuğunu mu? O zaman onu da kızını da tamamen kaybederdi. Ama buna mecbur kalmamış mıydı? Sibel önce onu aramış, Kilyos’ta kızıyla kampa davet etmişti. Birkaç saat sonra tekrar aramış kampın iptal edildiğini bildirmişti. Karısının sesindeki bir ton veya sezgileri kuşkulanmasına neden olmuş, Duhan site yönetimini arayarak kendini Batı Karadeniz Sahil Güvenlik Sekreterliği müfettişi olarak tanıtmış ve kampın tarihini teyit için aradığını söylemişti. Kamp 14-16 Ağustos tarihlerinde yapılacaktı! Onu Dimayeve iten Sibel’di. Bir şey olmuş ve yalan söylemişti. Belli ki kampa kızıyla gitmesini istemişti. Sonra araya birileri girmişti. Onu ailesinden koparmaya çalışıyorlardı. Belki Sibel’de artık oradan kurtulmak istiyordu. Onu arayıp neler olduğunu sormayı düşündü ama Sibel telefonda konuşmak istemeyecek, belki de kampın iptal edildiğinde ısrar edecek, site yönetim merkezindeki görevlinin bundan haberi olmayabileceğini söyleyecekti. Karısının tepkisinden yine de emin olamıyordu. Kalkıştığı şey şimdi kendine bile çok riskli gelirken Sibel ne düşünürdü? Polisi arayıp kendi kendini ihbar edemezdi.</p>
<p>Su yapıcısının haznesine baktı. Bir litre kadar su vardı. Ama minik ekranı mineral tabletinin bittiğini söylüyordu. Buna aldırmadan bir iki yudum saf su içti. Alışkın olmadığı tadı acımsı geldi. Çekmeceleri hızla karıştırdı. Bir kutunun içinde iki tane mineral tableti buldu. Birini alete taktı.</p>
<p>Arabaya atlayıp çocukların otobüsünü takip edebilir miydi? Böylece Dimayev’in adamlarını durdurabilirdi. Ama yetişmesi, onları bulması zor görünüyordu. Hem operasyondan önce bunu yapması tehlikeli olurdu. Otobüste korumalar olabilirdi. İbrahim Hoca denen o pisliğin eli kolu uzundu. Onu tutuklatabilirdi bile. Adamlara yolda ulaşıp müdahale edemezdi. Onu tanımazlardı. Onlar Dimayev’den emir alırlardı. Hem silahları da olacaktı.</p>
<p>Dakikalar akıyor, yaptığı affedilmez hatayı telafi edememenin çaresizliği yüzünden kıvranıyordu. Kuzey ona yardım edebilir miydi? Belki Dimayev’e başka bir yoldan ulaşabilirdi. Kuzey’i aradı ama telefon kapalıydı. Neredeydi herkes!</p>
<p>Belki de boşuna paniğe kapılıyordu. Belki yaptığı o kadar da yanlış değildi. Dimayev bir iki saat sonra onu arayacak, Mina’yı aldıklarını bildirecek, teslim noktası konusunda anlaşacaklardı. Sonuçta Dimayev’i ilanlardan bulmamış, Nevit’in arkadaşı tarafından yönlendirilmişti. Dimayev’den hoşlanmamıştı. Ama para için insan kaçıran aynı zamanda hoşlanacağı biri olabilir miydi? Gün içinde teslim noktasında kızını kollarına alıp sakinleştirecek, bir yerde bir şeyler yiyecekler, sonra Sibel’i arayacaklardı. Ona kızıyla zaman geçirmek için başka çaresi kalmadığını söyleyecek, empati kurmasını isteyecekti. Bunda anlaşılmayacak bir şey yoktu. Kızıyla zaman geçirmek için o şarlatanlarla kamp yapmayı bile kabul etmişti. Peki, o şarlatan çetesi nasıl davranacaktı? İbrahim Hoca çetesini üzerine salar mıydı? Ne yapabilirdi ki? Bunu düşündükçe çıldıracak gibi oluyordu. Kendi kızını yanma almak için onun üzerinde hiçbir hakkı olmayan bir çetenin tepkisini hesaplamak zorunda olduğu bir duruma nasıl gelebildiğini anlamıyordu. Belki boşu boşuna büyütüyordu. Sibel de arkadan gelecek Duhan sitesi macerası bitecekti. Belki de bir iki gün sonra üç beş iri yarı adam yolunu kesecek, onu darp edecekler, Mina’yı da alıp götüreceklerdi! O zaman ne yapardı? Onu cebindeki hiçbir işe yaramayan güvenlik anahtarı mı koruyacaktı? Daha da kötüsü o durumda Sibel’le yollarının tamamen ayrılması olurdu. Aralarında kalan ne varsa çökebilirdi. Kızını bir daha görebilir miydi? Hem bunları düşünmek için biraz geç değil miydi? Üstelik hiçbir şey yapmaması durumunda kopuşu engelleyebileceğini sanmıyordu. Hayır, doğru olan buydu. Yapılması gereken buydu. Konuşabileceği, fikirlerine güvendiği, görüş alabileceği birilerinin olmaması ne berbat bir şeydi! Ama kim nasıl fikir verebilirdi ki? Kim bu koşulları hayal eder, onunla em-pati kurabilirdi? Bir karar vermek zorundaydı ve vermişti. Bu, doğru ya da yanlış olduğu önceden belli olmayan kararlardandı. Dimayev’le ilgili kuşkularının somut tek nedeni kızıydı. Ortada çocuk olunca içindeki paranoyağın uyanması normaldi. Sibel de belki bu şokla kendine gelirdi. Belki bir hafta sonra her şey yoluna girmiş olurdu. Biraz rahatladı. Derin bir nefes aldı. Belki de en iyisi Dimayev’in telefonunu beklemekti.</p>
<p>Dışarıda, havalandırma sistemi çalışan serin bir yerde kahvaltı etmeye karar verdi. Bir süre önce ailece gittikleri bir yer aklına geldi. Bakırköy eski marinadaki zamana direnen yüksek binalardan birindeydi. Serin, kuru ve vanilya kokulu atmosferiyle hoşlarına giderdi. Daireden çıkmak için kapıyı açınca özleminin aksine sıcak ve nemli bir havayla çarpıştı. Avlu havuzundaki su mu buharlaşmıştı? Ağır bir palmiye yağı kokusu da vardı. Sanki sitenin avlusuna değil karanlık bir istasyondan Konteyner Kente çıkmıştı! Burayı bir an önce elden çıkartmaları iyi olacaktı. Ama artık kime satabilirdi? Bu kokuyla karşılaşan kim doğru dürüst para verirdi? Çulsuz Avrupah öğrenciler, gönüllüler bile ortadan kaybolmuşlardı! Trabzanlardan loş, gri iç avluya baktı. Havuzda giysiye benzer bir şeyler yüzüyordu. Çimlerde, kimi yan yana, kimi gelişigüzel uzanmış uyuyan yarı çıplak insanlar vardı. Birkaç soğuk ateş pırıltısı da gördü. Palmiye yağı kokusu bunlardan mı geliyordu? Hâlâ çalışmadığından emin olduğu asansöre doğru yürüdü. O şişko kadınının katından geçme düşüncesi tedirgin ediciydi. Aniden geri döndü. Eve girdi. Koridordaki dolaba gitti. Yanına bir şeyler almaya karar vermişti. Gürcistan’daki ormanlarda kamp yapmak hevesiyle yıllar önce aldıkları ama hiç kullanmadıkları sırt çantalarını buldu. Birinin içine iç çamaşırı, yürüyüş ayakkabıları, diş fırçası, çok amaçlı batarya, yedek telefon, bant, çakı, mutfak dolabından bıçak, acil dolabından körleştirici flaş, fener yerleştirdi. Dolabın bir köşesinde bir zamanlar Ne-vit’in verdiği araç acil yakıt pilini gördü. Küçük bir el çantası ka dardı. Kopenhag’dan getirmişti. Küçük bir firma yapıyordu. Ne-vit, kullanılmadığı zaman şarjı neredeyse yüzde yüz koruduğunu söylemişti. Üretimi çok pahalı olduğundan sadece satın alma gücü olan hayatta kalma meraklıları için üretiliyordu. Yanma alıp almamakta tereddüt etti. İki üç yıldır orada duruyor olmalıydı. Eline alıp bilgi ekranına dokununca turuncu renkli ekran, şarjın %55’de olduğu bilgisini verdi. Nevit ona verirken de aşağı yukarı yarı yarıya dolu olduğunu hatırlıyordu. Onu yanma almak Nevit’in kıyamet senaryolarının haklılığım kabul etmek anlamına geldiği için tereddütlüydü ama çantaya attı. Odaları dolaştı. Her nedense buraya bir süre dönmeyebileceğini düşünmeye başlamıştı. Palmiye yağı kokusu işgalin ilanı gibiydi. Ne yapacağım, nereye gideceğini bilmiyordu. Önce kızını alacak sonrasına sonra bakacaktı. Belki geçici bir süre büroda kalabilirlerdi. O arada siteye, bütün kente ne olduğu ortaya çıkardı. Başka ne almalıydı? Yatak odasına seyirtti. Sibel’in çekmecelerini karıştırdı. Şok tabancasını buldu. Nitrojen tüpü takılıydı. Yedek tüp kutusunu da buldu. Çalışır mıydı? Tüplerin kullanım süresi ne kadardı? Hepsini çantaya attı. Para? Sistemde yeterince parası vardı. İki yüz bin CCE’nin biraz üzerinde. Ama elektrik kesintileri kaygı vericiydi. Yaygın kesintilerin ödemeleri aksattığını duymaya başlamıştı. Sisteme ulaşılmadığı bir yerde acil bir şey satın alması gerekirse ne yapacaktı?</p>
<p>Giysi dolabının arkasında Sibel’in küçük mücevher kasasını buldu. Kendi parmak izini tanımlamışlar mıydı? işaret parmağını tarayıcıya bastırdı. Kapak iki saniye sonra bir biplemeyle açıldı, içeride bir iki pırlanta yüzük ve küpe vardı. Diğerlerini Sibel yanma almış olmalıydı. Bulduklarını çantanın iç cebine yerleştirdi. Mutfağa gitti. Buzdolabındaki birkaç hazır yemek kutusunu aldı. Su yapıcıdaki suyu kamp termosuna boşaltıp hepsini çantasına tıktı. Ter içinde kalmıştı. Çıkmadan bir duş almayı düşündü. Ama hem su yeterince gelmeyecekti hem de kısa süre içerisinde yine sırılsıklam olacaktı. Çantayı sırtına takmış tam çıkarken yine geri döndü ve banyo dolabından maske kutusunu aldı. Bugün tozlu bir gün olacak gibiydi.</p>
<p>Kapıyı çekip çıktı. Belki akşama kızıyla buraya geri dönecekti. Havuz temizlenmiş koku kaybolmuş, çimler temizlenmiş olacaktı. Kurbağa yiyenlerin gitmiş ve havasının düzelmiş olması bile yeterdi. Bir şeyler de iyiye gitmeliydi! Asansör kulesinin merdivenlerinden inmeye başladı. O şişko kadınla hangi katta karşılaşmıştı? Onlar burada ne arıyordu? Aşağıdaki yamyamlarla bir ilgileri var mıydı? Neden kendini iyice yabancı hissediyordu? Sanki kendileri gibi olan herkes gitmiş, bir onlar kalmıştı. Sibel ve Mina da gitmişti. Belki göremediği buydu. Belki Sibel haklıydı. Duhan sitesi son çıkış kapısıydı. Sibel burasının son hâlini görse her ne olursa olsun gittiğine memnun olmaz mıydı? Kızını Dimayev’den aldığında buraya gelemeyeceği kesindi. Avludaki-ler yukarı katlara çıkmak isterse onları kim durduracaktı? Site güvenliği mi? Olmayan bölge polisi mi? Uyduruk güvenlik şirketi mi? Avlu katında asansör kulesinden çıkmadan etrafa göz gezdirdi. Paket kâğıtlarının, ne olduğunu bilmediği renkli sıvılarla yarı dolu şişelerin arasında yatan, yağlı siyah saçlı, koyu tenli kadınlar, erkekler, çocuklar gördü. Site yönetiminden gelen ceza makbuzunu incelerken takındığı kayıtsız bakışlarla etrafta göz gezdirdi. Sonra yeraltı otoparkına yürüdü. Otopark yarı yarıya doluydu. Bazı araçlarda birileri vardı. Altlarındaki su birikintileri, havalandırma sistemlerinin çalıştığını söylüyordu. Kendini zaman zaman içinde hayal ettiği o hayat baloncuğu, bazıları için birkaç metreküpe kadar daralmış mıydı? Basık tavanlı loş ortam, zemindeki suyun da katkıda bulunduğu nemlilikle birleşince kendini arabasının korumalı kapalı hacmine atma isteğini artırdı. Adımlarını hızlandırarak arabasına doğru yürürken avludaki kalabalığa aitmiş gibi görünen gençler gördü. Yanlarından geçtikleri araçları inceliyor, bazılarının buğulu camlarını bir kumaş parçasıyla silerek içeri bakıyorlardı. Sırt çantasını bagaja atıp içeri girdi ve kapıları kilitledi. Aracı başlattı. Elektrik uzun süredir kesik olduğu için piller yüzde on beş doluydu. Ekran, havalandırmanın sürekli çalışması durumunda menzilin elli yedi kilometre olduğu bilgisini veriyordu. Bakırköy’e gidiş bunun on kilometresini rahatça yerdi ama otoparktaki şarj istasyonu çalışıyor olabilirdi. Haritada yeri buldu ve hareket emrini verdi. On dakika sonra güney çevreyoluna çıkmıştı. Sokaklar şaşırtıcı derecede boştu. Anlaşılan araçlarının içinde de olsa kimse yer değiştirmek istemiyordu. Saat henüz sekiz bile olmamasına rağmen bilgi ekranı dışarıdaki hava sıcaklığının otuz üç derece olduğunu söylüyordu. Hava raporuna göre sıcaklık öğleye doğru kırk derecenin üzerine çıkacaktı ve havalandırmasız mekânlardan uzak durulması gerekiyordu. Uyarılar işe yaramış görünüyordu. Bu haberler site avlusunda yatanları da açıklayabilir miydi? Belki de avluya sadece birkaç saatliğine sığınmışlardı! Bu düşüncenin içindeki ağırlığı biraz erittiğini fark etse de gerçeğin bu olmadığını biliyordu. Bilgi ekranı, deniz seviyesindeki açık alanlarda rüzgâr hızının saatte elli kilometreye ulaşabileceğini de söylüyordu ama binalardan oluşmuş iki duvarın arasında uzanan çevreyolunda bunu hissetmiyordu. Bu havada nasıl kamp yapacaklardı? Faaliyet gerçekten iptal edilmiş olabilir miydi? Bütün bu soruların cevabını bir iki saate kadar alacaktı. Gittiği bina kompleksinin dalga şeklindeki silueti güney doğu tarafında belirdi.</p>
<p>Çevredeki hareketsizlik, bilgi ekranında artan dış sıcaklık, bataryanın azalan enerji seviyesi, bir yere gidip kahvaltı etme fikrinden uzaklaşmasına neden oldu. Ama artık gelmişti. Hem bir yerde zaman geçirmesi de gerekiyordu. Kompleksin kontrolsüz kapısından girdi. Eskiden de böyle miydi hatırlamıyordu. Otopark rampasına saptı. Bomboş birinci kata park etti. Kapıyı açar açmaz arabasının camları buğudan bembeyaz oldu. Bunaltıcı ortamdan hızla geçerek binaya girdi. Burası nispeten daha iyiydi. Asansörün çalıştığını görünce iyice rahatladı. Anlaşılan işler her yerde o kadar kötü değildi. Restoran katma dokunup bekledi. Asansör hiç görmediği kadar yavaştı. Merdiveni tercih etse daha hızlı çıkabilirdi. Bir yandan da asansörün son enerji kırıntılarını tükettiği, birazdan tamamen duracağı, şimdiye kadar kimseyi görmediği binada yardım gelmesini boşu boşuna bekleyeceğini hayal etmeye başlamıştı. Yetersiz havalandırma tamamen duracak, yüksek teknolojili bina bir dağ kütlesine, asansör kabini ise girişi çıkışı olmayan karanlık bir odaya dönüşecekti. Gözlerini kapatıp bekledi. Böyle bir şeyin olmayacağını, yedek bataryaların buna izin vermeyeceğini biliyordu. Hiç güç kalmadan önce asansör zaten en yakın katta durur, kapılarını açar faaliyet dışı kalırdı. Ama neden bu kadar yavaştı? Kabin birazdan durdu ve kapılar açıldı. Bir zamanlar ailece geldikleri mekânın ceviz kaplama duvarlı aplikli antresine girdi. Burada havalandırma ya çalışmıyor ya da kabindeki paniği hâlâ devam ediyordu. Yaklaşınca otomatik kapılar da açılmadı. Cam kapılardan gördüğü kadarıyla loş mekânda herhangi bir faaliyet yoktu. Merdivenlere yöneldi. Hissettiği tuhaflığı kafasında yaratmamıştı. Her yerde anlam veremediği bir şeyler oluyordu. Bir kat aşağıda bir arınma merkezi’ vardı. Açık kahverengi üniformalı iki kadın personelin, üzerinde renkli şişeler olan bir masayı ittiklerini gördü. Göz göze geldiler.</p>
<p>“Asansör yavaş biraz,” dedi bir açıklama yapmak zorundaymışçasına. Bir şey söylemelerini beklemeden inmeye devam etti. Otoparka inme fikri iticiydi ama bir an önce arabasını alıp buradan da uzaklaşmak istiyordu. Her yerden uzaklaşmak istiyor-</p>
<p>Annma Merkezi; Özel diyetler, terleme odaları, dipol uyarım ve füzyon ibadet yoluyla bütüncül iyileştirme sağladığı iddiasında olan işletmeler. du. Şu anda gitmek istediği hiçbir yer yoktu. Birkaç kat aşağıda bir yosun restoranı gördü. Kahvaltılık bir şeyler bulabilir miydi? içeri girdi. Yamuk geometriye sahip masalar, yeşil ve kahverengi tonlu dekorasyon belki yirmi yıl öncesinin modasını yansıtıyordu. Zamanın gözde mekânlarından biri olduğunu hatırlıyordu, içerisi nemli ve serinceydi. Bir iki masada Moğol görünümlü gençler hamburger yiyordu. Mekânın yosun köftesinin ünlü olduğunu hatırlıyordu. Hafif Uzakdoğu tındı bir müzik duyuluyordu. Deniz manzaralı masalardan birine oturdu. Çiziklerle buğulanmış elektronik menüyü okumaya çalıştı. Yoğurt, kahve ve soya proteinli yosun bar işaretledi. Telefonunu masaya bırakıp manzaraya baktı. Kabaran deniz, kıyılarda kahverengi, açıklarda kirli yeşil beyazdı. Aslında hiçbir şey yemek istemiyordu. Bugün bittiğinde nerede olacaktı? Kızı yanında olacak mıydı? Kontey-ner Kent’te Dimayev’in peşinde mi olacaktı? Dimayev’i tekrar aramamak için kendini zor tutuyordu. Menü ekranından geçen haberlere göz attı. İstanbul Büyük Kuzey Kondensatör’ünde arıza vardı. Bu haber kararmaları açıklıyor muydu? Alt konden-satörler desteklemiyor muydu? Bu basit teknolojideki arıza kaç saat sürebilirdi ki? Yerel yönetimler bireysel iklimlendirmeyi tamamen yasaklamıştı. Daireden panel sökmek bireysel iklimlen-dirmeye girer miydi? Site yönetimi bahçedeki yamyamlarla değil onunla uğraşıyordu. İzmit, Derince’deki göçmen yerleşiminde yangın çıkmıştı. Onlarca kişinin öldüğü tahmin ediliyordu. İyi olmuş diye düşündü. Bu düşüncesinden utanmaya çalıştı ama başaramadı. Ona neler oluyordu? Rüzgârın şiddeti, söndürmede hem deniz suyu kullanımını engellemiş hem de yangını yaymıştı. Bandırma, Bursa, Aydın ve Balıkesir’deki toplu yerleşim alanlarında da yangınlar meydana gelmişti. Tek katlı binalar karton gibi yanıyordu. Sözde, yapımlarında yanmaz polibrik’ kullanıl-</p>
<p>Polibrik; Geopolimerleşme teknolojisi ile endüstriyel ve evsel atıklardan mıştı. O malzemelerin üretiminde ne kullanıldığını kim denetliyordu ki? Temmuz, Ağustos aylarında yerleşim yerlerinde bu tür yangınlara rastlanabiliyor olsa da son yıllarda biraz daha artmış mıydı? Kuzey Avrupa’da yeni, bilinen bütün antibiyotiklere dirençli bir bakteri ortaya çıkmış, Stockholm’de bir hastaneye kaza yaralanmalarıyla gelen herkesi öldürmüştü. Kami bilim insanları bu bakteri ve virüslerin milyonlarca yıl buzul altında uyuduktan sonra erimeyle şeytanlar gibi serbest kaldıklarını iddia ediyordu. Londra, Milano ve Darvvin’de rodentiya restoranları* ilk müşterilerini kabul etmeye başlamıştı.</p>
<p>Yoğurt, kahve ve soya proteinli yosun barları geldi. Haberleri karıştırırken zorla atıştırdı. Kahve beklediğinden iyi, yoğurt aşırı yağlı, barlar ılık ve tatsızdı. Üst Çekmeköy, Kanlıca ve Ha-dımköy’de yangın bildirimleri yapılmıştı. Bir gün için fazla değil miydi? Yangın haberlerinin etkisi ile olsa gerek burnuna is kokusu gelir gibi oldu.</p>
<p>Paris’te Sen Nehri taşmış, daha önceki yatak genişletme çalışmaları nedeniyle temelleri zayıflayan tarihi köprülerden bir ikisini bu kez sürüklemişti. Beşiktaş Tüneli araçlara kapatılmıştı! Tünel, enerjisi tükenen bir iki araç tarafından tıkanmıştı. Hisar Tüneli’ne girecek araçların şarj seviyelerine tek tek bakıldıktan sonra izin veriliyordu. Kabaran denizin çağrıştırdığı enerjiyle elektrik sıkıntısı ilginç bir tezat oluşturuyordu. Kâğıthane kondensatöründe patlama olduğu iddiaları geçmeye başlamıştı. Şehrin enerji yoğünluk haritası şu anda okyanustaki bir fırtınaya benziyor olmalıydı. Bunu kim nasıl düzeltecekti? Benzer dalgalanmalar tarihte de olmuş, düzenleyici kondensatörler kurulmadan önce günler süren kararmalar hakkında okumuştu. Bir kahve</p>
<p>üretilen bir tür tuğlaya halk arasında verilen isim.</p>
<p>Rodentiya Restoranı; Kemirgen menüsü sunan restoranlar. Genellikle kara sıçan bazlı yemekler servis edilir.</p>
<p>daha söyledi. Menüde tatlı bir şey aradı. Alkollü mısır kreması dondurmasını işaretledi. Kudani sos ister miydi? O neydi ki? Reddetti. Eli telefona gitti. Dimayev’i aradı. Otuz saniye kadar inatla cevap bekledi. Kahve ve dondurma geldi. Ne yapacaktı? Zorla yarattığı iyimserliği buharlaşıp gitmişti. Kızı neredeydi? Dimayev neden cevap vermiyordu? Kahveden bir yudum aldı. Dondurmadan bir kaşık alıp kenara itti. Ne alkol ne mısır kreması tadı aldı. Nevit şimdi Livigno’daki dairesinde huzurla uyuyordu. Neden onlarla gitmeyi başaramamıştı? Neden her şeyi eline yüzüne bulaştırıyordu? Konteyner Kente gidecek, neler olduğunu o namussuzdan öğrenecekti. Mafya kılıklı bir KafkasyalI insan kaçakçısına kafa mı tutacaktı? Evet, öyle olacaktı! Kendini elinde nitrojen tüplü şok tabancasıyla Dimayev’in kahverengi bürosunda hayal etti.</p>
<p>Neden bugüne kadar daha güçlü bir silah edinmemişti? Bundan inatla kaçınmıştı. Çünkü silah edinmek Nevit’in kıyamet senaryolarına hak vermek demekti. Silah edinmek en güçlü silahla bile başa çıkamayacağı bir canavarın varlığını kabul etmek demekti. Evet, Nevit silah edinebilir, kendine yer altı sığınağı yapabilirdi. Çünkü Nevit bu canavardan hoşlanmazsa ondan uzaklaşabilirdi. İstediğinde kaçabildiğin canavar, bir oyuncaktan ibaretti. Dünya Nevit gibiler için gerçekten oyun alanı gibiydi. Onun içinse her yeri paslı, sivri, keskin metal parçalarıyla dolu karanlık bir hurdalıktı. Burada çırılçıplaktı.</p>
<p>Telefon çalınca irkildi. Dimayev? Hayır, Sibel arıyordu! İşte buna hazırlıksızdı. Ona ne diyecekti? Açamazdı. Aramanın kesilmesini bekledi. Sesi kıstı ve ekranı kapattı. Bir şey olmuştu! En kötüsü. Mina kaçırılmış ve isimsiz bir gemiye bindirilmişti bile. Bir iki gün içinde Dünyada herhangi bir yerde olabilirdi. Onu bir daha göremeyecekti. Ölüm gibiydi. Hayır, daha da kötüydü. Ölümde onun nerede olduğu bilirdi. Acı çekmediğini bilirdi. Mina daha şimdiden acı çekiyordu. Bir sürü ürkmüş, dilini bilmediği çocukla birlikte bir kamarada, bir kasada, bir kabinde yoldaydı. Bütün bunlara kendisi neden olmuştu. Aptalca hareket etmiş, kızını bu acımasız dünyada koruyamamıştı. Ama belki Sibel’in yardıma ihtiyacı vardı! Belki kızını hâlâ kurtarabilirdi! Açmamakla değerli saniyeleri yitiriyordu. Telefonu eline aldı. Arama bitmişti. Hemen Sibel’i aradı. Derin bir nefes aldı. Boğazını temizledi. Telefon açıldı.</p>
<p>“Efendim Sibel?”</p>
<p>“Ozi günaydın. Uyandırdım mı?”</p>
<p>“Yo hayır. Ben...”</p>
<p>“Bak ne diyeceğim. Bizi alabilir misin buradan?”</p>
<p>“Sizi nereden?”</p>
<p>“Buradan, Duhan sitesinden. Arabamın şarjı bitti. Site yönetimi şarj istasyonlarına enerji vermiyor. Sıkıntı varmış. Biraz beraber zaman geçirirdik.”</p>
<p>“Ozan? Orada mısın?”</p>
<p>“Buradayım. Mina nerede? K-kampa gitmedi mi?”</p>
<p>“İptal edildi dedim ya Ozi. Çok sıcak bir gün olacakmış.”</p>
<p>“Hemen geliyorum.”</p>
<p>“Siteye gelme. Zekeriyaköy Ice Oyeen’e gel. Tam koordinatı gönderirim.”</p>
<p>“Tamam. Şey Sibel... Neler oluyor orada? Peşinde gardiyanlar olacak mı?”</p>
<p>“Olmamasına çalışacağım. Konuşuruz. Burada daha fazla harmanlayacağız. Ama ev de daha iyi durumda değil değil mi?”</p>
<p>“Değil.”</p>
<p>Güçlü bir Deja vu yaşıyordu. Kızım kaybettiğinden emin olma ve kazanma. Bu korkuyu duymaktan bıkmıştı ama otoparka koşarak inerken sevinçten uçuyordu. Mina güvendeydi. Her şey yoluna girecekti. Mina güvende olduktan sonra hiçbir şey umurunda değildi. Siteye gider, o yamyamları enselerin tutup dışarı atar, kurbağa kemiklerini toplar, evi bir yerlerden buz taşıyarak serinletirdi. Free Port’tan silah bulur ailesine kötülük yapacak herkesi öldürürdü.</p>
<p>Otopark bir iki saat önce girdiği zamanki gibi değildi. Araçların sayısı artmıştı. Girişte minik bir kuyruk bile oluşmuştu. Giriş rampasındaki yoğunluğa tezat çıkış rampasında yalnız başına ilerledi. Neydi şimdi bu? içeride bedava bir şey mi dağıtılıyordu? Dışarı çıkınca aracın havalandırma sistemindeki yük artışını ekrandan gördü. Menzil kırk beş kilometreden yirmi sekiz kilometreye düşmüştü. Sıcak aniden bastırmış, kırk dereceye yaklaşmıştı. Iç ortam sıcaklığını yirmi yedi dereceye kadar yükseltti. Menzil yeniden kırk dört kilometreye çıktı. Bu onu Zekeriyaköy e götürürdü. Bu arada herhalde aracı şarj edecek bir yer bulurdu. Hem çantada acil yakıt pili de vardı. Sibel ve Mina’yı aldıktan sonra bir süreliğine şehirden çıkmaya karar vermişti. İstanbul Kanalı’n-dan batıya geçecekti. Belki Tekirdağ tarafında bir yerde bir süre kalır, küçük bir tatil bile yapabilirlerdi. Yıllar önce öğrenciyken kampa gittiği bir yer aklına geldi. Tekirdağ Şarköy arasında bir köy. Belki o otel hâlâ oradaydı. Yol rüzgâr erozyonuna uğramaya çok açıktı. Yine de deneyebilirdi. Bütün bu curcuna geçene kadar oralarda oyalanabilirlerdi. Her şey böyle devam edemezdi ya! Elbette birileri çıkıp bir şeyleri düzeltecekti. Gidecek bir yerinin olması, basit de olsa bir plan iyi hissettirdi.</p>
<p>Çevreyoluna çıktı. Hedefi Zekeriyaköy olarak işaretledi. Standart hızda seyir süresi yirmi sekiz dakika ve hedefteki yakıt durumu yüzde on olarak belirdi. Aracın piliyle ilgili endişesi giderek artıyordu. Uzun süren kesintiler bir enerji kıtlığı yaratmış olabilir miydi? Neyse ki acil yakıt pili vardı. Ekrandaki haritada enerji istasyonlarına ait şimşek ikonunu aradı. Yol üzerindeki iki cepte vardı ama bunlar aktif olmadıklarını gösterecek şekilde si-likleşmişti. Çevreyolunda çok az araç vardı. Bunların en az yarısı ambulanstı. Yılın bu dönemlerinde görülen sıcak hava dalgası kaynaklı olmalıydı. Bu dalgalar şiddetlendikçe etkilenen yaş aralığı genişliyordu. Nevit’in süper sıcaklık adası akima geldi. Ama bu hemen olacak bir şey değildi ki! Anne babası ne yapıyordu acaba? Onlarla en sonra ne zaman konuşmuştu? Araya bir sürü şey girmişti. Tirebolu’daki evi aradı. Telefon çok geçmeden açıldı.</p>
<p>“Anne?”</p>
<p>“Ozan günaydın.”</p>
<p>“Uyuyor muydunuz?”</p>
<p>“Yok canım nerede! Yedide ayaktayız biz bilirsin. Uyandığımızda kalksak beşte kahvaltı etmiş olurduk. Sesiniz çıkmıyor bu aralar. Bir iki arayacak oldum baban engel oldu. İşleri vardır bırak onlar arasın dedi.”</p>
<p>“Özür dilerim. Biraz yoğun gerçekten de. Babam nasıl?”</p>
<p>“İyi. Bahçede. İlaçlama yapıyor. Her yeri buz bitkisi ve kara sıçan bastı. Nasıl mücadele edeceğimizi şaşırdık. Her şeyi denedik. Bir yerlerden geldi bunlar. Çok insan geldi son zamanlarda. Tirebolu bildiğin gibi değil. Kötü şeyler oldu.”</p>
<p>“Ne oldu?”</p>
<p>“Hırsızlar dadandı. Tanıdığımız bir çifti öldürdüler. Kimseye zararı olmayan iki iyi insan. İki de köpek. Karı koca botanikçiydi. Bize de yardım etmişlerdi. Domates ektik burada. Çok güzel oldular. Portakal ağacı bahçesi yaptık birlikte. Nasıl bir ta...”</p>
<p>“Kim öldürmüş?”</p>
<p>“İki göçmen yakalandı. On yedi yaşlarında iki Malezyah. Biz de toplandık, ne yapabiliriz dedik. Bir şirketle anlaştık. Yirmi beş evi güvenlik çitiyle sardılar. Kapılar pencereler değişti. İstanbul’daki gibi.”</p>
<p>“Anne şimdi güvende misiniz? Her şey yolunda mı?”</p>
<p>“İyiyiz. Ama babanın KOAH'sı azdı. Doktorlar temiz hava diyor. Daha nereye gideceğiz?”</p>
<p>“Nevit’ler Livigno’da bir yer aldılar. İtalyan Alpleri.”</p>
<p>“Evet, davet etti bizi. Belki çocukları görmek için bir ara gideriz. Bu yaşta oraya taşınmak olacak şey değil. Siz ne yaptınız? Sibel eve döndü mü? Mina’yı o şarlatanın yanında hayal edemiyorum.”</p>
<p>“Bugün anne. Bugün dönüyorlar. Onları almaya gidiyorum şimdi. Yoldayım.”</p>
<p>“Haa. Bak bu güzel haber. Çok sevindim. Baban da sevinecek. Onunla konuşmak ister misin?”</p>
<p>“Ararım yine anne. Şimdi bir iki telefon konuşması daha yapmam gerek. İstanbul’da enerji sıkıntısı var. Arabaya da pil bulmam gerek.”</p>
<p>“Ah, evet duyduk onu. Arada bir burada da dalgalanma oluyor. Hep şu göçmenler. O kadar çoklar ki. Her yerdeler. Artvin’e kadar yayılmışlar. Ünye’de Bangladeş kolonisi varmış. Kendi belediye başkanları... Yazılar bile değişmiş.”</p>
<p>“Evet anne. Şimdilik hoşça kal. Öpüyorum seni. Babama selamlar.”</p>
<p>“Tamam oğlum. Maskelerinizi takıyorsunuz değil mi? Baban ne hâle geldi bak!”</p>
<p>“Takıyoruz anne merak etme. Hoşça kal.”</p>
<p>Annesinin sesini duymak moralini biraz yükseltti. Ama cinayet, Nevit’in öngörülerini doğruluyordu. Söyledikleri olabilecek şeylerdi. Ama bu kadar çabuk mu? Zekeriyeköy’e yaklaşırken gözü yakıt göstergesinden ayrılmıyordu. Ekranda önceden hesaplanan değere yakın değerler vardı. Rüzgârın şiddeti ve yönü öngörüleri zaman zaman değiştiriyordu. Rüzgâr bazen önden eserek direnç gösteriyor bazen arkadan itiyordu. Orada burada minik hortumlara ait toz sütunları görüyordu.</p>
<p>KOAH; Kronik Obstrüktif Akciğer Hastalığı.</p>
<p>Bu arada Sibel’in gönderdiği koordinatlar ekrana düştü. Hedefi koordinatlara göre düzeltti. Heyecanlıydı. Sibel’in takip edildiğinden emindi. İbrahim Hoca onları bu kadar kolay bırakacak mıydı? Belli ki Sibel’in aklı başına gelmişti. Oradaki arkadaşlarını gardiyan olarak nitelendirmesine tepki göstermemişti. Acaba neler olmuştu? Cinsel bir saldırı? Sibel, kanal ötesi yolculuğa ne diyecekti? Ne diyebilirdi ki? Duhan Sitesi’nden kendi kaçıyordu. Evlerinin hâlini görmek bile istemezdi. Ama sonra ne olacaktı? Oralarda ne kadar barınabilirlerdi?</p>
<p>Arnavutköy’den Trakya çevreyoluna bağlanarak doğuya ilerledi. Karşı yönden gelen araç sayısında artış vardı. Otopilot şiddetli rüzgârın sürüklediği kutuların, metal parçaların arasında küçük mavevralar yapmak için yavaşladı. Mina ve Sibel’i aldıktan sonra bu yolda ters yönde Kanal’a doğru gideceklerdi. Yol ne durumdaydı acaba? Rüzgâr yolu kullanılamaz hâle getirmeden önce Kanal’ı geçmek istiyordu. Bu yüzden aracı otopilottan alıp kendi kullanmak için güçlü bir arzu duyuyordu. Üzerinden bir iki gölge geçti. Yirmi otuz metre havada iki ALV batıya doğru savruluyordu. Şehir Hava Trafık’i, talimatları ya da cezaları umursuyor gibi görünmüyorlardı.</p>
<p>Yan tarafta panjurları sıkı sıkı kapalı binaları seyretti. Tozlu ve nemli hava renkleri soluklaştırmıştı. Arabanın içi çok sıcaktı. Tişörtü sırtına yapışmış, saç dipleri terlemişti. Ama katlanmak zorundaydı. Hedef koordinatlara ulaşmak, teninde serinlik hissetmekten daha önemliydi. Hissettiği savrulmalar, camlardaki toz çıtırtıları zaman zaman korkutucu seviyelere erişiyordu. Ama neden bu kadar sıcaktı? Bir süre aşırı sıcak olur sonra fırtınayla birlikte yağış gelirdi. Şimdi hem çok sıcak, hem de fırtına olmasa bile güçlü bir rüzgâr vardı. Ekrandaki enerji çubuğu yavaş yavaş erirken Zekeriyaköy’e girdi. İbrahim Hocanın çetesi zorluk çıkarırsa ne yapacağını planlanmamıştı. Yanında silah olarak çalışacaklarından emin bile olmadığı şok tabancası ve körleştirici flaş vardı. Araba hedefe doğru ilerlerken sırt çantasını karıştırıp silahları buldu. Tabancayı şort cebine soktu. Flaşı eline aldı. Zekeriyeköy sokakları da sanki bu saatte olması gerektiğinden hareketliydi. Yaya hiç kimse yoktu. Bu sıcaklık ve nemde bu zaten delilik olurdu. Ice Queen Paten Salonu tabelasını takip etti. Sibel’i aradı.</p>
<p>“Kibi bir dakika sonra oradayım.”</p>
<p>“Kafedeyiz. Kapıya çıkıyoruz biz de.”</p>
<p>Kafeye yaklaşırken cam kapı açıldı ve Sibel, Mina’yla çıktı. Kafenin içi kalabalık görünüyordu. Karısı uzun kollu, kapalı yakalı, haki rengi bir gömlekle siyah bir pantolon, Mina gri bir eşofman takımı giymişti. Bu sıcakta bunları nasıl giyebiliyorlardı?</p>
<p>Arabaya girdiler. Mina arkadan babasının boynuna sarıldı.</p>
<p>“Öff çok terlisin baba!”</p>
<p>Araç hemen hareket etti, “izleyen var mı? Neler oluyor?” “Araba çok sıcak Ozi.”</p>
<p>“Biliyorum.” Sanki aracın içinde bir şeyler bulabilecekmiş gibi bakındı. “Daha rahat bir şeyler bulamadın mı?”</p>
<p>“Arayış’ı bilmiyormuş gibi konuşma. Giyebilirdim ama o zaman günü paten salonunda kızımla geçireceğime inanmayabi-lirlerdi.”</p>
<p>“Ne yapabilirler ki? Zorla mı tutacaklardı sizi orada?”</p>
<p>“Bilmiyorum. Aseyda ayrılmak istemiş. İbrahim Hoca konuşmak için evine çağırmış. Bir iki gün ortalarda görünmedi. Hoca onu kalmaya ikna etmiş. Ama bir tuhaftı davranışları. Donuk donuk bakıyordu. Eskisi gibi değildi.”</p>
<p>“Aseyda mı? Şu gösteri günü yanında olan kadınlardan biri mi?”</p>
<p>“Evet.”</p>
<p>“Şaşırtıcı. Fanatik görünüyordu, işkence mi görmüş?” “Sanmam, ilaç belki. Neyse. Serinletsene içeriyi.”</p>
<p>“Yapamam şu anda. Enerji iyice azaldı. Çalışan şarj istasyonu bulamadım. Kalan enerjiyi yola kullanmalıyız.”</p>
<p>“Eve mi gidiyoruz?”</p>
<p>“Hayır. Biraz tatile ihtiyacımız var diye düşündüm. Beraber zaman geçirmeyeli uzun zaman oldu. Değil mi Nena?”</p>
<p>“Evet ama çok sıcak burası. Hiç böyle olmazdı.”</p>
<p>“Evet tatlım. Birkaç gün daha böyle olacakmış. Biz de bu zamanı daha serin bir yerde geçiririz. Birlikte kamp yaparız.”</p>
<p>“Nereye gidiyoruz Ozi?”</p>
<p>“Bir otel vardı hani. Tekirdağ’dan sonra. Mina doğmadan önce gitmiştik. Küçük bir vadide.”</p>
<p>“Evet. Şarköy’de miydi?”</p>
<p>“Yakın. Belki oradalarda birkaç gün geçirebiliriz.”</p>
<p>“Ev daha serindir baba. Neden eve gitmiyoruz?”</p>
<p>“Dedim ya. Kampa gidiyoruz. Oralarda bir yerde küçük bir genel bahçe vardı diye hatırlıyorum. Belki birkaç değişik hayvan da görürüz. Sitede tatsız bir şeyler olmadı umarım?”</p>
<p>Karısıyla gözgöze geldiler. “Önemli bir şey yok. Biz de biraz sıkıldık. Biraz da sıcaktı değil mi Mina?”</p>
<p>“Burası kadar değil.”</p>
<p>“Al üstünü değiştir,” dedi Sibel. Çantasından şort ve tişört uzattı. “Ben de bunlardan kurtulayım.” Gömleği ve pantolonu beceriyle çıkartıp tişört ve şortunu giydi. “Bunları bir daha giyemeyeceğim sanmıştım!”</p>
<p>Çevreyoluna bağlandılar. Ozan biraz rahatlamıştı. Yol kala-balıkçaydı ama takip edildiklerine ilişkin bir işaret görememişti. Gittikleri her metre onları İbrahim Hocanın çetesinden, sıcaktan, kalabalıktan uzaklaştırıyor ama enerji çubuğunu da kısaltıyordu. Bir yandan da arabaya bir şekilde enerji bulabileceğini düşünüyordu. Her durumda Nevit’in verdiği pilin varlığı rahatlatıcıydı. Ayrıca kızma ve karısına kavuşmuştu. Gerisi vız gelirdi.</p>
<p>Aynadan göz ucuyla kızına baktı. Zayıfça yüzü hep biraz hüzünlü gibi dururdu. Bugün biraz daha zayıf, biraz daha solgundu. Diğer yandan da büyümüştü. Bir an kızının yetişkin hâlini görür gibi oldu. Uzun, düz siyah saçlı, hüzünlü yüz ifadesiyle biraz soğuk ifadeli ama güzel bir kadın. Gözleri yaşarır gibi oldu. Onu bir yetişkin olarak görebilecek miydi? Neden havadaki ALV’ler gibi oradan oraya savrulmak zorundalardı?</p>
<p>Tam o sırada yolun hemen kenarında dumanları vahşice sağa sola saldıran bir ALV enkazı gördüler. Bu biraz önce gördükler-lerinden biri olmalıydı. Kurtulan olmuş muydu? Neden bu havada ALV’ye binmişlerdi ki? Yerleşim yerlerine düşenler de olmuş muydu? Belki de yanlarından geçen ambulanslar bu enkaza geliyordu. O halde neredeydiler?</p>
<p>“Şunu ihbar edelim. Yardıma ihtiyacı olan olabilir.”</p>
<p>Kaza ihbar ekranını açtı. Bir iki kutu işaretleyip raporu gönderme tuşuna bastı. Ama ihbarın başarısına ilişkin bir mesaj gelmedi. Bir iki kere daha denedi.</p>
<p>“Ne oldu?” dedi Sibel.</p>
<p>“Raporun gidip gitmediğini anlayamadım. Onaylanması gerekmiyor mu?”</p>
<p>“Bilmem. Herhalde öyledir.”</p>
<p>“Niye yardım gelmemiş ki? Belki ihbar sistemi çalışmıyordun”</p>
<p>“Birileri gidecektir yardıma.”</p>
<p>“Evet,” dedi Ozan. “Gidecektir.”</p>
<p>“Ya kimse gitmezse?” dedi Mina.</p>
<p>“Gider Nena. Birileri bildirir.”</p>
<p>“Sen bildiremedin ama.”</p>
<p>“Bilmiyorum. Hem zaten...”</p>
<p>“Hem zaten ne baba?”</p>
<p>Kurtulan olmamıştır diyemedi. Bunu bilemezdi. Belki hâlâ yaşayanlar vardı. Ama önce otoyoldan çıkması, yan yollardan geri dönmesi falan gerekiyordu. Bunun için enerjisi yoktu. Hem ne yapabilirlerdi? Düşmüş bir ALV enkazından yaralı mı çıkaracaktı? Nereye hangi enerjiyle götürecekti? Buna zamanları var mıydı? Nedense bütün İstanbul’un kanal geçitlerine doğru aktığı fikrine kapılmak üzereydi. Kanalı geçmek için! Aklına geldiği anda bundan emin oldu. Kanalı geçmek için ALV almış olmalıydılar. Yol kanala doğru kalabalıklaşıyordu. Belki bir problem vardı. Pek çok insan kendi gibi düşünmüş olabilir miydi? Ekrandan kanal trafiğine baktı. Trafiğin ortalama hızı kanala beş kilometre kala saatte üç kilometreye kadar düşüyordu. Ama geçişte sorun yok gibi görünüyordu. Yine de yanlarından hızla geçen araçlar her dakika kalabalığın artmakta olduğuna işaret ediyordu. Bunlardan bir kısmı hız sınırı da tanımıyordu. Hızını artırmak isteğini güçlükle bastırıyordu. Yüksek hız yüksek sürtünme ve daha fazla enerji demekti.</p>
<p>“Hem zaten ne baba?”</p>
<p>“Hem zaten bu araçlarda kaza bildirim sistemi var. Hava trafik kontrol sistemi de uçan her aracı takip eder.”</p>
<p>Bu arada aracın dâhili anons sisteminin melodisi duyuldu.</p>
<p>“Düşük enerji seviyesi. Hız kesme ve durma için iki dakikalık süreç başlamıştır.”</p>
<p>“Ne yapacağız Ozi?”</p>
<p>“Merak etme. Yanımızda yedek pil var.”</p>
<p>“Yedek pil? Şaşırttın beni!” “Neden?”</p>
<p>“Bilirsin işte. Şarj servislerine falan güvenirsin ya.”</p>
<p>“Bu kez güvenmedim.”</p>
<p>Nevit’in o pili vermemiş olması durumunda ne yapacağını düşündü. Sibel “Ne yapacağız Ozi?” diye sorduğunda ne cevap verirdi?</p>
<p>Otopilot sinyal vererek aracı sağa çekti. Ozan sırt çantasından pili çıkartıp kapıyı açtı. Sıcak ve nemli hava içeri basınçlı su gibi saldırdı.</p>
<p>“Kapat kapıyı Ozi!”</p>
<p>Ozan kapıyı kapattı. Havalandırma sistemi çalışmıyor olsa da arabanın içi dışarıdan en az on derece daha serindi. Ama bu durum ancak birkaç dakika sürebilirdi. Böyle bir sıcağa maruz kaldığını hatırlamıyordu. Şiddetli rüzgâr serinleme etkisi yaratmıyordu. Havadaki nem doyma noktasına yakın olmalıydı. Gökyüzünde ince bulutlar oluşuyor ve hemen kayboluyordu. Yağmura ilişkin en küçük bir belirti yoktu. Bu sıcaktan sonra gelecek yağmur sele neden olurdu. Yolda buna yakalanmak istemezlerdi! Pil bölmesine yöneldi. Standart büyüklükteki pilin yuvaya oturacağını varsayıyordu. Bölme kapağını açmayı unutmuştu. Acemiliğine küfretti. Cama tıklayarak Sibel’i uyardı. Sibel kontrol konsoluna eğilerek bir süre arandı. Sonra bir yere dokununca kapak açılıverdi. Dışarıda kaldığı her saniye soluk alış verişi zorlaşıyordu. Psikolojik miydi? Pili çekip çıkardı. Nevit’ten aldığını yuvaya yerleştirdi. Üzerinde görülen seviyenin gerçeği yansıttığını, Pilin aniden çökmeyeceğini umuyordu. Aksi halde... Aksi halde diğerleri gibi kapalı bir otopark bulmak zorunda kalacaktı. Şimdi anlıyordu. Enerji, güneşin ışınlarının doğrudan alınmadığı bir yerde serinlemek için uzun zaman kullanılabilirdi. Ama ne kadar uzun?</p>
<p>Belki diğerleri gibi gölge bir alanda beklemek ve nereye gideceklerse güneş battıktan sonra gitmek en iyisiydi. Arabaya girdi, içerisi hâlâ serindi. Menzil, eğimsiz yolda mevcut kabin sıcaklığında yüz kırk dört kilometreye çıkmıştı. Bu onu biraz rahatlattı.</p>
<p>“Çok sıcak baba.”</p>
<p>“Tişörtünü çıkart.”</p>
<p>“Çıkartmam!”</p>
<p>“Camları açsak Ozi? İşe yaramaz mı?”</p>
<p>“Nem çok yüksek. Serinleme etkisi yaratmaz. Hem aerodinamiği bozar. Enerji kaybederiz.”</p>
<p>Araç harekete geçti. Ozan seyri tam tasarruf moduna çekti. Hız saatte altmış kilometreye düştü. Yanlarından geçen araçların sayısı artmıştı.</p>
<p>“Neden bu kadar yavaşladın Ozi?”</p>
<p>Sibel’e sitemkâr bir bakış fırlattı. “Buralarda kirpiler çok. Ezmeyelim. Bak Nena. Ambulans. Kaza yerine gidiyor.”</p>
<p>“Oraya gittiğini nereden biliyorsun?”</p>
<p>“Başka bir şey olamaz. Merak etme.”</p>
<p>“Yavaş gidiyordu.”</p>
<p>“Kirpileri ezmemek için Nena.”</p>
<p>“Tişörtümü çıkartacağım.”</p>
<p>“İyi olur.”</p>
<p>Kendi sırtı da sırılsıklam olmuştu. Sıcak ve yanlarından geçen araçların yarattığı psikolojik baskı, onu iyice bunaltmıştı. Hızlanmak istiyordu ama o pildeki enerjinin her miliwatt/saniyesine ihtiyaçları olabilirdi. Bu hızda yirmi dört dakika içinde kanalda olacaklardı. Ama bu konuda kuşkuluydu. Bilgisayar, trafik tahminini de öngörü hesabına dâhil ediyordu. Ama bunun için tarihsel veri tabanını da kullanıyordu. Olağanüstü günlerde tahminlere ne kadar güvenilebilirdi?</p>
<p>Belki de hızlanmak, kanalı geçmek için fazladan enerji harcamak iyi bir stratejiydi. Tasarrufu sonraya bırakabilirdi. Kanalı geçmeye neden bu kadar anlam yüklüyordu? Güneyde birkaç tane daha kapı vardı. Ama onlarda da durum farklı görünmüyordu. Durumu Sibel’le de konuşmak istiyor ama Mina’yı korkutmayı göze alamıyordu.</p>
<p>Derken kanala varış zaman tahmini önce yarım saate, sonra doksan dakikaya, sonra altı saate yükseldi. Yanlış okuyup okumadığını anlamak için ekrana dikkatle baktı. Trafik grafiğini açınca kanalın tıkandığını gördü. Sibel’le bakıştılar.</p>
<p>“Kaza falan mı?”,</p>
<p>“Bilmiyorum Kibi. Kaza raporu görünmüyor.</p>
<p>“Eve gidelim.” dedi Mina. “Çok sıcak.”</p>
<p>“Eve gidemeyiz tatlım. Orası da sıcak. Güzel bir yere gidiyoruz.”</p>
<p>“Bu hızla mı?”</p>
<p>“Açılacak merak etme. Sen neden biraz film izlemiyorsun?”</p>
<p>Sibel yan gözle ona bakıyor ama o da Mina’mn yanında konuşmak istemiyordu. Buradan nasıl çıkacaklardı? Bir ALV’si olmasını nasıl da isterdi! Araç alırken bunu konuşmuşlar ama sert hava akımlarıyla başa çıkmakta gitgide zorlanan bu araçları tehlikeli bulmuşlardı. Ama şimdi bir ALV ile trafiğin durduğu yere kadar karadan gidip kanalı havadan geçerek yola karadan devam etmek mümkün olurdu. Yanlarındaki araç bunu görüntülendirmek istermiş gibi uğuldayarak havalandı.</p>
<p>Derken telefon çaldı. Arayan Nevit’ti. Kulaklığı taktı.</p>
<p>“Nerdesiniz Ozan?”</p>
<p>“Arabada. Kanalı geçmeye çalışıyoruz.”</p>
<p>“Nereye gidiyorsunuz?”</p>
<p>“Tatile. Biraz hava alalım dedik.” Aynadan Mina’ya baktı. Kulaklığını takmış ekranda bir şeye dalmıştı. Daha rahat konuşabilirdi.</p>
<p>“Şehirden çıkmanız gerek. İstanbul bir süper sıcaklık adasına dönüşüyor. Kahire, Mexico City falan. En kötüsü İstanbul.”</p>
<p>“Süper sıcaklık adası mı? Kim diyor bunu?”</p>
<p>“Herkes! Buna inan! Serin bir yere gidin. Nereye gidiyorsu-nuz?</p>
<p>“Trafik tıkandı. Herkes bizim gibi tatile çıkmak için bugünü beklemiş. Şanssızlık. Kanalı geçersek Şarköy’e doğru gideceğiz.”</p>
<p>“Kanal geçitlerinde trafik durmuş. Nasıl geçeceksiniz.”</p>
<p>“Bilmiyorum. Düşünüyorum.”</p>
<p>“Çatışmalar olmuş. Hangi geçitte bilmiyorum. Oraya gitmeyin. Geri dönün.”</p>
<p>“Evet. Bakalım nasıl çıkacağız buradan. On taraf yavaşlıyor. Arkada yığılma başladı.”</p>
<p>“Şuna bak!” dedi Sibel. Ekranda Kanaldan bir görüntü vardı. Yaya gruplar arazileri, bahçeleri geçiyor, duvarları aşıyor, tel örgüleri kesiyor, birbirlerinden destek alarak Kanal duvarına tırmanıyor, dik eğimli yüzeyden kayarak, yuvarlanarak Kanal’a iniyordu. Kanal’ın gri sularında karşıya yüzmeyi becerenler kaplumbağa yavruları gibi bu kez dik eğimi tırmanmaya çalışıyor, yosunlardan kayganlaşmış yüzeyden kayıp suya yuvarlanıyor, gücünü toparlayan yeniden deniyordu.</p>
<p>“Ozan beni duyuyor musun?” dedi Nevit.</p>
<p>“Evet. Duyuyorum.”</p>
<p>“Terkoskent çıkışına ne kadar uzaktasınız?”</p>
<p>“İki bin dört yüz metre.”</p>
<p>“Bence oradan çıkın. Kapalı bir yer bulun. Güneşin batmasını bekleyin. Ben de bir iki kişiyi arayayım.”</p>
<p>Ozan, görüntülerden dehşete kapılmış, kafasını toplamakta zorlanıyordu.</p>
<p>“Enerjiyi yola harcamak istiyorum. Sistem zaten minimumda çalışıyor. Ter içinde kaldık. Akşamı beklersek yol için enerji bulamayabiliriz.”</p>
<p>“Şarj edecek bir yer bulamaz mısın Terkoskent’te. Yedek pil falan?”</p>
<p>“Herkesin sorunu bu. Elektrik artık tamamen kesik. Şarj istasyonları çalışmıyor. Zaten senin verdiğin pili kullanıyorum.”</p>
<p>“Ne pili?”</p>
<p>“Şu şey. Araba için acil durum pili vermiştin birkaç yıl önce.”</p>
<p>“Tamam. Mina nasıl? Sibel?”</p>
<p>“İkisi de iyi. Şey... Kapalı bir tekne ya da üç kişilik bir PUV bulabilirsek deniz yoluyla buradan çıkabiliriz belki.”</p>
<p>“Nereye gideceksiniz ki?”</p>
<p>“Sıcaklık adasının bir sınırı var mı? Nereleri kapsıyor?”</p>
<p>“Sınır bulanık. Bir ucu Çatalca’ya kadar uzanıyor. Oraya gidecek enerjin var mı?”</p>
<p>“Arabayla geçebilsek vardı. Menzil yüz kırk kilometre. Sen deniz aracı ayarlayabilir misin?”</p>
<p>“Karadeniz çalkalanıyor. Hem Uzun MezarlıkT nasıl aşacaksın?”</p>
<p>Nevit haklı olabilirdi. Karadeniz kapalı tekneler için bile çok dalgalıydı. Diğer taraftan kendini karısı ve kızıyla birlikte kullanmasını iyi bilmediği bir PUV’un içinde Uzun Mezarlık’taki gemi enkazlarının arasında paslı direklere, borulara, yırtık saclara takılmamaya çalışarak dalgakıran kapılarından birini ararken hayal etti.</p>
<p>“Güney’den, Marmara’dan daha kolay olur belki.”</p>
<p>“Bakırköy’e inmek durumundasınız. Bağlantı yollarında trafik durmak üzere. Arada sıkışırsınız.”</p>
<p>“Denemekten başka çare yok Nevit. Bakırköy’de kapalı bir tekne ya da PUV ayarlayabilir misin?”</p>
<p>“Kapalı tekne çok zor. Herkes onun peşindedir. PUV belki. Ama bence bunu yapmayın. Kanalı geçtikten sonra piller bitmeden en fazla Büyükçekmece’de karaya çıkmak zorunda kalırsınız. Sıcaklık adasının içinde ne kadar dayanabilirsiniz? Mina ne kadar dayanır? Korkunç haberler geliyor.”</p>
<p>Uzun Mezarlık; Karadeniz kıyısında kıyı şeridindeki erozyonu önlemek için yapılan, Rumeli Feneri’nden Karaburun’un batısına kadar yaklaşık otuz kilometre uzanan resmi adı Uzun Dalgakıran olan aralıklı beton set. Yapı zamanla içinde tekne enkazlarının birikmesiyle kullanılamaz hâle gelmiş ve ismi halk arasında Uzun Mezarlık’a dönüşmüştür.</p>
<p>“Araç kiralardık.”</p>
<p>“Araç falan bulamazsınız.”</p>
<p>“Bir gölge bulup beklemekten başka ne öneriyorsun o zaman!”</p>
<p>Nevit’in söylediklerini duymayan Sibel irkildi. “Neler oluyor Ozi?”</p>
<p>“Anlatırım.” Aynadan kulaklıklarını takmış Mina’yı kontrol etti.</p>
<p>“Özür dilerim Nevit. Arabada biraz bunaldık.”</p>
<p>“Dediğimi yapın. Terkoskent çıkışından çıkıp gölge sakin bir yer bulun. Bir çıkış bulacağız.”</p>
<p>“Ama çıkarsak geri dönemeyebiliriz. Yol belki açılır. Sorun neyse çözülür. Bu kadar araç burada ne kadar sıkışıp kalabilir ki?”</p>
<p>“Bak, durum sandığından ciddi. Sıcaklık adası kuzey yarım kürede nüfusu beş milyondan fazla bir sürü şehri etkiliyor. Kitlesel ölüm haberleri geliyor. Doğal felaket gibi. Kaos ortamında herkes başının çaresine bakar. Yol açılmayabilir. Orada sıkışıp kalabilirsiniz.”</p>
<p>Nevit’in felaket tellalı tavrına bu kez çok sinirlenmedi. Kanal görüntüleri ortadaydı. Ama Nevit’i ne kadar bekleyeceklerdi? Bu arada iletişimleri bile kesilebilirdi. Aracın kontrolünü alıp sağa yanaştı. Çıkışa gelmeden trafiğin tıkanmayacağını umuyordu.</p>
<p>“Tamam konuşuruz.”</p>
<p>“Ozi, ben bir iki kişiyi arayacağım. Bana biraz zaman ver. Sizi oradan mutlaka çıkaracağız.”</p>
<p>Telefon kapandı. Mina’ya aynadan tekrar göz attı. Endişeli bakışlarını hissettiği Sibel’e dönmeden alçak sesle konuşmaya başladı:</p>
<p>“Kanal geçitleri tıkanmış. Nevit oralarda çatışma falan oluyor diyor. Baksana insanlar kendilerini Kanal’a nasıl atıyorlardı! Bir tür sıcaklık sarmalına girmiş şehir. Süper sıcaklık adası diyorlar. Ölüm haberleri artmış. Kentten kaçıyor insanlar.”</p>
<p>“Nevit’in söylediği şey mi oluyor?”</p>
<p>“Belki de. Tam bilmiyorum.”</p>
<p>“Ne öneriyor?”</p>
<p>“Terkoskent’ten çıkıp bir yerde bekleyin arayacağım diyor. Bilemiyorum Kibi. iletişim bile kopabilir.”</p>
<p>“Boğaz tünelleri açıktır belki.”</p>
<p>“Anadolu tarafına mı? Geçsek bile orada ne yapacağız?”</p>
<p>“Kuzey çevreyolu açıksa bu sıcaktan kurtuluruz önce. Pil buluruz. Belki annenlere gideriz. O tarafta trafik ne durumda ?”</p>
<p>Ozan ekranı değiştirdi. Gebze yönüne doğru iki otoyolda da trafik durmuş görünüyordu. Ama boğaz tünellerinde hareket vardı. Bu arada Terkoskent çıkışına yaklaşırken trafik iyice yavaşlamıştı.</p>
<p>“Geçmeyi denesek mi diyorum Kibi? On kilometre var. Açılır belki.”</p>
<p>“Şunlara bak! Çıkalım bu yoldan Ozi!”</p>
<p>Sibel’in elindeki tabletin dörde bölünen ekranında Kanal geçitlerinden görüntüler vardı. Free Port Köprüsü’nü tanıdı. Köprü girişinde bazı araçlar, yan dönmüş araçları iterek yolu açmaya çalışıyordu. Yerde yatan birkaç kişi de gördüler. Bunlar sıcak çarpmasına mı uğramış yoksa çatışmada mı vurulmuşlardı? Diğer bir görüntüde yanan iki araç köprü girişini kapatmıştı. Önlerindeki Sazlıbosna geçidinde kasasına uzun namlulu silah bağlı bir kamyonet geçidi kapatmış arada bir havaya ateş açıyordu. Kimdi bunlar? Ne istiyorlardı? Polis neredeydi?</p>
<p>Diğer görüntülerden birinde araçlar köprü girişinde daralan yolda birbirini itiyor, arada ezilen araçların burunları kalkıyor, esneyen camlar buzlanıveriyordu.</p>
<p>Diğer araçların bir kısmı da sağa geçip Terkoskent çıkışma yönelmeye başlamıştı.</p>
<p>“Çıkalım.” Ozan tasarrufu boş verip hızlandı. Bir iki dakika sonra geri geri gelip çıkışa giren araçların yaratmaya başladığı kaosu aşıp çevreyolundan ayrılmayı başarmışlardı. Bu yol Karadeniz kıyısına Uzun Mezarlık’a kadar giderdi.</p>
<p>“Belki bir tekne falan buluruz kıyıda.” diye mırıldandı Ozan.</p>
<p>“Tekne mi? Karadeniz’e açılmak delilik olur! Tekne falan bulamayız. Bulsak da Uzun Mezarlık’ı geçemeyiz. Ya Nevit’i bekleyelim ya da Boğazı geçmeye çalışalım.”</p>
<p>“Nereye gidiyoruz baba?”</p>
<p>“Köprü bozulmuş Nena. Başka bir yerden gideceğiz.”</p>
<p>“Eve gidelim!”</p>
<p>“Ev sıcakmış Mina. Baban söyledi ya. Bir süre başka bir yerde kalacağız.”</p>
<p>“Kibi evden çıkmadan kasaya baktım. Çok bir şey yoktu. Mücevherleri yanına mı aldın?”</p>
<p>“Evet yanımda. Nedir kafandaki?”</p>
<p>“Genel kesinti var. Hesaplara ulaşamayabiliriz. Bakırköy’e inip bir PUV bulalım diyorum. Orada böyle bir merkez vardı. Arkadaşlarla ilk orada kiralamıştık.”</p>
<p>“PUV ne baba?”</p>
<p>“Minik bir denizaltı Nena.”</p>
<p>“Ben binmem!”</p>
<p>“Ben de binmem! Nereye gideceğiz minik bir denizaltıyla?</p>
<p>Hem menzilleri ne kadar ki o oyuncakların?”</p>
<p>“Bunu istersen Mina’nm yanında konuşmayalım!”</p>
<p>“Ben binmem baba!” dedi Mina titrek bir sesle. “Korkuyo-</p>
<p>I» rum!</p>
<p>“Al işte yaptığını beğendin mi?”</p>
<p>“Sen sağlıklı düşünemiyorsun Ozi. Lise öğrencisiyken mi kullandın? O zaman fırtınalar var mıydı?”</p>
<p>“Otopilotu var o şeylerin. Sen hedef söylüyorsun.”</p>
<p>“Hedef neresi?”</p>
<p>“Kanalı geçmek hedef. Boğazı geçmek. Herkesin hedefi o. Menzili sonra düşünürüz.”</p>
<p>“Menzili sonra düşünemeyiz. Denizin ortasında pil bitince ne yapacağız?”</p>
<p>“Karaya çıkar araç buluruz.”</p>
<p>“Nerede karaya çıkarız? Kolaylıkla yanaşabileceğimiz bir yer bulabilir miyiz? Araç falan da bulamayız. Ya Sarıyer tüneline doğru gidelim ya da Nevit’i bekleyelim.”</p>
<p>Mina sessiz hıçkırıklarla ağlamaya başlamıştı. Zayıf yüzü, çıplak ince kollarıyla çok savunmasız görünüyordu. “Haksızlık bu,” diye mırıldandı Ozan. “Tamam Nena. Güzel bir yere gidiyoruz tamam mı? Sadece en kısa yolu bulmaya çalışıyoruz annenle.” Sibel de arkaya dönmüş kızının yüzünü okşuyordu. “Baban haklı. Bak buralar sıcak. Herkes serinlemek istediği için yollar biraz kalabalık. En kısa yolu bulacağız tamam mı tatlım?”</p>
<p>Ozan aracı iyice yavaşlatmıştı. Sibel haklı olabilir miydi? Belki de sağlıklı düşünemiyordu. Kanalı geçmek saplantı hâline gelmişti. Felaket kanalın ya da Boğaz’m ardında bitmiyordu ki! Büyükçe bir PUV’la denize açılmak, uygun bir yerden tekrar karaya çıkmak kolay mıydı? Sonra araç bulamazlarsa ne olacaktı? Yürüyecekler miydi yani? Gözleri ekrana kaydı. Dha-ka’dan, Paris’ten, Kahire’den, İstanbul’dan geçen haber ve görüntüler iç karartıcıydı. Dhaka sokakları cesetlerle dolmuştu. Kahire de farklı değildi. Buralarda kimse cesetleri kaldırmaya çalışıyor gibi de görünmüyordu. İstanbul’da en azından bunu görmemişti. Ama bir iki gün içinde İstanbul sokaklarının neye dönüşebileceğini kim bilebilirdi? Neyse ki ekran Mina’nm görüş açısına girmiyordu. Yavaş gelişen büyük, çok büyük bir felaket yaşıyorlardı. Kanalı aşabilselerdi aracın menzili onları sıcaklık adasının dışına çıkarmaya yetecekti! Ah ne kadar da yaklaşmışlardı!</p>
<p>Trafik Terkoskent çıkışından en az iki kilometre önce durma noktasına gelmişti. Belki de son anda çıkmışlardı. Sıkışan araçlardan bazıları havalanıyor, rüzgârdan etkilenmemek için olabildiğince alçaktan kanala doğru uçuyorlardı. Onları kıskandı. Bazen güçlü bir rüzgâr esiyor, havada görebildiği üç dört ALV’yi sanki büyük görünmez bir bayrağın üzerindeki figürlermiş gibi dalgalandırıyordu, içinden arsız bir ses düşmelerini diledi!</p>
<p>“Tamam Kibi. Serin bir yer bulup Nevit’in aramasını bekleyelim. Ondan bir şey gelmezse Sarıyer tünelinden karşıya geçeriz. Kuzey otoyolu açık olursa kıyı şeridinden doğuya gideriz. Oralarda dediğin gibi yedek pil de buluruz. Tirebolu’ya gider annemleri ziyaret ederiz. Ne dersin Nena?”</p>
<p>“Babaannemlere mi?”</p>
<p>“Evet.”</p>
<p>“Olur.”</p>
<p>Mina kulaklıklarını yeniden taktı. Kızlarının sakinleşmesi ve uygulanacak bir planları olması ikisini de biraz rahatlattı.</p>
<p>“Biz de kapalı otoparkı olan bir yer bulalım Kibi.”</p>
<p>Terkoskente doğru ilerlemeye başladılar. Yüksek binaların sert hatları sıcak havada yumuşayıp birbirine karışmış gibiydi. Geliş tarafı otoyola katılmak isteyen araçlarca doldurulmuştu. Bunlardan kimisi sert, tehlikeli dönüşler yapıyor, kimisi motorlarını uğuldatarak havalanıyordu. Böyle bir aracı yarım saat havada tutmak için harcanacak enerjiyle karada yüzlerce kilometre gidilebilirdi.</p>
<p>“Havaalanına gidelim,” dedi Ozan.</p>
<p>“Kalabalıktır bence Ozi. Buralarda bir yer bulalım.”</p>
<p>Uçak hangarına benzeyen yarı silindirik yapıların arasından geçiyorlardı.</p>
<p>“Kokuyu duyuyor musun? Kapalı çevrime geçelim bir süre.”</p>
<p>“Nedir bu?”</p>
<p>“Buralarda nadir element geri kazanım işletmeleri var. Hurdalardan çıkarıyorlar. Atmosfere ne saldıklarını Allah bilir.”</p>
<p>Bir zamanlar popüler olan ama havaalanının çöplüğe, uçak bakım hangarlarının sökülüp biraz güneyde geri dönüşüm tesislerine dönüşmesinden sonra terk edilen yerleşim alanlarına girdiler. Havaalanı yolcularına hizmet için yapılmış otellerin çoğunda artık göçmenler kalıyordu. Sokaklarda hayat belirtisi yoktu. Nostalji adlı bir tesis gördüler. Geniş bir alana kurulmuştu. Ortasında eski, yatay kalkışlı büyük bir yolcu uçağının restorana çevrilmiş kanatsız gövdesi duruyordu.</p>
<p>Gövdenin gölgesine park ettiler. Gölge güneş alan yerlerden belki üç dört derece daha serindi. Havalandırma sistemi üzerindeki yük burada bir iki saat çok enerji harcamadan beklemelerini mümkün kılacak kadar hafiflemişti.</p>
<p>“Bir şeyler yiyelim,” dedi Ozan. Arkadaki sırt çantasına uzandı. Sibel, sentetik et ve sebzeye karşıydı ama bu şartlarda itiraz edeceğini sanmıyordu.</p>
<p>“Ben yokken bunları mı yedin?”</p>
<p>“Neler yemedim ki!”</p>
<p>“Geldik mi baba?”</p>
<p>“Hayır Nena. Mola verdik. Birazdan tekrar yola çıkacağız.”</p>
<p>“Al şunu ye!”</p>
<p>“Aç değilim anne. Hem burası kötü kokuyor.”</p>
<p>“O zaman acıkınca yersin.”</p>
<p>“Neden arabada bekliyoruz?”</p>
<p>“Dışarısı çok sıcak Nena.”</p>
<p>“Araba da sıcak. Bu koku da iğrenç.”</p>
<p>“Biliyorum Nena. Yakınlarda büyük bir çöplük var. Oradan geliyor. Serin bir yere gidiyoruz. Kokunun olmadığı bir yere.”</p>
<p>Yemeklerini yerken ilerdeki Terkoskent’le büyük çöplük arasında kalan havaalanından arada bir kalkan özel uçakları seyrettiler. Önce derin bir gürleme duyuluyor, sonra kalem gibi bir uçak çöp tepelerinin arkasından atmosferi delerek yükseliyordu.</p>
<p>“Kaçıyorlar. Alevleriyle kavurarak,” dedi Ozan.</p>
<p>“Bu havada nasıl kalkabiliyorlar?”</p>
<p>“Çok daha şiddetli türbülanslarda da kalkabilirler.”</p>
<p>Eteklerden püsküren alevlere öfkeleniyor ama bir yandan onlardan birinin içinde olmayı istiyordu! Nevit’in teklifini defalarca reddedişi geldi akima. Şimdi bu boktan hurdanın dibine sığınmış, ondan gelecek bir telefonu bekliyorlardı!</p>
<p>“Ne kadar bekleyeceğiz burada?”</p>
<p>“Bilmiyorum Nena. Biraz uyumaya çalışsan?”</p>
<p>“Bu sıcakta uyuyamam. Hem çok susadım.”</p>
<p>“Çantanın yan cebinde matara var. Uzanabilir misin Nena?”</p>
<p>Sibel, müzik kutusundan bir parça buldu. Arabayı Latin tındı hafif bir ritim doldurdu.</p>
<p>“İyi oldu Kibi. Bunu hatırlıyorum. Tanıştığımız dönemde senin favorilerdendi.”</p>
<p>“Hâlâ severim.”</p>
<p>Ozan karısına baktı. Sibel başını hafifçe diğer tarafa çevirmişti. Yandan gözlerinin dolduğunu gördü. Elini tuttu. “Merak etme Kibi. Buradan çıkacağız. Bir yolunu bulacağız.”</p>
<p>Önlerindeki açıklıkta sıcak rüzgâr; karton kutuları, poşetleri sürüklüyor, güneş yeşilimsi mavi gökyüzünde batıya doğru yavaşça ilerliyor, tesise araçlar girip çıkıyor, kimisi onların da bulunduğu gölgeye gelip biraz bekleyip gidiyordu. Bazen ipince bulutsuların gölgesi alanı tarayıveriyordu. Zaman geçiyor, havalandırma sistemi, ekrandaki enerji çubuğunun ucundan yavaş yavaş kemiriyordu.</p>
<p>Ozan daha fazla dayanamayıp Nevit’i aradı. Ama telefon daha önce hiç duymadığı bir dizi sert kısa sinyal sesi verdi. Bir daha denedi. “Bu da ne böyle?” Akima geldiği gibi iletişim kesilmişti. Şiş gözleriyle ona bakan Sibel’e döndü. “Bunun anlamı ne?”</p>
<p>“İlk defa duyuyorum.”</p>
<p>“Birazdan yeniden deneriz. Belki elektrik kesintisi neden olmuştur.”</p>
<p>“O zaman beklemenin ne yararı var?”</p>
<p>“Bir çözüm bulurlar. Kibi o kadar da değil artık. İletişim ne kadar uzun süre olmayabilir ki?”</p>
<p>“Belki bir daha olmaz!”</p>
<p>“Of hadi ama... Sanki Dünyanın sonu geldi!”</p>
<p>“Belki de gelmiştir!”</p>
<p>“Sibel başlama yine Mina’nın yanında lütfen.”</p>
<p>“Neden herkes kaçıyor yarın öbür gün her şey düzelecekse?”</p>
<p>“Herkes kimden kaçıyor anne?”</p>
<p>“Sıcaktan Nena,” diye araya girdi Ozan.</p>
<p>O sırada gök gürlemesi gibi bir gürültü koptu. Doğu tarafındaki binaların üzerinden sarılı siyahlı bir alev sütunu yükseldi. Açık gri gökyüzünde büyük, ters v şeklinde beyaz bir duman izi hızla doğuya sürükleniyordu.</p>
<p>“Ne oldu baba?”</p>
<p>“Bilmiyorum Nena.”</p>
<p>“Ozi şuraya bak!”</p>
<p>“Görüyorum. Uçaklardan biri. İze bak.”</p>
<p>Uçağın düşmesini dilediği için kendinden utandı. Onun içinde birileri vardı. Belki tıpkı kendi gibi ailesini kurtarmaya çalışan birileri.</p>
<p>“Türbülanstan mı?”</p>
<p>“Belki onların bile başa çıkamayacağı kadar güçlüdür yukarıda.”</p>
<p>Gri duman, rüzgârın etkisiyle doğuya doğru hemen geniş bir alanı kaplayıvermişti.</p>
<p>“Rüzgâr çok güçlü. Yangın büyüyebilir,” dedi Sibel.</p>
<p>“Yangın mı çıktı anne?”</p>
<p>“Evet tatlım. Ama bizden uzak, merak etme.”</p>
<p>Siyah duman fışkıran yerler gözle görülür bir hızla genişliyordu. Sanki biri bütün sokaklara önceden yanıcı bir yağ dökmüştü. Oralarda yaşayan birileri var mıydı? Yangını kim söndürecekti? Yanık plastik kokusu aracın kabinine sızdı.</p>
<p>“Gidelim buradan Ozi. Dumandan göz gözü görmeyebilir.”</p>
<p>Ozan isteksizce ekrana dokundu. Nevit’le konuşmadan hareket etmek istemiyordu ama onu artık burada bekleyemezlerdi. Sarıyer tünelini işaretledi. Belki tünele girene kadar yeniden iletişim kurabilirlerdi. Çevreyoluna yeniden çıktılar. Kanal yönü hâlâ tıkalıydı ama boğaz yönü akıyordu. Nevit’i bir kez daha aradı. Aynı sinyali aldı. Gerçi Nevit ne yapabilirdi ki? Onlara nasıl yardımı olabilirdi? Livigno’daki süitinden nereye ulaşabilirdi? Teklifini neden kabul etmemişti? Şimdi o da ailesiyle Livigno’daki süitinde İstanbul’u, Kahire’yi bilmem nereyi kavuran süper sıcaklık adasını izliyor olurdu! Tanıdıklarının, arkadaşlarının hemen hepsi bunlar yaşanmadan İstanbul’u terk etmişti. Neden onlar gibi yapamamışlardı? Neyi beklemişti? Her şey yıllardır yavaş yavaş kötüye gitmiyor muydu? Bu eğilimi tersine çevirecek neye şahit olmuştu da uyuşmuş bir şekilde felaketin başlarına çöküşünü izlemişti? Anakaraya üç beş köprü ve tünelle bağlı, kendi ürettiği sıcaklıkta pişen bu otuz milyonluk adadan neden zamanında kaçmamışlardı? Hâlâ şansları varken düşüncelerini kaçışa odaklamaya çalıştı.</p>
<p>Dumanların sınır çizgisi bir süre onlarla yarış etti. Sonra geride kaldı. Yanık, plastik kokusu azaldı. Haberleri taradı. Bağımsız kaynaklar yangının büyük çöplüğü sardığını, havaalanını tehdit ettiğini söylüyordu. Bu belki de iyiydi. O mide bulandırıcı çürük kokusu belki bir süreliğine ortadan kaybolurdu!</p>
<p>Kanal yönünde araçlar artık tamamen durmuştu. Aralardan havalanan ALV’lerin yerini doldurmak için olanlar hariç hemen hiç hareket yoktu. Bilgisayar dış sıcaklığın kırk bir buçuk santigrat derece olduğunu söylüyordu. Sıcaklık yükseldikçe menzil bilgileri birkaç kez azalma yönünde güncellenmişti. Hepsi ter içindeydi. Mina’nm kahverengi saçları alnına ve şakaklarına yapışmıştı. Ama artık sesini çıkarmıyordu. Anadolu yakasına geçebilirlerse mevcut pil onları Gebze’ye kadar götürebilirdi. O yol da kötü durumdaydı ama onlar karşıya geçene kadar açılabilirdi. Ne de olsa o yöne gidenler dar bir tünelden geçmeye çalışmıyordu! Sıcaklık adasının sınırlarından çıktıkları zaman arabayı şarj etmenin bir yolunu bulmak daha kolay olabilirdi. Batıya gidememişlerdi. O halde tek çare doğuya doğru kaçmaktı. Tirebolu belki o kadar da fena fikir değildi.</p>
<p>Yavaş yavaş kalabalıklaşan otoyolda, konuşmadan Kemerburgaz’ı, Zekeriyaköy’ü geçip tünele doğru ilerlediler. Benzer bir tıkanmayla burada da karşılaşacaklar mıydı? O zaman ne yaparlardı? Nasıl çıkarlardı bu kahrolası adadan?</p>
<p>Güneş, arkalarında batıya doğru alçalırken dış sıcaklık onu çok gönülsüz takip ediyordu. Dünyanın ısınmak için güneşe ihtiyacı kalmamış gibiydi. Mevcut yoğunlukla karşıya geçiş iki saat kadar sürecek gibi görünüyordu. Belki de güneşin batışını Anadolu yakasından seyredebilirlerdi. Ama durum hızla değişti. Araçların arasındaki mesafe giderek azaldı. Tünel girişine bin sekiz yüz metre kala trafik neredeyse durmuştu. Ama bu, kanal tarafında yaşadıklarından farklıydı. Araçların tekerlekleri hiç durmuyor, uzun konvoy saatte bir kilometre kadar bir hızla ilerliyordu. Bunda boğazı geçmek üzere araçların arasından tek tük de olsa havalanan ALV’lerin yarattığı boşlukların etkisi vardı. Bir ALV’leri olsa bunu yapar mıydı? Boğaz üzerindeki rüzgâr küçük hava aracını yaprak gibi savurmaz mıydı?</p>
<p>Güneşin batışı ile ilgili planlarını değiştirmeleri gerekecek gibi görünüyordu. Tünelden önce son çıkış dört yüz metre kadar sonraydı. Yirmi beş dakika kadar sonra çıkış da geçilmiş olacaktı. En kötüsü son çıkışı geçtikten sonra Nevit’in başka bir yolu ayarlamış olduğunu öğrenmeleri olurdu.</p>
<p>“Sıkışıp kalmayız değil mi tünelde?”</p>
<p>“Bilmiyorum Kibi. Haberleri tarıyorum. Tünellerde bir şeye rastlamadım. Sadece yoğunluktan görünüyor.”</p>
<p>“Mina uyudu. Ev ne durumda?”</p>
<p>“Havalandırma çalışmıyor. Birileri türedi. İç avluyu falan işgal ettiler. Güvenli değil. Kim olduklarını bilmiyorum. Site yönetimi ortadan kayboldu. Oraya bir süre dönemeyiz. Haklıydın Kibi. Güvensiz hissetmekte haklıydın. Özür dilerim.”</p>
<p>“Sen de Duhan konusunda haklıydın. Ben de özür dilerim. Böyle olacağını öngöremedim. İlk başlarda daha iyiydi biliyorsun. Ucuz ve güvenli bir ortam. Bedeli var tabii. Görmek istemedim.”</p>
<p>“Neydi bedel?”</p>
<p>“Senden ayrılmamı istediler. Cemaate hiçbir zaman girmedim. Sempatizan gibi idare ettim. Öyle kalabileceğimi sandım ama seçim yapmaya zorladılar.”</p>
<p>“Şu kamp meselesinde mi koptu ipler?”</p>
<p>“Oraya gelemeyeceğini söylediler. Vekil baba vereceklerdi.”</p>
<p>“Vekil baba?”</p>
<p>“Cemaatten biri işte.”</p>
<p>“Baran mı?”</p>
<p>“Evet.”</p>
<p>“Seni onlarla ilk gördüğümde anlamıştım. Bok çuvalı.”</p>
<p>“Ama kamp da iptal edildi. Hava yüzünden.”</p>
<p>“Anladım.”</p>
<p>“Aseyda’yı da o halde görünce. Balmumu bir heykel gibi. Özür dilerim Ozi. Böyle olacağını bilemezdim.”</p>
<p>Ozan karısının saçlar yapışmış terli yanağını okşadı.</p>
<p>“Sitede durum nasıldı? Elektrik var mı?”</p>
<p>“Havalandırma biraz zayıflamıştı. Elektrik var. Bazı asansörleri de durdurdular.”</p>
<p>“Piller kullanılıyordun Tasarruf seviyesinde.”</p>
<p>“Tünelde trafik durursa ne yaparız?”</p>
<p>“Acil çıkış pasajları var Kibi. Ama...”</p>
<p>“Ama?”</p>
<p>“içeride durum ne olur kestirmek zor. Mina’yla o havasız dar tahliye tünelinde yüzlerce metre yürümek.”</p>
<p>“Sarıyer çıkışını seçersek adada kalmış oluruz. Güneş batıyor ama dışarısı otuz dokuz derece. Geceyi nerede geçiririz? Yarın sabah belki daha sıcak bir güne daha az bir enerjiyle başlarız. Belki tüneller de kapanır. Kahire’yi görmedin mi?”</p>
<p>Derken terk edilmiş bir araç gördüler. Orta şeritte, donmuş bir video görüntüsü gibi duruyordu.</p>
<p>Birazdan sağ şeritte de bir tane gördüler.</p>
<p>“Bunların derdi ne Ozi?”</p>
<p>“Pil olabilir. Bunun gibiler tüneli tıkar.”</p>
<p>O sırada telefon çaldı.</p>
<p>“Evet Nevit?”</p>
<p>“Neredesiniz?”</p>
<p>“Terkoskent’te yangın çıktı. Orada bekleyemedik. Sarıyer tüneline yaklaşıyoruz. Karşıya geçip geçmemeyi tartışıyorduk.”</p>
<p>“Çok güzel. İsabet olmuş. Polonezköy panayır alanına gidin. Oradan yarın sabah sekizde bir egzosfer uçak kalkıyor. Yirmi dört kişilik. Adı North Sky. Kaptan Olga Bekda. Sizi bekliyorlar. Bizim Livigno kolonisinin son üyeleri için.”</p>
<p>“Tamam Nevit, teşekkürler.”</p>
<p>“Bekliyoruz sizi.”</p>
<p>“Tamam teşekkürler.”</p>
<p>Telefon kapandı.</p>
<p>“Nevit bir uçak ayarlamış. Polonezköy’den kalkacak.”</p>
<p>“Ne zaman?”</p>
<p>“Yarın sabah sekizde. Kaptan Olga Bekda. Uçağın adı North Sky.”</p>
<p>“Bu en iyisi.”</p>
<p>“Bilmiyorum Kibi. Olii araçları gördün. Tünelde de olacak bunlardan.”</p>
<p>Araç konvoyu uzun ve ağır bir katar gibi yavaş bir inatla ilerlerken Sarıyer çıkışı yaklaştı. Sibel’in dediği gibi en iyisi devam etmek miydi? Önlerindeki araçların pil durumu neydi? Burada bunu kontrol eden bir otorite falan yok muydu? Tünelde önlerinde ölü araçlarla sıkışma olasılığı vardı. Hem tünel yaşadıkları bu dönemin şişe boynu muydu? Onu geçince her şey daha mı kolay olacaktı? Polonezköy e gidecekler, bir füze uçağa binecekler, atmosferin sınırına tırmanıp belki yirmi dakika sonra Italyan Alp-leri üzerinde atmosfere yeniden gireceklerdi. Sonra ne olacaktı? Orada ne yapacaklardı? Ama tünele girmemenin alternatifi neydi? Boğazın altına girmek yerine belki de ceset dolu Sarıyer sahiline çıktıktan sonra ne yapacaklardı? Yanık plastik kokusu yeniden genzine doldu. Tuzlu bir ter damlası sağ gözünü yaktı. Önündeki araçlardan bazıları sağa geçerek çıkışa yöneldiler. Aracı otopilottan kendi kontrolüne aldı.</p>
<p>“Devam edelim,”dedi Sibel. Ozana baktı. “En iyisi bu.”</p>
<p>“Tünelde sıkışırsak?”</p>
<p>“Tünelde şansımızı denemezsek şehirde sıkışacağız Ozi. Çıkalım buradan.”</p>
<p>“Belki geçicidir. Belki boşuna paniğe kapılıyoruz!”</p>
<p>“Kahire’yi, Mexico City’i görmedin mi Ozi? Oralar birer ada bile değil üstelik!”</p>
<p>Çıkış geride kaldı. Ozan kontrolü otopilota geçirdi. Aşağı eğim arttı. Sağa çekmiş başka bir araç daha gördüler. Yanında otuzlu yaşlarda, kucağında baygın görünen Islami giyimli bir kadınla otostop işareti yapan ter içinde kalmış bir erkek vardı.</p>
<p>Yanlarından geçtiler. Yol kenarları yükseldi. Tünele girdiler. Ozan enerjisi tükenmek üzere olan hiçbir aracın tünele girmeyeceğini varsayarak kendini rahatlatmaya çalıştı. Tünel loştu. Aydınlatma belki de üçte bire düşürülmüştü.</p>
<p>“Neredeyiz baba?”</p>
<p>“Tünelde Nena. Boğazın altından geçeceğiz. Kuzenlerine gidiyoruz. Livigno’ya.”</p>
<p>“Onlar uçakla gittiler.”</p>
<p>“Biz de uçağa gidiyoruz.”</p>
<p>“Babaannemlere gitmeyecek miydik?”</p>
<p>“Plan değişti Nena. Onlara daha sonra gideceğiz. Belki onlar ziyaretimize gelir.”</p>
<p>“Orada çok mu kalacağız?”</p>
<p>“Olabilir Nena. Belki.”</p>
<p>“O zaman geri dönüp Robi’yi alabilir miyiz?”</p>
<p>“Dönemeyiz Nena. Belki aynısını oradan...”</p>
<p>Sibel çantasını alıp alt bölmeden küçük temizlik robotunu çıkarttı. “Bak burada ne var?”</p>
<p>Mina robotu kucakladı. Sibel Ozan’a göz kırptı; “Bu ânın geleceğini tahmin ettim.”</p>
<p>“Harikasın.”</p>
<p>“Robi Robi!” Mina robotu sarstı. “Robi Robi! Baba Robi çalışmıyor.”</p>
<p>“Eminim pili değişince çalışır.”</p>
<p>“Gidince hemen değiştir o zaman.”</p>
<p>“Anlaştık.”</p>
<p>“Neden bu kadar yavaş gidiyoruz?”</p>
<p>“Trafik. Birazdan açılır.”</p>
<p>“Acıktım.”</p>
<p>“Fasulye ve pirzola var,” dedi Sibel.</p>
<p>“Pirzola mı? Gerçek mi?”</p>
<p>“Sentetik.”</p>
<p>“Sen bunlardan yememek gerektiğini söylersin.”</p>
<p>“Bazen gerekir canım. Bugün yiyebiliriz.”</p>
<p>Aşağı indikçe küf kokusu arttı. Sıcaklık nemle birlikte vücutlarım bir battaniye gibi sarmıştı.</p>
<p>“Polonozkey e gidiyoruz. Menzil seksen iki kilometre. Enerji yeter. Biraz serinlesek?” dedi Sibel.</p>
<p>“Bu iyi fikir.”</p>
<p>Arabadaki sıcaklık birazdan iki derece düştü.</p>
<p>“Böyle çok daha iyi,” dedi Sibel.</p>
<p>“Evet. Belki daha önce yapmalıydık,” dedi Ozan. Sibel’in elini tuttu. Gülümsedi. “Hepsi geçecek.”</p>
<p>Sibel gülümsemeye karşılık verdi. “Biliyorum Ozi. Hepsi geçecek!”</p>
<p>İlerledikçe havalandırma sistemi üzerindeki yük artıyordu. Tünel içindeki sıcaklık kırk derecenin üzerine çıkmıştı. Bilgisayar, menzili kısaltma yönünde düzeltmeler yapıyordu. Ama Po-lonezköy e uzaklık menzilin çok altında kalıyordu. Eğim yavaş yavaş kaybolurken lastikler bir su birikintisini yarmaya başladı.</p>
<p>“Pompaları yavaşlatmışlardır,” dedi Ozan. “Merak etme. Tehlikeli bir durum olsa tüneli kapatırlardı.”</p>
<p>“Bunlarla ilgilenen birileri vardır diyorsun?”</p>
<p>“Elbette Kibi. Dünya’nın en önemli geçitlerinden biri başıboş bırakılmazdı değil mi? Otomasyonu çalıştıracak enerji var ki az da olsa aydınlatma yapılmış. Sistem enerjiyi optimum dağıtır. Depolamada ne kadar olduğunu bilir. Bu işler uzmanlığım. Hem aksilik olursa tahliye tüneli var.”</p>
<p>Birbirlerine baktılar. Yükselen sudan kaçacakları bir tahliye tünelinin varlığı ikisini de rahatlatmıyordu. Kısa duraklamalar başladı. Bilgisayar yeni hız ortalamasına göre menzili yedi kilometre kadar geri çekti.</p>
<p>“Bir iki dereceye daha katlanabiliriz belki,” dedi Ozan. Sıcaklık ayarını artırdı.</p>
<p>Sonra trafik tamamen durdu. Zeminde sekiz santim kadar su birikmişti. Boğazın ortasını geçmişlerdi. Tünel çıkışma bin yedi yüz kırk metre vardı.</p>
</body>
</html>