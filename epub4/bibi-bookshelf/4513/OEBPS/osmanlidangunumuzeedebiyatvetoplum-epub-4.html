<?xml version="1.0" encoding="UTF-8" standalone="no"?><html xmlns="http://www.w3.org/1999/xhtml">
	<head>
		<title>osmanlidangunumuzeedebiyatvetoplum-epub-4.html</title>
		<link href="template.css" rel="stylesheet" type="text/css"/>
<meta name="Adept.resource" value="urn:uuid:87a8ca5e-d3a2-40fa-bdce-607843d398ce"/>
	</head>
	<body>
		<div id="osmanlidangunumuzeedebiyatvetoplum-epub-4.html" xml:lang="tr-TR">
			<div class="Basic-Text-Frame">
				<h4 class="bisey" id="toc_marker-7">TÜRK SOSYAL EDEBİYATININ GELİŞİMİ<span class="dipnotno" style="font-size:0.55em;" xml:lang="tr-TR"><a class="footnote-link" href="#footnote-203-67" id="footnote-203-67-backlink">67</a></span></h4>
				<p class="e-2baslik">A. TARİHSEL VE SOSYAL BELİRLEYİCİLER</p>
				<p class="e-paragraf">Türk edebiyatının sosyal içeriği; değişen sosyal koşullar, edebî ifade biçimleri ve yazarın toplum içindeki rolüyle ilgili anlayış arasındaki etkileşim süreci tarafından derece derece biçimlendirildi. Bu yüzden Türk sosyal edebiyatıyla ilgili bir çalışma her şeyden önce bu üç belirleyici koşulu göz önünde tutmalıdır. Bence bu faktörler Ortadoğu’da Arap ve İran edebiyatının incelenmesinde de belirleyicidirler. Bu üç büyük edebiyatı birbirinden ayıran olgunun, esas olarak, dil farklılığı ve yakın zamanlardaki ulusal devlet döneminde meydana gelen belli bir kavmiyet merkezli yönelim olduğunu vurgulamak isterim. Klasik Arap, Fars ve Türk edebiyatları birbirlerinden çeşitli unsurları ödünç aldılar ve sonunda gerek biçim gerek içerik yönünden ortak özellikler geliştirdiler. Gazel gibi belli edebî formların Türkler arasında Araplardakinden daha yaygın olduğu doğru olsa da bu tip istisnaların bir kural oluşturacak ölçüde yaygın olduğunu düşünmüyorum. </p>
				<p class="e-paragraf">Öte yandan folklor; bölgesel, grupsal ve kabilesel düzeyde kendine özgü yanlar ortaya koyması nedeniyle resmî edebiyata kıyasla uzamsal olarak daha geniş varyasyonlar gösterdi. Türk, İran ve Arap edebiyatlarının modernleşme süreciyle ilgili yaşadığı sorunların da nispeten benzer oldukları rahatlıkla söylenebilir. Bu üç büyük edebiyat arasındaki benzerlik ve farklılıkları tespit etmek Ortadoğu’daki karşılaştırmalı edebiyat incelemelerinin işidir. Ayrıca Yidiş (Yahudi Almancası) ve İbrani edebiyatının incelenmesi ve böylece klasik Ortadoğu’nun edebiyat mirasının biçim ve içerik açısından ne derece etkili olduğunun tespit edilmesi de verimli olabilir. Benim edindiğim izlenim Yidiş edebiyatının (İngilizce çevirilerinden okuduğum kadarıyla) sosyal felsefe ve üslup açısından ilhamını Batı’dan çok Doğu’dan aldığı şeklindedir. </p>
				<p class="e-paragraf">Ortadoğu’daki bütün Müslüman toplumların İs-lam’ın sosyal ve felsefi mirasını paylaştığından söz etmek gerekir. İslam toplumdan kopuk soyut bir düşünce olarak gelişmedi. Aksine, teolojik eserlerde ifade edilen İslam düşüncesi, özellikle de adab olarak bilinen toplumsal ahlak metinleri esas olarak toplum örgütlenmesini ve birey ve grupların toplumsal-etik davranışlarını ele aldı. İslam’da neredeyse hiçbir entelektüel faaliyet alanı yoktur ki bu dinsel-sosyal düşünceden etkilenmiş olmasın. Bu yüzden, özellikle sosyal gruplar ve bunların yükümlülükleriyle ilgili normlar açısından katı bir dogmatik anlayış ortaya koysa da gerek Divan Edebiyatının gerekse folklorün, İslam’ın toplumsal ahlakını yansıtması doğaldı. </p>
				<p class="e-paragraf">İslam’ın klasik dönemlerindeki edebiyat günümüzde de olduğu gibi önemli normatif toplumsal fonksiyonlar yerine getirdi. Bir modern sosyal edebiyatın ortaya çıkışı ve bunun toplumla meşgul olması bir bakıma temel bir Müslüman entelektüel geleneğinin devam ettirilmesiydi. Ne var ki Ortadoğu’nun modern sosyal edebiyatı bunu yaparken kendi dinsel-ahlaki düşünce gelenekleriyle Batı’nın edebî ve felsefi etkisi arasında kalarak hırpalandı. Batı edebiyatı toplumsal gerçekliği dünyevi bir kafa yapısıyla hem insan davranışının doğal bir ifadesi hem de çıkar yönelimli bir güç ve statü ilişkileri ağı olarak ele almaya yatkındı, Ortadoğu edebiyatıysa onu ahlaki ve toplumsal normlara uydurmaya çalışıyordu. </p>
				<p class="e-paragraf">Yukarıda ifade edilen görüşü rahatlıkla destekleyebilecek bir olgu da Türkiye’de üretilen sosyal edebiyatın büyük bir kısmının siyasal terimlerle ifade edilmiş olsa da esas olarak ahlaki mesajlar üzerine kurulu olduğu gerçeğidir. Bu edebiyat toplumsal ilişkiler hakkında ahlaki yargılarla doludur ve çoğu zaman bir hayli paradoksal bir şekilde sınıf çatışması ve sosyal adalet gibi Batılı kavramlara başvursa da okuyucuya ahlaki çözümler sunar.</p>
				<p class="e-yildiz">***</p>
				<p class="e-paragraf">Bu makalenin başında Türk sosyal edebiyatıyla ilgili bir incelemenin üç belirleyici faktörü hesaba katması gerektiğini belirtmiştim. Bunlar sosyal çevre, edebî ifade biçimleri ve yazarın toplum içindeki rolü idi. Şimdi bu üç faktörün her birini çeşitli boyutlarıyla inceleyeceğim. Çünkü modernleşmenin ilk zamanlarından bugüne Türk sosyal edebiyatı bu faktörlere bağlı olarak şekillenmiştir.</p>
				<p class="e-3-baslik">A) SOSYAL ÇEVRE</p>
				<p class="e-paragraf">Sosyal çevre edebiyatın sosyal içeriğini belirleyen temel faktördür. Başka bir deyişle, somut toplumsal gerçekliğin edebî düşünce ve ifadeye yansıması edebiyatın sosyal içeriğini meydana getirir. Ancak bu yansıtma fotoğraf çekmek gibi mekanik bir süreç değildir. Toplumsal gerçekliğin ne ölçüde ve nasıl edebiyata yansıtılabileceği sorunu daha ziyade akademik bir sorundur. Sosyal edebiyatın en gerçekçi kısımları bile esasında bir takım toplumsal şartlar hakkında yazarın yorumunu yansıtır. Sonuç olarak, sosyal çevrenin “objektif koşulları” hakkında her tartışma özünde yazarın bu koşulları nasıl algıladığını yansıtır. Gerçek toplumsal şartlar objektif bir durumdur, buna karşılık yorum ise yazarın değerlendirmesini şekillendiren geçmiş deneyimler, eğitim, ideoloji, sosyal statü ve benzeri sayısız etkiyi yansıttığından her zaman sübjektiftir. </p>
				<p class="e-paragraf">Ekonomik rejim, iç ve dış politika, çeşitli sosyal grupların ortaya çıkışı ve bunların zenginliği, gücü ve statüyü paylaşma biçimleri ve birbirleriyle değişen ilişkileri, edebiyatın sosyal içeriğini belirleyen ve yazarın tarihin belli bir dönemindeki toplumsal gerçekliği algılayışını şekillendirebilen bazı somut sosyal faktörlerdir.</p>
				<p class="e-paragraf">Türk edebiyatı ve yazarları 18. yüzyılın ikinci yarısında ve 19. yüzyıl boyunca sosyal çevrede köklü bir değişime tanık oldu. Değişim öncelikle ekonomik sistemin temel bir dönüşüm geçirmesinden kaynaklanmıştı. Bir pazar ekonomisine geçilmesi, toprakta özel mülkiyetin genişlemesi, iç ve dış ticaret ilişkilerinin yoğunlaşması ve benzeri şeyler bu dönemde Osmanlı Devleti içindeki sosyal ve siyasal ilişkileri temelden değiştiren yeni güçlerdi. Aynı güçler gerek padişahın ve devletin geleneksel rolünü gerekse üst sınıfların birbirleriyle ve hanedanla ilişkilerini de değiştirmişti. Sosyal hareketliliğin yoğunluk kazanması alt sınıf mensubu bireylere ekonomik güç, siyasal konum ve sistemi kendi çıkarları için kullanma temelinde sosyal basamakları tırmanma imkânı sağladı. Başka bir deyişle sosyal basamakları eski yerleşmiş kuralları takip ederek değil bunun dışında başarı elde etme yollarına başvurarak tırmanan bireyler ortaya çıktı. Bütün bunlar eski yerleşik değer ve normlara meydan okudu, bunları zayıflatarak işlevsiz hale getirdi. Osmanlı Devleti’nde 18. ve 19. yüzyıllardaki ekonomik değişim ve sosyal hareketliliğin yıkıcı etkilerinin daha önce ülkeye hâkim olan istikrara denk olduğunu vurgulamak gerekir. Gerçekten de Osmanlı toplumu tarihi boyunca sosyal değişimlere tanıklık etmiş olsa da bunlar çok yavaştı. Ayrıca bu değişiklikler sistem tarafından denetim altına alınıyor, telif ediliyor, yorumlanıyor ve hâkim sosyal normlara ve dolayısıyla edebî ifade biçimlerine uygun hale getiriliyordu. </p>
				<p class="e-paragraf">18. ve 19. yüzyıllardaki sosyal değişim çok büyük çaplı, sürekli ve denetlenemez nitelikteydi. Bu değişimin etkileri gerek hâkim düzenin edebiyatı olan Saray edebiyatına gerekse bazı bölgesel ozanların eserlerine yansıdı. Sosyal tabakaları birbirinden ayıran katı sosyal sınırlar yıkılmaya başladı. Elitler ve kitleler yeni sosyal birimler içinde örgütlenme ihtiyacı hissetti ve sosyal hareketlilik gitgide yoğunluk kazandı.</p>
				<p class="e-paragraf">Alt sınıflar bu dönemde gerçekleşen kapsamlı sosyo-ekonomik ve siyasal değişimlere doğrudan maruz kaldıklarından bu değişimin etkisi halk edebiyatı içinde daha da belirgin bir şekilde kendini gösterdi. Folklor bir sosyal deneyime karşı kendiliğinden bir reaksiyon üretir ve aslında kendi tarzında bunu hemen kaydeder. 18. yüzyılın sonu ve özellikle 19. yüzyılda Türkiye bir halk şairleri grubunun doğuşuna tanıklık etti. Fuad Köprülü, esasen konuşma dilini tercih ettikleri için, bunları Türk millî edebiyatının habercileri olarak görüyordu. Bu halk şairlerinin eserlerinde en çok göze çarpan özellik, benimsemiş oldukları geleneksel toplum ve iktidar anlayışıyla sosyo-politik düzene sızmaya başlayan yeni norm ve değerler arasındaki çatışma karşısında hissettikleri derin hayret duygusuydu. Gerçekten de hanedan ve bürokrasiden oluşan ve geleneksel norm ve değerler sisteminin koruyucusu olarak görülen yönetici sınıf bunları ilk çiğneyen kesim olmuştu. Örneğin köyünü terk eden halk ozanı Dertli (1772-1845) bir toprak ağasının adaleti ve cezalandırılma korkusunu hiçe sayarak babasının toprağını gasp ettiğinden yakınıyordu. Seyrani (1807-1866) son derece bozulan sosyal şartları sert bir şekilde eleştiriyordu: </p>
				<p class="e-paragraf">Eyvah fukaranın beli büküldü</p>
				<p class="e-paragraf">Medet ticaretin gücüne kaldık</p>
				<p class="e-paragraf">Eyiler alemden göçtü çekildi</p>
				<p class="e-paragraf">Bizler zamanenin piçine kaldık</p>
				<p class="e-paragraf"/>
				<p class="e-paragraf">Rüşvet ile yarar hâkim hücceti</p>
				<p class="e-paragraf">Hüccet ile alır kadı rüşveti</p>
				<p class="e-paragraf">Halk bilmiyor dini şer’i sünneti</p>
				<p class="e-paragraf">Bozuldu sikkenin tuncuna kaldık</p>
				<p class="e-paragraf">Her şey o kadar kötü gidiyordu ki Seyrani şiirinde şöyle dert yanıyordu:</p>
				<p class="e-paragraf">Sene bin iki yüz altmış sekizde</p>
				<p class="e-paragraf">Alamet dumanı çöktü çökecek</p>
				<p class="e-paragraf">Dikilecek kudret kalmadı dizde</p>
				<p class="e-paragraf">Ecel belimizi büktü bükecek</p>
				<p class="e-paragraf"/>
				<p class="e-paragraf">Bitmez oldu harmanların eyisi </p>
				<p class="e-paragraf">Hurma tadı verir erik kayısı</p>
				<p class="e-paragraf">Sadrıazam etsen eğer seyisi</p>
				<p class="e-paragraf">Ölmüş eşek arar nalın sökecek</p>
				<p class="e-paragraf">Serdari (1834-1918) daha da açık sözlüdür:</p>
				<p class="e-paragraf">Benim bu gidişe aklım ermiyor</p>
				<p class="e-paragraf">Fukara halini kimse sormuyor</p>
				<p class="e-paragraf">………………………………</p>
				<p class="e-paragraf">Evlat da babanın sözün tutmuyor</p>
				<p class="e-paragraf">Açım diye çift sürmeye gitmiyor</p>
				<p class="e-paragraf">Uşaklar çoğaldı ekmek yetmiyor</p>
				<p class="e-paragraf">Başımıza bela dölümüz bizim </p>
				<p class="e-paragraf">Ruhsati (1856-99) değerler sistemindeki karmaşadan daha açık bir şekilde bahseder:</p>
				<p class="e-paragraf">Bir vakte erdi ki bizim günümüz</p>
				<p class="e-paragraf">Yiğit belli değil mert belli değil</p>
				<p class="e-paragraf">Herkes yarasına derman arıyor</p>
				<p class="e-paragraf">Devâ belli değil dert belli değil</p>
				<p class="e-paragraf"/>
				<p class="e-paragraf">Fark eyledik ahir vaktin yettiğin</p>
				<p class="e-paragraf">Merhamet çekilip göğe gittiğin</p>
				<p class="e-paragraf">Gücü yeten soyar gücü yettiğin</p>
				<p class="e-paragraf">………………………………</p>
				<p class="e-paragraf">Çark bozulmuş dünya ıslah olmuyor</p>
				<p class="e-paragraf">Ehl-i fukaranın yüzü gülmüyor</p>
				<p class="e-paragraf">Aşık Ruhsatî dediğini bilmiyor</p>
				<p class="e-paragraf">Yazı belli değil hat belli değil</p>
				<p class="e-paragraf">Aslında bu halk şairleri bürokrasiyle işbirliği yapıp devletin gücünden faydalanarak gün geçtikçe zanaatkârların toplumsal örgütlenmesini tahrip eden ve köylüleri sömüren bir tüccar grubun yükselişinin sebep olduğu olumsuz etkilerden yakınmaktaydılar. Üstelik bu tüccar grubu, köylüler ve zanaatkârlar arasındaki geleneksel dostluğu bozan ve yüzyıllar boyunca bunlar arasındaki ilişkiye temel oluşturan ahlak sistemini zayıflatan çıkar merkezli yeni piyasa ilişkileri getirmekteydiler. </p>
				<p class="e-3-baslik">B) İFADE BİÇİMLERİ</p>
				<p class="e-paragraf">Edebiyat eserinin içeriği biçimini belirler. Yeni ve karmaşık durumlarla karşı karşıya kalan her edebiyat pek tabii ki yeni duygu ve düşünceleri dışa vurmaya muktedir yeni ifade biçimleri arayacaktır. Yeni ifade biçimlerinin seçimi ve yaratılması yazara ve ozana aittir. 19. yüzyılda Türk yazarlarının elinde sadece saray edebiyatının geleneksel edebî formları bulunuyordu. Bunlar hem içerik hem form yönünden sınırlayıcı olduğundan yeni sosyal koşulları tanımlamak için uygun değildi. Başka bir deyişle, bu edebî formlar farklı sosyal koşullar içinde yaşamını sürdüren daha çok sayıda insanı içine alan karmaşık sosyal durumları ifade etmeye yetmiyordu. Yeni edebiyat artık daha geniş bir zaman ve mekâna uzanan eylemleri organik bir tarzda ele almak zorundaydı. Edebiyatta, insanın duygu ve düşüncelerini, kendi sosyal çevresi içinde, nesnel koşullarla etkileşimine uygun olarak diyalektik bir tarzda ifade etmeye yarayacak yeni kavramlar ve formlar geliştirmek şarttı. </p>
				<p class="e-paragraf">Ortada birkaç seçenek vardı: Ya geleneksel edebî formlar yeni koşullara uydurulacaktı ya diğer edebiyatlardan bir şeyler ödünç alınacaktı ya da eski ve yeni arasında bir sentez yaratılmaya çalışılacaktı. Şiirde, hem eski mistik edebiyat ekolü ve gelenekçilerle hem de modern yazarlarla yakın ilişki içinde olan Muallim Naci (1850-93), eski ve yeni şiirin diliyle form ve anlamı arasında yeni organik ilişkiler kurarak eski şiirin sanatsal formlarını yeni şiire aktarmaya çalıştı. Bütün bunlar Muallim Naci’yi dönemin en unutulmaz edebî tartışmalarından birinin içine çekti. Yeri gelmişken bu tartışmanın 19. yüzyılın ikinci yarısında modernleşme sürecindeki Türk-Osmanlı şiirinin karşı karşıya kaldığı biçim ve içerik problemlerine muhteşem bir ışık tuttuğuna işaret etmek gerekir.</p>
				<p class="e-paragraf">Sosyal edebiyatın karşı karşıya bulunduğu zorluğu artırdan bir başka olgu da sosyal gerçekliğin esnekliğine uygun bir ifade biçimi bulma ihtiyacıydı. Sonuçta düzyazı gitgide sosyal edebiyatın benimsediği temel ifade biçimi haline geldi. Geleneksel edebiyat çoğunlukla şiire dayandığından, düzyazının edebiyatta her geçen gün daha çok kullanılmaya başlaması başlı başına önemli bir yenilikti. Düzyazı daha önce sadece tarih yazımında, resmî yazışmalarda ve bazen de kimi halk destanlarında ve <span class="italik" xml:lang="tr-TR">Tutiname</span> veya <span class="italik" xml:lang="tr-TR">Binbir Gece Masalları </span>gibi halk hikâyelerinde kullanılmaktaydı. Buna karşılık halk edebiyatı kendine özgü bir tarza sahipti ve aslında yerli bir nesrin doğmasına yardımcı olan da buydu. Bu tarzı geliştirenler meddah denilen ve sosyal olayları tasvir etmek için hikâyelerden faydalanan halk hikâyesi anlatıcılarıydı. Meddahlar, her ne kadar hikâyelerinde metafizik ve geleneksel unsurlara yer verseler de, çoğunlukla eleştirel bir üslup içinde güncel sosyal olayları ele aldılar ve on dokuzuncu yüzyılda özellikle kentli alt sınıflar arasında önemli bir edebî şahsiyet kazandılar. Görünen o ki bu dönem boyunca meddah hikâyeleri biçim ve içerik olarak da değişim geçirerek sosyal olaylara daha gerçekçi bir yaklaşım tarzını benimsedi ve böylece başlı başına bir edebiyat ekolü yarattı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-68" id="footnote-203-68-backlink">68</a></span> Türk romanının babası olarak bilinen Ahmet Mithat (1844-1912) bir “modern meddah” olarak hikâyelerini yazarken kısa ve zekice kurulmuş etkili cümlelerden oluşan meddah üslubunu ve gerçekçi bir yaklaşımı benimsedi. Türk nesrinin doğuşunda öncelikli bir rol oynamış olan Ahmet Mithat, neredeyse bütün yazdıklarında meddah üslubundan faydalanmakla birlikte, bu üsluba bilhassa Osmanlı toplumunun 19. yüzyılın ikinci yarısındaki durumuna çok iyi ayna tutan birbirinden bağımsız kısa hikâyelerin derlenmesinden oluşmuş <span class="italik" xml:lang="tr-TR">Letaif-i Rivayet</span> adlı eserinde başvurdu.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-69" id="footnote-203-69-backlink">69</a></span> </p>
				<p class="e-paragraf">Çoğu zaman yanlış bir şekilde roman olarak adlandırılan ve geleneksel edebî formların modern kullanıma adapte edilmiş şekli olan kısa hikâyenin Türkiye’de hâlâ düzyazının en başarılı formu olması hiç de şaşırtıcı değildir. Gerçekten de Türk sosyal edebiyatının en iyi örnekleri Ahmet Mithat’ın ve 20. yüzyılda da (en bilinen isimleri sayarsak) Ömer Seyfeddin, Halit Refik, Sabahattin Ali, Sait Faik gibi yazarların kısa hikâyeleridir. </p>
				<p class="e-paragraf">19. yüzyılın sosyal yazarları tarafından benimsenen ikinci düzyazı formu romandı. Belki destanlar istisna edilirse Türk edebiyatında romana karşılık olabilecek hiçbir edebî form yoktu. Bu yüzden Batı ve bilhassa Fransa, Türk romanına kaynaklık etti. Roman sözcüğü bu edebî formun Fransızca’daki karşılığı aynen benimsenerek Türkçeleştirildi. Birçok karşıt görüşe rağmen romanın Türk edebiyatına sokulabilmiş olması ancak kısmi bir başarıydı. </p>
				<p class="e-paragraf">Bir Türk sosyal romanı geliştirme çabası erken tarihlere kadar uzanır. Türk edebiyatında sosyal gerçekçiliğin başlangıcını 19. yüzyılın ortalarına kadar götürmek mümkündür. Yüzyıl boyunca Nabizade Nazım (<span class="italik" xml:lang="tr-TR">Karabibik</span>-1890) ve Hazım Tepeyran (<span class="italik" xml:lang="tr-TR">Küçük Paşa</span>-1909) gibi yazarlar gerçekçi “köy romanları” denilen türü Türk edebiyatına sokmaya çalıştılar. Ne var ki bu çabalar gerçek bir romanın yaratılmasına yetmedi. Bu başarısızlığın nedeni konu eksikliğinden daha çok yazarların sosyal gerçeklik ve onun değerlendirilmesine ilişkin dar bir bakış açısına ve yetersiz kavramlara sahip olmalarıydı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-70" id="footnote-203-70-backlink">70</a></span> Yine de Türk romanını geliştirme yönündeki uzun çabalar meyve vererek edebiyat ve toplum arasındaki ilişkilere dair en verimli tartışmalara yol açtı. Örneğin Ahmet Mithat bir romanın işlevinin “insan ahlakının zayıflığını insanların gözleri önüne serip onların ahlaksızlıktan kaçınmalarını sağlamak” olduğunu söylüyordu, ona göre “roman bir insan topluluğunda görülen bir ya da birden çok durumun kağıt üzerine dökülmesi” demekti. Başka bir deyişle Ahmet Mithat’a göre bir romanın konusu kamu ahlakının gelişmesine faydalı olma amacıyla bütün bir eser içinde bir araya getirilebilecek toplumsal olaylardı. <span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-71" id="footnote-203-71-backlink">71</a></span> Gerçekten de Ahmet Mithat’ın bu görüş temelinde yazdığı romanları belki de 19. yüzyıl Osmanlı toplumunun bütün yönleri hakkında bilgi içeren en değerli dokümanlardır. </p>
				<p class="e-3-baslik">C. YAZARIN ÖZ BİLİNCİ VE EDEBİYATIN ROLÜ</p>
				<p class="e-paragraf">Türk yazarlarının sosyal gerçekliğe dair algısını belirleyen belli başlı değişkenler benimsedikleri gerçeklik mefhumu, sahip oldukları sosyal arka plan, meslek, eğitim ve ideolojik inançtır. Türk edebiyatının, en azından yakın zamanlara kadar, bir sanat felsefesinden daha çok şair ve yazarın toplumsal rolü sorunuyla ilgilendiğini ifade etmeliyiz. Türkiye’nin 1940’lara kadar kendilerini edebiyat eleştirmeni olarak adlandıranlar yönünden hiç kıtlık çekmemesine karşın, hiçbir kayda değer edebiyat eleştirisi ekolüne sahne olmaması bu olguyu kanıtlamaya yeter.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-72" id="footnote-203-72-backlink">72</a></span> Şimdi yukarıda bahsedilen bu değişkenleri kısaca ele alacağız.</p>
				<p class="e-paragraf">Gerçeklik mefhumu Türk edebiyatında her zaman belli başlı temalardan biri oldu, hâlâ da olmaya devam ediyor. E. J. W. Gibb Türk edebiyatında gerçekçiliğin başlangıcını şöyle görüyordu: “Şark semalarında yankılanan Garptan gelen bir ses bu… İlk kez insanların kulakları açıldı ki dağın ve vadinin söylediklerini duysunlar, gözleri açıldı ki bulut ve dalganın mesajını açığa vursunlar.”<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-73" id="footnote-203-73-backlink">73</a></span> Daha sonra Namık Kemal, gerçekliği, maddeten gerçekleşebilen ve yazar tarafından bütün ayrıntılarıyla resmedilebilen bir şey olarak tarif etti. Başlangıçta yazarların gerçekçiliğin (realizmin) temeli olan gözlemi ve natüralizmin temeli olan deneyimi sosyal nesrin temeli olarak görmeleri, buna karşın bu kavramları güncel sonuçlarına vardırmamaları ilginçtir. Örneğin Ahmet Mithat sosyal olayları kaydetmenin metodu olarak gözlemi benimsemişti ve ona göre roman “bir toplumda görülen çeşitli durumların” kaydedilmesi demekti. Yine de Ahmet Mithat tasvir ettiği olaylar hakkında değerlendirme yapmaktan kaçınıyordu çünkü ona göre bir yazar kendisini olayların hem iyi hem kötü yönlerini sunmakla sınırlamalı, bir yargıya varma işini okura bırakmalıydı. Sosyal olayları kaydeden gazete haberleri ona göre roman yazmakta kullanılabilirdi. Bu gerçeklik anlayışı ve bilhassa bu sosyal gerçeklik mefhumu daha sonra bahsedeceğimiz üzere cumhuriyet döneminde milliyetçi ve sosyalist ideolojilerin etkisiyle değişim geçirdi. Yine de gerçekliği anlamanın temeli olarak gözleme başvurulması, sosyal olayların gerçekliğin bir parçası olduğu fikrinin yaygınlaşması ve son olarak kısa hikâye ve roman formu içinde Türk nesrinin parlak bir gelişim göstermesi 19. yüzyılda Türk edebiyatının kaydettiği önemli başarılardandı. Bütün bu gelişmeler kısmen mevcut siyasal koşullar tarafından da desteklenmekteydi. 19. yüzyılın sonlarına (1878-1908) damgasını vuran şey Abdülhamit’in bütün siyasal edebiyat üzerinde uyguladığı katı sansür politikasıydı. Sansür nedeniyle gazeteciler ve yazarlar “zararsız” günlük olayları olabildiğince ayrıntılı bir şekilde bütün olgusal yönleriyle kaydetmekle yetinmek zorunda kaldılar ve bu durum sayesinde gözlem yetenekleri gelişti. Bu tip olayları sırf devlet tarafından tarif edilen “kamu ahlakının” erdemlerini (belki de istemeden) savunmak üzere kullanmaktaydılar, ancak bunu yaparken okuyucuların toplumsal ahlaka dikkatlerini çekerek kamuoyunu sosyal olaylar hakkında değer yargılarına varmaya alıştırdılar ve bir şekilde onu siyasallaştırmış oldular.   </p>
				<p class="e-paragraf">Sosyal arka plan yazarların gerçekliği algılayışını, meşguliyetlerini ve bilhassa sosyal rollerini ve kendilerine ilişkin bilinçlerini belirleyen önemli değişkenlerden biriydi. Osmanlı Devleti’nde geleneksel olarak bütün sosyal grupların kendilerini diğerlerinden net bir şekilde farklılaştıran kendi sosyal ve kültürel özelliklerine sahip oldukları düşünüldüğünde bu arka plan çok daha önemli hale gelir. 19. yüzyılda gitgide yoğunlaşan sosyal hareketlilik etkileşim halindeki çeşitli gruplar arasında sert çatışmalar yarattı. Gerçekten de edebiyat eğilimleri ve edebî üsluplar yazarların sosyal kökenlerindeki farklılıkları oldukça iyi bir şekilde yansıtmaktaydı. Dolayısıyla Namık Kemal, Ziya Paşa, Ahmet Vefik gibi erken dönem Osmanlı bürokratik elitleriyle ilişkili kişiler idealist bir edebiyat görüşünü benimsemeye yöneldi ve kendi geçmiş ve gelecek vizyonlarını desteklemek için genellikle bundan faydalandı. Osmanlı’nın Avrupa vilayetlerinden gelen (ki bu vilayetlerin çoğu 1877-1914 arasında kaybedilmiştir) ve genellikle üst sınıflara mensup olan yazarlar beraberlerinde yüceltilmiş bir tarih anlayışı ve geçmişe yönelik nostaljik özlemler getirdiler. Örnek vermek gerekirse Kafkasya’dan gelen Mizancı Mehmet Murat’ı ve şiirlerinde romantik veya mistik bir geçmiş özlemini ifade eden Üsküp doğumlu Yahya Kemal’i anabiliriz. Öte yandan İbrahim, Şinasi, Agah Efendi, Ahmet Mithat, Ahmet Rasim, Hüseyin Rahmi gibi gerçekçiler olarak bilinen ve sosyal temalarla ilgilenen yazarlar kentli alt sınıflardan veya kırsal kökenli üst sınıflardan gelmekteydiler. (Bunlardan bazısı geçmişte merkezî otoriteye karşı mücadele vermiş olan feodal ayan ailelerinin soyundandı.) Antepli bir ulema çocuğu olan Tahir Münif Paşa istisna edilirse Osmanlı üst sınıflarına mensup olanların genellikle yüksek devlet görevlerini ve “paşa” ünvanını elde ettikleri, buna karşılık ikinci grup mensuplarının orta sınıf mevkileriyle ilişkili “efendi” ünvanını kullanmaları ilginç bir olgu olarak ifade edilmeye değer.</p>
				<p class="e-paragraf">Yazarların edebî yönelimlerini belirleyen önemli değişkenlerden biri de meslek idi. Hiç şüphe yok ki Türk yazarlarının pek çoğu bir şekilde devlet görevinde çalışmaktaydı. Buna karşın genellikle kısa hikâye ve roman yazarları gelirlerinin önemli bir kısmını gazetecilik başta olmak üzere çeşitli devlet dışı işlerden elde ediyordu. Bu yüzden neredeyse bütün kısa hikâye ve roman yazarları hayatlarının bir döneminde mutlaka gazetecilik yaptı ve gazetecilikle düzyazı birbiriyle ilişkili hale gelerek eş zamanlı olarak gelişme gösterdi. Haddizatında birçok kısa hikâye ve roman ilk önce gazetelerde tefrika olarak yayınlandı. Çoğu kısa hikâye ve romanın öncelikle gazetelerde tefrika edilmesi ve dolayısıyla halkı memnun etme ihtiyacının ortaya çıkması edebiyatta konuşma dilinin tercih edilmesine yol açtı ve yazarları sosyal olayları tasvir ederken olgusal ve gerçekçi bir yaklaşım benimsemeye zorladı. Ne var ki bu halkı memnun etme kaygısı aynı zamanda edebiyatın nitelik olarak gelişmesini de bir şekilde engelleyen faktörlerden biri oldu. (Şunu söylemeye cüret etmek isterim ki Ortadoğu’da genel olarak edebiyat, sinema ve sanat eserlerinin çoğu hâlâ ortalama insanın beğenilerine hitap etmektedir ve bu eserlerin yaratılmasında sanatsal olarak kendini geliştirme kaygısı pek rol oynamaz.) </p>
				<p class="e-paragraf">Eğitim, yazarların edebiyat anlayışlarını ve bilhassa öz bilinçlerini ve modernist elitin bir parçası olarak toplum içinde oynadıkları rolü belirleyen belli başlı değişkenlerden bir diğeridir ve halen önemini korur. Her şeyden önce her ikisi de genel olarak Türk edebiyatının gelişiminde hayati bir rol oynamış olan resmî ve gayriresmî eğitim arasında bir ayrım yapılmalıdır. Resmî modernist edebiyat eğitimini Batı tarzı okullar temsil etmeye başladı. Fransa, İngiliz ve Amerikan edebiyatlarının Türk edebiyatına hızla girmeye başladığı İkinci Dünya Savaşı’na kadar modern edebiyatın ve edebî formların neredeyse tek kaynağı olarak tekel konumunu sürdürdü. Geleneksel tarzdaki edebiyat eğitimi özel evlerde, eski kütüphanelerde, dernek merkezlerinde ve kahvehanelerdeki çeşitli gayriresmî toplantılar aracılığıyla sürdürüldü, halen de bu yolla devam etmektedir. Bugün bile Türkiye’de resmî ve gayriresmî imkânlara başvurarak hem modern (Avrupa tipi) hem de klasik (Osmanlı-Müslüman) bir edebiyat eğitimi almaya çalışan gençlere rastlamak alışılmadık bir durum değildir. </p>
				<p class="e-paragraf">19. yüzyılda geleneksel ve modern edebiyat anlayışları arasında gerçekleşen kaçınılmaz çatışma iki felsefe ve hayat anlayışı (başka bir deyişle eskiyle yeni) arasında bir kavga olarak görülmeye başladı ve gitgide yozlaşarak siyasi çatışmalara yol açtı. Bugün de aynı kavga devam ediyor. İnsanın edebî beğenileri siyasal ideolojisinin şaşmaz göstergesi halinde. Geleneksel edebiyat ekolü; tercih ettikleri üslup, dil ve konular modern olsa bile geleneği sürdüren şair, yazar ve eleştirmenlere sahipti. Onlarda geleneksel olan, geçmişin edebî mirasına duyulan saygıydı. Geleneksel ve modern tarzdaki edebiyat eğitimlerinin meziyet ve zaaflarını ele almak niyetinde değilim. Yine de Osmanlı Devleti ve Cumhuriyet dönemindeki Avrupa tarzı edebiyat anlayışının gitgide siyasal güç elitleri tarafından temsil edildiğini ifade etmek gerekir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-74" id="footnote-203-74-backlink">74</a></span>Hariciyenin bir parçası olarak 19. yüzyılın ilk yarısında kurulan Tercüme Bürosu siyasal elitlerin temel kaynağı olmanın yanı sıra Batı dilleri ve edebiyatıyla temasın kurulduğu ana nokta haline geldi ve Batı edebiyatının fikir ve beğenilerinin Osmanlı entelijansiyası arasında yayılmasında öncelikli bir rol oynadı. Batı tipi edebiyat eğitimi, 1868/9’dan sonra, İstanbul’da bir Fransız yükseköğrenim kurumunun (daha sonra Galatasaray Lisesi ismini alacak olan Mektebi Sultani) açılması ve Avrupa’da eğitim gören öğrencilerin sayısının gitgide artmasıyla güçlendirildi. Buradan yetişenler öncelikle şiir alanında modern edebiyatın temsilcileri oldular. Çünkü düzyazı, kısa hikâye ve roman hâlâ modern Türk okullarında eğitim görmüş yazarların elindeydi.  </p>
				<p class="e-paragraf">Vurgulanması gereken bir husus da şudur ki, modern eğitim sistemi ve bilhassa Avrupa dilleri ve eğitimiyle haşır neşir olan bu aydınlar Avrupa üstünlüğü fikrinin yayılmasında etkili oldular ve Osmanlı-Müs-lüman kurumlarını Batı karşısında doğuştan aşağı düzeyde gördüler. Bu yüzden Münif Paşa’nın “beşeri medeniyete dair bütün meseleler” hakkında halka bilgi vermek ve Doğu ile Batı’yı uzlaştırmak amacıyla 1862-64 yılları arasında çıkardığı <span class="italik" xml:lang="tr-TR">Mecmua-i Fünun</span> dergisindeki girişimleri 1870’lerden sonra yükselen edebiyat ve siyaset eliti arasında destek bulmadı. Bu dergi samimi hümanist evrensel özlemlere sahipti ve “modern” yazarlar neredeyse tamamen Müslüman ve Türklerden meydana gelirken onun kadrosunda Müslim ve gayrimüslim yazarlar birlikte yer alıyordu. Modernistler Batı fikir ve alışkanlıklarını topyekûn benimseyip kendi miraslarını yadsıdılar ve 1870’lerde bu tutumlarını gerçek bir entelektüel kaos yaratma noktasına kadar getirdiler. (II. Abdülhamit’in basına sansür uygulamasının nedenlerinden biri de bu kaosa bir son verme arzusuydu.) Bütün bunlar hem genel olarak hem de kültürel açıdan bir yabancılaşmayla sonuçlandı. Yüzyılın sonuna gelindiğinde gerek bu yabancılaşma gerekse bir tedavi arayışı edebiyatın temel konularından biri haline geldi. Edebiyat yabancılaşmanın nedenlerinden ziyade sonuçlarıyla ilgilendi. Grup aidiyeti fikriyle bu grup içinde üstlenilen rol arasındaki çatışma ki bunun köklerini eğitim sistemine bağlamak mümkündür, kültürel yabancılaşmanın ortaya çıkmasına sebep oldu. Bu da büyük yankılar yarattı.</p>
				<p class="e-paragraf">Bu durum öncelikle sosyal gerçekliğin içselleştirilmesini sağladı. İkinci olarak da yazarı, bir tür lüzumsuzluk ve yüzeysellik olarak tanımlanmaya başlanan yabancılaşmanın doğurduğu duygu ve düşünceleri ifade edecek araçlar aramaya yöneltti. Başka bir deyişe yabancılaşma genelde edebiyata özelde sosyal edebiyata psikolojik bir boyut kattı. Bu bağlamda Türk sosyal edebiyatındaki “kahraman”, yazarın kendisi aracılığıyla yabancılaşma duygularını toplumun sorunlarıyla ilişkilendirerek dışa vurduğu bir araç haline gelerek istisnai bir önem kazandı. “Kahraman” gitgide yazarın yabancılaşmasına sosyal çözümler getirmek için kullanılmaya başladı ve yazar sosyal topluluğa entegre olmayı başardıktan sonra da reform ve değişimin baş aktörü haline geldi. </p>
				<p class="e-paragraf">Recaizade Mahmut Ekrem (1847-1913) <span class="italik" xml:lang="tr-TR">Araba Sevdası</span> (1898) adlı romanında bu yabancılaşmayı sergilemeye çalışır. Romanın kahramanı Bihruz Bey, Batı’nın bütün romantik edebiyatını okumuş ve ideal romantik aşkın peşine düşmüş “modern” bir asilzade gençtir. İyi yetişmiş, nazik, hassas, asil, iyi huylu ve modern olduğunu düşündüğü bir kıza aşık olur. Kendisinin de bu özelliklere sahip olduğunu düşünen Bihruz Bey ona Fransızların <span class="italik" xml:lang="tr-TR">Nouvelle</span> <span class="italik" xml:lang="tr-TR">Heloise</span>’ından alınmış mektuplar yazar ama kızın bir fahişe olduğunu öğrendikten sonra aşkı hemen yok olur. Romanın amacı entelektüellerin yapay duygulara sahip olduklarını ve insanları gerçekten anlayamadıklarını göstermektedir. Roman ayrıca topluma yabancılaşmış sosyal asalaklar haline gelmiş olan Tercüme Odası mensuplarının da keskin bir eleştirisidir. Romanın bir yerinde alafranga, yani “modern” gençlerin portresini çizmek için Keşfi Bey isimli bir karakterden faydalanılmıştır. Recaizade Mahmut Ekrem şöyle yazar: “…Avrupa görmüş bazı gençlerden önce kibar ailelerin zarif çocuklarına ve sonradan halleri vakitleri ikinci derecede bulunan memur çocuklarına bulaşan alafrangalık hastalığına yeteneği dolayısıyla Keşfi Bey de uğramış ve babasının para gücünün ve konumunun el verdiği oranda olmak üzere Frenkler gibi süslü gezmek, Fransızca okumak, ‘Bonjur! Bonsuvar! Vuz alle biyen?’ demek için Beyoğlu’nda adam aramak, Türkçe konuşurken araya Fransızca sözcükler katmak, koltuğunun altında roman taşımak, savurganlığa ve sefahate özenmek ve Türkçe’yi edebiyatsız, kaba bir dil sayıp bu dilin cahili bulunmakla övünmek gibi alafrangalığın gereklerinden ve kurallarından sayılan millî geleneklerden elden geldiğince sıyrılmak konusunda yaşıtları derecesine yetişmişti.”(Araba Sevdası, Bölüm IV) Modern gençliğin sosyal eğitimiyle ilgili benzer bir roman da Mehmet Münci’nin yazdığı <span class="italik" xml:lang="tr-TR">Diana</span>’dır (1891). Yazar artık kendi grubunun eleştirisini yapmaya başlamıştır. Toplumsal öz eleştiri bu dönemde edebiyatın kazandığı yeni bir boyuttur.</p>
				<p class="e-paragraf">Yine vurgulamak gerekir ki bu dönemde yazarların kendileri ve toplum içindeki rolleri hakkında benimsedikleri anlayış, esasen, modern eğitimin kendisi tarafından değil onda somutlaşan elitist felsefe aracılığıyla şekillendirildi. Gerçekten de eğitim elit içinde bir mevki elde etmek için kullanılan bir kanal haline geldi, böylelikle eğitimin dikey sosyal hareketliliğin aracı olarak yerine getirdiği sosyal işlev eğitimsel işlevinin önüne geçti. </p>
				<p class="e-paragraf">Değişim ve yenilik savunucularının sayısının fazla olduğu ve hatta muhafazakârları bile içine aldığı modernleşmenin ilk aşamasında yazarlar kendilerini halka bilgi saçmakla görevli bir öğretmen olarak görüyordu. Yazarların bilgi anlayışı evrenseldi ve temel kaygıları insanların maddi ve entelektüel yaşam standartlarını yükseltmekti. İnsanın kendi selameti için eğitilmesi ve dönüştürülmesi gerektiği fikri, İbrahim Şinasi, Münif Paşa, Ahmet Mithat ve edebiyatta sosyal düşünceyi temsil eden daha birçok orta sınıf mensubu erken modernist yazarın temel meselesiydi. Halka hizmet etmek için bilim ve edebiyattan faydalanma düşüncesi, yavaş yavaş yerini modern yazarın ilerleme ve modernitenin sözcüsü ve sembolü olduğu şeklindeki elitist görüşe bıraktı. Elitist yazarlar topluma karşı bir sorumlulukları olduğu düşüncesini küçümseyip reddettiler. Bu anarşik bireycilik onları kendi toplumlarına ve kültürlerine yabancılaştıran pozitivizmle el ele gitti. Bu sosyal ve kültürel yabancılaşmadan kurtulmak için bir çare bulma arayışı edebiyatta ideolojilerin kabul edilmesinin yolunu açtı. (Tiyatronun Türkiye’ye daha erken girmiş olmasına rağmen eğitimden ziyade bir eğlence aracı olarak görülmüş olması ilginç bir durumdur.)</p>
				<p class="e-paragraf">İdeoloji belirleyici bir değişken olarak Türk sosyal edebiyatının gelişmesinde kritik bir rol oynadı. İdeolojik eğilimler ilk olarak 19. yüzyıldaki bazı edebiyat eserlerinde Osmanlıcılık ve Panislamizm kılığında ortaya çıktı. Yüzyılın sonunda bu evrenselci ideolojilerin yerini milliyetçilik aldı. 1908’den itibaren gerek şiirde gerekse de nesirde Türk sosyal düşüncesini yeni bir istikamete yöneltmede gitgide daha belirleyici bir rol oynayan ideoloji milliyetçilik oldu. Hakikaten 1908’den sonra Selanik’te yayınlanan <span class="italik" xml:lang="tr-TR">Genç Kalemler</span> dergisi ve Ziya Gökalp yazılarıyla bilinçli olarak edebiyata millî bir yönelim kazandırmayı ve aydınları kendi toplumlarıyla kaynaştırmayı amaçlıyordu. Milliyetçilik, çağdaş Türk sosyal edebiyatının gelişiminde önemli etkiye sahip olan başka bir ideolojik akımla yan yana gelişmesini sürdürdü. Bu ideoloji halkçılık ismiyle biliniyordu. Hem milliyetçilik hem de halkçılık bireysel düzeyde yabancılaşmaya bir çare olarak, devlet düzeyindeyse çok kavimli Osmanlı devletinin parçalanmasına ve Osmanlı toprakları üzerinde bir dizi millî devletin kurulmasına yol açan siyasal ve sosyal koşulların bir sonucu olarak gelişme gösterdi. Böylelikle halkçılık ve milliyetçilik, elitlerin kendilerini destekleyen kitlelerle özdeşleşmelerine ve aynı zamanda modern bir millî siyasal kuruluşun elitleri olarak yeni liderlik rolleri kazanmalarına yardım eden ideolojik araçlar haline geldi. Roman ve kısa hikâyedeki baş kahraman, artık Ömer Seyfeddin’in eserlerinde gayet iyi bir şekilde ifade edildiği şekliyle, millî kurtuluşun ve modernleşmenin “kahramanı” haline geldi. <span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-75" id="footnote-203-75-backlink">75</a></span> </p>
				<p class="e-paragraf">Bu bağlamda, Cumhuriyet Türkiyesi’nde 1920’ler ve 1930’larda ürün vermiş edebî şahsiyetlerden çoğunun Jön Türk döneminde ortaya çıkmış olması ilginç bir olgudur. Bu yazarların eserleri bir bakıma Jön Türk döneminin sosyal ve siyasal travmasını ifade ediyordu. Ömer Seyfeddin (ölümü 1920), Hüseyin Rahmi Gürpınar (1864-1945). Eski Osmanlı toplumunun yerini modern bir topluma bırakması sürecinin zengin bir portresini çizen eski ekolün belki de son büyük sosyal yazarıdır), Halit Ziya Uşaklıgil (1864-1947), Yakup Kadri Karaosmanoğlu (1889-1974), Reşat Nuri Güntekin (1889-1956) ve Türk sosyal edebiyatında önemli bir yer işgal eden diğer yazarlar Jön Türk döneminin edebiyat mirasını Cumhuriyet’e taşıdı. Bütün bu yazarların ve bu makalede adından söz edilmeyen diğerlerinin kapsamlı bir incelemesi yapılıp bu dönemdeki edebî-felsefi düşünce okullarını temsil eden <span class="italik" xml:lang="tr-TR">Serveti Fünun </span>ve <span class="italik" xml:lang="tr-TR">Fecri Ati </span>isimli iki edebiyat dergisi eleştirel bir değerlendirmeye tabi tutulduğunda gerek Türkiye’nin sosyal ve edebî tarihi gerekse geleneksellikten modernliğe geçiş süreci derinlemesine aydınlatılabilir.</p>
				<p class="e-3-baslik">B. CUMHURİYET DÖNEMİ TÜRK EDEBİYATININ SOSYAL YÖNLERİ<span class="dipnotno" style="font-size:0.62em;" xml:lang="tr-TR">9</span></p>
				<p class="e-paragraf">Cumhuriyet, sosyal edebiyatın gelişimi için yeni bir siyasal, ekonomik, kültürel ve eğitimsel çerçeve oluşturdu. 1913-1920 döneminde Türkiye’ye hâkim olan ümitsizlik, edilgenlik ve karamsarlık havasını dağıtan millî kurtuluş savaşı, millî ideolojiye yeni bir dinamik ve pozitif rol verdi ve onu 1923-45 dönemi Türk entelektüel yaşamının hâkim unsuru haline getirdi. Bu dönemde devlet edebiyatı gitgide halka hâkim fikirleri aşılamakta kullandığı siyasal ve ideolojik bir araç haline getirdi ve özel bir kendini ifade etme ve boş zamanları değerlendirme aracı olarak bireysel takdire bırakılan bir alan olmaktan çıkardı. Sonuç olarak edebiyatın rolü, kapsamı ve içeriği yeniden tanımlandı. Buna göre edebî eserler okullar başta olmak üzere halka cumhuriyet fikirlerini aşılamakta öncelikli bir rol oynamalıydı. Yeni edebiyat konusunu esasen ülke sınırları içindeki insanlar ve olaylarla sınırlamalı ve bu anlamda millî nitelikte olmalıydı. Osmanlı İmparatorluğu’nun geçmişteki zaferlerine duyulan ilgi, yerini Türk bireyinin gelecekteki refahına yönelik kaygılara bırakmalıydı. Bu ayrıca hümanist bir edebiyat olacaktı. Şiir, kısa hikâye ve romanların konusu Türk insanlarının köylerde, kasabalarda ve şehirlerdeki gündelik yaşamı, sorunları ve özlemleriyle ilgili olmalıydı. </p>
				<p class="e-paragraf">Cumhuriyet Türkiyesi’nin milliyetçi ideolojisine dahil olan iki felsefi unsur olan halkçılık ve laiklik edebiyata özel bir yeni yönelim kazandırdı. Edebiyattaki halkçılık bütün sosyal gruplar arasında organik ve eşitlikçi bağların kurulmasını gerektiriyordu. Yeni edebiyat Osmanlı sultanlarını ve onların çevresindekileri kendi hanedan çıkarları uğruna alt sınıftaki Türkleri sömürü ve zulme maruz bırakan kozmopolit bir yöneticiler sınıfı olarak resmetmekteydi. Aslında Cumhuriyet döneminde iktidar; bürokrat, asker ve kırsal kesimin üst gruplarından oluşan bir orta sınıfın eline geçmişti. Bunların eski Osmanlı yöneticilerine karşı sınıfsal düşmanlığı, bütünlüklü bir sosyal eşitlik felsefesinden ziyade güç mücadelesinden kaynaklanıyordu. Rejim bilhassa aydınları yardıma çağırdı ve onları toplumun her kesiminden insana ulaşmak için her tür çabaya girişmeye, bu uğurda duygu ve düşüncelerini ifade etmek için de edebiyattan faydalanmaya yöneltti. Amaç insanların gündelik yaşamından alınmış temalara başvurarak elitleri ve kitleleri birbirine bağlayacak yeni bir millî kimlik ve aidiyet duygusu yaratmaktı. Buna karşılık laiklik de dünyaya ve insan ilişkilerine dair pozitivist bir bilimsel görüş sağlayacaktı. </p>
				<p class="e-paragraf">Bütün bu planlar sonuç olarak 1931/2’de kurulan Halkevleri aracılığıyla hayata geçirildi.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-76" id="footnote-203-76-backlink">76</a></span> 1940’a gelindiğinde şehirler, kasabalar ve köylerde toplam 379 halkevi vardı. 1945’teyse köylerde köy odası sayısı 2338’i bulmuştu. Halkevleri dokuz kol halinde örgütlenmişti ve bunların ilk üçü sırasıyla dil ve edebiyat, güzel sanatlar ve tiyatroyla ilgileniyordu. Örneğin başka bir kolun ilgi alanı da köy kalkınmasıydı. Pratikte bu kolların görevi köyleri ve kasabaları ziyaret etmek, buralardaki yaşamı ve halkın ifade biçimlerini öğrenmek, folklor ürünlerini derlemek, türküleri kaydetmek ve sonunda bütün bu malzemeyi kullanarak bir millî edebiyat yaratmaktı. Bu yolla toplanan malzeme hâlâ Türkiye’deki en iyi folklor derlemesidir. Halkevlerinin Türk entelektüel yaşamı üzerindeki etkisi hâlâ değerlendirilmeyi bekliyor. Yine de Halkevlerinin edebiyatın yeni kavramlarını ve Cumhuriyet’in sosyal felsefesini yaygınlaştırmada hayati bir görev yerine getirdiği söylenebilir. Özünde bu edebiyat hümanist olmalıydı, yani insanla ve onun her tür problemiyle ilgilenmeliydi. Devlet yeni edebiyatın hümanist yönelimini desteklemek için büyük bir program hazırlayarak belli başlı Batı ve Doğu klasiklerinin Türkçe’ye tercüme edilmesine ön ayak oldu. Yeni edebiyat aynı zamanda gerçekçi ve millî olmalıydı, yani Türk toplumunun gerçek yaşamıyla meşgul olmalıydı. Doğal olmalı, yani bireylerin ve grupların deneyimine önem vermeliydi. Son olarak edebiyat yeni rejimin laik felsefesiyle uyumlu olarak dindarlıktan, dinî konulardan ve mistik temalardan arınmalıydı. Bütün bunların yanı sıra edebiyat dilini sadeleştirmek ve edebiyatı halkın yaşam düzeyi düşük kesimlerine de ulaştırabilmek için konuşma dilinin yaygınlaştırılmasını ve dildeki Arapça ve Farsça sözcüklerin yerine Türkçelerinin getirilmesini amaçlayan bir dil reformu hayata geçirildi. Böylece Türk sosyal edebiyatı konularını mevcut insan yaşayışının ve insanın fiziksel ve sosyal varoluşunun somut koşullarının analiziyle sınırlamış oldu, bu koşulları değiştirmek yahut resmî yaşam tarzından farklı bir anlayış benimsemek için gerekli olan eylemlerle meşgul olmadı. Gerçekten de mevcut ideolojik sınırlamalar yeni rejimden farklı bir ideal sosyal düzen tartışmasına izin vermiyordu. Ne var ki pratikte yeni edebiyat geçmişin edebî mirasıyla geleceğe dair hedefler arasındaki etkileşim aracılığıyla diyalektik bir tarzda gelişti. Cumhuriyetin ilk yirmi yılındaki yazarlar Jön Türk döneminde yetişmişlerdi. Bunlar yeni rejimin edebiyat alanındaki direktiflerine uyum sağlamaya çalışmakla birlikte kendi yetişme koşulları, alışkanlıkları ve deneyimlerinden büsbütün kopamadılar. </p>
				<p class="e-paragraf">Gerçi Yakup Kadri Karaosmanoğlu’nun <span class="italik" xml:lang="tr-TR">Yaban</span>, Halide Edip Adıvar’ın <span class="italik" xml:lang="tr-TR">Sinekli Bakkal</span> gibi önemli romanları bu dönemde yazıldı, Reşat Nuri Güntekin ve diğer yazarlar çok sayıda roman yazdılar ama yine de bütün bu gelişmelerin etkisi kendisini 1923-1940 döneminin en başarılı düzyazı formu olan kısa hikâyede gösterdi. Sadri Ertem, Memduh Şevket Esendal, Selahattin Enis, Kenan Hulusi, Fahri Celalettin ve Sabahattin Ali gibi yazarlar (burada birkaçının ismine yer verdiğimiz bu grubun bir kısmı yanlış bir şekilde romancı olarak adlandırılmıştır) özünde eski tip sosyal edebiyattan İkinci Dünya Savaşı sonrası gelişen yeni edebiyata geçişi sağlamışlardır.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-77" id="footnote-203-77-backlink">77</a></span> Bunlar hikâyelerinde, çoğu zaman geleneksel alışkanlıklarla modern yaşam tarzı ve düşünceler arasındaki çatışmadan bahsederek gündelik yaşamın olaylarını ve bireylerin bu olaylara gösterdiği tepkileri yansıtmaya çalıştılar. Böylece sosyal edebiyatın vurgusu sosyal olayların tasvir edilmesinden bireylerin sosyal ve kültürel çevredeki uyaranlara verdikleri entelektüel cevapların resmedilmesine doğru kaydı. Bazı yazarlar eski yaşam tarzlarının, renkli insan tiplerinin, eski gelenek ve kurumların, imparatorluk döneminin kahvehane, meyhane ve lokantalarının kayboluşu nedeniyle hissettikleri nostaljiyi gizliden gizliye eserlerinde sergilediler. Diğerleriyse kendilerini bütünüyle gelecekteki yeni bir hayata hazırladılar. Bunun en iyi örneklerinden birisi Sadri Ertem’in 1939 yılında kaleme aldığı “Sanat ve Sosyal Mesele” isimli makalede bulunabilir:</p>
				<p class="e-paragraf">“Yeni insanı tanımıyoruz. Onu eski değerler ve güçler tarafından belirlenen alışkanlıklarının ışığında görmeye çalışıyoruz. Makineyle iş gören ve eliyle çalışan insan arasındaki farkı hâlâ ayırt edemiyoruz. (Zanaatkâr ile sanayi işçileri arasındaki ayrımı kastediyor.) İkisi arasında dünyalar kadar fark var. Psikolojileri birbirinden bütünüyle farklı… yeni insanın değerleri ve dünya görüşü kolektif bir anlayışın (sınıf) parçası… şimdiye dek hayat ve sorunlar hakkında sürekli yeni eserler yaratmış olan sanat bu konu hakkında da (sosyal sınıf) orijinal ve kalıcı eserler yaratmaya devam edecektir… edebiyat sosyal gerçekliği roman formu içinde başarılı bir şekilde analiz edebilir.” </p>
				<p class="e-paragraf">Eğitim ve kültürel değer farklılıklarından ziyade çıkar çatışmasına dayanan sosyal çatışma anlayışı Sabahattin Ali ve Sadri Ertem başta olmak üzere bu yazarların bir kısmında belirgin hale gelmiş durumdaydı. Sosyal çatışmaya atfedilen anlam yeni rejim açısından hayati öneme sahip bir meseleydi. Yeni rejim Türkiye’nin yabancı ülkeler ve Osmanlı aristokrasisi tarafından sömürüldüğünden bahseden bütün görüşleri teşvik ediyor, ancak ülke içindeki sınıf çatışmasından bahseden her tür görüşe kesin olarak karşı çıkıyordu. Dolayısıyla Sovyetler Birliği’nde aldığı eğitimi yansıtan toplumsal şiirleriyle genç yazarların yetişmesinde öncelikli bir rol oynayan Nazım Hikmet’in tutuklanması ve şiirlerinin 1960’lara kadar yasaklanmış olması hiç de şaşırtıcı değildir. Nazım Hikmet’in çeşitli sosyal temalara kendi Marksist (fakat aynı zamanda hümanist) damgasını vurmadan önce her çeşit insanla temasa geçerek bunlar hakkında kapsamlı bir araştırma yürüttüğünü bilhassa vurgulamak gerekir. Yeni yöneticilerle yoksullaşan ve sömürülen köylüler arasında gitgide büyüyen uçurumu epey eleştirel bir üslup içinde tasvir eden Sabahattin Ali de rejim tarafından cezalandırılan yazarlar arasındaydı. Sabahattin Ali oldukça dar görüşlü bir sosyal dogmatizm sergilemesine ve sonraki eserlerinde edebiyatı gitgide daha fazla siyasal amaçlar için kullanmasına karşın, eserlerinin malzemesini teşkil eden Türk köylüsü hakkında kişisel bilgiye sahip olan ilk Türk sosyal yazarıydı.</p>
				<p class="e-paragraf">Yine de 1940’ların sonuna kadar Türkiye’deki sosyal edebiyat büyük ölçüde; kültürel değerler, yaşam tarzları ve alışkanlıklar arasında çatışma çerçevesinde analiz edilen kentteki sosyal olaylarla sınırlı kaldı. Zaten yazarların da neredeyse tamamı kentliydi. Değişim İkinci Dünya Savaşı’ndan sonra gerçekleşti ve yine esas sebep bir siyasal faktöre, yani Türk siyasal rejiminin liberalleşmesi ve demokratikleşmesine dayanıyordu. Bu sürecin sonucunda köylüler yaşadıkları doğal çevre ve ulusal sosyo-politik güçlerle etkileşim halinde gerçek bir yaşam süren bir insan topluluğu olarak hem siyasete hem edebiyata girdi. Mahmut Makal’ın köy yaşamından gerçekçi kesitler aktardığı <span class="italik" xml:lang="tr-TR">Bizim Köy</span> (1950) adlı romanı Türk edebiyatında hakiki toplumsal gerçekçilik dönemini açtı. Sonraki on yıl boyunca köy edebiyatta hâkim bir konuma sahip oldu. Sosyal kent edebiyatı da alt sınıflarla ilgili olarak gitgide benzer bir gerçekçi yaklaşımı benimsemeye başladı. Nihayet 1960’larda sosyal edebiyat, sosyal gerçekliği hem köyde hem şehirde meydana gelen birbirini tamamlayıcı bir süreç olarak görerek bütünlüklü bir yaklaşımı benimsedi. Sosyal sınıflar, köyde ve kentte yaşamalarından bağımsız olarak, çıkar çatışması (çok daha az ölçüde eğitim ve yetişme) sebebiyle birbiriyle birleşen veya birbirinden ayrılan gruplar olarak görülmeye başladı. Başka bir deyişle artık sınıfsal bağlar köyle kent arasındaki birleştirici halka olarak görülüyordu. Yeni sosyal edebiyat bir yandan kolektifin çıkarlarına önem atfediyor, bir yandan da bireyin arzu ve özlemlerini ikinci plana düşürüyordu. Bu arada toplumsal eleştirinin hâkim geleneksel formu olan mizah, Aziz Nesin’in yazdığı sayısız muhteşem öyküye karşın, eski popülaritesini kaybetmiş gibi görünüyordu. Bu, Türk edebiyatının gelişim sürecinde yeni bir aşamanın doğuşuna işaret etmekteydi. Bütünlüklü bir toplumsal gerçekçiliğin inşa edilmesi sürecine kapsamlı edebî anlatım tarzları, olay örgüsünün canlı bir şekilde gözler önüne serilmesi, analizin derinleşmesi ve bütün olarak edebiyat eserinin daha gelişmiş ve incelikli hale gelişi eşlik etti. </p>
				<p class="e-paragraf">Son yıllarda Türk sosyal edebiyatının macerasıyla ilgili bir inceleme bu makalenin izin vermeyeceği ölçüde çok zaman ve yer gerektirmektedir. Bu yüzden analizimi Türk sosyal edebiyatının temel özelliklerini daha iyi yansıtacağını düşündüğüm üç önde gelen Türk romancısıyla sınırlamak niyetindeyim. Şahsen tanıdığım ve defalarca görüştüğüm bu “üç Kemal” (Kemal Tahir, Orhan Kemal ve Yaşar Kemal) Türk edebiyatına tarihe, sosyal ilişkilere ve roman yazımına dair kendi anlayışlarını getirdiler. Nazım Hikmet’in arkadaşı olan Kemal Tahir insan ilişkilerini Türkiye’ye özgü tarihsel sınıf ilişkilerinin bir ürünü olarak görmeye çalıştı. Köylülerin toprak sahipleriyle mücadelesi, zenginlerin servetinin kaynağı, kasaba eşrafının güç mücadelesi, politikacıların ahlaksızlıkları, Türk yaşamında devletin oynadığı hâkim rol ve çeşitli tarihsel olaylar <span class="italik" xml:lang="tr-TR">Yediçınar Yaylası, Köyün Kamburu, Büyük Mal </span>gibi Kemal Tahir romanlarının konularını oluşturur. Esas olarak Kemal Tahir’in eserleri içinde köy ve kasaba insanlarının gerçekçi portrelerinin yanı sıra sosyal evrime ve millî tarihe ilişkin bir yığın teorinin de kolaylıkla bulunabildiği entelektüel kurguların ürünüdür. Kemal Tahir soyut sosyal ve estetik teorileri ifade etmek ve tartışmaya açmak için insanları kullanır. Yazdıkları içtenlikten ve doğal bir sıcaklıktan yoksundur, insanların zaaflarına karşı anlayışsızdır. Yine de Türk romanını daha yüksek bir organizasyon seviyesine çıkarma çabası, insanı daha geniş bir sosyal ve siyasal sürecin bir parçası olarak görmesi, sosyal çevreyle bireysel psikoloji arasında bir ilişki kurması ve çıkar ve sınıf çatışmasını sosyal edebiyatın tek temeli olarak gören dar görüşlü anlayıştan kaçınması onun Türk edebiyatına yaptığı önemli katkılardır. Doktriner Marksist eleştirmenler Kemal Tahir’in olumlu niteliklerine hak ettiğinden az değer verirken kusurlarını büyüttüler, bunun nedeni, <span class="italik" xml:lang="tr-TR">Devlet Ana</span>’da ifadesini bulan tarih ve sosyal evrim anlayışının onu toplum ve edebiyatı sadece sınıf ilişkileri ve çatışmasının ürünü olarak değil evrimci bir millî anlayış temelinde görmeye itmiş olmasıydı. </p>
				<p class="e-paragraf">Yaşar Kemal şahsi deneyim ve gözlemlerine dayanarak yazıyordu, buna karşılık onu kuru bir monologcu olmakla eleştiren Kemal Tahir şehirde doğup yetişmişti. Ayrıca Yaşar Kemal halk şairleri gibi lirik bir üslupla yazıyor (bu yüzden Kemal Tahir ona cahil ozan ismini takmıştı) ve bir romandan ziyade modern bir destana benzeyen <span class="italik" xml:lang="tr-TR">İnce Memed</span>’de olduğu gibi köylülerin ağalara karşı mücadelesini canlı renklerle ve kendine özgü bir üslupla tasvir ediyordu. Daha sonraki <span class="italik" xml:lang="tr-TR">Ortadirek</span> ve <span class="italik" xml:lang="tr-TR">Yusufçuk Yusuf</span> gibi romanlarında memleketi Çukurova’daki pamuk toplayıcılarının toprak ağalarına ve dış çıkar çevrelerinin aleti konumundaki köy muhtarlarına karşı mücadelelerini anlattı. Yine de Yaşar Kemal’in romanları, sürükleyici bir üsluba, heyecanlı bir anlatıma, güzel doğa tasvirlerine ve sosyal problemlere dair açık ve net tespitlere sahip olmalarına karşın, gerek bireye gerek sosyal çevreye ilişkin derinlemesine analizlerden yoksundur. Eserlerinin kapsamı esasen ulusal değil bölgeseldir ve tema çoğunlukla dar bir sınıf mücadelesi görüşüdür. Ona göre birey sosyal güçler tarafından bir o yana bir bu yana itilen bir nesneden başka bir şey değildir. Yaşar Kemal’in kahramanları duygudan yoksun olmamalarına karşın, her nasılsa bu duyguları sürekli ve kalıcı meziyetlere dönüştüremezler. Onun romanlarını okuyan biri sosyal mücadeleler hakkında önemli bilgiler öğrenir, ancak Çukurova veya romana konu olan başka bir yerde yaşayan insanların iç dünyaları hakkında pek az fikir sahibi olur. Adana Halkevi için folklorik malzeme derleyerek yazarlığa adım atan Yaşar Kemal’in son çalışmaları (<span class="italik" xml:lang="tr-TR">Ağrı Dağı Efsanesi, Binboğalar Efsanesi, Çakırcalı Efe</span>) bu folklorik temele yeniden dönüşü ifade etmektedir. Benim görebildiğim kadarıyla Kemal Tahir ve Yaşar Kemal çok daha önceden sırasıyla <span class="italik" xml:lang="tr-TR">Göl İnsanları</span> ve <span class="italik" xml:lang="tr-TR">Teneke</span>’de yayımlanan ilk kısa hikâyelerinde elde ettikleri edebî başarı, sosyal analiz gücü ve duygu derinliğini daha sonraki romanlarında hiç yakalayamadılar. Her ikisi de bu yazarların edebiyatı siyasal ve sosyal görüşlerini empoze etmenin bir aracı olarak kullanmadıkları, öte yandan insanı ve onun sosyal çevresini doğal ve içten bir tarzda ele aldıkları eserlerdi. </p>
				<p class="e-paragraf">Bu üç yazar arasında kesinlikle en iyisi olan Orhan Kemal, hem köyü hem de kasabayı sosyal eylemin mekânı olarak başarıyla kullandı. Geçimini yazdıklarından sağlayan Orhan Kemal’in <span class="italik" xml:lang="tr-TR">Ekmek Kavgası, 72. Koğuş, Grev, Arka Sokak, Kardeş Payı, Sarhoşlar, Önce Ekmek, İşsiz, </span><span class="italik" xml:lang="tr-TR">Bereketli Topraklar Üzerinde, Hanımın Çiftliği, Kanlı Topraklar, Suçlu, Devlet Kuşu, Kaça Murtaza</span> gibi sayısız eseri genellikle deneyden ziyade gözleme dayanır. Orhan Kemal toplumun siyasal ve sosyal örgütlenmesi hakkında teoriler geliştirmek yerine kahramanlarının sosyal uyaranlara karşı gösterdikleri içtenlikli, doğal, fiziksel ve psikolojik tepkileri gözlemledi ve eserlerinde bunları resmetti. Üstelik çoğu gerçek hayattan alınmış olan bu kahramanlar, kendi kişiliklerinde tarihsel grup deneyimlerini, mevcut sosyal şartların izlerini ve geleceğe dair özlemleri taşıyan ve bir şekilde insan kalmayı başarabilen çok boyutlu kişilerdi. Orhan Kemal bir yandan estetik standartlara samimiyetle bağlı kaldı, bir yandan da gerek topluma gerek bireye yönelik nesnel bir eleştiri anlayışı sergiledi. Örneğin genişleterek roman haline getirilen, bir süre sonra da oyunlaştırılarak sahneye konulan <span class="italik" xml:lang="tr-TR">Bekçi Murtaza </span>isimli kısa hikâyesi, amirlerine ve kanunlara gösterdiği geleneksel sadakatle bir fabrikadaki işçilere ve kendi kızına beslediği sempati duyguları arasında çatışma yaşayan bir kişiyi anlatır. Hikâyenin etrafında döndüğü bu kişinin alışkanlıkları, hayat felsefesi ve dili öyle çizilmiştir ki karşınıza hem gerçek bir insanın muhteşem bir portresi çıkar, hem de onun kişiliğini şekillendiren sosyal ve tarihsel koşullar. </p>
				<p class="e-paragraf">Kısacası yukarıda ana hatlarıyla analiz edilen üç sosyal yazar esas olarak Türk sosyal gerçekliğinin sadece belli yönlerini ele almaktadırlar. Bu üç romancı birleştirilerek tek bir yazar halini al›rsa ve sosyal olgulara dair benimsedikleri yaklaşım, anlayış ve değerlendirmeler tutarlı bir bütün halini alırsa Türk romanı mükemmelliğin en yüksek noktalarına erişebilir. Üç Kemal, her biri kendi yolundan ilerleyerek, evrensel boyutlara sahip bir Türk romanı yaratmak için gereken malzemenin çoğunu ayrı ayrı bir araya getirmiş durumdadırlar. Türk sosyal edebiyatının bir bütün olarak hedefi, bu görevi yerine getirmek için gereken edebî, felsefi ve estetik becerileri geliştirmektir.  </p>
				<h4 class="bisey" id="toc_marker-8">SOSYAL ORTAM VE EDEBİYAT: ÖMER SEYFEDDİN’İN (1884-1920) EDEBÎ ESERLERİNDE JÖN TÜRK DÖNEMİNİN (1908-1918) YANSIMASI<span class="dipnotno" style="font-size:0.55em;" xml:lang="tr-TR"><a class="footnote-link" href="#footnote-203-78" id="footnote-203-78-backlink">78</a></span> </h4>
				<p class="e-2baslik">I. GİRİŞ</p>
				<p class="e-paragraf">Ortadoğu’nun modern edebiyatını oluşturan hikâye, roman, şiir ve son zamanlarda tiyatro genel olarak toplumda meydana gelen sosyal ve siyasal dönüşümlerin oldukça sadık birer aynasıdır. Edebiyat diğer entelektüel ifade biçimlerinin aksine değişim ve etkilerinin içselleşmiş, bireyselleşmiş ve psikolojik bir yorumunu sunar. Edebiyat her şeyden önce dönüşümün niteliksel bir eleştirisi biçiminde ortaya çıkar. İkinci olarak, değerler dünyasıyla ilgilenmeye devam etmekle birlikte, dönüşümün daha da ilerletilmesi ihtiyacını haklılaştırmaya çalışır. Bazı durumlarda pekâlâ değişimin belli ahlaki ve manevi yönlerine muhalefet de edebilir. </p>
				<p class="e-paragraf">Yazarın kişiliği ve hayatı çoğu zaman sosyal değişim süreciyle ilgili fikirlerini belirler. Yazarın ilk değerlerinin biçimlendiği en temel kurum ailedir. Gerçekten de yazarın kişiliği ve değişim karşısındaki temel bakış açısı üzerinde en büyük şekillendirici etkiyi anne yapar. Dolayısıyla annenin hayatı ve kişiliği hakkında bilgi sahibi olmak Ortadoğulu yazarı anlamak açısından değer taşıyacaktır. (Burada annenin çocuğun kişiliği üzerindeki doğal etkisinden ziyade yazarın bir sanatçı olarak oluşumuna katkıda bulunan bir dizi kadınlara özgü nitelikten söz ediyoruz. Duygusallık, lirizm, şefkat, anlayışlılık ve empati gibi bir sanatçının temel nitelikleri anneye atfedilebilir. Buna karşılık babaysa bir cesaret ve erkeklik modelidir, yazara aile sorumluluğu ve sosyal konum gibi şeyleri sağlar.)</p>
				<p class="e-paragraf">Geleneksel bir toplumdaki değerler sistemini görüşümüzü açıklığa kavuşturmak amacıyla iki kategoriye ayırabiliriz: Kişisel ve toplumsal değerler. Bu açıdan annenin kişilik ve değerlerinin bireyin kişisel yaşamında etkili olduğu, buna karşılık babanın değerlerinin ise daha genel ve toplum düzeyinde hâkim hale geldiği söylenebilir. </p>
				<p class="e-paragraf">Modernleşme, özellikle de yazılı bir iletişim ortamının benimsenmesi ve Batı eserlerinin tercüme edilmesi (entelektüel etkinin temel kaynaklarından biri olan bu olgu bugüne dek pek incelenmemiştir) yeni bir sosyal hareketlilikle birleşince, annenin psikolojisi ve kişiliğinden kaynaklanan daha içten ve kişisel tipte değerlerle genel olarak erkeklere özgü toplumsal değerler sistemini birbiriyle harmanlayacak bir model ve yol sağlamıştır.</p>
				<p class="e-paragraf">Eğitim yazarın şahsiyetini belirleyen bir diğer temel değişkendir. Okullarda alınan eğitim her zaman sanatçının aile kökeniyle ilişkili olarak değerlendirilmelidir. Çünkü bu tip bir eğitim, özellikle de insana belli değerler kazandırmaya yönelikse, temel aile eğitimi aracılığıyla şekillendirilmekte, yorumlanmakta ve içselleştirilmektedir. Ortadoğu’da, modern tipte okullarda verilen eğitim genellikle ideolojik-siyasal bir yönelime sahipti, bu açıdan modern toplum ve devletlere ilişkin idealize edilmiş imajlar yaratmaya çalıştı. Dolayısıyla Ortadoğu’da yazarın gerek modernleşmeye gerek bu süreç içinde kendi rolünün ne olacağına dair görüşü çoğu zaman modern bir toplumun nasıl olması gerektiğiyle ilgili resmî görüş tarafından şekillendirildi. Bununla birlikte yazarın annesinin etkisine borçlu olduğu kendi kişiliği sahip olduğu çeşitli fikirlere açık olma ve belli entelektüel ahlak standartlarına riayet etme özellikleriyle birleşerek yazarı çoğu zaman resmî dogmayla çelişen eleştirel fikirler benimsemeye yöneltti. </p>
				<p class="e-paragraf">Yazarın kişiliğini etkileyen ve edebî eserlerindeki eğilimi belirleyen üçüncü faktör kendisinin ve ailesinin sosyal statüsünde meydana gelen değişikliklerde bulunabilir. Ortadoğu’da modernleşme eskiden beri eski sosyal düzeni rahatsız ettiği gibi bugün de etmeye devam etmektedir. Sosyal konum değişiklikleri ve sürekli ivme kazanan sosyal hareketlilik, yüzyıllardır Ortadoğu felsefeleri ve davranış biçimlerini belirlemiş olan sosyal durağanlık fikrine öldürücü bir darbe indirdi. Sosyal konumlarındaki değişiklikler yazarları yeni yaşam koşullarına maruz bıraktı. Yine bu durum değerlerin nispi olduğu fikrini gündeme getirdi ve sosyal uyumu sağlamak amacıyla bütün değişikliklere bir açıklama getirilmesi ihtiyacını ortaya ç›kard›. Uyumu sağlamanın tek yolu, bu sürece, yeni ortaya çıkan laik ve rölativist görüş temelinde rasyonel ve sebep-sonuç ilişkisine dayanan açıklamalar getirmekti. Ancak bu görüş insanın kaderinin ve toplum düzeninin önceden tayin edildiği şeklindeki kadim görüşle çelişmekteydi. Değişimi kabul ederek yeni yaşam tarzına adapte olmak, her şeyin ötesinde, geniş bir duygusal beceriler yelpazesini ve yüksek derecede bir anlayış ve iç gözlem yeteneğini gerektiren entelektüel ve psikolojik bir sorundu ve bu nitelikler sıradan insanların çok az bir kısmında vardı. Bu yüzden yazar sadece sosyal değişimi haklılaştırmakla ve açıklamakla kalmadı, yenilik ve değişimin benimsenmesi için ölçüt ve standartlar getirmek yönünden de hayati bir rol oynadı. Ayrıca yazar, eserlerinde, halkın çoğunluğu tarafından kolaylıkla anlaşılabilecek bir dil kullanmalı ve görüşlerini halkın aşina olduğu imaj ve ifadeler aracılığıyla ifade etmeliydi.</p>
				<p class="e-paragraf">Yine de son kertede yazarın değişimin faili olarak oynayacağı rolü ve toplum üzerindeki etkisinin gücünü belirlemede en etkili olan değişkenler yetenek, sanatsal duyarlılık, tartışılmaz önemde empati kurma becerisi ve adanmışlıktır. Yetenek doğuştan sahip olunan bir beceridir, yetenekli bir yazar öyle yerinde ifadeler seçer, fikirlerini öyle bir üslupla dile getirir, insanları, mekânları ve olayları öyle tasvir eder ki daha önceden konuya hiç ilgi duymayan okurun bile dikkatini çeker. Bu noktada yazarın gerek sanatına gerekse benimsediği davaya adanmışlığının derecesi hayati öneme sahiptir, zira yazarın sözleri sosyal bir etkiye sahip olacaksa okuyucunun dikkatini çekmeli ve zihnini meşgul etmelidir. Sanat eseri öncelikle sanatsal kriterleri karşılamalı ve yüksek bir edebî niteliğe sahip olmalıdır. Ancak bundan sonra bir birey olarak kendine has ihtiyaç ve özlemlere sahip olan yazarla evrensel sorunları, duyguları ve hedefleri olan toplum arasında bir sentez kurulabilir. Sosyal sorunlar sanata insancıl ve duygusal bir boyut kazandırır, buna karşılık sanat topluma belli standart ve perspektifler sunar. Bir yazarın kendisini belli bir davaya adamış olması eserine bir amaç ve dinamizm kazandırır, ancak bundan önce kendisini edebiyata, yani teknik ustalığa ve sanatçı ruhuna, adamış olması gerekir. Sanatçının adanmışlığını politikacınınkinden ayıran ve onun sosyal değerlendirmelerine güç kazandıran bu olgudur. </p>
				<p class="e-paragraf">Ortadoğu’daki modern sosyal edebiyat (bilhassa yoğun olarak incelediğimiz Osmanlı İmparatorluğu’nun ve modern Türkiye’nin edebiyatı) çoğu kez sosyal olayların, ideolojilerin ve tarihsel şahsiyetler arası çatışmaların ve benzer olguların bir kaydı olarak ortaya çıkmaktadır. Yazarın görüşüne bağlı olarak olaylar çoğu zaman çarpıtılır, bazı karakterlerle dalga geçilirken bazılarıysa yüceltilir. Dolayısıyla bu eserler ilk bakışta hakiki belgeler olarak kabul edilemez. Yine de sosyal konulu edebiyat modernleşme sürecindeki özel işlevi ve rolünü yeni bir anlayışla ele alarak okunduğunda, bütün tarihe ve modern Ortadoğu’nun sosyal ve siyasal dönüşümüne ilişkin yeni bakış açıları sağlayabilir. </p>
				<p class="e-paragraf">Günümüzde gelişmekte olan toplumlarla ilgili çalışmalar sosyal dönüşümün olgusal ve nesnel yönlerini ele almakla birlikte çoğu kez bu süreci insani ve psikolojik boyutlarıyla tahayyül etmekten uzaktır. Bu alanda daha iyi bir kavrayışa ulaşmanın, edebiyatı tarihsel, sosyal ve siyasal çalışmaların temel kaynaklarından biri olarak kabul etmekle mümkün hale gelebileceğini düşünmekteyiz. Bilhassa Ortadoğu’da aile yapısındaki değişmeler, konuşma dilinin daha yaygın olarak kullanılması, evrensel bir cemaat idealinden millî devlete geçiş ve sosyal farklılaşmanın gitgide artması gibi ilave sebepler sosyal araştırmaların bir kaynağı olarak edebiyatın sahip olduğu değeri büyütmektedir. </p>
				<p class="e-paragraf">Bu makalede Ömer Seyfeddin’in konuyla ilgili kısa hikâyelerini analiz ederek yukarıdaki hipotezleri kanıtlamaya çalışacağız. Değerlendirmelerimizi üç konuyla sınırlayacağız:</p>
				<p class="e-paragraf">– Ömer Seyfeddin’in aile kökenleri ve bir sanatçı olarak oluşumu.</p>
				<p class="e-paragraf">– Milliyetçilik düşüncesinin gelişimi.</p>
				<p class="e-paragraf">– Aydınların sosyal bir grup olarak yükselişi.</p>
				<p class="e-paragraf">Metindeki alıntılar neredeyse tamamen onun kısa hikâyelerinden alınmıştır. Hikâyelerin başlıkları italik olarak dizilmiştir. Dipnotlar, standart belgelere ek olarak, hikâyelerde ileri sürülen noktaları destekleyen başka olgusal kanıtlar sunmaktadır. Okurlara tavsiyemiz dipnotlara özel bir önem göstermeleridir. Çünkü dipnotlarda hikâyelerdeki kahramanların gerçek hayattaki karşılıkları kapsamlı olarak tespit edilmeye çalışılmıştır. </p>
				<p class="e-2baslik">II. ÖMER SEYFEDDİN’İN HAYATI<span class="dipnotno" style="font-size:0.62em;" xml:lang="tr-TR"><a class="footnote-link" href="#footnote-203-79" id="footnote-203-79-backlink">79</a></span></p>
				<p class="e-paragraf">Ömer Seyfeddin 1884 yılında Batı Anadolu’daki küçük ve huzurlu Gönen kasabasında doğdu. Kafkaslardan Türkiye’ye göç etmiş bir Türk olan babası orduda erlikten binbaşılığa yükselmiş bir alaylı zabitti.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-80" id="footnote-203-80-backlink">80</a></span> Ömer Seyfeddin eserlerinde babasından pek bahsetmedi ve ona gönderme yaptığı nadir yerlerde de hayranlık belirtici ve övücü ifadeler kullanmadı. Onun portresini, oğluna sert ve geleneksel bir eğitim vermeye kararlı soğuk ve otoriter bir adam olarak çizdi. Babasının aile ve eğitim hakkındaki dogmatik fikirleri asker oluşuyla birleşince Ömer üzerinde derin bir etkide bulundu. Ömer Seyfeddin hayatı boyunca iyi olarak değerlendirdiği başka değerlerin yanı sıra güçlü bir ahlak, sadakat ve vatana bağlılık duygusuna sahip oldu.  </p>
				<p class="e-paragraf">Ömer Seyfeddin’in annesi; İstanbullu, hali vakti yerinde bir aileye mensuptu. O zamanlarda “entelektüel (âlim)” dinî öğreti ve uygulamalar konusunda sağlam bilgiye sahip dindar bir insan demekti. <span class="italik" xml:lang="tr-TR">Kaşağı</span>, <span class="italik" xml:lang="tr-TR">İlk Namaz</span>, <span class="italik" xml:lang="tr-TR">Ant</span>, <span class="italik" xml:lang="tr-TR">İlk Cinayet</span> gibi otobiyografik hikâyelerinde Ömer Seyfeddin annesinden sürekli dindarlıkla ilişkili bir sevecenlikle bahseder. En sevdiği insan olan annesi onun gözünde “Kuran okurken etrafı meleklerle çevrilen” biriydi. Hatta öbür dünyada cehenneme gitse bile ateşlerin yanağında annesinin öptüğü yeri yakmayacağına inanırdı. <span class="italik" xml:lang="tr-TR">Ant</span> adlı hikâyesinde anlattığına göre çocukken “her sabah annesine ayılı düşler uydurup, kuzgun bir ayının onu kapıp dağa götürdüğünü, ormandaki inine kapadığını” anlatır, annesi de bunu Ömer’in “büyük bir adam, büyük bir bey, büyük bir paşa” olacağı ve ona “kimsenin kötülük yapamayacağı” şeklinde yorumladığını anlatır. Uzun yıllar geçip de tanınmış bir yazar olduktan sonra Ömer annesinin gerek kariyerinde gerek sanatçı olarak oynadığı rol üzerinde nasıl bir etkiye sahip olduğunu uzun uzadıya anlattı. En meşhur hikâyelerinden biri olan <span class="italik" xml:lang="tr-TR">Fon Sadriştayn’ın Oğlu</span>’nda bir şair olan kahramanına şunları söyletir: </p>
				<p class="e-paragraf">“Ben her şeyi annemden öğrendim. Annem beni dinî bir vecd içinde büyüttü. Şiirimde duyduğunuz ‘lirizm’in menbaı ondan aldığım dinî terbiyenin heyecanlarıdır. Şiirlerimi, hikâyelerimi, trajedilerimi evvela masal halinde ondan işittim. Onun halktan olan ruhu bana halk sevgisini, halk aşkını, nefhetti. Bundan dolayıdır ki, kafiyelerim halkın tabirleri, musikim halkın dilindeki ahenktir…” </p>
				<p class="e-paragraf">Ömer Seyfeddin’in hikâyesindeki şair zamanının temel sosyal-edebî sorununu özlü bir şekilde ortaya koymaktadır. Kitleleri ve eliti bir araya getirecek millî bir dile duyulan ihtiyaçtır bu. <span class="italik" xml:lang="tr-TR">Fon Sadriştayn’ın Oğlu</span> adlı hikâyede Büyük Gazete genç şairi şöyle anlatır:</p>
				<p class="e-paragraf">“Ey genç dahi!... Senden evvel şairler, edipler kendi milletlerini ‘avam’ diye tahkir ederler, bütün duygularını ondan saklarlardı… Gökteki hayat verici güneş nasıl arzın yüksek, alçak yerlerine seyyanen aydınlığını serperse, sen de tıpkı onun gibi milletini <span class="italik" xml:lang="tr-TR">avam</span>, <span class="italik" xml:lang="tr-TR">havas</span><span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-81" id="footnote-203-81-backlink">81</a></span> diye ikiye ayırmadın…. Ona kadar tabii lisanla bu kadar yüksek eserler yazılmamıştı. O, İstanbul lehçesini<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-82" id="footnote-203-82-backlink">82</a> </span>bütün Türk milletine sevdirdi. İstanbul lehçesi onun sayesinde bütün bir milletin samimi lisanı oldu. Ona kadar herkes ya Acem’i ya Frenk’i taklit ediyordu. O ne Frenk’e ne Acem’e baktı; ne de aşık sazlarını<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-83" id="footnote-203-83-backlink">83</a></span>, tekke neylerini<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-84" id="footnote-203-84-backlink">84</a></span> taklit etti. Gözlerini kendi ruhuna çevirdi. Türk hissini duydu. Kahramanlıklarını, hikâyelerini, mevzularını, lisanını hep Türk vicdanında buldu…”  </p>
				<p class="e-paragraf">Bu anlatım Ömer Seyfeddin’in kendi edebî-politik becerilerine birebir uymaktadır. </p>
				<p class="e-paragraf">Ömer Seyfeddin çocukluğunun büyük kısmını Gö-nen’de geçirdi. İlköğrenimini burada tamamladı. Doğaya karşı beslediği sıcak duygular, yaşama sevgisi, karakterleriyle yakınlık kurabilme yeteneği ve gerçekçiliğinin bir bakıma Gönen’in tenha ve doğal ortamında geçirdiği çocukluk yıllarının sonucu olduğu düşünülebilir. <span class="italik" xml:lang="tr-TR">Falaka</span>’da Gönen’deki okulunu ve öğretmenini tasviri, Osmanlı İmparatorluğu’ndaki eğitim sistemi hakkında çizilen belki de en iyi portrelerden biridir. Ayrıca hikâyelerinde çeşitli biçimlerde karşımıza çıkan efsane ve masalların temeli pekâlâ kendi memleketinin folklorunda aranabilir.</p>
				<p class="e-paragraf">Ömer Seyfeddin bir süre sonra İstanbul’a giderek bir askerî okula kaydoldu. Ancak askerî eğitimine İstanbul’da devam etmeyerek sınıf ayrımlarının o kadar belirgin olmadığı Edirne’deki benzer bir kuruma geçiş yaptı ve burada çok mutlu görünüyordu. Sonra İstanbul’a dönerek askerî eğitimini tamamladı. İzmir’deki bir askerî okulda öğretmen olarak görevlendirildi. Burada edebiyatla ilgilenen küçük bir çevreyle tanıştı. Edebî beğenileri <span class="italik" xml:lang="tr-TR">harabatiler</span><span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-85" id="footnote-203-85-backlink">85</a></span> seviyesinde kalmasın diye İzmir’de Fransızca öğrendi. Daha sonra <span class="italik" xml:lang="tr-TR">İlyada</span> ve <span class="italik" xml:lang="tr-TR">Kalavela</span>’yı çevirdi (İlyada çevirisi 1927’de yayımlandı.) Öyle görünüyor ki bu iki eser epik formu kavramasına yardım etti. İzmir’de sade halk Türkçesini savunan rasyonalist-materyalist Batıcı Baha Tevfik’ten ve kısa bir süre <span class="italik" xml:lang="tr-TR">Serbest İzmir</span> dergisini yayımlamış olan Hüseyin Hilmi’den etkilendi. </p>
				<p class="e-paragraf">Ömer Seyfeddin 1909’dan 1911’e kadar Balkanlardaki Manastır bölgesinde milliyetçi gerilla çetelerine karşı savaştı. Bu sırada Hristiyan azınlıklar ve bilhassa onların milliyetçi özlemleri hakkında ilk elden bilgi elde etti. Gerçekten de gerek Ömer Seyfeddin’in kendi milliyetçi fikirleri gerekse 1908-1918 yıllarında ortaya çıkan Türk milliyetçiliğinin içeriğinin yeniden tanımlanmasında hayati bir rol oynamış olan Selanik’teki devrimci grubun milliyetçiliği ancak bu kadronun Balkanlarda karşı karşıya kaldığı milliyetçiliklerin etkisi ışığında layıkıyla anlaşılabilir. 1908 İhtilali’nin liderlerinden biri olan Niyazi Bey kendi milliyetçiliğinin ilham kaynağının 1903 Makedonya İsyanı olduğunu açıkça kabul etmektedir.</p>
				<p class="e-paragraf">Ömer Seyfeddin bir süre sonra ordudan istifa ederek dil reformunu savunan ve en önde gelen Türk milliyetçisi dergi olan <span class="italik" xml:lang="tr-TR">Genç Kalemler</span>’e katıldı. Selanik’te, siyasal fikirlerinin gelişmesinde olağanüstü etkide bulunan Ziya Gökalp’le tanıştı. Selanik’in; 1908 İhtilali’ni örgütleyerek Cumhuriyet’in kuruluşuna kadar giden olaylar zincirini başlatan İttihat ve Terakki’nin de merkezi olduğunu vurgulamak gerekir. Gerçekten de Batı’yla doğrudan bağlara sahip hareketli bir liman şehri olan Selanik İttihat ve Terakki’nin merkezi olarak bir süre için Osmanlı İmparatorluğu’nun fiili başkenti gibiydi.</p>
				<p class="e-paragraf">1912-13 Balkan Savaşlarında Ömer Seyfeddin Yunan cephesinde savaştı. Sorumlu olduğu bölgeyi neredeyse son adamına kadar savunduktan sonra hapsedildi ve bir yıla yakın bir süre bir Yunan hapishanesinde tutuldu. 6 Mart 1920’de otuz altı yaşındayken, tam da entelektüel ve sanatsal olgunluğa kavuştuğu sırada bilinmeyen bir hastalıktan dolayı öldü. Bitmeyen çalışmalarından anlaşıldığına göre ölmeden önce bir dizi roman ve oyun yazmayı planlıyordu.</p>
				<p class="e-paragraf">Ömer Seyfeddin’in yazarlık kariyeri, öyle görünmektedir ki halk dilini Türkçe’nin edebiyat dili olarak kullanma fikriyle yakından ilişkilidir. Bu, tasarlanan dil reformuna temel oluşturan çok sayıda fikirden biriydi. Gerçi dil reformu Ömer Seyfeddin’in kendi milliyetçi felsefesinin de temel prensiplerinden biriydi ama o, edebiyatta sadeleşmiş bir dilin kullanımını ideolojik bir silah olarak değil, kitle iletişimi ve millî eğitimin temel bir koşulu olarak görmekteydi. <span class="italik" xml:lang="tr-TR">Genç Kalemler</span> dergisine yazar olmayı teklif ettiği mektubunda konuşma dilinin (halk dili) benimsenmesinin edebiyat ve dilde gerçek bir devrim olduğundan bahsediyordu. Ömer Seyfeddin’in eserleri çoğunlukla kısa hikâye türünde idi. Ömer Seyfeddin, birçoğu 1917’den sonra olmak üzere toplam 135 hikâye yazdı. Bunların bazıları aynı konuyla ilgiliydi ve ortak bir kahramana sahipti, dolayısıyla da bir roman biçiminde bir arada yayımlandılar.</p>
				<p class="e-paragraf">Ömer Seyfeddin, temel geçim kaynağı yazarlık olduğundan, bazı hikâyelerini alelacele yazmak zorunda kaldı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-86" id="footnote-203-86-backlink">86</a></span> Öyle ki hikâyelerinin bir kısmı sanki sadece günlük notlardan ibaretmiş gibidir. Bazısıysa belli bir düzenden, hatta bir olay örgüsünden yoksundur ve okuyucuyu etkilemek amacıyla hikâyenin içine yerleştirilmiş incelikten yoksun imalar içerir. Yine de her hikâye bir edebî niteliğe, bir fikir ve iletişim gücüne ve okuyucunun üzerinde dokunaklı ve kalıcı bir etki yaratan bir his sadeliğine sahiptir. İster politikadan ister bir insanın durumundan söz edilsin, bu hikâyelerde sanatçı her zaman ön plandadır. </p>
				<p class="e-paragraf">Ömer Seyfeddin Türkiye’nin Anton Çehov’uydu. Bir yandan içeride yaşanan değişim sebebiyle alt üst olmakta olan, bir yandan da dış güçlerin tarafından yok edilme tehdidine maruz kalan bir toplumda endişe içinde bir yazar olarak yaşadı ve gerek kendisinin gerek çağdaşlarının duygularını gayet iyi ifade etti. Çağdaş toplumun ve etrafındaki insanların kusurlarını eleştirmek için hiciv ve mizahtan yararlandı. 1918-1920’de Osmanlı İmparatorluğu’nun İtilaf Devletleri karşısında mağlup olup işgal altında kalmasına tanıklık etti ve kurtuluş gününü göremeden öldü. </p>
				<p class="e-paragraf">Ömer Seyfeddin’in modern Türk edebiyatına en büyük katkısı hikâyelerinde kullandığı dildi. Gündelik yaşamda kullanılan o sade ama etkili dildi bu. Yine de halkın ezici bir çoğunluğu tarafından paylaşılan duygu ve düşünceleri canlı ve doğal ifadelerle dile getirerek etkili bir iletişim aracı oldu. Bu sayede iletişim aracılığıyla birlik sağlandı.</p>
				<p class="e-2baslik">III. OSMANLICILIKTAN TÜRK MİLLİYETÇİLİĞİNE: BİR İDEOLOJİNİN OLUŞUMU</p>
				<p class="e-paragraf">Türk milliyetçiliği modern içeriğini Jön Türk döneminde kazandı. Modernleşme, laiklik ve reformculuk fikirleriyle beraber gelişti ve 1923’ten sonra Türkiye Cumhuriyeti’nin hâkim ideolojisi haline geldi. Ömer Seyfeddin’in eserlerinde milliyetçilik esas olarak halk dilinin benimsenmesi aracılığıyla bir millî bilinç yaratılması, elitlerin kitlelerin kültürüyle özdeşleşmesi ve bir millî devlet çerçevesi içinde ilerlemenin başarılması arayışı olarak ortaya çıkmaktaydı. Bununla beraber Ömer Seyfeddin vatanseverliği; yani toprağa, halka ve yerli kültüre bağlılığı, toplumsal birlik ve siyasal-sosyal entegrasyonun kaçınılmaz bir koşulu olarak görmekteydi. Onun bu düşünceye varmasına yol açan kendi yaşamı ve bir parçası haline geldiği siyasal düzenin ihtiyaçlarıydı.</p>
				<p class="e-paragraf">Ömer Seyfeddin’in milliyetçilik ve vatanseverlik anlayışı, öyle görünüyor ki, başlangıçta bir insanın kendi memleketine doğal bağlılığı biçimindeydi. Ömer Seyfeddin, sadakat, statükonun sürdürülmesi ve kalıcı bir sosyal düzenin parçası olarak kadim değerlerin muhafazası anlayışıyla yetişmişti. Ne var ki 1908’in sonunda Balkanlar’daki Manastır bölgesinde yer alan Yakorit kasabası civarındaki bir askerî birlikte görevlendirildikten sonra vatana siyasal bağlılık anlayışı sahip oldukları dinsel zihniyetten dolayı siyasal düşünceler benimseyemeyecekleri, dolayısıyla milliyetçi olamayacaklarını iddia eden Bulgar aydınlarıyla tanıştı. Bulgarlar Osmanlı İmparatorluğu’nu bir çok-uluslu devlet olarak değil hiçbir millî bilince sahip olmayan Türkler tarafından yönetilen bir siyasal düzen olarak görmekteydiler. (Bkz. <span class="italik" xml:lang="tr-TR">Nakarat</span><span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-87" id="footnote-203-87-backlink">87</a></span>) Balkan milliyetçilerinin millî kurtuluş ideallerine sıkı sıkıya bağlı olduklarını, kendi millî destanlarını anlatmaktan ve siyasal amaçlarını ifade etmekten haz duyduklarını keşfetti. Türk subayına aşık olan genç Bulgar kızı bile “naş, naş, Çargrad, naş” diye şarkı söylüyordu. Bir ihtiyar ona bu şarkının “Bizim, bizim, İstanbul bizim” anlamına geldiğini söyleyene kadar subay kızın aşk şarkısı söylediğini sanıyordu. Balkan milliyetçileri <span class="italik" xml:lang="tr-TR">İlinden Ayaklanması</span>’nı (Makedonya’da 1903’te gerçekleşen ve hemen bastırılan bir ayaklanma) devam eden bağımsızlık mücadelelerinin bir simgesi ve er ya da geç milletlerinin intikamının alınması gerektiğinin bir anımsatıcısı olarak görmekteydiler. (Gerçekten de alındı. 1912-1913’te Osmanlı İmparatorluğu’nun Balkanlardaki topraklarının çoğu Bulgarlar, Yunanlar ve Sırplar tarafından ele geçirildi. Bulgaristan’ın komünist yönetimi 1984-85’te Türklerin isimlerini değiştirip onlara Hristiyan isimleri vererek ve böylece fiilen onları din değiştirmeye zorlayarak bu intikamı tamamladı.)</p>
				<p class="e-paragraf">Balkan çeteciler elemanlarını hem zorla hem de ikna yoluyla elde ediyorlardı. Bazıları Amerika’ya göç etmek ve yaşamlarını bu huzurlu topraklarda sürdürmek istiyorlardı, ne var ki başaramadılar. Bu yüzden onlar da ülkelerinde kalıp bağımsızlık için savaşmak zorunda kaldılar. <span class="italik" xml:lang="tr-TR">Bomba</span> isimli hikâyenin kadın kahramanı ertesi gün için planladıkları Amerika’ya gidiş hazırlıklarını yapmak için kocasının eve dönmesini bekleyen Magda isimli genç bir kadındır. Kocası yerine eve bir çete lideri gelir ve bir bomba bırakır. Daha sonra bu bombanın kocasının başı olduğu ortaya çıkar. Kocası çetecilere meydan okumaya cesaret etmiş ve “millî sorumluluklarından” kaçmaya çalışmıştır.</p>
				<p class="e-paragraf">Balkanlardaki milliyetçiler çoğu zaman Osmanlıların iyi niyetinden faydalanıp buralarda yaşayan Türkleri, evlerini ve topraklarını terk etmeye zorlayarak mücadelelerini kazanmışlardı (<span class="italik" xml:lang="tr-TR">Tuhaf Bir Zulüm</span>). Bütün bunların sebebi Türklerin eğitim seviyesinin çok düşük olmasıydı. Türkler dinsel, kaderci yaşam anlayışına o kadar derinden gömülmüşlerdi ki her şeyi Allah’ın takdiri olarak görüyorlardı. Ancak Osmanlı aydınlarının da onlardan geri kalır yanı yoktu. Bunların birçoğu orduya sadece karargâh subayı olarak güç ve prestij elde etmek, İstanbul’da rahat bir yaşam sürmek ve Batı şehirlerinde askerî ateşe olarak hayatın keyfini çıkarmak amacıyla girmişlerdi.</p>
				<p class="e-paragraf">Bu sırada Balkanlardaki Hıristiyan gruplar arasındaki milliyetçilerse kendi halklarından destek ve anlayış görmeye başlamıştı. Bunlar dil benzerliklerinin ve ortak bir geçmişe sahip oldukları fikrinin yardımıyla birer millet haline gelmeye başladılar. Henüz sınıf farklarının o denli belirgin olmadığı sade ve ortak bir dilleri vardı. Şarkıları ve hikâyeleri büyük ölçüde gündelik yaşamlarını, eğlencelerini ve özlemlerini ifade ediyor, dolayısıyla da dünyalarının ve kendilerinin ayrılmaz bir parçasını meydana getiriyorlardı. Yaşamları bir siyasal ideal tarafından yeniden şekillendirilmekteydi. Bu ideal milliyetçilikti.</p>
				<p class="e-paragraf">Jön Türklerin siyasal beceriksizlikleri kendini askerî yenilgiler ve toprak kayıplarında göstermeye devam etti. 1911’de Trablusgarb’ın İtalyanlar tarafından işgal edilmesi bunun bir göstergesiydi. Ömer Seyfeddin’e göre bu işgal insanların kardeşliği ve eşitliğini savunan hümanist ideallere ve Avrupalı milletlerin Avrupalı olmayanlara vaaz ettiği özgürlük ve bağımsızlık öğretilerine ihanet anlamına geliyordu. İtalyanlar, Osmanlı hükümetine gönderdikleri notada Trablusgarb’ın Avrupa’nın “uygarlaştırıcı” misyonundan nasibini almamış tek bölge olduğunu iddia etmekteydi. Batı’nın kendi ilkelerine ihanet etmesi karşısında Ömer Seyfeddin’in reaksiyonunu ifade eden Kenan Bey (bir İtalyan kızıyla evlenip kendi kültürü ve kimliğini reddeden ve baştan aşağı Batılılaşmış olan bu karakter <span class="italik" xml:lang="tr-TR">Primo-Türk Çocuğu</span> isimli hikâyenin kahramanıydı) sonunda kendi kültürüne dönmeye karar veriyor, oğlu Primo da onu takip ediyordu. <span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-88" id="footnote-203-88-backlink">88</a></span></p>
				<p class="e-paragraf">Bu gelişmeler elbette ki direnişe ve statükonun korunmasına yönelik eski tip pasif Türk milliyetçiliğini etkileyecekti. Selanik’teki Türk aydınları kendi milliyetçiliklerinin kapsamını genişletmek konusunda artan bir istek duydular ve tam bir millî selamete erişmek için <span class="italik" xml:lang="tr-TR">Yeni Hayat</span>’ı yarattılar. Bu da hakikaten yeni neslin ideali haline geldi. Ömer Seyfeddin millî bilincin oluşumunda dilin ve edebiyatın rolünü yeniden tanımlayarak milliyetçiliğin yeni bir aktif bir safhasına geçti. Örneğin <span class="italik" xml:lang="tr-TR">İlk Düşen Ak</span> adlı hikâyesinde kahramanının ağzından ortak bir dine ve dile sahip olan insanların aynı milletin birer parçası olarak görülmesi gerektiğini ileri sürmekteydi.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-89" id="footnote-203-89-backlink">89</a></span> </p>
				<p class="e-paragraf">Buna karşın Türk milliyetçiliği hâlâ dinamik ve iyimser bir nitelikten yoksundu ve dolayısıyla da 1908’de Bosna’nın yitirilmesi, 1911’deki İtalyan Savaşı ve 1913’teki Balkan Savaşı bozgunu gibi kaçınılmaz birer yenilgi (ve hatta yok oluş) olarak görülen olayların sebep olduğu kasveti üzerinden atamıyordu. Bu duygu, Avrupa’ya karşı duyulan hastalıklı bir aşağılık kompleksi nedeniyle daha da ağırlaşmaktaydı. Dr. Abdullah Cevdet Avrupalı olan her şeyin tamamen taklit edilmesini tavsiye ediyordu. Sadece 1915’te Türk askerlerinin Çanakkale Savaşı’nda İngiliz saldırısına karşı kahramanca direnişi bir nebze kendine güven duygusu getirdi. Gerçekten de bu; Türk Osmanlıları, Türk haline getiren siyasal dönüşümün başlangıç noktasıydı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-90" id="footnote-203-90-backlink">90</a></span> Örneğin Ömer Seyfeddin’in <span class="italik" xml:lang="tr-TR">Çanakkale’den Sonra</span> adlı hikâyesindeki kahraman milletinin yok olmaya mahkûm olup Rusların, Fransızların ve İngilizlerin kölesi olmanın Türklerin yazgısı olduğuna inanmaya alışmıştır. Ne var ki inanılmaz sanılan şey gerçekleşir: “İngiliz ve Fransız savaş gemileri Çanakkale’yi geçememişti…Umutsuzluğu gitgide yok oldu ve artık kendini kanıtlamayı başarmış, bir ideal sahibi olan ve yaşayan bir milletin parçası olduğunu fark etti.”</p>
				<p class="e-paragraf">Böylece başlangıçtaki edebî milliyetçilik/vatanseverlik belirgin derecede siyasal eylemci özellikler kazandı. Zamanla bu daha geniş siyasal milliyetçilik Türklerin millî özellikleri başta olmak üzere toplumdaki insanları ve olayları değerlendirmede temel bir bakış açısı sağlamaya başladı.</p>
				<p class="e-paragraf">“Türkler de bir milletti. Ancak ümmet olarak yaşadıklarından kendi milliyetlerini ve köklerini ihmal ettiler. Bir millet olmak için muasırlaşmak şarttır. Ancak birçok Türk bu işe Fransa’yı taklit ederek başladı, bu yüzden ilerleyemedi. Aslında Türkler de diğer milletler gibi kendilerine has bir millî şahsiyete sahiptirler. Kendi milliyetlerini tanımlayabilirlerse gelişebilirler.” (<span class="italik" xml:lang="tr-TR">Çanakkale’den Sonra</span>)<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-91" id="footnote-203-91-backlink">91</a></span></p>
				<p class="e-paragraf">Kısa bir süre sonra Ömer Seyfeddin millet ve millî şahsiyet fikrini bireysel sadakatin ve kültürel bağlılığın odak noktası olarak görmeye başladı. Bu görüş kültürel yabancılaşmaya karşı yönelttiği sert eleştiride belirgin bir şekilde kendisini ortaya koyuyordu. Hiciv sanatından tam bir ustalıkla yararlanarak kendi ülkesine, kültürüne, köklerine ve millî sorumluluklarına kara çalan ve yabancı modelleri körü körüne benimseyip taklit edenleri alaya aldı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-92" id="footnote-203-92-backlink">92</a></span> </p>
				<p class="e-paragraf"><span class="italik" xml:lang="tr-TR">Fon Sadriştayn’ın Karısı</span> adlı hikâye kültürel yabancılaşmaya yönelik eleştirisinin en iyi örneğidir. Almanya’yı ziyaret eden Sadrettin modern Alman kadınlarının ev yaşamından o kadar etkilenir ki Türk karısını boşayarak bir Alman kızla evlenir. Hatta yeni bir isim (Fon Sadriştayn) bile alır. Yeni karısı derli toplu, çalışkan, tutumlu biridir. Öyle beceriklidir ki kocasına öğlen yemeğini hazırladıktan sonra çocuğunu tamamen kendi çabasıyla doğurmuş ve ayağa kalkıp akşam yemeğini hazırlamıştır. Hikâyede Fon Sadriştayn Alman kadınını şöyle anlatır:</p>
				<p class="e-paragraf">“Bütün Almanya, bütün Almanlık, bütün Almanlığın zenginliği, Alman ordusunun kuvveti Alman kadınının eseridir… Ben Alman kadınıyla evlenmezden evvel tartılır, tamam otuz okka gelirdim. Bugün doksan beş kilo geliyorum. Almanya’nın yirmi milyon nüfusunu yarım asırda altmış-yetmiş milyon yapan Alman kadını, beni de üç sene içinde otuzdan doksan beşe çıkardı.” </p>
				<p class="e-paragraf">Ne var ki daha sonra oğlu onu terk ederek macera aramak üzere Amerika’ya gider, karısı ülkenin ruhuna duyarsız kalmaya devam eder ve Fon Sadriştayn ne kadar yalnız olduğunu fark eder. </p>
				<p class="e-paragraf">Ömer Seyfeddin’in eleştirisi aynı zamanda milliyetçiliği ihmal eden Osmanlıcılara ve İslamcılara yönelikti. Birçoğu muhalefet partilerine mensup olan Osmanlıcılar milliyetçiliği ve Türkçülüğü Batının bilimsel hümanist görüşlerine aykırı gerici akımlar olarak görmekteydiler ve 1918’de İstanbul’daki işgal kuvvetleriyle işbirliği yapmakta tereddüt etmediler (<span class="italik" xml:lang="tr-TR">Gayet Büyük Bir Adam</span>). <span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-93" id="footnote-203-93-backlink">93</a></span>İslamcılar ise milliyetçileri İslam ümmetinin birliğini bozmakla, dolayısıyla da yabancı işgale davetiye çıkarmakla suçluyordu.</p>
				<p class="e-paragraf">Savaş yılları (1914-18) Seyfeddin’in Türk milliyetçiliği anlayışına yeni tarihsel boyutlar ekledi. “Sanatçı çağdaş bir idealde kendisine gereken coşkuyu bulamazsa romantik geçmişe dönmelidir çünkü geçmişin efsaneleri içinde binlerce kahraman yaşar.” (<span class="italik" xml:lang="tr-TR">Kaç Yerinden</span>) Şu kesindi ki millet geçmişteki başarılarının farkında olabilse savaşma azmi artardı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-94" id="footnote-203-94-backlink">94</a></span> Disiplin, sadakat ve komutana itaat (<span class="italik" xml:lang="tr-TR">Ferman</span>), düşmanı yenmek için gösterilen kurnazlık (<span class="italik" xml:lang="tr-TR">Kütük</span> ve <span class="italik" xml:lang="tr-TR">Vire</span>), önceden belirlenmiş mutlu bir geleceğe iman (<span class="italik" xml:lang="tr-TR">Kızılelma Neresi</span>) ve nihai zafere duyulan sarsılmaz inanç Ömer Seyfeddin’e göre Türklerin muzaffer atalarının ayırt edici özellikleriydi ve bu hikâyelerde halkın ilgisine sunulan karakter özellikleri de bunlardı. </p>
				<p class="e-paragraf">Birinci Dünya Savaşı’nın sonu yaklaşıyor, Osmanlı İmparatorluğu’nun yenilgisi kaçınılmaz görünüyordu. İttihat ve Terakki’nin ve izlediği politikaların akıbeti de farklı değildi. Ömer Seyfeddin İttihat ve Terakki’yi desteklemişti, çünkü esas olarak onun izlediği politikaların ülkeyi yeniden canlandırıp modernleştireceğine inanmıştı. Bir hikâyesinde şöyle yazıyordu:</p>
				<p class="e-paragraf">“Meşrutiyet ilan edilir edilmez, gizli membalar gibi bütün istidatlarımızın ortaya fışkıracağını, beş on sene içinde Avrupa’ya yetişebileceğimizi tahayyül ederdik. İstanbul’dan aldığımız nuru memleketimize neşretmek için bir gün durmadık. Doğduğumuz yere döndük. Çiftimize çubuğumuza yapıştık. İstanbul’a dair gazetelerde ne görürsek inanırdık… Burada yalnız muayyen bir fikir var: İrtica… Bu mefkureyi hakikaten azimkar buldum.” (<span class="italik" xml:lang="tr-TR">Memlekete Mektup</span>)</p>
				<p class="e-paragraf">Zamanla Ömer Seyfeddin’in İttihat ve Terakki’den duyduğu hayal kırıklığı arttı ve hikâyelerinin çoğunun yayımlandığı <span class="italik" xml:lang="tr-TR">Yeni Mecmua</span>’da gitgide daha seyrek görünmeye başladı. Diğer birçok milliyetçi gibi Ömer Seyfeddin de yabancı güçlerin işgali durumunda izlenecek politika hakkında düşünmeye başladı.<span class="dipnotno" style="font-size:0.63em;" xml:lang="tr-TR">17</span> Ülkenin kurtuluşunun, tıpkı Osmanlı İmparatorluğu’nun muzaffer günlerinde olduğu gibi, kendisini tamamen devlete ve ülkeye adamış istisnai niteliklere sahip büyük adamların önderlik etmesine bağlı olduğu (<span class="italik" xml:lang="tr-TR">Köse Vezir</span>) şeklindeki yaygın fikri seslendirdi. Bir karizmatik lider arayışı pratik bir ihtiyaç haline gelmişti, ancak bu yeterli değildi. Kurtuluş mücadelesi Türklerin her zaman ayakta kalacağına dair sağlam bir inanca dayanarak Anadolu’da kitleler arasında başlayacaktı. <span class="italik" xml:lang="tr-TR">Memlekete Mektup</span> adlı hikâyenin kahramanı arkadaşına şöyle yazıyordu:</p>
				<p class="e-paragraf">“Bir Türkler tarihte ne kadar felaketler geçirmişiz. Devletimiz hükümdarsız, hükümetsiz kalmış. Kardeşler birbirlerine düşman olmuşlar. Fakat nihayet yine de toplanmışız. Yine ölmemişiz…. Ben bu teselliye rağmen, yine burada durmayacağım. [İstanbul] İlk fırsatta yola çıkıyorum… Şimdi İstanbul taşranın nuruna muhtaç. Biz artık köşemizde, yüksek dağlarımızın arasında, köpüklü pınarlarımızın başındaki beyaz badanalı, toprak çatılı kulübelerimizde, sevgili milletimizin samimiyetiyle çarpan kalplerimizi dinleyelim…İstanbul milletinin kadrini, kıymetini, kuvvetini bilmiyor. Evet nihayetsiz elemlerimiz, dayanılmaz sefaletlerimiz var. Fakat bizim bir ruhumuz var ki, ‘öldü öldü’ sanılır da yine ölmez. En umulmadık zamanda birdenbire dirilir.” (<span class="italik" xml:lang="tr-TR">Memlekete Mektup</span>)   </p>
				<p class="e-paragraf"> Gerçekten de Ömer Seyfeddin’in tam da bu satırları yazdığı sırada kurtuluş mücadelesi ve sancılı millî inşa süreci Anadolu’da çoktan başlamıştı ve lideri Mustafa Kemal’i bulmaya hazırdı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-95" id="footnote-203-95-backlink">95</a></span></p>
				<p class="e-paragraf">Ömer Seyfeddin 6 Mart 1920’de millî rüyasının gerçekleştiğini göremeden hayata gözlerini yumdu. Çok uluslu bir imparatorluğun çözülmesini ve Pan-Türkizmin başarısızlığını adım adım yaşamıştı. Türk millî devletinin kuruluşunu göremedi ama başlangıcına tanıklık etti. Ortak bir dil temelinde birleşen ve siyasal varlığının bilincinde olan bir millet fikrinin nasıl filizlendiğini görmüştü ve edebî eserleri Türk ulusunun oluşumunda hayati bir rol oynayan bu sürece büyük katkılar sağladı. </p>
				<p class="e-2baslik">IV. AYDININ SOSYAL STATÜSÜ VE SİYASAL ROLÜ</p>
				<p class="e-paragraf">1908 Jön Türk Devrimi 1876’da ilan edilen ve Sultan II. Abdülhamit (1876-1909) tarafından rafa kaldırılmış olan Meşrutiyet rejimini yeniden yürürlüğe sokmayı amaçlıyordu. Hâlbuki pratikte bu siyasal devrim bir dizi derin sosyal ve kültürel değişimin başlangıç noktası oldu. Aydınların devlet yönetimi, basın ve eğitim örgütü içinde etkili pozisyonlara yükselmesi ve kamusal hayatın belli başlı bütün alanlarının hızla siyasallaşması değişimin en önemli sonuçlarıydı. 1869’dan sonra kurulan okullar ve 19. yüzyılın ikinci yarısındaki esas olarak ticaretten güç alan ekonomik faaliyetler değişim sürecine Tanzimat Dönemi’ndekinden farklı bir yön ve içerik kazandırdı.</p>
				<p class="e-paragraf">İttihat ve Terakki dönemi (1908-18) küçük bir mülk sahibi sınıfın ve bilhassa kendi sosyal ve siyasal hegemonyasını kurmak için merkezî devletin genişlemiş gücünden faydalanan geniş bir entelektüel sınıfın gerçekte bir yönetici sınıf haline gelmek üzere eski bürokratik aristokrasinin ve dinsel elitlerin yerini aldığı bir geçiş dönemi olarak görülebilir. Bu sınıfın siyasal iktidarı ve sosyal üstünlüğü ele geçirmesi bir dizi çatışma yarattı. Öncelikle bu sınıf mevcut konumlarını ne pahasına olursa olsun korumaya çalışan daha yaşlı bürokratlara meydan okudu; ikincisi kendisini devletin “işbölümü” politikasına bağlı olarak hızla genişleyen girişimci gruplarla çatışmanın içinde buldu. Devletin ekonomi politikasının amacı girişimcilerden ve mülk sahiplerinden oluşmuş bir yerli Türk orta sınıfına dayanan bir millî ekonomi yaratmaktı. (Savaş yılları bu sınıfın epey büyümesini sağladı.) Aydınların iktidara gelmesi başka problemleri de beraberinde getirdi. Birincisi, yeni doğan bir millî devlet ve onun modernleşme hedefi çerçevesinde aydınların işlevinin yeniden tanımlanması ihtiyacı ortaya çıktı. İkincisi, toplumu yeni sosyal tabakalaşma kalıplarına adapte etme ve gerek yeni sosyal yapıyı gerekse yeni statü elde etme kriterlerini tanımlama problemi belirdi. Üçüncüsü aydınların toplum içinde tanınması, kabul ve saygı görmesi için gerekli sembol, imaj ve tutumların yaratılması sorunu söz konusuydu.</p>
				<p class="e-paragraf">Bu sorunlar ilk bakışta göründüğünden çok daha karmaşıktı. Her şeyden önce Osmanlı toplumu, teori ve pratikte, kökleri yüzlerce yıllık bir geleneğe dayanan güçlü bir toplumsal statü ve sınıfsal fonksiyonlar sisteminin hâkimiyeti altındaydı. Diğer taraftan aydınlar yeni bir sosyal ve siyasal grup olarak kendi kültürlerinde pek benzeri bulunmayan bir şekilde siyasal fonksiyonlar (siyasal sosyalizasyon, endoktrinasyon, entegrasyon ve bir millî kimliğin oluşturulması gibi) üstlenmeye çağrıldılar. Ayrıca onlardan pek bir mesleki hazırlığa sahip olmadıkları alanlarda farklılaşmış ve uzmanlaşmış teknik görevleri yerine getirmeleri beklenmekteydi. Dolayısıyla aydınların iktidara yükselişi çok boyutlu bir sosyal farklılaşma ve adaptasyon süreciydi. </p>
				<p class="e-paragraf">Yukarıda bahsi geçen problemler günlük yaşamda kendini kişisel başarısızlık, hayal kırıklığı veya tersine başarı şeklinde gösterdi. İroni ve dram, insanın komedisi ve toplumun trajedisi somut insani durumlar içinde bir arada harmanlandı. Ancak derin duyarlılığa ve aynı zamanda bir mizah duygusuna sahip bir sanatçı bu olayları sayısız yönleriyle kavrayabilirdi. Ömer Seyfeddin’in bir yazar olarak itibarı esas olarak değişimin en özel etkilerini bireylerin tutumlarında yansıdığı şekliyle kavrayıp anlatmasından kaynaklanıyordu. Milliyetçi temalarla ilgili hikâyeleri ideolojinin incelenmesi açısından önemli olmakla birlikte çoğu zaman söylevci, didaktik ve kendini tekrarlayan bir üsluba sahipti. Sosyal değişimle ve bilhassa aydınlarla ilgili hikâyeleriyse her açıdan son derece ilginçtir. Bu hikâyelerde yazar kişisel olarak ve doğrudan konunun parçası haline gelir, çünkü çoğu zaman anlattığı kendisinin de ait olduğu bir grubun hikâyesidir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-96" id="footnote-203-96-backlink">96</a></span> </p>
				<p class="e-paragraf"><span class="italik" xml:lang="tr-TR">Yuf Borusu Seni Bekliyor</span> gibi bir dizi hikâye eski devrin aristokrasisinin ortadan kalkışını anlatır; <span class="italik" xml:lang="tr-TR">Niçin Zengin Olmamış</span> kara borsa vurguncularıyla ilgilidir; <span class="italik" xml:lang="tr-TR">Türkçe Reçete</span>, <span class="italik" xml:lang="tr-TR">Yemin</span>, <span class="italik" xml:lang="tr-TR">Namus</span>, <span class="italik" xml:lang="tr-TR">Kesik Bıyık</span> gibi hikâyeler sosyal çelişkileri ve değer çatışmalarını ele alır. <span class="italik" xml:lang="tr-TR">Cabi Efendi</span> serisi olarak bilinen dört hikâye (<span class="italik" xml:lang="tr-TR">Mermer Tezgâh</span>, <span class="italik" xml:lang="tr-TR">Dama Taşları</span>, <span class="italik" xml:lang="tr-TR">Makul Bir Dönüş</span> ve <span class="italik" xml:lang="tr-TR">Acaba Ne İdi?</span>) geleneksel kafada kaderci bir adamın ekonomik zihniyete sahip yeni topluma adaptasyonunu ve yeni tipte bir burjuvazinin doğuşunu analiz eder. Bu hikâyelerin her birini analiz etmek yerine ilerleyen satırlarda <span class="italik" xml:lang="tr-TR">Asilzadeler</span> veya <span class="italik" xml:lang="tr-TR">Efruz Bey</span> adıyla bilinen romana odaklanacağız.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-97" id="footnote-203-97-backlink">97</a></span></p>
				<p class="e-paragraf">Yedi hikâyenin hepsindeki kahraman aynıdır ve ismi Efruz Bey’dir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-98" id="footnote-203-98-backlink">98</a></span> Tek bir kişinin bu kadar çok role bürünmesi ve normalde her biri uzun dönemde kazanılan bir uzmanlık gerektiren bu kadar farklı fonksiyonlar yerine getirmesi insana imkânsız görünebilir, ne var ki Jön Türk Devrimi’nin ilk zamanlarında bu mümkündü. Eski standartlar işlemez hale gelmişti. Yeni rejim kendi iktidarını sağlamlaştırmak için bir dizi yeni siyasal pozisyon yaratmıştı. Ama yine de dürüst insanları oportünistlerden, yeteneklileri cahillerden ayırt etmeye yarayacak nesnel kriterlere sahip değildi. Bu bağlamda <span class="italik" xml:lang="tr-TR">Efruz Bey</span>’deki hikâyeler çağdaş aydınların kusurlarını eleştirir. Bunların siyasal eğitimden yoksun olmaları, modern millî idealleri anlayamamaları; sosyal hareketliliğe karşı reaksiyon göstermeleri; tarihsel romantizme kapılıp ülkenin gerçek durumundan bihaber oluşları; iktidarı kötüye kullanmaları; milliyetçilik, modernlik ve dil reformu açısından haklı çıkarmaya çalıştıkları hafiflikleri ve son olarak kendilerine yüzeysel bir avuntu aramaları ve topluma faydasız oluşları aydınların hicvedilen özellikleri arasındadır. Ömer Seyfeddin bu köksüzlüğün sembolü olarak tek bir kahraman (Efruz Bey) seçer ve onu çoğu zaman birbiriyle çelişen sayısız role sokar.</p>
				<p class="e-paragraf">Efruz Bey’in kariyeri şu koşullar altında başlar. Düşük mevkide bir devlet memuru olan Ahmet Bey II. Abdülhamit devrinde herkese sultanın tarafında olduğu izlenimini vermeyi başarmıştır. Ve elbette ki bütün statü peşinde koşanlar gibi <span class="italik" xml:lang="tr-TR">comme il faut</span> ve <span class="italik" xml:lang="tr-TR">distingué</span> olmak zorundadır. Bunun için Fransızca eğitim veren ve kişiyi “modern” ve “Avrupalılaşmış” hale getiren Galatasaray Lisesi’nde eğitim gördüğü yalanını atar. Bir sabah gazetede küçük bir resmî açıklama görür ve anayasanın yeniden yürürlüğe konduğunu öğrenir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-99" id="footnote-203-99-backlink">99</a></span> Hemen herkesin Fransızca konuşup durduğu Hariciye’ye gider ve “Yaşasın Hürriyet!” diye bağırır. Orada Abdülhamit’i kötüler ve nasıl tek başına çabalayarak onu hürriyeti ilan etmeye zorladığını anlatır. Bir yer altı militanı olarak giriştiği fantastik kahramanlıkları halka anlatır ve çok geçmeden bir hürriyet kahramanı haline gelir. Gizlilik bütün devrimcilerin temel özelliklerinden biri olduğundan (İttihat ve Terakki de bir gizli örgüttü ve iktidarı ele geçirdikten yıllar sonra bile öyle kaldı) Ahmet gerçek ismini gizlediğini iddia eder. Hatta öyle ki annesi bile gerçek ismini bilmemektedir. Sonra bir isim uydurur: <span class="italik" xml:lang="tr-TR">Efruz</span>. Her şeye inanan kalabalık onu omuzlara alır ve ismini hemen değiştirip <span class="italik" xml:lang="tr-TR">Aforoz</span> yapar. Efruz Bey daha sonra hürriyetin tanımını yapar:</p>
				<p class="e-paragraf">“Hürriyet demek Kanuni Esasi demektir! Esasi ‘bila tefriki cinsü mezhep’ demektir!...İnsan hür olunca müsavi olur. Müsavi olunca kardeş olur. Din farkı, milliyet farkı kalmaz. Hürriyet karşısında böyle şeylerin hiç ehemmiyeti yoktur.” (Hürriyete Layık Bir Kahraman)<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-100" id="footnote-203-100-backlink">100</a></span>    </p>
				<p class="e-paragraf">Ne var ki çok geçmeden Efruz Bey’in maskesi gerçek devrimciler (İttihat ve Terakki) tarafından düşürülür. Buna karşın pervasız bir cesaretle davranmaya devam eden Efruz Bey çok sayıda başka fırsat ele geçirir. Eski düzenin bozulması sıradan insanların sosyal kalıpları kırarak üst sınıf yaşamına yönelmesine imkân tanımıştır. Sosyal olarak başkalarına üstün olduğunu hisseden insanlar, bilhassa aydınlar, kendilerine üstün bir konum ve statü yaratmak için canlarını dişine takıp argümanlar bulmaya çalışmaktadırlar. Onlar yeni bir sınıftır, yeni düzenin asilleridir. Asaletlerini kanıtlamak için düzenli bir iş veya politika gibi “uygunsuz” meşguliyetlerden uzak durmaya çalışırlar. Başarı henüz statü elde etmenin bir ölçütü haline gelmediğinden itibarı şekilsel kurallarda ararlar. Devrim tarafından geçici olarak itibar kaybına uğratılan Osmanlı bürokratik aristokrasisiyle ilişkileri işe yaramadığından ırka ve tarihe yönelirler. Sözüm ona hepsi Galatasaray Lisesi mezunu olan Efruz Bey ve arkadaşları “asiller olmadan bu memleketin batacağına” inanmaya başlarlar (<span class="italik" xml:lang="tr-TR">Asiller Kulübü</span>). Kendi asil köklerini bulmak için tarihi yeniden ele alırlar. Genellikle bu kökleri Türkiye dışında aramayı tercih ederler. Ömer Seyfeddin onların içinde bulunduğu yabancılaşmayı ve cehaleti hicveder. İçlerinden biri Sultan Orhan zamanında (1326-59) İngiliz büyükelçisi olarak Türkiye’ye gelen Lord Johnson Sgovat’ın soyundan geldiğini iddia eder. Sultan onu süt kız kardeşiyle evlendirerek Türkiye’de tutmuştur. Bir diğeri Kara Tanburin ailesine mensup bir prens (<span class="italik" xml:lang="tr-TR">Prens Eternel dö</span> Kara Tanburin) olduğunu ve ailesinin yüce bir soydan geldiğini iddia eder.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-101" id="footnote-203-101-backlink">101</a></span> Üçüncüsü, yani Azisüssücufüzzırtaf ise atalarını romantik çöl yaşamından seçer. İsmi <span class="italik" xml:lang="tr-TR">Muallakat</span>’ta bile geçen bu soylu kabile gazalardaki kahramanlıklarıyla ünlüdür. Efruz Bey ise asil ailesinin bütün tarihini kalbinin derinliklerinde hissetmektedir. “Babası ölmezden birkaç sene evvel Kastamonu vilayetin defterdarlığında bulunmuştu. İhtimal bu adamı gizli bir ‘sevkitabii’ son günlerde ecdadının payitahtına çekmişti.” diye düşünür. Kastamonu Kızıl Ahmet’in memleketidir. Dolayısıyla Efruz Bey de “Prens Efruz dö Kızıl” olur. Bu “asiller” çok geçmeden bir araya gelirler ve bir topluluk oluştururlar. Topluluğun amacı şöyle ifade edilir: “Kendi asaletimizle köşede bucakta kalmış asaletleri de meydana çıkaracağız. Onlara evvela unvanlarını vereceğiz. Sonra haklarını aramaya, bulmaya çalışacağız.” Toplantı polis tarafından basılır, çünkü toplantı yeri yasadışı bir kumarhanedir. Ama Efruz Bey polis baskınının asillere karşı bir komplo olduğunu düşünerek Don Kişotvari bir hareketle kumar suçunu üstlenir ve nezarete götürülür. Bu sırada “asillerin” değerli girişimlerini bir sır olarak saklamayı başardıklarına inanmaktadır. </p>
				<p class="e-paragraf">Efruz Bey nihayet millete faydalı olmak için kişinin kendisini yetiştirmesi gerektiğini anlar. Yine de bu yeni kararın ardındaki motifler kişisel olmaya devam eder. Efruz Bey bilgili bir adam olarak ün yapmak istemektedir. Gerçekten de çok kısa bir zaman içinde amacına ulaşır ve millî tarih de dahil olmak üzere bütün bilgi alanlarda bir uzman haline gelir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-102" id="footnote-203-102-backlink">102</a></span> Birçok entelektüel dostu gibi o da köylülerin şehirlerde egemen olan kozmopolit, materyalist yaşamdan etkilenmemiş ve bozulmamış olduğuna inanmaktadır. Ona göre köylüler Türk ruhunun dostluk ve dürüstlük gibi erdemlerini ilkel güzelliği içinde muhafaza etmiş olan “hakiki” Türklerdir. Ne var ki bir köy ziyareti sırasında Efruz Bey ve arkadaşları köylülerin kaba davranışlarına maruz kalırlar. Hatta köylüler istedikleri yiyeceği ona beş kat fazla fiyata satarlar. Hayal kırıklığına uğramasına karşın yine de Türk köylüsüyle ilgili görüşünün doğru olduğu konusunda umutludur. Gerçekten de köydeki bir çocuk onlara tam bir dostluk gösterir ve hatta hizmetlerinin karşılığında teklif edilen parayı bile kabul etmez. Bu yüzden Efruz Bey onu ideal Türk köylüsü olarak köylülere örnek gösterir. Köylüler ise buna kahkahalarla gülerek karşılık verirler: “O çocuk köylü değildir be…O çocuk çingenedir be…” (<span class="italik" xml:lang="tr-TR">Tam Bir Görüş</span>) </p>
				<p class="e-paragraf">Kısa bir zaman sonra milliyetçiliğe ilgi duyan çoğu aydın gibi Efruz Bey de bu konuda parlak bir konferansçı haline gelir. Konferanslarını Türk Ocakları’nın çeşitli şubelerinde toplanan dinleyicilere vermektedir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-103" id="footnote-203-103-backlink">103</a></span> Her konferansta, hiçbirisini okumamış olmasına rağmen, yirmi kadar kitabın ismini anmayı başarır. Bu konferanslardan birinde “beşikten mezara kadar” ilmin peşinde koşmak, hatta “ilim Çin’de olsa bile gidip almak” gerektiğini söyler.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-104" id="footnote-203-104-backlink">104</a></span> Efruz Bey kestirmeden şekilsel bir mantıkla diğer bütün teorileri ve kabul edilmiş fikirleri darmadağın eder ve kendi görüşlerini oluşturur. Efruz Bey’in başarısını kıskanan Türk Ocağı Reisi onun görüşlerine “bilimsel” temelde karşı çıkmaya cüret eder. Efruz Bey ilimle ilgili Arapça hadisi tekrar ederken yanlışlıkla “mezardan beşiğe” demiş ve böylece bilimsel nedenselliği ihlal etmiştir. Ne var ki çoğunlukla Rusya kökenli Türklerden oluşan dinleyiciler Efruz Bey’i çok severler. Ona “bizim Tolstoyumuz” derler. Çünkü Efruz Bey onlara şöyle hitap etmektedir: “Asıl Türkler sizlersiniz. Türkiye Türkleri Türk değildir. Dejeneredirler. Biz medeniyeti sizden alacağız. Hepimiz Tatar olacağız.” (<span class="italik" xml:lang="tr-TR">Bilgi Bucağında</span>)<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-105" id="footnote-203-105-backlink">105</a></span> Efruz Bey konuşmalarında bütün bilgi alanlarını kapsar. Örneğin “mezardan beşiğe” tartışmasında şöyle konuşur: </p>
				<p class="e-paragraf">“İçtimai hadiselerin ilmine içtimaiyat derler. Bu ilim, tabii ilimlerden sayılır. Demek bunda usul, istikra, yani neticeden mebdee doğru çıkmaktır… Eğer ‘beşikten mezara kadar’ demiş olsam ‘mebdeden neticeye doğru” yürümüş olacaktım…İçtimaiyattan bahsediyorum. Onun için ‘mezardan beşiğe kadar’ dedim.”</p>
				<p class="e-paragraf">Efruz Bey’in Jön Türk dönemindeki en temel tartışma konularından biri olan dil reformu konusundaki görüşleri, Türkçe’nin sadeleşmesini savunan bütün aydınların önerilerini geride bırakcak niteliktedir. Efruz Bey’e göre mevcut gramer kuralları iptal edilmeli ve “konuşma lisanına ne kadar Arapça, Acemce ve Frenkçe kelimeler girmişse hepsi atılmalıdır. Türkçesi olmayan, Tatarcadan, Moğolcadan alınıp Türkçe lahikalarla birleştirilmelidir.”<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-106" id="footnote-203-106-backlink">106</a></span> Takipçilerinden bazıları bu kadar büyük bir dil reformunun pratik zorluklarına işaret ettiğinde Efruz Bey’in tek bir cevabı olur: İnanç. (Gerçekten de bu tip bir dil reformu Cumhuriyet döneminde gerçekleştirilecek ve yeni dil aydınlardan oluşan küçük bir yönetici azınlığın ayırt edici özelliği haline gelerek onları kitlelerden ayıracaktır.)</p>
				<p class="e-paragraf">Dile yönelik bu ilgi Efruz Bey’i o zamanlar hiç kuşku yok ki milliyetçileri meşgul etmekte olan başka bir temel soruna yöneltir. Efruz Bey Türklerin tarihsel kökenleri ve başarılarıyla ilgilenmeye başlar. Efruz Bey’in zamanının büyük zekalarıyla rekabet eden en orijinal buluşu Amerikalıların Türk olduğu şeklindedir. Efruz Bey ayrıca alfabe reformuyla ilgilenir ve Milaslı İsmail Hakkı tarafından önerilen alfabeyi doğrudan destekler.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-107" id="footnote-203-107-backlink">107</a></span> Nihayet milliyetçi hareketin aklı başında liderleri Efruz Bey’den konuşmalarını önceden yazılı olarak sunmasını isterler. Bunu yapacak durumda olmayan Efruz Bey, ahlakın bozulmuş olduğu bahanesiyle, Türk milliyetçiliğinin coğrafi merkezi olan Turan’da yaşamak üzere Türk Ocağı’nı terk etmeye karar verir. </p>
				<p class="e-paragraf">Efruz Bey daha sonra eğitimci kılığında karşımıza çıkar. Ancak bu sefer Müfat Bey isminde başka bir tanınmış eğitimcinin tavsiyelerine başvurur.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-108" id="footnote-203-108-backlink">108</a></span> Müfat Bey bir Türk millî eğitim sistemine inanmaz, bunun yerine bireye ve bireyin ihtiyaçlarına odaklanan pratik bir eğitim sistemini savunur. Avrupa’da pedagoji eğitimi gördüğünü iddia eden Efruz Bey akıl hocası Müfat Bey’e saldırır. “Doğal” eğitimin ateşli bir savunucusu haline gelir ve bu doğa durumunu savunmakta aşırıya gider. Efruz Bey, yoksulları zenginlere karşı kışkırtır diye okuldaki mobilyaları bile lüks sayan eğitimcilerle hemfikirdir. Aslında bu tutumu “nazariyeci” olmadığının kanıtıdır. Eğitim hakkındaki fikirlerini hayata geçirmek için Hayırsızada’da bir açık hava mektebi açmaya karar verir. (Bu nedenle hikâyenin ismi de <span class="italik" xml:lang="tr-TR">Açık Hava Mektebi</span>’dir.) Bu mektep, zamanla Anglosakson okullarında olduğu gibi kendi kendine yeten bir okul olacaktır.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-109" id="footnote-203-109-backlink">109</a></span> Bu okulda kitap, defter, kalem olmayacak, öğrencilere ödev verilmeyecektir. Efruz Bey okul çocuklarının önünde fikirlerini anlatır ve hepsi coşkulu bir şekilde onun bütün önerilerini kabul eder. Okul müdürüne adıyla hitap etmek de Efruz Bey’in öğrenciler tarafından onaylanan önerilerinden biridir. Hatta müdürün ismi uzun olduğu için küçültücü bir takma ad olan Mıstık şeklinde kısaltılır.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-110" id="footnote-203-110-backlink">110</a></span> Ne var ki okul kurmayı planladığı adaya gidecek yerde yolu bir tatil kasabası olan Yalova’da son bulur. Nihayet Efruz Bey entelektüel maharetinin zirvesinde “ömründe hiç yazı yazmamış bir yazar”, “şiirleri olmayan meşhur bir şair” ve “eser vermemiş bir dahi” olduğuna kanaat getirir, yazar da dahil olmak üzere her şeyi ve herkesi eleştirir ve kendi edebiyat okulunu kurar (<span class="italik" xml:lang="tr-TR">İnat</span>).<span class="dipnotno" style="font-size:0.63em;" xml:lang="tr-TR">”<a class="footnote-link" href="#footnote-203-111" id="footnote-203-111-backlink">111</a></span> Etrafı çömezleriyle çevrilmiş olan Efruz Bey her tür entelektüel, felsefi ve edebî sorun hakkında son sözü söyler. Yanlış çıktığında bile görüşünü değiştirmez. Entelektüel başarının doruğunda olduğunu düşünmektedir. Artık kendi kabuğuna çekilmiş, gerçeklerden kaçmış ve halinden memnun bir adam haline gelmiştir. </p>
				<p class="e-2baslik">V. SONUÇ</p>
				<p class="e-paragraf">Ömer Seyfeddin’in kısa hikâyeleri, göründüğü kadarıyla, zamanının sosyal ve siyasal olaylarını yansıtmaktadır. Bu hikâyelerle Jön Türk dönemini şekillendiren gerçek olaylar, fikirler ve şahsiyetler arasında paralellikler kurmak gayet kolaydır. Bu kısa hikâyeler, kusurları ne olursa olsun, okuyucunun modernleşme sürecine içeriden bakmasını ve böylece bireyin sosyal değişime nasıl uyum gösterdiğine dair yeni bir anlayış kazanmasını sağlamaktadır. Bu hayati öneme sahip bir kazanımdır. Çünkü son tahlilde değişimin etkisinin nihai taşıyıcısı bireydir. Dolayısıyla gerek edebiyatın oynadığı rolün gerekse bizatihi edebiyatın genel değişim süreci çerçevesindeki dönüşümünün daha eksiksiz ve rafine bir şekilde değerlendirilmesi değişim konusundaki ufkumuzu genişletecektir. Ayrıca bu tip bir retrospektif yaklaşım modernleşme çalışmalarına, ihtiyacı çok hissedilen bir tarihsel perspektif katacaktır.  </p>
				<h4 class="bisey" id="toc_marker-9">AHMET MİTHAT, ÇEHOV VE ORTA SINIF EDEBİYATI<span class="dipnotno" style="font-size:0.55em;" xml:lang="tr-TR"><a class="footnote-link" href="#footnote-203-112" id="footnote-203-112-backlink">112</a></span></h4>
				<p class="e-paragraf">Edebiyat 18. yüzyılda Avrupa’nın en etkili ve yaygın kitle eğitim aracı olduktan sonra toplumların kişiliğini ve psikolojisini tayin etmekte büyük pay sahibi olmuştur. Osmanlı Devleti’nde 19. yüzyılın ikinci yarısında oluşan “Yeni Türk Edebiyatı” toplumun değişmesinde ve yeni kimliğin oluşmasında birinci derecede rol oynamıştır. Bu benzerliklere rağmen Avrupa’da ve Türkiye’de edebiyatın toplum hafızasında yeri ve önemi farklıdır. Modern edebiyat yeni bir orta sınıfın oluştuğu dönemde doğduğu gibi roman, uzun hikâye gibi orta sınıfların entelektüel ihtiyacını karşılayacak nitelik taşımaktadır. Türkiye’de nesrin divan edebiyatının yerini alması yeni tipte yerli bir orta sınıfın oluşumuna rast gelir. Türkiye’de pazar ekonomisine bağlı bir orta sınıfın doğumunu inceleyenler böyle bir sınıfın ancak gayrimüslimler arasında oluştuğunu ve Avrupa’ya bağlı ticaret alanlarında geliştiğini iddia ederler. Hâlbuki toprak mülkiyetinin hemen hemen yüzde 90’ını elinde tutan ve tarım alanında çalışan Müslümanlar arasında da kendine mahsus kültür ve gelenek özelliklerine sahip yeni bir Müslüman orta sınıf 1860’lardan sonra hızla ortaya çıkmıştır. Anadolu kasaba ve şehirlerinde oluşan bu orta sınıfın yetiştirdiği entelektüeller genellikle İstanbul’da faaliyet göstermelerine rağmen hem geldikleri geleneksel ortamın kültürünün hem de o devirde göçlerin yarattığı sosyo-kültürel ve politik ortamın etkisinde kalmışlardır.</p>
				<p class="e-paragraf">Geçenlerde Ahmet Mithat Efendi’nin (1844-1912) Beykoz’da konağını ziyaret ettiğim zaman bu büyük “hacce-i evvel” (birinci hoca) bana birçok düşünceler ilham etti. Ahmet Mithat Efendi’yi onunla aynı zamanda yaşamış Rus yazarı Anton Çehov (1860-1904) ile karşılaştırmak Türk ve Rus yazarlarının benzer ve farklı yönlerine işaret edebilir ve toplumların edebiyat hakkında farklı tutumlarını gösterebilir diye düşündüm.</p>
				<p class="e-paragraf">Ahmet Mithat, edebiyat ve sosyal, kültürel değişimimizde çok büyük bir yeri olmasına rağmen bırakınız dışarıda tanınmayı yurt içinde bile edebiyatla meşgul birkaç kişi dışında hemen hemen kimse tarafından bilinmemektedir. Buna karşın Çehov’un hikâyeleri ve bilhassa piyesleri (<span class="italik" xml:lang="tr-TR">Üç Kızkardeş, Vişne Bahçesi, Vanya Dayı</span>) Shakespeare’den sonra dünya sahnelerinde en çok oynayan eserlerdir. Gerek Ahmet Mithat Efendi gerek Çehov, Batı edebiyatı etkisiyle kendi toplumlarının kültür ve değerlerini Batı karşısında hem korumak istemiş hem de Batı gözüyle yeni baştan değerlendirmek zorunda kalmışlardır. Çehov bakkal bir babanın oğlu ve bir kölenin (serfin) torunu olarak hayatı boyunca “içindeki kölelik ruhundan” kurtulmak için “iç hürriyeti” aramakla beraber yurdunun ve yaşadığı kasabanın (Kırım’da) insanlarını ve sorunlarını edebiyat yolu ile dile getirmiştir. Aynı zamanda Çehov doktor olarak kazandığı paranın büyük kısmını okul ve hastane yapmaya harcamıştır. Ahmet Mithat bir Çerkez ananın ve Anadolulu bir babanın oğlu olarak Vidin, Bağdat gibi taşra şehirlerinde yaşadıktan sonra İstanbul Tahtakale’de kurduğu matbaada ailesiyle beraber çalışarak kitaplarını yazmış, basmış ve dağıtmıştır. Toplum bütünüyle onun ana hedefi olmuştur.</p>
				<p class="e-paragraf">Çehov ise yerleşmiş bir edebiyat geleneğinden istifade ederek değişik isimlerle yazdığı hikâyelerden aldığı para ile tıp eğitimini finanse etmiş toplumu değiştirmeye kalkışmamıştır. Kendi kendilerini yetiştiren bu iki yazarın eserlerini satın alıp okuyanlar onların belki bilmeyerek sözcülüğünü yaptıkları yeni orta sınıflara mensup kimselerdi. Rusya’da orta sınıflar Kırım’ın 1783’te kendi topraklarına katılmasından ve Kuzey Karadeniz’in Çar idaresine geçmesinden sonra Odesa gibi büyük ticaret merkezlerinin kurulması ve tarım mahsullerinin Avrupa pazarlarına ihraç edilmesiyle çok gelişmiştir. Çehov hayattan alınmış insanları kişi olarak, yeni hayat koşullarının getirdiği sorunlar ve bunalımlarıyla nasıl mücadele ettiklerini sade bir dil ve hatta komik yanlarıyla anlatarak okuyucu ile hikâye kahramanı arasında üstün bir sanatla insani bir ilişki kurmayı başarmıştır. Ahmet Mithat Efendi ise Ahmet Hamdi Tanpınar’ın çok iyi anlattığı gibi akşam evine dönen mağaza sahibi, iş sahibinin, onun deyimiyle yerli burjuvazinin, boş vaktini doldurmak yani eğlendirmek ve ona modern eğitim vermek için yazmıştır.</p>
				<p class="e-paragraf">Gerçekten Ahmet Mithat eserlerinde Doğu ve Batı, alaturka-alafranga çatışmasını konu edinerek bir yandan Batı’ya daha doğrusu moderniteye uymanın kaçınılmazlığını savunduğu gibi yerli âdetlerin, geleneklerin ve kimliklerin bu yeni koşullara uyarak muhafaza edilmesini istemiştir. O yazdığı iki yüz kadar kitapta zamanın tüm sorunlarını (bugün bazıları hâlâ tartışılmaktadır) ele alarak toplumu “yeniye” alıştırmaya özendiği gibi hürriyet ve yeni doğmakta olan toplum kimliğinin yarattığı sorunları <span class="italik" xml:lang="tr-TR">Üssü İnkılâp </span>gibi önemli eserlerinde dile getirmiştir. En uzun süre yayımlanan Türk gazetelerinden biri olan <span class="italik" xml:lang="tr-TR">Tercüman-ı Hakikat</span>’te saltanatı savunması İttihat ve Terakki ve Cumhuriyet dönemlerinde “yenilik” taraflarının sert tepkilerine neden olmuştur. Ahmet Mithat Efendi’nin bir yana itilmesi biraz da buradan kaynaklanmaktadır. Aynı zamanda onun hürriyetin “tahditli” (kısıntılı) olmasını savunması demokrasi taraftarlarını ürkütmüştür. Hâlbuki onun “hürriyet tahdidi”nden anladığı hürriyetin getirdiği sorumluluğun gözden uzak edilemeyeceğidir.</p>
				<p class="e-paragraf">Daha evvel belirttiğimiz gibi Ahmet Mithat Efendi kendi yurdunda bile neredeyse unutulmuş olmasına karşılık Anton Çehov Rusya’da baş tacı olmaya devam etmektedir. Öğrencileri ve halk onun hikâyelerini ve piyeslerini okumakta ve hâlâ sahneye koymaktadırlar. Rusların Çehov’a karşı ilgi duymalarını yalnız Rusların öteden beri yazar ve şairlerine millî kültürlerinin ve kimliklerinin temsilcileri olarak bakmalarına bağlamak yeterli değildir. Rus halkı başka ülkelerin gerçek sanatkârlarına ve yazarlarına karşı da büyük ilgi duyar ki bunun nedenini burada anlatmak çok yer tutar. Mesela Rusya ve Orta Asya Nâzım Hikmet’i, Aziz Nesin’i, çok iyi tanır. Rus basını Arthur Miller’ın 2005’te ölümü dolayısıyla onun eserleri ve sanatına ABD’den çok daha fazla yer vermiştir.</p>
				<p class="e-paragraf">Rusların (ve Sovyet Müslümanlarının) Nâzım Hik-met’e bu kadar değer vermelerini yalnız ortak siyasi ideolojilere bağlamak yanlıştır. Bir yerde edebiyatın ele aldığı temel bazı konular günlük siyasetin çok ötesinde tüm insanların paylaştığı ruhsal ve entelektüel ihtiyaçlara cevap verir ki bunlar çok kez medeniyet ve insanlığın ölçüleridir. Azerbaycan’da komünizme küfür eden ve Nâzım’ın tüm şiirlerini ezbere okuyanları çok iyi hatırlarım.</p>
				<p class="e-paragraf">Aslında Çehov ve Ahmet Mithat Efendi arasındaki farklar Rus edebiyatının yüz yıldan beri neden dünya çapında ün kazandığını ve Türk edebiyatının ancak son senelerde, Adalet Ağaoğlu, Orhan Pamuk, Ahmet Altan vs. gibi yazarlar sayesinde dünyada tanınmaya başladığını anlatır. Ahmet Mithat henüz tam manasıyla gelişmemiş bir halk diliyle (zaten dilin sadeleşmesini savunmuştur) yazdığı gibi kişileri ve onların iç dünyalarını ve sorunlarını ele almaktansa kültür ve medeniyet çarpışmasının yarattığı ve toplumca görülen yan gelişmeleri yani insan yerine ahlakı, toplumu ve devleti ön plana çıkarmıştır. Unutulmamalıdır ki kişiyi eğitmeden ve ruhen yükseltmeden mutlu ve medeni bir toplum yaratmak imkânsızdır. Ama Çehov Hristiyan’dı ve bazı değerler konusunda Batı ile bir kavgası yoktu. Ahmet Mithat ise temel kimliği nedeniyle İslam’a bağlı kalmak istemiştir. Batı’dan kaynaklanan modernleşmenin ve toplumsal değişmenin getirdiği çözümün bazı güç çelişkiler yarattığını hesaba katmak zorundaydı. Ama yine de edebiyatımızda kişinin keşfine gidecek yolu ilk açanlardandı ki bu konuda söylenecek çok şey vardır.</p>
				<p class="e-paragraf">Edebiyat kişiseldir ve kişiden topluma gider. Tersi yapılırsa, edebiyat hem etkisini kaybeder hem de sanatı ve bu arada duyguyu ve estetiği evvelden tayin edilen amaçlar uğruna feda ederek hürriyetini ve ruhunu kaybeder. Ahmet Mithat Efendi’nin en büyük eksiği de sanat yokluğudur. Çehov ise yüzyıllardan beri kendi iç dinamiklerine dayanarak serbest gelişen ve eğitim görmüş herkesin kullandığı bir dil konuşarak yeni değerler üreten bir orta sınıfa hitap etmiştir. Sovyet rejimi Rus dili ve edebiyatını değiştirmek için çaba göstermekten sakınmış, fakat edebiyatı toplumu değiştirmek için bir araç yaptığı için, yani yazarı serbest düşünmek ve yazmaktan mahrum ederek belirli kalıplar içinde yazmaya mecbur ettiği için rejim; elindeki tüm imkânlara rağmen seksen senelik ömrü boyunca dünya çapında tek bir yazar yetiştirememiştir. Orta sınıfların edebî ve kültürel alanlarda eser vermeleri için paradan ve refahtan fazla hürriyete ve demokrasiye ihtiyaçları vardır.</p>
				<p class="e-paragraf">Türk edebiyatı dünya çapında herkese hitap edecek seviyeye çıkmak çabalarına ancak son 20-30 yılda başlamıştır. Türk edebiyatı gerçek hürriyet ve demokrasi sayesinde yalnız dünya kültürüne yeni ve çok orijinal bir katkı yapmakla kalmayacaktır. Kendi ekseni etrafında serbestçe gelişebilirse dil sorununa da bir son verebilir. İnsanlar bir ömür boyunca aynı Türkçeyi üç ayrı şekilde öğrenmek zorunluluğundan kurtulabilirler. Kaldı ki çağdaş Türk edebiyatı her parmağında bir sanat taşıyan Selim İleri ve kendi nevine mahsus eserler yaratan Sezai Karakoç gibi çok değerli üstatlara sahiptir. Türkiye’de durmadan gelişen orta sınıflar yalnız ekonomiye değil sanata ve bu arada edebiyata önem verip edebiyatı toplumun tümüne sevdirebilirse tarihî vazifesini yapmış olacaktır.</p>
				<h4 class="bisey" id="toc_marker-10">ULUS ARAYIŞI İÇİNDE BİR DİL: ULUS-DEVLETTE TÜRKÇE<span class="dipnotno" style="font-size:0.55em;" xml:lang="tr-TR"><a class="footnote-link" href="#footnote-203-113" id="footnote-203-113-backlink">113</a></span> </h4>
				<p class="e-2baslik">1. GİRİŞ</p>
				<p class="e-paragraf">Titizlikle seçilmiş bir başlığa sahip olmayan bu makale, dünyanın en eski dillerinden biri olup bin yıldır çeşitli sosyo-kültürel güçlere bağlı olarak evrimini sürdüren, buna karşın ancak 20. yüzyılda Türkiye Cumhuriyeti’nin temel kimlik alameti haline geldikten sonra belirgin biçimde siyasal boyutlar kazanan Türkçe’nin uzun tarihini özetlemektedir. Tarihsel olarak Türkçe’nin evrimi, Türklerin ulus-devlete doğru adım adım yaşadıkları değişimi de şekillendirmiş olan bir dizi kendine özgü sosyo-kültürel güç tarafından koşullandı. Türklerin siyasal kimliğinin binlerce yıl sonra dilsel olarak bir ulusal dil formu içinde ifade edildiği yer Türkiye Cumhuriyeti oldu. </p>
				<p class="e-paragraf">Türkçenin gelişimini koşullayan karmaşık sosyo-kültürel ve tarihsel güçlere ilişkin çalışmalar henüz emekleme aşamasındadır. Bu makalede Türklerle ve Türkçeyle ilgili çoğu çalışmayı lekeleyen yanlış anlamaları uzun uzadıya tartışmak niyetinde değilim. Şunu söylemek yeterli olacaktır ki geçmişte Osmanlı İmparatorluğu’nun bir parçası olmuş olan halkların milliyetçilikleri (ki bu milliyetçilikler çoğunlukla bağımsızlık kazanılıp devlet kurulduktan sonra gelişme göstermiştir) kendi Osmanlı geçmişlerini ön yargılı görüşlerle çarpıtmışlar ve bu tutum yanlış anlayışların sürmesine yardımcı olmuştur. Bu makale Türkçe’nin dilbilimsel açıdan incelenmesinden çok dilin tarihsel gelişimini şekillendiren kültürel ve siyasal güçlerin analiz edilmesine dayanmaktadır. Bu güçlerse Türkiye’nin çok karmaşık, emperyal, dinî ve etnik-tarihsel mirasının ürünüdür. </p>
				<p class="e-2baslik">2. DİLSEL AYRIMLAR VE TARİHSEL ARKAPLAN</p>
				<p class="e-paragraf">Türkçe Altay dil ailesi olarak bilinen bir gruba dahildir. Grubun içindeki diğer diller Moğolca ve Tunguzcadır. Ural veya Fin-Uygur dillerinin (Fince, Estonyaca, Laponca, Macarca) Türkçe’ye yakın olduğu kabul edilir. Yapılan son araştırmalar Japon ve Kore dilinin de Türkçeyle bağlantılı olduğunu ortaya koymaktadır. Moğolca ile Türkçe arasındaki ilişkinin doğası hararetli tartışmalara konu olmuştur;<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-114" id="footnote-203-114-backlink">114</a></span> ne olursa olsun öyle görünmektedir ki bu iki dil birbirinden çeşitli unsurlar ödünç almıştır ve bunun izlerini Proto-Altayca denilen kadim bir ortak dile kadar sürmek mümkündür.</p>
				<p class="e-paragraf">Bugün Türkçe (Türk dilleri ailesi) büyük bir farkla en çok konuşulan Ural-Altay dilidir. Adriyatik’ten Pasifik Okyanusu’na kadar yaklaşık 130 milyon kişi Türkçe konuşmaktadır. Türk dilinin çeşitli versiyonlarının konuşulduğu coğrafi bölgeler kabaca şunlardır:</p>
				<p class="e-paragraf">a. Anadolu ve Güney Avrupa’da ve Suriye’yle Irak’ın küçük bir kısmında yaklaşık 45 milyon insan Osmanlı Türkçesi konuşmaktadır. (Bunların içinde bazı küçük yerel ve bölgesel lehçeler de vardır.) Bugün bu dil Türkçe olarak adlandırılır, aşağıda sıralanan bölgelerde konuşulan dillereyse Türki diller denir. </p>
				<p class="e-paragraf">b. Orta Asya’da sayıları toplam 25-30 milyonu bulan Türkmenler, Özbekler, Kırgızlar, Uygurlar, Kazaklar ve Karakalpaklar kendi idari birimleri içinde yaşamlarını sürdürürler ve Türki halkların en büyük gruplarından birisini oluştururlar. </p>
				<p class="e-paragraf">c. Kafkasya’da Azeriler, Karaçaylar, Balkarlar, Kumuklar ve Nogaylar’ın sayısı 15 milyon civarındadır. Bu halklar, tıpkı Orta ve Doğu İran’daki Kaşgay ve Türkmenler gibi kendi Türki lehçelerini konuşurlar. </p>
				<p class="e-paragraf">d. Avrupa Rusyası’nda Kazan Tatarları, Kırımlılar (neredeyse hepsi 1944’te Orta Asya’ya sürülmüştür), Çuvaşlar, Başkurtlar ve Besarabya’daki Gagavuzlar 8-10 milyonu bulan bir nüfusa sahiptirler ve Türkçenin çeşitli versiyonlarını konuşurlar. Kırım ve Gagavuz Türkçesi Osmanlı Türkçesi’ne epey yakındır. </p>
				<p class="e-paragraf">e. Kuzey ve Doğu Sibirya’da Hakaslar, Tuvinler ve Yakutlar ile Batı Çin’de SinKiang denilen bölgede yaşayan Uyguların sayısı yaklaşık 13 milyondur ve bunlar da bir diğer Türki grubu oluştururlar.</p>
				<p class="e-paragraf">Bu Türk-Türki gruplar çoğu zaman birbirine karışmış halde yaşarlar. Temel söz dizimi, sözcük dağarcığı ve diğer dil özellikleri benzer olduğu için çoğu birbirlerinin dillerini anlar. (Yakın zamanlarda Yakutistan’ı ziyaret eden Türkiyeli bir Türk Yakutlularla her biri kendi dillerini konuşarak anlaşabildiklerini iddia etmiştir.) Türki dillerde sözcükler erillik-dişillik ifade etmez, sayısız kümülatif eklerden faydalanılır (bitişken bir dildir), ünlü uyumu vardır, yani bir sözcükteki bütün ünlüler kalın veya ince ünlü olmak zorundadır. Örneğin tekil ata sözcüğü çoğul eki aldığında atalar haline gelir, buna karşılık tekil tepe sözcüğü çoğul eki aldığında tepeler olur. Bu dillerden birini konuşan hızla içinde yaşadığı diğer grupların lehçelerini de öğrenir. Söz gelimi Orta Asya’daki Taşkent ve Buhara şehirlerinde yaşanan budur. Yakutlar, Çuvaşlar, Gagavuzlar ve birkaç çok küçük grup dışında bu halkların hemen hemen hepsi Müslümandır; yalnız Azeriler ve Kaşgaylar Şii’dir, geri kalanı Sünni’dir. Türkiye’nin doğusunda da nispeten büyük miktarda Şii yaşar. </p>
				<p class="e-paragraf">Yukarıda bahsedilen Türki diller esas olarak iki gruba ayrılır. Daha geniş olan grupta “s” ve “z” temel seslerdir, diğer gruptaysa “s” ve “z” temel sesler değildir, bu sesler “l” ve “r” ile temsil edilir. Besbelli ki bu iki grup milattan önce bin yıllarından itibaren konuşulan tek bir dilin (Altay dil ailesinden) birer parçasıdır.</p>
				<p class="e-paragraf">Türkçe kusursuz dilbilgisi kurallarından ötürü dilbilimcilerin dikkatini ve hayranlığını üzerine çekmiştir. Tanınmış Filolog Max Mueller Türkçe’nin sanki dilbilimcilerden oluşmuş bir komite tarafından yaratılmış gibi göründüğünü söylemiştir. Günümüzün dilbilimsel tipolojisine göre Türkçe yüksek derecede tutarlı bir özne-nesne-yüklem düzenine sahip bir dil olarak sınıflandırılmaktadır. İsimler ve fiiller tep tip ve kusursuz kalıpları takip eder, yeni anlamlar türetmek ve kipleri belirtmek için sözcüğe ekler bitiştirilir. Bu kurallı yapıya karşın sistem çeşitli varyasyonlara müsamaha gösterebilecek ve diğer dillerden geniş ölçekli unsurlar ödünç alabilecek ölçüde esnektir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-115" id="footnote-203-115-backlink">115</a></span> </p>
				<p class="e-paragraf">Türklerden doğrudan ilk kez M.S. 6. yüzyılda Çin kaynaklarında bahsedildiğini söylemek âdet haline gelmiştir. Hâlbuki Türklerin atası olduğu bilinen insanlardan söz eden veya Türkçe’den yapılmış çeşitli çevirilere yer veren çok daha eski tarihlere ait Çin ve Grek belgeleri de vardır. Bunların tarihi M.Ö 3. yüzyıla kadar uzanır. Bunları Türklerin siyasal tarihine bağlayan ilk Türk yazıtları M.S. 6. yüzyılda Kültigin (günümüz Türkçesi’nde Gültekin) ve Bilge Kağan adına dikilmiştir. Bu yazıtlar 19. yüzyıl gibi geç bir dönemde Rus bilim adamları tarafından Moğolistan’daki Orhun Vadisi’nde bulunmuştur. Daha sonra başka yer ve zamanlarda buna benzer başka yazıtlar da keşfedilmiştir. Orhun Yazıtları Türklerin Çinlilerle mücadelesini, onlar tarafından boyunduruk altına alınmalarını ve daha sonra esaretten kurtulmalarını anlatır, ancak bunların yanı sıra şaşırtıcı derecede keskin bir etnik ve siyasal bilinci ifade eder.</p>
				<p class="e-paragraf">Bu Türkler tarafından kullanılan harfler Uygur alfabesi olarak bilinir. Bazı bilim adamları (muhtemelen hatalı olarak) Göktürklerin de kendi alfabeleri olduğunu iddia etmişlerdir. Orta ve Kuzeydoğu Asya’da geniş bir imparatorluk (aslında bir konfederasyon) kuran Uygurlar özellikle 8. ve 9. yüzyıllarda alfabelerinin kullanımını yaygınlaştırdılar ve kendi yönetimleri altında yaşayan diğer Türki halklara benimsettiler. Uygur alfabesi Sogdlar aracılığıyla Aramice’den alınmıştı, esas olarak 17 karaktere sahipti. Umlaut (üzerine çift nokta koyarak sesli harfin değiştirilmesi, örneğin a&gt;<span>ä</span>) gibi çeşitli özel işaretler de vardı. Bütün bunlar Türkçe’nin fonetiğine uygun hale getirilmişti. Uygur Alfabesi 13 ila 15. yüzyıl gibi geç bir tarihte bile Altınordu sarayında ve Timurlular arasında Kıpçak ve Çağatay Türkçesi’ni yazmak için kullanıldı. Hatta Osmanlı Devleti’nin kuruluşundan epey sonra, 16. yüzyılın başlarında İstanbul’da hâlâ Uygur Alfabesiyle yazmasını bilen üstatlar vardı. Gerçekten de Çin’in gayrimüslim Türkleri 18., hatta bazı tanıklara göre 20. yüzyıla kadar Uygur alfabesini kullandılar. Dolayısıyla Uygur devleti ve kültürü sürseydi Uygur dili ve alfabesi pekâlâ bir millî Türk dili haline gelebilirdi. Uygur devleti başka bir Türk kavmi olan Kırgızların yükselişiyle birlikte zayıfladı ve ortadan kalktı. Yine de Timurlular (Timur devletinin devamı) kendi etnik ve dilsel safiyetlerini sembolize etmek için Uygur alfabesini kullandıklarından yıllarca ayakta kalmayı sürdürdü.</p>
				<p class="e-paragraf">Karahanlı hükümdarı Satuk Buğra Han (veya İlekhan Krallığı) yönetimi altında yaşayan Türkçe konuşan halkların büyük kısmı 10. yüzyılın ortalarında İslamiyet’i kabul ettiler ve Şamanizm ve Budizm’in yanı sıra Uygur alfabesini de bir kenara atarak Arap harflerine geçtiler. Abbasi devletinin egemen olduğu bölgelere, yani güneye doğru göç eden Tük kabilelerinden oluşan küçük gruplar, örneğin Mısır’daki Tolunoğlu hanedanı (868-946), İslamiyet’i daha önceki bir tarihte kabul etmişti. Ama esas kitlenin din değiştirmesi Uygur Konfederasyonu’ndaki belli başlı gruplardan biri olan Karluk Türklerinin kurduğu ve 10. yüzyıldan 12. yüzyılın sonlarına kadar Orta Asya’daki Türkçe konuşan halklara hâkim olan Karahanlılar (veya İlekhanlar) döneminde gerçekleşti. Uygurlar da Oğuzlar ve Kıpçaklarla birlikte Karahanlılar Devleti’nin kurulmasında önemli bir rol oynamıştı. Oğuzlar ve Kıpçaklar ise 11. yüzyıldan itibaren Türk tarihinde belirleyici bir rol oynayacaklardı. Karahanlılar komşuları Samanoğullarıyla uzun zamandan beri temas halindeydiler. Samanoğulları başkentleri Buhara olan Müslümanlaşmış bir Pers Hanedanı olarak Maveraünnehir’e egemen durumdaydı. Karahanlılar giderek yayıldılar ve Cengiz Han’ın orduları bağımsızlıklarına son verene dek Samanoğlu topraklarını zapt ettiler. Gerçekten de Batı Asya’da Cengiz Han soyundan gelenler o kadar büyük bir hızla Müslümanlaşıp Türkleştiler ki kısa bir zaman sonra bölgede Türkçe konuşan Müslüman yöneticiler olarak belirdiler. </p>
				<p class="e-paragraf">İslamiyet’in ve Arap alfabesinin kabul edilmesi Türklerin tarihinde, dillerinde ve siyasal kaderlerinde çok kapsamlı sonuçlara yol açtı. Türkler artık evrensel İslam ümmetinin bir parçasıydılar ve bunun gereklerini yerine getirecek şekilde duruma adapte olmaları gerekiyordu. </p>
				<p class="e-paragraf">İslam etnik, dilsel, ulusal veya ırksal faktörlere herhangi bir siyasal önem atfetmez, dolayısıyla İslamiyet’i kabul ettikten sonra bunların hiçbiri sosyal, ekonomik veya siyasal bir organizasyon yaratmak için meşru bir temel olamaz. Öte yandan İslam, bu durum Müslümanlar arasındaki kardeşliğe sekte vurmadığı ve etnik olarak bir grubun diğerleri üzerindeki üstünlüğünü savunmak için kullanılmadığı sürece, insanların farklı diller konuşan kabileler ve kavimlere ayrılmasına karşı çıkmaz. Bu Kuran’ın emridir<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-116" id="footnote-203-116-backlink">116</a></span>, dolayısıyla tartışılamaz ve değiştirilemez. Arapça’nın Peygamber’in ve Kuran’ın dili olması sebebiyle diğer İslami dillere üstünlük sağladığı iddiası haksızdır. Kuran’ın diliyle 7. yüzyılda veya bugün Arabistan’da konuşulan dil arasında pek az ortak nokta vardır. Kuran’daki Arapça o kadar kendine özgü bir sözdizimi ve sözcük dağarcığına sahiptir ki Kuran’a has özel bir dilmiş gibi görünür. (Bu yüzden İslam peygamberi tarafından Allah’ın seçtiği dil olarak adlandırılır ve müminlerce de böyle kabul edilir.) Yine de İslam’ın gelişmesi dillerin konumuyla ilgili yeni bir düzenlemeyi gerektirdi. Bunun nasıl olacağını belirleyen unsurlar coğrafya, okur yazar oranı, dilin kullanım sıklığı ve pratik fayda gibi nesnel faktörlerdi. Kuran ve Sünnet çalışmak için gerekli olduğu için Arapça önem kazandı, İslam hukukunun bu iki temel kaynağına ilişkin neredeyse bütün yorumlar (tefsir veya şerh) ilk başlarda Arapça yazıldı. Ayrıca ilk İslam halifeleri ve onlara bağlı yöneticilerle yazışmalar da Arapça yürütüldü. Dindar Müslümanlar Kuran dilinin üstün olduğunu kabul ederler ve ona saygı gösterirler, ancak bundan bağımsız olarak Arapçaya ille de aynı saygıyı göstermeleri beklenmez.</p>
				<p class="e-paragraf">750 yılından kısa bir süre sonra Arapça’nın üstünlüğünü bir meydan okumayla karşılaştı. Abbasiler iktidardan indirdikleri ve diğer şeylerin yanı sıra Roma kurumlarını ve İslami olmayan uygulamaları ödünç almalarından dolayı da kınadıkları Emeviler’e tepki olarak Müslüman kardeşleri İranlıların idari ve siyasi kurumlarının yanı sıra (hâlbuki bunların çoğu aslında Müslüman olmayan Sasaniler tarafından yaratılmıştı) dillerini de benimsemeye başladılar. 8. yüzyılın sonuna gelindiğinde Farsça neredeyse Bağdat’taki Halife’nin sarayında Arapçanın yerini almış durumdaydı. Bu yüzden El-Cahiz (ö.869) ve İbn Kuteybe (d.889) Arapça’yı “modernize etmek” ve böylece önemini sürdürmesini sağlamak için cesur bir mücadeleye giriştiler. (Örneğin İranlılardan daha önce Araplarda bulunmayan şiirsel formlar ödünç aldılar.) Farsça’nın Arapça karşısında böylesine üstesinden gelinmez bir alternatif konumuna yükselmesinin nedeni, halifelere yönetim alanında zengin bir sözcük dağarcığı sağlamadaki pratik faydası bir yana, İran soylularının, muhtemelen bilinçli bir plan olmaksızın, Farsçayı incelmiş bir şiir ve sanat dili olarak kendi aristokrat konumlarını ve millî kimliklerini sürdürmelerine yardım edecek konuma getirmeyi başarmış olmalarıdır. Daha önce de bahsedildiği gibi İslam bir siyasal anlam taşımadığı sürece bir grup kimliğinin veya dilin sürdürülmesine veya geliştirilmesine yasak getirmemiştir.</p>
				<p class="e-2baslik">3. İSLAMİYET’İN KABULÜNDEN SONRA TÜRKÇE’NİN KADERİ</p>
				<p class="e-paragraf">İslami bir iskelet içinde Türkçe’nin konumu tarihsel ve pratik kaygılarla belirlendi. İslam’ı kabul eden Karahanlılar Uygur alfabesinden vazgeçtiler ve Türkçe olan isimlerini Müslüman-Arap isimlere çevirdiler. Örneğin Satuk Buğra Han (ö.955) Abdülkerim ismini aldı. Yine de Türkler, bir yandan eski etnik kimlikleri İslam denizi içinde erirken, diğer yandan hem yeni bir dil hem de siyasal olmamakla birlikte geçmiştekinden çok daha keskin bir etnik kimlik ve bilinç geliştirmeyi başardılar. Dil bakımından Türkçe Arapça ve Farsça’nın etkisi altına girdi. Bu sırada Türkler; etnik, kabilesel ve dilsel kimlikleriyle İslam’ın evrenselci değerleri arasında bir uzlaşma ve dengeye gitmek zorunda kaldılar. Bir insan topluluğunun dil ve kavmiyete dayanan dar bir kültürel çerçeveden evrensel ufuklara sahip geniş bir kültüre yönelmesi önceliklerinde, sadakat duyduğu şeylerde ve ilişkilerinde belli bir değişiklik getirir ve bazı koşullarda bu durum grubun dilini ve kimliğini kaybetmesiyle sonuçlanabilir. Aynı değişim başka durumlarda ise bir yeniden canlanma ve yayılmaya yol açabilir. Örneğin Bulgarlar Hristiyanlığı kabul ettikten sonra Türk kökenlerini, dillerini ve etnik kimliklerini yitirerek Slavlaştılar. Türkler ise İslam’ı kabul ettikten sonra yeni ve enerjik bir grup olarak ortaya çıktı. </p>
				<p class="e-paragraf">Müslüman Türkler tam da bu İslam’a asimile olma ve güçlü Arap ve Fars etkisi altına girme döneminde, şimdi Çin’de yer alan Kaşgar’da, ilk gerçek millî dil ürünlerini ortaya koydular. Bugün neredeyse bütün Türkler tarafından ortak dil mirası olarak kabul edilen bu iki eser Kaşgarlı Mahmud’un Divan-ı Lügat-it Türk ve Yusuf Has Hacib’in Kutadgu Bilig adlı eserleridir. Divan-ı Lügat-it Türk hem bir sözlük hem de 11. yüzyılın belli başlı Türk kavim ve lehçelerinin bir kataloguydu. Kutadgu Bilig ise mutluluk veren bilgi anlamına geliyordu. Kaşgarlı Mahmud “Türk” isminin Tanrı tarafından verildiğini ve Türkçe konuşmanın bir dinsel vazife olduğunu ileri sürüyordu. Ona göre Türkçe Arapça ve Farsça kadar iyi bir dildi. Mahmud, Peygamber ve Halife Ömer’in (634-644) Türkleri övdükleri hadislerden bahsediyordu. (Bunların sahih olmadığı sonradan kanıtlandı.) Yusuf Has Hacib’in 1069-1070’te tamamlanan ve Karahan hükümdarına sunulan eseri 6 binin üzerinde dizeden oluşan didaktik bir şiirdir ve o dönemde büyük bir popülariteye ulaştığı görülmektedir. Daha az öneme sahip diğerleriyle birlikte Türk diline derin bir bağlılık ifade eden bu eserler, Araplara Türkleri tanıtmak, bunun da ötesinde Türkçe’yi İslam şemsiyesi altında Türklerin etnik-dilsel kimliğini korumanın ve yaymanın aracı haline getirmeyi amaçlıyorlardı. Her iki eser de bugün eski sözcük dağarcığına hâkim olan ve fonetik değişiklikleri iyi bilen birisi tarafından okunabilir. </p>
				<p class="e-paragraf">Kaşgarlı Mahmud ve Yusuf Has Hacib’in eserleri İslamiyet’in kabul edilmesini takip eden yoğun kültürel etkileşim döneminin ürünüdür. Bazı Türk laik-milliyetçilerin yaptığı gibi, Divan-ı Lügat-it Türk ve Kutadgu Bilig’in, İslam’ı diğer halkları asimile etmek için bir araç olarak kullanan Arap yöneticilere karşı Türk dilini savunmak için kaleme alındıkları ileri sürülebilir. Hâlbuki gerçekte bunun tam tersi geçerlidir. Bu eserler Türkçe’nin Türkler İslamiyet’i kabul ettikten sonra gelişme gösterdiğini ortaya koyar. Din anılan dönemde Arapça dışındaki dilleri hiçbir sınırlamaya tabi tutmaksızın kucaklıyordu. Yeter ki bu dili konuşanlar Müslüman ümmetinin parçası olarak hareket etsinler ve etnik ve millî bağlılıklar karşısında ümmetin siyasal üstünlüğünü kabul etsinler. Bir Müslüman için ümmete mensubiyet bir dilsel etnik gruba mensubiyetin üzerindeydi, ancak onu baltalamıyor veya yok etmiyordu. Çünkü en azından etnisite ve dile öncelik veren ve bunları siyasal organizasyonun temeli haline getiren Batı tipi milliyetçiliğin ortaya çıkışına dek bu iki mensubiyet çatışma halinde değildi. Kaşgar lehçesinin bu dönemde Hakaniye veya Doğu Türkçesi olarak bilinen dilin temeli haline gelmiş olması ilginçtir. Ayrıca 11. yüzyılda, Batı Orta Asya’da yıldızı parlayan İran kökenli Harzemşahların Türkleşmeye başladıklarını ve sonunda Moğolların asimile edilmesinde büyük bir rol oynadıklarını da ifade etmek gerekir. Burada Türkçenin de yıldızı parlamıştı.</p>
				<p class="e-paragraf">Türkçe 10. yüzyıldan 14. yüzyıla kadar Türk olmayan Müslümanlar arasında yayılmadı. Bunun öncelikli nedeni dilin İslam tarafından resmî siyasal önemden yoksun bırakılması ve Anadolu Selçukluları dışında Türkçe konuşan yöneticilerin hâkimiyeti altındaki bir siyasi oluşumda sürekli kullanımda olmamasıdır. Ayrıca İslam cemaatine geç katılan Türkçe’nin ne Arapça gibi dinî-didaktik bir önemi vardı, ne de Farsça gibi edebî niteliği. Ne var ki peşinden çok sayıda insan sürüklemeyi nadiren başarabilen servet ve güç sahibi küçük aristokratik grupların tekelinde kalan Farsça’nın aksine Türkçe kitleler tarafından konuşulmaktaydı. Bu, büyük siyasal öneme sahip bir olguydu. Yukarıda bahsettiğimiz Türkçe 11. yüzyıl eserleri halk diline dayanmaktaydı ve hâkim sınıflar için yeni bir dil yaratmaktansa bu dili sürdürmeyi tercih etmişlerdi. (Buna karşın ifade etmek gerekir ki eğer Karahanlı siyasal yapısı 13. yüzyılda Cengiz Han tarafından ortadan kaldırılmış olmasaydı hiç şüphe yok ki bu tip bir dil yaratılacaktı.)</p>
				<p class="e-paragraf">Türklerdeki dilsel ayrımlara her birinin dinsel bağlılıkları temelinde oluştu. 11. yüzyılın sonunda Asya’da yerleşmiş Türkçe konuşan halkların en büyük kısmını oluşturan Batı Türkleri dilsel ve siyasal olarak iki gruba ayrıldı. Batı sınırları Dinyeper ve Volga nehirlerine dek uzanan ve Deşt-i Kıpçak bölgesini de içine alan kuzeydeki birinci grup Moğolların idaresi altında Cuci Ulusu veya Altın Orda olarak bilinen büyük devletin belkemiğini oluşturdu. Dilsel olarak bunlara Kıpçaklar dendi. Kuzey Asya ve Rusya’da konuşulan Türk lehçelerinin çoğunun kökeni bölgede hâkim grubu oluşturan ve Avrupa’da Kumanlar olarak bilinen Kıpçaklardan gelmektedir. Güneydeki ikinci grup Oğuz veya Türkmen olarak biliniyordu. Bu isim 10. yüzyıl gibi erken bir tarihten beri kullanılmaktaydı. Yirmi dört büyük gruptan oluşan Oğuzların dili Azerbaycan, Irak, Türkiye ve Balkanlarda konuşulan Türkçe’nin ortak atasıdır. Oğuzlarla Kıpçaklarla savaştı ve İran ve Irak’a sürüldüler. Buralarda önce asker, sonra komutan, nihayet Bağdat’taki halifenin yönetimi altındaki topraklarda yaşayan çeşitli Arapça konuşan ülkelerde ve kendi devletlerinde fiilî yönetici haline geldiler. İran ve Anadolu’daki Selçuklu hanedanının kurucuları güneydeki bu Türk grubuna mensuptu. </p>
				<p class="e-paragraf">Cengiz Han (1155-1227) ve bilhassa halefleri komutasındaki Moğol istilaları Türkçe konuşan ülkelerdeki istikrarı bozdu. Çoktandır Kıpçakların (bazı kaynaklara göre Kıpçaklar Moğol ordusunda da büyük kitleler halinde yer alıyordu) yoğun baskısı altındaki Karahanlı Devleti yıkıldı. Bunu 1258’de Halifeliğin yıkılması, Bağdat’ın harabeye çevrilmesi ve halkının büyük bir kıyımla karşı karşıya kalması takip etti. Bunun sonucunda çok sayıda Oğuz Türkü daha da batıya göç ederek, 1071’deki Malazgirt zaferiyle Bizans’a karşı güçlü bir köprübaşı elde ettikleri Anadolu’ya gitmek zorunda kaldılar. Güneydeki Türkçe konuşan topraklar Orta Asya’dan Batı Anadolu’ya dek Moğol İmparatorluğu altında birleşti. Ancak gerçek ismi Timuçin olan Cengiz Han Uygur alfabesinin kullanılmasını emretti.</p>
				<p class="e-paragraf">Cengiz Han’ın halefleri tarafından yönetilen Moğol İmparatorluğu’nun batı kısımlarında Moğol yöneticiler Müslümanlaştı ve Türkleşti ve bir süre Ortodoks ve Katolik propagandasına maruz kaldıktan sonra sonunda İslamiyet’i kabul eden Kıpçaklarla birlikte Türkçe’nin yeniden canlanması sürecine dahil oldu. Moğol sarayları bir dereceye kadar Uygur alfabesini kullanmayı sürdürseler de eski Oğuz destan ve geleneklerinin canlandırılmasını da teşvik ettiler ve sonunda Çağatay adıyla bilinen yeni bir dil ve edebiyat yaratmayı başardılar.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-117" id="footnote-203-117-backlink">117</a></span> Çağatay ismi babasından miras olarak çoğu Moğol yönetimi altında da mahalli Türk yöneticiler tarafından idare edilmeye devam eden Batı Asya’daki Uygur topraklarını alan Cengiz Han’ın ikinci oğlundan gelir. (Aynı isme sahip kabileler de vardı.) Çağatay Uygur Türklerini destekler görünmesine karşın, İslam’a karşı dostluk beslemiyordu. Çağatay Devleti gerçekte onun torunu ve varisi Kara Hülagu tarafından kuruldu ve onun halefleri tarafından güçlendirildi. Kara Hülagu’nun oğlu 1266’da Şah ilan edildi ve Müslüman olarak Mübarek Şah ismini aldı. Ne var ki birçok Moğol eski dinlerine ve bilhassa fethedilenlerin yerleşik yaşamıyla çatışma halindeki göçebe yaşam tarzına bağlı kalmaya devam etmek istediler ve bu yüzden çok geçmeden Uygur ve Karahanlılar döneminde gelişen parlak kent hayatını ve medeniyeti tahrip ettiler. Eski alışkanlıklarını terk eden ve vadilerde yerleşen Moğollar ise kendi kimliklerini korumaya çalışsalar da kısa bir süre sonra asimile olarak Müslümanlaştılar ve Türkleştiler.</p>
				<p class="e-paragraf">Çağatay Türkçesi olarak bilinen Doğu Türk lehçesi Çağatay Devleti’nde gelişti. Çağatay lehçesi, belli bir sürekliliğin yanı sıra İslamiyet öncesi Uygurların ve Müslüman Karahanlıların, Türkçe’nin ve İslam’ın gelişme göstermekte olduğu Kaşgar ve Harezm’deki edebî geleneklerin ve bu sınırlar içinde yaşayan çok sayıda Türk grubunun bölgesel dillerinin bir bileşimini temsil etmekteydi ve Çağatay yönetimi altındaki çeşitli bölgelerde konuşulan ağızlardan oluşmaktaydı. Bu bölgede Uygur alfabesi yeniden canlandı. Cemal el Kureyşi ve “Şeyh” Hüsameddin’in (1274-77 dolayları) eserlerinden başlayarak, Timur’un oğulları ve torunlarınınkileri de (astronomi bilgini Uluğ Bey de bunlardan biriydi) içine alan Çağatay edebiyatı Ali Şir Nevai’nin (1441-1501) Divan’ı ile zirvesine ulaştı. Ali Şir Nevai birçok bina ve meydanın ismiyle süslendiği Orta Asya ve Kafkasya’da hem bir şair hem de Türkçe’nin savunucusu olarak hâlâ sevgiyle anılmaktadır. Son eserlerinden birinde (Muhakemet-ül Lugateyn, 1499) Türklerin dil ve edebiyatının Perslerinkine eş değerde olduğunu iddia etmiştir. Türkçe konuşan halklar üzerinde Nevai’nin ve kitlelerin şairi Ahmet Yesevi’nin (Türkçe konuşan Müslümanlar arasında epey yaygın olan Yesevi tarikatinin öncüsüdür.) etkisi bugün bile sürmektedir. Doğu Türklerinin edebî saray dili niteliğindeki Çağatay Türkçesi gerçek bir halk temeline sahip olmadığından zamanla yerini Özbekçe başta olmak üzere çeşitli mahalli lehçelere bıraktı. Bugün Çağatay Türkçesi’nden ayakta kalan Ali Şir Nevai’nin kullanmış olduğu dildir. Bu da bir dilin hayatta kalmasını sağlamada yazarın ve sanat eserinin ne kadar büyük bir öneme sahip olduğunu göstermektedir. </p>
				<p class="e-paragraf">Oğuzların dili ve edebiyatı kendi seyrini takip etti. Kınık kabilesine mensup olan İran Selçukluları bugünkü Anadolu, İran, Afganistan, Orta Asya ve Irak’ı içine alan büyük bir imparatorluk (1083-1157) kurdular. Hatırı sayılır bir dönem boyunca kendi dilleri olan Oğuz Türkçesi’ni konuştular, ancak zamanla dil bakımından Fars kültürü tarafından asimile edildiler. Buna karşın 11. yüzyılda Anadolu’da tutunacak sağlam bir yer bulan Selçuk hanedanının mensuplarından biri Türkçe’ye sıkı sıkıya bağlı kaldı ve böylece Türkçe 13. yüzyılın ikinci yarısındaki Moğol istilasından sonra bile hâkim dil olmaya devam etti. Daha sonra son Selçuklu başkentleri olacak olan Sivas ve Konya bu dönemden kalan anıtlarla doludur.</p>
				<p class="e-paragraf">Oğuzların ilk edebî mirası muhtemelen 11. yüzyılda konuşma diliyle yazılmış olan Dede Korkut Kitabı’dır. Aynı destanın bir versiyonunun Orta Asya’da diğerinin Anadolu ve Azerbaycan’da yazıya geçirilmiş olması ilginçtir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-118" id="footnote-203-118-backlink">118</a></span> Kırgızlar da dahil olmak üzere bu bölgelerde yaşayan Türki topluluklar Dede Korkut’u kendi millî mirasları olarak görürler. Bu yüzden de Sovyetlerin feodal dönemin mirası olduğu gerekçesiyle bu destanın okunmasını yasaklama girişimlerine şimdiye dek güçlü bir şekilde karşı koymuşlardır.</p>
				<p class="e-2baslik">4. OSMANLI TÜRKÇESİ</p>
				<p class="e-paragraf">Çağatay Türkçesi hükümdarların saraylarında konuşulan gelişmiş bir edebiyat dili olmasına karşın sürekli bir iletişim dili haline gelecek ölçüde kitlelere yayılmadı. Zamanla onun yerine çeşitli yerel lehçeler geçti. Bunların çoğu Türkçe’ydi ve birini konuşan diğerlerini de anlayabiliyordu. Bir kez daha siyasal devamlılığın ve istikrarın olmaması ve Çağatay İmparatorluğu’nun yerini alan devletin siyasal olarak kendini bu dille özdeşleştirmeyi başaramaması nedeniyle Çağatay Türkçesi ömrünü tamamladı. Selçuklular ve bilhassa Osmanlılar, konuşma diline bağlı kalmalarının yanı sıra devletle ve onun kültürüyle kendini özdeşleştiren büyük bir grubun Türkçe konuşması nedeniyle Türkçe’nin kesintisiz olarak kullanılmaya devam etmesini sağlamada başarılı oldular. </p>
				<p class="e-paragraf">Osmanlı Türkçesi tarihi uzun ve karmaşıktır, ancak yerimiz kısıtlı olduğundan bu makalede bu tarihin ancak en göze çarpan bölümlerinden bahsedebileceğiz. 10. yüzyılda doğmaya başlayan Oğuz Türkçesi, yani güney Türklerinin dili ilk önce 11. yüzyıldan 13. yüzyılın sonlarına kadar Selçuklu Devleti’nde, daha sonra Osmanlı’da ve Ak Koyunlu, Kara Koyunlu gibi çeşitli Türkmen devletlerinde tam anlamıyla Anadolu Türklerinin dili haline geldi. Osmanlı Devleti 13. yüzyılın sonunda Batı Anadolu’da Bitinya denilen Roma eyaleti civarında Osman (1286-1326) tarafından kuruldu. Kısa zaman içinde Konya başta olmak üzere Selçuklu topraklarını istila eden Moğollardan kaçan Türk ulemasına ve diğer ailelere sığınak oldu. 14. ve 15. yüzyıl boyunca Osmanlı Devleti; Karesi, Germiyan gibi Anadolu beyliklerini topraklarına kattı. Buralarda konuşulan Türkçe’yle Osmanlı (Anadolu Selçuklu) Türkçesi arasında kayda değer bir farklılık yoktu. Anadolu’da ele geçirilen topraklarda yaşayan insanların diliyle Osmanlılarınki arasındaki yakınlık Osmanlı Devleti’nin güçlenme ve gelişme sürecine yardım etti. Osmanlı Devleti kurulduktan kısa bir zaman sonra Balkanlara doğru yayılmaya başladı. Burada da Oğuz, Peçenek, Kuman, Karakalpak ve Gagavuz<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-119" id="footnote-203-119-backlink">119</a></span> kökenli Türkçe konuşan gruplarla ve 5. ve 6. yüzyıllarda Rus steplerinden buraya göç eden ve nihai kaderleri halen tam olarak belli olmamış olan ilk Türk gruplarının kalıntılarıyla karşılaştı. 15. ve 16. yüzyıllarda Balkanlarda, bilhassa Makedonya, Trakya ve bugünkü Bulgaristan’da, büyük bir Türk kolonizasyonu gerçekleşti ve bir dereceye kadar din değiştirme olgusu görüldü. Dolayısıyla Balkanlarda Anadolu’da konuşulan Türkçe’den çok az farklılık gösteren bir dil konuşan bir Türk nüfusu vardı. 15. ve 16. yüzyıla ait Osmanlı belgelerinden anlaşıldığına göre, bu dönemde Osmanlı Türkçesi Farsça ve Arapça’dan bir ölçüde etkilenmiş olmakla birlikte hâlâ konuşma diline oldukça yakındı. Bugün eğitimli bir Türk bu dönemdeki bürokrasi tarafından konuşulan ve kullanılan dili rahatlıkla anlayabilir. Konuşma diliyle saray dili arasındaki benzerlik hanedanın sosyal kökenleriyle yakından alakalıydı. Çünkü Osmanlı hanedanlığı, soylu atalara sahip olduğu iddialarının aksine, göründüğü kadarıyla uçlarda Bizans Devleti’ne karşı savaşan ikinci dereceden askerî şeflere dayanıyordu. </p>
				<p class="e-paragraf">Osmanlı Devleti’nin Arap dünyasıyla ilk büyük karşılaşması 16. yüzyılın başında meydana geldi. Arap Yakındoğusu’nun, yani Suriye ve Mısır’ın bir süre sonra da kutsal Mekke ve Medine’den oluşan Hicaz’ın 1516-1525 tarihleri arasında Osmanlı topraklarına katılmasının İslamiyet’in ve Arap dilinin etkisini artıracağı kesindi. Yine de bu etkinin gücü Türkçe’nin önemini olduğundan az göstermek isteyen sonraki Arap ve Batılı yazarlar tarafından haddinden fazla abartıldı. Gerçek şu ki Türk dili Müslüman dünyasıyla, yakın temas kurduktan sonra doruğuna ulaştı. Türkçenin dilbilimsel karakteri çok sayıda yabancı kelimenin benimsenmesine engel oluşturmaz. Öyle ki alınan yabancı kelimeler kolaylıkla Türkçe sentaks ve fonetiğine adapte olur ve bir bakıma Türkçeleşir. (Örneğin tamamen Türkçeleşmiş Arapça sözcüklerden oluşan anlamlı bir cümle kurmak mümkündür. Ancak bu cümleyi Türkçe bilmeyen bir Arap anlayamaz.) Medeniyetinin genişlemesi ve dil alanındaki ihtiyaçlarının artmasıyla birlikte Osmanlılar diğer dillerden de epey sözcük ödünç almışlardır. Söz gelimi Osmanlı denizcilik terimlerinin pek çoğu İtalyanca kökenlidir. </p>
				<p class="e-paragraf">Arapça konuşulan bölgeler başta olmak üzere eyaletlerde çeşitli düzeylerde mahalli diller konuşulmakla birlikte Osmanlı yönetiminin dili Türkçe olmaya devam etti. Örneğin bugün Cezayir, Tunus, Libya, Mısır ve diğer Arap ülkelerinin arşivlerinde kendi yerel işleri hakkında hepsi Türkçe yazılmış çok sayıda belge vardır. (1920’lerden sonra bu ülkelerdeki tarih çalışmaları Osmanlı öncesi ve Osmanlı sonrası dönem üzerine yoğunlaşmak zorunda bırakıldı. Bugün ise milliyetçilik ilk başlardaki hararetini kaybettiğinden çoğu Arap ve Balkan tarihçisi kendi geçmişleri hakkında daha gerçekçi bir değerlendirmeye yöneldiler. Bu yüzden Arap üniversiteleri arşivlerindeki muazzam miktardaki Türk belgelerini okumaya yardımcı olmaları için harıl harıl Türkçe öğretmeni aramaktadırlar.)</p>
				<p class="e-paragraf">Bir bakıma Osmanlı’nın kültürel, sosyal ve sanatsal hayatının sofistike hale gelmesi nedeniyle, 16. yüzyılda saray ve bilhassa edebiyat diliyle konuşma dilinin birbirinden ayrılması süreci başladı ve bu yüzyıl boyunca ivme kazanarak devam etti. Bürokratlar, şairler, din adamları, tüccarlar ve diğer cemaat liderlerinden oluşan büyük yönetici kesim ile kitleler arasındaki sosyal ayrım o kadar derinleşti ki her biri kendine has bir Türkçe konuşan iki ayrı dünya meydana geldi. Birinci grubun Türkçesi sofistike ve karmaşıktı, diğerininkiyse basit ve sade. Osmanlı’nın yaygın bir eğitim sisteminden yoksun oluşu üst sınıf Türkçesi’nin kitleler arasında yayılmasını engelledi. Saray edebiyatı Arapça ve Farsça sözcükleri benimsemekle kalmadı, yapay olmakla birlikte çok çeşitli ve maharet gerektiren formlar geliştirdi. Örneğin dönemin en büyük Osmanlı şairlerinden biri olan ve kalemini sadece duygularını ifade etmek için değil iktidardakilere övgüler düzerek yüksek pozisyonlara yükselmek için de kullanan Baki’nin (Mahmud Abdülbaki, 1526-1600) şiiri bu tip yapılarla doludur. Saray edebiyatın derin bilgi ve ustalığı göstermenin yolu en basit düşünceyi ifade etmek için bile mümkün olduğunca çok Arapça ve Farsça sözcük kullanmaktı. Halk Türkçesi’yse özlü ve ekonomik niteliğini sürdürdü. Bu dönemde konuşulan Türkçe Yunus Emre’nin köylerde ve kasabalarda epey yaygınlık kazanan (1251-1321 dolayları) dinî mistik şiirlerinde kullandığı dilin aynısıydı. “Halk şairi” olarak bilinen Yunus Emre Anadolu’daki Moğol boyunduruğuna karşı Türk kitlelerinin hareketli olduğu bir dönemde yaşadı. Aynı dönemde, Orta Anadolu’ya hâkim olan bir beyliğin başındaki Karamanoğlu Mehmet Bey de Türkçe’yi desteklemek için meşhur fermanında şöyle demekteydi: “Şimden gerü hiç gimesne divanda, dergahda, bergahda ve dahi her yerde Türk dilinden özge söz söylemeye.” Yunus Emre’nin 14. yüzyılda kullandığı Türkçe bugün Anadolu ve Rumeli’de konuşulan Türkçe’nin aynısıdır. Yunus Emre’nin şiirleri hâlâ köylüler tarafından söylenir. Osmanlı Sultanı Birinci Mehmet de (1413-21) saray yazışmalarında Türkçe’nin kullanılmasını emretmiştir. </p>
				<p class="e-paragraf">Osmanlı döneminde Türkçe konuşan insanlar arasında yaşayan ve Müslümanlığı kabul eden birçok halk Türkçe konuşmaya başladı. Bunun istisnaları yoğun olarak bu tip gruplarla meskûn olan Bosna, Arnavutluk ve Girit gibi yerlerdi. Hristiyanlar arasında bile Türkçe tercih ediliyordu. Bazı kaynaklara göre Hristiyanlaşmış Türkler olduğu söylenen Ortodoks kilisesine bağlı Karamanlılar ve Anadolu’daki çok sayıda Ermeni ilk dilleri olarak Türkçeyi benimsediler. Balkanlarda yaşayan Hristiyan Gagavuzlar kendi Türkçelerini konuşmaya devam ettiler. Osmanlı döneminde Türkçe her ne kadar yaygınlaşmış olsa da devlet Türkçe’yi resmî dil olarak kabul etmedi, Türkçe’nin öğretimini faal olarak desteklemedi veya diğer dilleri baskı altında tutarak Türkçe konuşulmasını teşvik etmedi. Belli başlı bütün gruplar kendi dillerini dilediklerince geliştirmekte mutlak anlamda özgürdüler. Sonuç olarak Yunanca ve Ermenice patrikhane, kilise ve cemaat okullarında öğretilerek gelişmesini sürdürdü. Yine de Türkçe, yöneticilerin ve devletin dili olduğu için, bilhassa şehirlerde, kasabalarda ve karma köylerde gündelik iletişimde tercih edilen dil haline geldi. Türkçe ayrıca saygı ifade eden unvanların ve güç ve zenginlikle bağlantılı sosyal etiket ifade eden nazik sözcüklerin de kaynağıydı ve bütün bu özellikler çeşitli biçimlerde kitlelere geçti. Bundan başka, genellikle ticaret, meslekler, kamu yönetimi gibi alanlarla ilgili çok sayıda Türkçe sözcük, dikkatli bir sözlük taramasının kolaylıkla göstereceği üzere, Sırp, Bulgar, Yunan, Arnavut ve Romen dillerinin sözcük dağarcığına girdi. </p>
				<p class="e-paragraf">Üst sınıfların kullandığı Osmanlı Türkçesi 18. yüzyılın başında doruğuna ulaştı. Bu dönemde binlerce Divan, sayısız ahlak, din ve ilim kitabı, çok sayıda seyahatname ve daha birçok türde Osmanlıca metin kaleme alındı. Türkçe tarihinin hiçbir döneminde Osmanlı dönemindeki kadar olağanüstü bir gelişme göstermedi. Bunu kanıtlamak için sadece İstanbul’daki Süleymaniye Kütüphanesi’nde Türkçe, Farsça ve Arapça 115 binin üzerinde el yazması eser bulunduğu ifade edilebilir. (Bunların çoğu hâlâ araştırmacılara açıktır.) Benzer elyazması eserler Topkapı ve diğer kütüphanelerde de bulunabilir. Bursalı Mehmed Tahir Efendi’nin Osmanlı Müellifleri (1915) isimli üç ciltlik Osmanlı yazarları katalogunda 1600 isim vardır. Üstelik sadece belli kategorilerdeki yazarları içerdiği için bu liste epey eksiktir. </p>
				<p class="e-paragraf">İşte bu sırada üst sınıfların diliyle konuşma dili arasındaki ayrım daha da belirgin hale geldi. Çünkü bürokratlar, kâtipler (18. yüzyılda İstanbul’da 20 bin katip vardı), din adamları, tüccarlar, zanaatkârlar ve üst tabakaya mensup kent sakinlerinden oluşan Osmanlı eliti gitgide büyümekteydi. Eğitim sisteminin temelini oluşturan medreseler esas olarak dinî öğretime öncelik vermekteydi, bu da Arapça bilmeyi gerektiriyordu. Aynı şekilde kendisine saygısı olan her şair ve aydın için de Farsçayı bilmek görgü gereği (de rigueur) zorunluydu. Yöneticilerle kitleler arasında bir sosyal bölünmenin gerçekleşmesi ve dil birliğine dayanan bir siyasal ideolojinin olmayışı yöneticilerin dilini yaygınlaştırmayı amaçlayan bir eğitim sisteminin doğuşunu engelledi ve böylece tek tip bir ulusal Türk dilinin gelişmesini geciktirdi. </p>
				<p class="e-paragraf">Aslında Osmanlı Devleti’nde Türkçe’nin kaderini istemeden de olsa temel devlet felsefesi belirledi. İlk zamanlarındaki Osmanlı Devleti (kabaca 1286-1421 yılları arasında) liderlik ve kültür bakımından belirgin bir şekilde Türk’tü ve farklı koşullarla karşı karşıya kalsa pekâlâ bir Türk ulus devletine dönüşebilirdi. Ne var ki sayısız etnik ve dinsel grubu yönetimi altında toplayınca, İslam’ın dinsel hoşgörü ve müsamahasını en üst noktaya taşıyarak onların hayatını etnik, dinsel ve kültürel olarak eşit bir temelde düzenlemeye yöneldi. Resmen 1454’ten sonra ortaya çıkan millet sistemi, Müslüman olmayan bütün toplumlara tam bir dinî, kültürel (eğitim de dahil) ve (kişisel ve ailesel konularda) hukuki özerklik tanıdı. Aynı anlayış doğrultusunda Müslümanlar da diğer Müslümanların dinî ve edebî geleneklerini takip etmek ve isterlerse ödünç almak konusunda serbest bırakıldı. Bu noktada bir paradoksa açıklık getirmek gerekir. Her biri yaklaşık iki yüz yıl hüküm süren Uygur ve Çağatay devletlerinin siyasal varlığına istilacı göçebe gruplar son verdi. Yine de bu devletler kararlı bir dil bilincine sahip oldular ve konuştukları Türk dilini korumaya çalıştılar. Bunlardan çok daha zengin ve gelişmiş olan Osmanlı Devleti ise 1286’dan 1918’e kadar istikrar ve devamlılığı sağlamayı başarmış olsa da 19. yüzyılın ikinci yarısındaki canlanmaya kadar, her geçen gün etnik-millî karakterini ve dil bilincini biraz daha yitirdi. Yine de Türk dili ayakta kalmayı başardı. Bu başarının esas nedeni bilinçli olarak tercih edilen bir devlet politikası veya halkın siyasal bilincinden ziyade Türkçe’nin tarihsel olarak Osmanlı idari kurumların dili olmasından kaynaklanıyordu. Osmanlı’da Türkçe’nin geliştirilmesi ve yayılmasıyla görevli hiçbir kurum yoktu. </p>
				<p class="e-paragraf">Osmanlı Devleti’nin sosyal organizasyonunda, meslek yaşamında ve yönetim anlayışında yaşanan büyük değişim iç çatışma ve çelişkileri artırmakla kalmadı ,yeni duygu ve düşünceleri ifade etmek için daha kompleks bir sözcük dağarcığının oluşturulmasını gerektirdi. Dolayısıyla halkın ve üst sınıfların dili birbirinden daha da keskin bir şekilde ayrıldı. Sonunda “Türk” ve Türkçe” sözcükleri özel olarak Anadolu ve Rumeli’nin kaba, ilkel, kırsal halkıyla ilişkilendirilmeye başladı ve böylece toplum elitler (havas) ve sıradan halk (avam) olmak üzere belirgin bir şekilde ikiye ayrıldı. Türk toplumundaki bu bölünmeye dair ilk uyarı, 18. yüzyılın sonlarında alt sınıflar arasında büyük toplumsal rahatsızlıklar şeklinde kendini göstermişti. Bu rahatsızlığın edebî-dilsel ifadesi, geleneksel sosyal düzenin çözülmesinden kaynaklanan sosyal ve kültürel memnuniyetsizliği ifade etmek için halk dilinde şiirler söyleyen köy kökenli saz şairleri ve Alevî ozanları oldu. Bu yeni halk edebiyatının dili ve işlediği temalar bilgili çevreler arasında bile tanınır olmaya başladı.<span class="dipnotno" style="font-size:0.63em;" xml:lang="tr-TR">7</span> Başlangıçta sadece sosyal meselelerle ilişkilendirilen halk şiiri (aslına bakılırsa Osmanlı Devleti’nde bütün millî meseleler ilk önce sosyal mesele olarak başlamıştır) zamanla millî anlamlar kazandı ve halk şairleri Cumhuriyet döneminde millî bilinç ve kimliğin oluşumu sürecinin öncüleri olarak selamlandı. </p>
				<p class="e-paragraf">19. yüzyılda Türk dilinin gelişimi en az üç temel güç tarafından koşullandı. Birincisi esas olarak Batı’nın siyasal ve ekonomik etkisiyle yürürlüğe konan bir dizi reformdu. Kompleks ihtiyaçları, sosyal ilişkileri ve arzuları ifade etmek için yeni sözcüklere ihtiyaç duyulması diğer dillerden yabancı sözcüklerin ödünç alınmasına olağanüstü derecede hız verdi. Sosyal ve kültürel yaşamın karmaşıklığı öylesine büyük ve kişisel kriz ve ihtiyaçlar yarattı ki rafine bir dil olmasına karşın elitlerin kullandığı Osmanlı Türkçesi bunları ifade etmeye yetmemeye başladı. Örneğin 19. yüzyılın sonlarında Fransızca Larousse Türkçe’ye çevrildiğinde, çevirmenler Fransızca’da tek bir sözcükle ifade edilen kavram ve duyguları çok sayıda Türkçe sözcükle karşılamak zorunda kalmışlardı. Sadece “A” kısmında bile bu tip 300 sözcük vardı. Dilin yoksulluğu toplumun ekonomik ve sosyal olarak az gelişmişliğini ifade etmekteydi. </p>
				<p class="e-paragraf">Türkçe’nin gelişimini etkileyen ikinci faktör millî kimliğin ortak paydası olarak Osmanlıcılığın ortaya çıkmasıydı. 19. yüzyıla kadar imparatorluğu birleştiren bağ ortak siyasal ideallerin veya ortak bir millî kimliğin paylaşılmasından kaynaklanan bir dayanışma duygusundan ziyade sultana bağlılıktı. Şüphesiz kendi adet ve geleneklerine sahip bir Osmanlı yaşam tarzı vardı, ancak tek bir dille ifade edilebilen ve çeşitli etnik ve dinsel grupları tek bir kaynaştırıcı siyasal birim etrafında birleştirebilen ortak bir Osmanlı siyasal kimliği mevcut değildi. 19. yüzyılın ikinci yarısında devlet (1860’larda Osmanlı vatandaşlığının kabul edilmesiyle başlayan) Osmanlıcılık politikası aracılığıyla bir Osmanlı milleti yaratmaya girişti. </p>
				<p class="e-paragraf">Dildeki değişimi etkileyen üçüncü temel faktör esas olarak devlet hizmetinde çalışan personeli eğitmek için tasarlanan devlet destekli Avrupa tipi eğitim sisteminin yürürlüğe sokulmasıydı. Yeni eğitim sistemi genel okur yazarlık oranında sadece birkaç puanlık artış sağlayabildi. Yine de bu, esas işi fikir üretmek ve bunları tartışmaya sunmak olan ve bu fikirleri daha geniş kitlelere yayabilmek için dile dayanmak durumunda olan yeni bir aydınlar sınıfı yaratmaya yetti. İletişim aydınlar için hem fikirlerini yaymak için bir kanal hem de güç kazanmanın bir aracı haline geldi. Hükümdar ile bürokrasi arasındaki siyasal üstünlük mücadelesi ve uygun sosyal gruplar arasından bu mücadeleye destekçiler bulma arayışı aydınları potansiyel bir güç simsarı haline getirdi ve iletişimin siyasal değerini daha da artırdı. </p>
				<p class="e-paragraf">Bu faktörlerin dil üzerindeki etkisi hızlı ve derindi. Birincisi; yeni sözcük ihtiyacı Arapça ve Farsça’dan yoğun şekilde sözcük ödünç alınmasına yol açtı ve eğitimli olmayan insanların tek kelime anlamadığı bir dille bir sürü yeni fikir ifade eden bir “modern” Osmanlıca yarattı. Aynı şey yönetim dili için de geçerliydi. Yüzyılın ilerleyen kısmında, Batı hayranlığının yerli değerlere bağlılığa üstün gelmesiyle birlikte Fransızca sözcükler Arapça veya Farsça muadillerinin yerini almaya veya onlarla birlikte kullanılma başladı. (Örneğin doktor, hekim, tabib.) Sonunda dil devrimine yol açacak olan en etkili güç, genel bilgilerin yayılmasını ve siyasal fikirlerin iletilmesini sağlayan bir eğitim aracı olarak gazeteydi. Zamanla basın ve edebiyat birbirinden ayrılmaz hale geldi. Birçok hikâye ve roman ilk önce tefrika olarak gazetelerde yayımlandı. Pratik ihtiyaçlar gereğince gazetelerin dili anlaşılır hale getirilmeliydi. Çünkü bu gazeteleri çıkaranlar toplumun geniş kesimlerine ulaşmak istiyorlardı. 19. yüzyılın ikinci yarısındaki edebiyat ve dil tartışması tek bir temel mesele üzerinde dönüyordu: Dilde sadeleşme. Aslında bu, ilk ifadesini edebiyat ve dilde bulan bir halkçılık hareketiydi. </p>
				<p class="e-paragraf">Yazılı kitle iletişim araçlarının temel biçimi olan gazetelerin ortaya çıkışıyla yaşanan değişim gerçek bir devrimdi. Çeşitli düzyazı türlerinin yaygınlaşması başlı başına devrim niteliğindeydi, zira şiir uzun bir dönemdir toplumun üst kesimi için standart edebî ifade kanalıydı. Nesir sıradan insanlar arasında en çok meddahlar tarafından kullanılmaktaydı. Nesrin kitle iletişim araçlarında yaygın bir şekilde kullanılmaya başlaması felsefede olduğu kadar dil anlayışında da büyük değişiklikler yarattı.</p>
				<p class="e-paragraf">Dilde sadeleşme yazılarda konuşma diline yakın ifadelerin kullanılmasını gerektiriyordu. (Konuşma dili, bir takım Arapça ve Farsça sözcükleri içinde barındırmakla birlikte, üst sınıflardan oldukça yapay dilinin aksine sentaks ve fonetik açısından tam anlamıyla Türkçe’ydi.) “Sadeleşme” sorununu tartışan yazar ve şairlerin çoğu kentli alt sınıflardan gelmekteydi. Gazetelerin sahipleri veya çalışanları olan bu insanlar modernist fikirleri yaymak için matbuatı kullanıyorlardı. Dilin sadeleşmesini savunan yazar, şair ve gazetecilere birkaç örnek vermek gerekirse Ali Suavi, İbrahim Şinasi, Namık Kemal, Ahmet Mithat ve Ziya Paşa’yı sayabiliriz. Aynı kişiler, aynı zamanda çeşitli düzeylerde reform ve değişimin sözcüleri konumundaydılar. Örneğin Namık Kemal liberalizm ve anayasa fikrini savunuyordu ve çağdaş Türk edebiyatının öncüsüydü.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-120" id="footnote-203-120-backlink">120</a></span> </p>
				<p class="e-paragraf">Belli ki dil tartışmaları aslında aydınların dar dilsel kaygılarını aşan siyasal, sosyal ve kültürel meselelerle alakalıydı. Siyaset ve edebiyat birbiriyle yakından ilişkili hale gelmişti. Gerçi “Lisan-ı Osmani”nin “sadeleşmesi” ile ilgili tartışmalar görünüşte etnik veya milliyetçi imalar taşımıyordu, ne var ki tam da resmî dili “halkın dili”ne yaklaştırarak onu sadeleştirme fikri zorunlu olarak ona daha etnik ve millî bir karakter kazandırmak anlamına geliyordu. Çünkü “halkın dili” denilen şey gerçekte öz Türkçe’den başka bir şey değildi. Zaten bir süredir devrimci görüşlere sahip Ali Suavi gibi insanlar “Osmanlıca” denilen şeyin aslında Türkçe olduğuna (içine Arapça ve Farsça sözcükler sızmış olmasına rağmen) işaret etmekteydiler. Buna karşın, o sıralarda paradoksal bir şekilde okul sistemi Arapçayı daha güçlü bir şekilde vurgulamaktaydı, öyle ki Osmanlıca öğrenimi için müfredata Arapça gramer konulmuştu. </p>
				<p class="e-paragraf">Diğer gelişmelerle apaçık bir şekilde çelişen bir politika niteliğindeki resmî eğitim sisteminde Arapça’ya yönelik ilginin artışı Sultan Abdülhamit’in (1876-1909) imparatorluğun geri kalanında İslami birlik bağlarını güçlendirme çabalarıyla uyumluydu. Buna karşın, bir bütün olarak değerlendirildiğinde, devletin Müslüman-Osmanlı politikaları (Osmanlıcılık) Türkçe’nin yayılmasına büyük katkı sağladı. Birden yıldızı parlayan gazeteler kent merkezlerinde o denli okundu ki Suriye ve Irak’daki üst sınıf Araplar arasında bile Türkçe’nin kullanımını yaygınlaştırdı. Aynı şekilde devleti merkezileştirme girişimleri Türkçe konuşan bürokrasinin bütün eyaletlere yayılması sonucunu doğurdu. Zamanla Türk olmayan Müslim ve Gayrimüslim gruplar da kendi gazetelerini yayımlamaya başladılar ve yayınlarında genellikle kendi dillerinin yanı sıra Türkçe’ye de hatırı sayılır bir yer ayırdılar. (Bazıları buna hâlâ devam etmektedir. Örneğin İstanbul’daki Musevi cemaatinin gazetesi Şalom bugüne dek Ladino (Sefarad Yahudilerinin konuştuğu 16. yüzyıl İspanyolcası) ve Türkçe yayın yapmıştır.) İstatistiklerden de anlaşılabileceği üzere, Türkçe’nin kullanımı 19. yüzyılda hiç olmadığı kadar yaygınlaşmıştı. Güvenilir bir çalışmaya göre Osmanlı İmparatorluğu’nda 1909’da yayımlanan gazete sayısı toplam 730’du.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-121" id="footnote-203-121-backlink">121</a></span> Gazeteler tarafından kullanılan dillerin dökümü şu şekildedir:</p>
				<p class="e-paragraf">Türkçe	308	Türkçe/Yunanca	16</p>
				<p class="e-paragraf">Türkçe/Arapça	41	Yunanca	109</p>
				<p class="e-paragraf">Arapça	67	Türkçe/Ermenice	5</p>
				<p class="e-paragraf">Farsça/Türkçe	3	Ermenice	43</p>
				<p class="e-paragraf">Farsça/Arapça	1	Türkçe/Fransızca	24</p>
				<p class="e-paragraf">İbranice (Ladino)	20	Fransızca	36</p>
				<p class="e-paragraf">İtalyanca 	2	(Karışık dilli diğer gazeteler)	 36</p>
				<p class="e-paragraf"/>
				<p class="e-paragraf">(Diğer dillerin bir kısmı listeye dahil edilmemiştir.)</p>
				<p class="e-paragraf"/>
				<p class="e-paragraf">19. yüzyılın sonuna gelindiğinde konuşma diliyle üst sınıfın “edebî” dili arasında hiç kuşkusuz epey azalmış olsa da hâlâ bir ayrım vardı ama yine de dilde sadeleşme kampanyası esas olarak yazılı iletişim dilini kitleler açısından ulaşılabilir kılmıştı. Bu arada, yani yüzyılın sonlarına doğru, o sıralar Türklerin millî dili olarak İstanbul’un gazete sütunlarında doğmakta olan Türkçe, İsmail Gaspıralı (Kırım) ve Mirza Feth Ali (Azerbaycan) gibi Rusya’daki reformist milliyetçi aydınlar tarafından da kendi dilsel kimlik oluşturma, modernleşme ve uluslaşma arayışlarının ilham kaynağı ve modeli olarak benimsenmekteydi. Bu dönemde ayrıca Türkiye’de sadeleşmiş Türkçe’nin savunucularından Şemsettin Sami (kendi memleketindeyse Arnavut milliyetçiliğinin habercilerindendi) tarafından ilk büyük modern Türkçe sözlük olan <span class="italik" xml:lang="tr-TR">Kamus-ı Türki</span> hazırlandı. </p>
				<p class="e-paragraf">Osmanlı İmparatorluğu’nda İttihat ve Terakki (1908-1918) dönemindeki dil tartışmalarına belirgin milliyetçi vurgular yüklendi. Çünkü milliyetçilik toplumu derinlemesine reformlar ve yeni bir siyasal ve sosyal kimlik aracılığıyla kendini yenilemeye yöneltebilecek tek ideolojiydi. Tartışmalar belirgin bir şekilde bir ulusal dil geliştirilmesi ve benimsenmesi gerektiğini dile getiriyordu. Bu dil kendisine uygun olan şekilde, yani doğrudan Türkçe olarak adlandırılmalıydı. “Sadeleşme” süreci kaçınılmaz olarak dilin millîleşmesine yol açmıştı. <span class="italik" xml:lang="tr-TR">Türk Yurdu</span> ve <span class="italik" xml:lang="tr-TR">Genç Kalemler</span> dergileri bir Türk ulusal dilinin baş savunuları haline geldiler. Bizzat devlet bir milli dil yaratılması çabalarını destekleyen bir askerî-sivil elitin eline geçmiş durumdaydı. (Yine de Osmanlı-Müslüman birliğinden arta kalanlara zarar vermesin diye bu destek açık bir şekilde ifade edilmiyordu.) Dönemin önde gelen milliyetçi teorisyeni Ziya Gökalp İstanbul’da konuşulan Türkçe’nin Türklerin millî dilinin prototipi olmasını teklif etti. Pratikte de böyle oldu. İstanbul’da konuşulan Türkçe ülkedeki en gelişmiş ağızdı. Sentaks bakımından halis Türkçe’ydi ama aynı zamanda içinde Türk fonetiğine tamamen adapte edilmiş çok sayıda Arapça ve Farsça sözcük de barındırıyordu. Milliyetçilere karşı çıkanlar, çoğu zaman kendi gazetelerinde halk Türkçesini tercih eden ama Arap-Fars-İslam mirasının olumlu nitelikleri üzerinde duran muhafazakâr ve klasikçi gruplardı.</p>
				<p class="e-paragraf">Arap alfabesinin Türk seslerini ifade etmedeki yetersizliği de tartışmalarda bahsi geçen konulardandı. Bu sorunu çözmek için Arap alfabesine özel harfler eklenmesinden Arap alfabesinin tümüyle kaldırılarak Latin alfabesine geçilmesine kadar bir dizi öneri getiriliyordu. İşin paradoksal olan tarafı; bu Latin alfabesi “Türk alfabesi” olarak adlandırılıyordu. </p>
				<p class="e-2baslik">5. CUMHURİYET DÖNEMİNDE DİL SORUNU </p>
				<p class="e-paragraf">Türkiye Cumhuriyeti’nin kurulması çok önemli bir karardı. Türkiye Cumhuriyeti, Atatürk’ün söylediği gibi, Türk milletinin kendi etnik ismini taşıyan ve kendi kültürel ve tarihsel özelliklerini yansıtan bir devlet kurma kararının sonucuydu. Böylece, Batı’dan alınan ulus devlet fikri sayesinde Türklerin siyasal kimliği nihayet dilsel ve etnik kimliğiyle örtüşmüş oldu. Bunun sonucunda ortaya çıkan millî bilinç bekleneceği üzere geçmişe ilişkin yeni bir millî bakış açısı yarattı ve Türklerin genelde dünya tarihi, özelde de İslam medeniyeti içindeki yerleri ve rollerinin yeniden değerlendirilmesine yol açtı. Artık Türkler dünya medeniyetine büyük katkılar yaptıklarını, tarihte ve İslam medeniyeti içinde hâkim bir rol oynadıklarını iddia ediyorlardı. Onlara göre, o zamana dek milletin görüşünü ifade edecek millî bir siyasal elit olmadığından Türklerin tarihteki başarıları görmezden gelinmiş, zaafları ise abartılmıştı. Şimdi millî devletin kuruluşunun ilan edilmesiyle birlikte bütün bunlar tepeden tırnağa değiştirilecekti. </p>
				<p class="e-paragraf">Böylece tarih milletin kökleri hakkındaki temel bilgi hazinesi olarak ivedi ve hayati bir önem kazanırken dil Türklüğün tanımlayıcı işareti haline geldi. Tarih dile göre daha öncelikliydi. Çünkü dil yaşayan bir gerçeklikti, hâlbuki tarih millî bir bakış açısıyla yeniden yorumlanmalıydı. Zaten dilin rolü de bu yeni tarih yorumuna göre tanımlanacaktı. 1920’lerde konu hakkında tartışmalara rastlanmamasının da gösterdiği gibi Mustafa Kemal’in başlangıçta dil reformuyla değil sadece temel siyasal reformlarla ilgilenir görünmesi ilginç bir durumdur. Atatürk’ün kullandığı dil de İttihat Terakki döneminde yaratılan “sadeleşmiş” dil idi. Dille ilgili tartışmaları esas başlatan adım, 1928’de gerçekleşen harf inkılabı oldu.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-122" id="footnote-203-122-backlink">122</a></span> Türklerin İslamiyet’i benimsemeleriyle birlikte 10. yüzyılda kabul ettikleri Arap harfleri kaldırıldı ve yerine Latin harfleri kabul edildi. Türkleri Osmanlı-İslam geçmişinden koparan bu karar pratik ve sembolik kaygılarla savunuldu. Atatürk’ün Latin Alfabesi’ni benimserken okuryazar oranını artırmayı hedeflediği görülmektedir. Çünkü Arapçanın Türk fonetiğine uygun olmadığı düşünülmekteydi. Örneğin Arap alfabesindeki “vav” harfi Türkçe’deki beş ayrı sesi ifade etmek için kullanılıyordu. Ayrıca Arapça’nın harfleri birleştiren ve kısaltan imlası okumayı zorlaştırıyor, bu da okuryazarlık oranının düşük kalmasına yol açıyordu. Harf inkılabının sembolik anlamıysa Atatürk tarafından ifade edildiği üzere Türk milletinin “alfabesi ve zihniyetiyle Batı medeniyetinin safında olduğunu göstermek” istemesiydi.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-123" id="footnote-203-123-backlink">123</a></span> Bu karar Ziya Gökalp’in tanımlamış olduğu gibi, Türklerin Şark medeniyetinden Garp medeniyetine yönelmesini sembolize ediyordu.</p>
				<p class="e-paragraf">Harf devriminden farklı olarak dil devrimine yönelik ilgiyse, millî bir tarih yaratma (daha ziyade tarihi milli bir çerçevede yorumlama) ihtiyacı ve dili millî sadakat ve bağlılığın temeli haline getiren laiklik anlayışının yaygınlaşması nedeniyle 1929’da yeniden canlandı. Bunun sonucunda yeni rejimin kendisiyle Osmanlı-İslam geçmişi arasına mesafe koymak için özel bir ilgi gösterdiği İslam öncesi tarih önem kazandı. Laik cumhuriyetçi Türkiye’yi uzun zaman önce milletin hafızasından silinmiş olan uzak İslam öncesi geçmişiyle özdeşleştirmeye yarayan tek elle tutulur araç dildi. Bu yüzden dil çalışmaları bir “millî” geçmiş yaratma çabaları içinde yeni bir ivme kazandı. Çünkü bu konuda dil tek elle tutulur miras niteliğindeydi. Yine de yeni yönetim geniş çaplı olarak yeni sözcüklerin kabul edilmesinden yana değildi. Esas ilgilendiği alan halkın diline, duygularına ve edebî beğenisine dayanan bir millî edebiyat yaratmada kullanılabilecek Türkçe gramer ve sözcük dağarcığıyla ilgili bilimsel çalışmalardı. 26 Eylül 1932’de bir Dil Kurultayı toplandı. Bunun öncesinde bir Tarih Kurultayı toplanmış, burada dilin tarihe tabi olduğu bir kez daha ortaya konmuştu. Dil Kurultayı’ndaki tartışmalar sırasında, dilde sadeleşme hareketinin savunucularından emektar gazeteci Hüseyin Cahit Yalçın, Türkçe’nin geçen yarım yüzyıl zarfında hatırı sayılır ölçüde sade ve kullanışlı bir dil haline geldiğini ve artık kendi doğal gelişme seyrine terk edilmesi gerektiğini ileri sürdü. Bu fikirler, dil reformu konusundaki coşkuları ancak dilbilim ve tarih konusundaki cehaletleriyle boy ölçüşebilen yeni “Öz Türkçecilerin” sert eleştirilerine maruz kaldı. Kurultayın sonunda bir Türk Dili Tetkik Cemiyeti kuruldu. Atatürk’ün mirasının bir kısmını bıraktığı bu kurum daha sonra Türk Dil Kurumu adını aldı ve yabancı sözcüklerin dilden temizlenerek yeni sözcüklerin türetilmesi gibi bir dizi sorumluluk üstlendi. Atatürk yaşarken oluşturulan diğer kurumların aksine Türk Dil Kurumu bir devlet kurumu değil özel (özerk) kurumdu. (Bu durum diğerlerine göre nispeten daha düşük bir statüye sahip olduğunun göstergesidir.)</p>
				<p class="e-paragraf">Dilin tarihe tabi kılınıp her ikisinin Cumhuriyet rejimi tarafından Türk millî kimliği ve bilincini güçlendirmek için kullanıldığının en bariz kanıtı Güneş-Dil Teorisi’nin doğuşuydu.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-124" id="footnote-203-124-backlink">124</a></span> Bu kurgusal teoriye göre dillerin kaynağı doğayı yansıtan sözcüklerdi. Güneş bunların temel kaynağıydı ve yansıma yoluyla ilk dilin Orta Asya’da doğmasını sağladı. Dolayısıyla ilk dil Türkçe’ydi. Güneşe verilen ilk isim Türkçe’de temel bir hece olan “ağ” idi. Ayrıca Dor medeniyetinin de Türk olduğu iddia ediliyordu. (“Dor-tor” Türk kabilelerinden birinin ismiydi ve “doruk” Türkçede zirve demekti.) Bu teorinin amacı Türkleri dünya medeniyetine büyük katkılar yapmış bir millet olarak göstererek Türklerin ulusal egosunu şişirmek ve pek az bilgi sahibi oldukları İslam öncesi dillerden (Göktürk, Uygur vb…) sözcükler alarak yeni bir ulusal dil yaratılmasına ikna etmekti. </p>
				<p class="e-paragraf">Devletin dil devrimi hakkındaki görüşleri en azından iki siyasal-ideolojik kaygı tarafından koşullandı. Birincisi, 1930’ların sonunda ve bilhassa Atatürk’ün ölümünden sonra (1938) din karşıtı eğilimler kazanan laiklik anlayışıydı. Laikliğin bu yorumu dil ve kültürü maddi güçlerin özel bir ürünü olarak gören bazı dil devrimi savunucularının (özellikle Millî Eğitim Bakanlığındaki bir grubun) pozisyonunu dolaylı olarak güçlendirmekteydi. İkincisiyse Türklerin hem siyaset hem dil alanında (Arapça ve Farsça sözcükler de dahil olmak üzere) yabancı olan her şeye bağımlılıktan kurtulması gerektiğini savunan tam bağımsızlık anlayışıydı. Bu, bir dereceye kadar, 1930’ların sonunda iktidarı ele geçiren bürokratik-entelektüel elitin benimsediği materyalist milliyetçilikten kaynaklanan zenofobik ve izolasyonist bir görüştü. Tek parti sistemi bütün devlet iktidarını emri altına aldı ve çoğu zaman totaliter anlayışın aşırılıklarını reformizm iddialarıyla meşrulaştırmasına izin verdi. Türk milliyetçiliği adına Arapça ve Farsça sözcükleri dilden temizleyen kişiler Fransızca’dan yoğun biçimde sözcük almaktan çekinmediler. Yönetici elit kendisinin halkçı olduğu iddiasındaydı ama hiç tereddüt etmeden halkın dilini yok edebiliyordu.</p>
				<p class="e-paragraf">İkinci Dünya Savaşı’ndan hemen sonra hükümet büyük bir dil reformu kampanyasına girişti. Daha 1941 yılında düzenlenen bir kurultayda yeni devlet başkanı ve öz Türkçe taraftarı İsmet İnönü bu tip bir kampanyanın savunuculuğunu yapmıştı. Türkçe’ye yerleşmiş ve tamamen asimile olmuş Arapça ve Farsça sözcükler tamamen temizlenerek yerlerine tercihen İslam öncesi Türkçe’den alınan sözcükler getirildi veya Türkçe köklere pek de önem vermeksizin yeni sözcükler icat edildi. En güzel örnek 1945’te “Türkçeye çevrilen Anayasa” idi. Anayasanın önceki karşılığı Arapça kökenli Teşkilat-ı Esasiye veya Türkçeleşmiş haliyle Esas Teşkilat Kanunu idi. Bunun yerine Anayasa sözcüğü icat edildi.<span class="dipnotno" style="font-size:0.63em;" xml:lang="tr-TR">13</span> Yasa sözcüğü daha anayasa diye bir kavram ortada yokken Türkler ve Moğollar tarafından 8. yüzyılda kullanılmaktaydı. 1876’dan 1937’ye kadar kabul edilen ve değiştirilen bütün anayasalar Arapça sözcüklerle isimlendirilmişti. Yeni dil reformunun amacı dilin “Türkleşmesi” veya “özleşmesi” olarak tanımlanıyordu, hâlbuki geçmişte tek amaç “sadeleşme” idi. Bu amaç uğruna evrensel kabul görmüş bilimsel sözcükler bile (örneğin oksijen gibi) resmen reddedilerek yerlerine öz Türkçe karşılıkları getirildi. (Ancak bu girişim başarısız oldu.) Bütün dil devrimi faaliyetleri geçmişin aksine devlet tarafından yürütülmekteydi. Hâlbuki 1870-1918 yılları arasındaki dil tartışmaları devletin müdahalesi olmaksızın tam bir özgürlük içinde yürütülmüştü. </p>
				<p class="e-paragraf">1918 öncesindeki dil tartışmaları hem elitler hem de kentli alt sınıflar tarafından anlaşılan kullanışlı bir dilin ortaya çıkmasını sağlamıştı. Bu, gerçekten de özü gereği halkçı bir hareketti ve kitlelerle üst sınıflar arasındaki mesafeyi kapamayı amaçlıyordu. 1940’dan sonraki dil reformları ise iki grubun dili arasında yeni ve daha keskin bir ayrım yarattı. Neyse ki iletişim araçlarının uydurma sözcükleri tamamen benimseme ve kullanmayı başaramaması reformun etkilerini hafifletti. Ne var ki Uygur, Çağatay ve Osmanlı dönemlerinin büyük bir kısmının karakteristik özelliği olan dilde ikilik, bu kez milliyetçilik ve reformculuk adına meşrulaştırılarak, yeniden ortaya çıktı. Siyasal elitler yeni ve “sihirli” dillerinin sağladığı güçle pekiştirdikleri bilginin tek sahibi oldukları iddiası aracılığıyla saygınlık kazanmak ve böylece kararlarına itaat edilmesini sağlamak için kendilerini halktan ayırmak durumunda kaldılar. </p>
				<p class="e-paragraf">Aslında 1930’ların ortalarında başlayan dil devrimi, devletin gücünü elinde tutan ve sahip olduğu otoriteyi modernleşmenin ve reformların savunucu olduğu iddiasıyla meşrulaştıran bir yönetici elitin doğuşunu haber vermekteydi. Yine de resmî eğitimin yaygınlaştırılması sayesinde dil ülkenin her yanına yayıldı ve okuryazarlıktaki tedrici artışa bağlı olarak daha da güç kazandı. Bu sırada Türk Dil Kurumu bir şekilde dil devrimini destekleyen ve taçlandıran büyük bir Türkçe Sözlük hazırladı. Aynı şekilde Osmanlıca-Türkçe Lugat (veya sözlük) gibi tuhaf isimler taşıyan çok sayıda başka sözlük de yayımlandı. Artık bırakın 19. yüzyıl yazarlarını 1920’lerin Cumhuriyet liderlerinin yazdıklarını okumak için bile bu sözlüklere başvurmak gerekiyordu. Yapıtları klasik olarak kabul edilen Reşat Nuri Güntekin gibi yerleşmiş yazar ve romancılar, 1920’lerde yayımlanan eski romanlarını, yeni kuşaklar okuyabilsin diye yeni dilde yeniden yazmak zorunda kaldılar. </p>
				<p class="e-paragraf">Siyasal rejim liberalleşip muhalefet partileri oluşmaya başlar başlamaz Türk Dil Kurumu’na ve Dil Devrimi’ne karşı muhalefet coşkulu bir şekilde zincirlerinden boşandı. 1946’da milliyetçi-İslamcı görüşleri temsil eden Muallimler Birliği ile siyaseten liberal kültürel olarak muhafazakâr bir kuruluş olan Hür Fikirleri Yayma Cemiyeti kendi dil kurultaylarını düzenlediler ve 1940’lardaki özleşme çabalarının yapaylığına ve aşırılıklarına karşı çıktılar. Dil Devrimi’nin savunucularıyla karşıtları arasında siyasal eğilimlerin bir dereceye kadar lekelediği ateşli tartışmalar yaşandı ve bunlar gazete, dergi ve kitaplarda kendilerine geniş yer buldu. Rafa kaldırılan Güneş-Dil Teorisi’nin savunucularından biri olan eski Türk Dil Kurumu Genel Sekreteri Hasan Reşit Tankut’a göre, yeni türetilen sözcüklere alışmak için kişi “öncelikle yenilik ve ilerlemeye inanmalı ve yeniye adapte olmak için gereken fedakarlığı göstermeli” idi. Ayrıca “dil devrimiyle ilgili tartışmalar aslında içinde siyasal görüşlerin formüle edildiği ve propagandasının yapıldığı bir kılıf”tan başka bir şey değildi.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-125" id="footnote-203-125-backlink">125</a></span> </p>
				<p class="e-paragraf">Demokrat Parti’nin 1950’de iktidara gelmesiyle birlikte dil reformunda ılımlı bir çizgi izlenmeye başladı ve bu tutum 1960’ların başlarına kadar sürdü. Ne var ki Türk Dil Kurumu sadece dil çalışmalarıyla ilgilenen bir bilimsel kuruluş olmaya razı olmadı. Politika oluşturan ve bunları yürürlüğe sokan bir kuruluş olarak kalmakta ısrar etti ve gerek laik milliyetçiler üzerindeki dolaylı etkisi gerekse daha sonradan sol radikaller ve 1960-1980 arası iktidar olan CHP hükümetleri üzerindeki nüfuzu nedeniyle bunu az çok başardı da. Buna karşın 1945’te Anayasayı “Türkçeye” çevirmekte kullanılan terminoloji, bir kısım yeni sözcükler kullanımda kalsa da eski sözcüklerle değiştirildi. </p>
				<p class="e-paragraf">1923’ten 1950’ye kadar elitist düzenin bayrağını taşıyan CHP’nin sosyalizme yönelmesi ve baş rakibi Adalet Partisi’ni kapitalist ve muhafazakâr olmakla suçlamasıyla birlikte (Adalet Partisi’nin selefi Demokrat Parti’yi de İslamcı ve gerici olmakla suçlamıştı) dil tartışması 1965’ten sonra yeniden alevlendi. 1965’te CHP “ortanın solu” ismini verdiği bir ideolojiyi benimseyerek eski aşırı laik siyasetini terk etmişti. Besbelli ki parti kendisine yakıştırdığı değişim ve reformun partisi imajını sürdürmek istiyordu. Türk Dil Kurumu’nun yaklaşık 900 üyesinin ezici çoğunluğu CHP üyesi veya destekçisiydi. Konu büyük ölçüde siyasal nitelik kazandığından aydınların dil devrimi karşısındaki tutumları da parti çizgilerine göre şekilleniyordu.</p>
				<p class="e-paragraf">Dil devriminin 1960’ların sonundaki versiyonu dilde özleşme veya bir Öz Türkçe yaratma kampanyası niteliğindeydi. Muhalifler Türk Dil Kurumu’nu Atatürk’ün Arapça ve Farsça sözcükleri sadece hukuk ve idare literatüründen temizlemek istediğini ve Dil Kurumu’nun belli başlı kaynaklarını objektif dil çalışmalarına tahsis ettiğini görmezden gelmekle suçluyordu. Onlara göre Türk Dil Kurumu Türkçe fonetiğine hiç uymayan uydurma sözcükler benimseyerek Türk dilinin sentaksını değiştiriyor, böylece onu 900 yıllık köklerinden koparıyordu. Sonuç Türkiye Türklerinin diğer Türklerin dilini anlayamaz hale gelmeleriydi. Neo-reformistler ayrıca derin sembolik ve psikolojik anlamlara sahip hürriyet ve millet gibi yerleşmiş sözcükleri yok edip bunların yerine özgürlük ve ulus gibi anlamsız sözcükler getirerek (birincisi tamamen yapay olarak oluşturulmuş bir sözcüktü, ikincisiyse eski Moğol-Türk dilinden alınmıştı) Türkleri kendi tarih ve kültürlerinden koparmakla suçlanıyorlardı.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-126" id="footnote-203-126-backlink">126</a></span> Kurumun bazı üyeleri ki aralarında tanınmış dilbilimciler ve edebiyat eleştirmenleri de vardı, dil konusundaki aşırı-özleştirmeci görüşleri eleştirdikleri için ya istifa ettiler ya da kovuldular. Aslında Türk Dil Kurumu, bir kısmının Türkiye’nin millî birliğini zayıflatarak Türkiye Türkleriyle diğer Türkler arasındaki bütün bağları yok etmeye yönelik kötü niyetler taşıdığından şüphelenilen aşırı solcuların etkisine düşmüş olmakla suçlanıyordu. Türk Dil Kurumu’nu daha ılımlı bir şekilde eleştirenlerse dil devrimi fikrini kabul etmekle birlikte bununla hedeflenenlerin çoktan başarılmış olduğunu ve artık müdahaleden vazgeçilerek dilin kendi haline bırakılması gerektiğini savunuyorlardı. </p>
				<p class="e-paragraf">Reformcular görüşlerini hali vakti yerinde olan Türk Dil Kurumu’nun eski dergisi Türk Dili’nde ifade etmekteydi. Onlara göre saldırılar, her tür yenilik ve değişime karşı olan reform ve devrim karşıtı muhafazakâr ve gericilerden ve geleneksel kurallara sıkı sıkıya bağlı kaldıkları için yeni ve alışılmadık kavramları ifade etmek için yaratılan sözcük ve ifadeleri bir türlü kabul edemeyen dilbilimcilerden gelmekteydi. Otantik bir Türk diline ihtiyaç vardı. Mevcut safha Türkçe’nin uzun evrim zincirinde bir halkadan ibaretti ve Türkçe kendi kendine yeterli ve bütün nesne, kavram ve duyguları ifade etmeye muktedir bir dil haline geldiğinde ortadan kalkacaktı. Son olarak dil devrimi savunularına göre kendileri bir ulusal dil yaratmak için mücadele eden gerçek vatanseverlerdi, gerçek bir Türkçe sevgisinden yoksun olan muhalifleriyse bütün yeniliklere karşı çıkıyorlardı. Dil devriminin başlangıcından beri yaklaşık 3 000 yeni sözcüğün yürürlüğe sokulduğu iddia ediliyordu. (Bunların 1200 tanesi sıradan sözlüğe girmişti.)<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-127" id="footnote-203-127-backlink">127</a></span></p>
				<p class="e-paragraf">1978’de CHP iktidara gelip “Öz Türkçe” davasının ateşli savunucusu Bülent Ecevit başbakan olduğunda, devlet televizyonu ve radyolar bu Öz Türkçeyi kullanmaya başladı. Bu durumun yarattığı coşku ancak 1979’da Ecevit’in istifa edip Süleyman Demirel’in başbakan olması ve eski konuşma dilinin yeniden yürürlüğe konmasıyla yatıştı. Eylül 1980’de ordunun yönetime el koymasından sonra dil konusunda istikrarı bozacak bir şey olmadı. Resmî olarak doğrulanmayan bilgilere göre ordu benzer nitelikteki diğer kuruluşlarla birlikte Türk Dil Kurumu’nu da yakında kurulacak bir Türk Bilimler Akademisi’nin içine yerleştirmeyi planlamaktadır. Gerçekten de bu devlet destekli dil devriminin sonuna işaret ediyor olabilir.</p>
				<p class="e-2baslik">6. SONUÇLAR</p>
				<p class="e-paragraf">Türkiye’de dil devrimiyle ilgili tartışmaların dilbilimin sınırlarını aşan belirgin siyasal ve ideolojik anlamlar kazandığı gayet açıktır. Bu tartışmalara katılanların bir kısmı bu alanda bir otorite olarak konuşmalarına yetecek dil eğitimine sahip değildir ve bunların ileri sürdüğü argümanlar çoğu zaman ustalıkla kotarılmış fabrikasyonlardan ibarettir. Gerçek şu ki radikal solcular anlaşılmaz ve gülünç hale gelecek ölçüde “Öz Türkçe” kullanmaktadır, buna karşılık ultra-sağcılar Türkçeleşmiş Arapça sözcükleri kullanmak için özel bir çaba sarf etmekte, yeni bir Osmanlıcılar kuşağı da 19. yüzyılın dilini tercih etmektedir. Sıradan vatandaşlar, biri topyekûn bir devrimci değişim uğruna beslenen ütopik hayallere diğeri geçmişteki bir “altın çağ”a duyulan romantik özlemlere dayanan bu iki Türkçe versiyonunun savunucuları tarafından kullanılan dili bırakın kullanmayı anlamamaktadır bile. Türklerin ezici çoğunluğu bu konuda orta yolcudur ve konuşma diliyle yeni türetilen sözcüklerin, Arapça, Farsça sözcüklerle İngilizce ve Fransızca sözcüklerin çoğu zaman bir arada kullanıldığı bir dili tercih etmektedir. Örneğin aynı kavramı ifade etmek için yeni Türkçe “ilginç”, Fransızcadan adapte edilen “enteresan” ve yarısı Arapça olan “alaka çekici” ifadeleri genellikle birbirlerinin yerine kullanılmaktadır. Otomobil parçalarıyla ilgili terimler genellikle Fransızcadır, futbol terimleriyse İngilizce. Konuşma dilindeki neredeyse bütün sözcükler aynı anlama sahip üç veya dört farklı sözcükle ifade edilebilir. Bazı durumlarda yeni bir kavramı ifade etmek için oluşturulduğu varsayılan yeni sözcükler spesifik nüansları ifade etmek için eski karşılıklarıyla birlikte kullanılır. Örneğin “durum” ve “vaziyet” aynı anlama gelmesine karşın hem genel hem özel bir durumu ifade etmek için, gereksiz görünen bir ifade tercih edilerek “durum vaziyeti” de kullanılabilmektedir.</p>
				<p class="e-paragraf">Ilımlı, gerçekten nesnel ve iyi yetişmiş dil bilimcilerin yanı sıra birçok tarafsız yabancı bilim adamı da Türkiye’de dil devriminin gerekli olduğu ve bir dereceye kadar devlet müdahalesinin kaçınılmaz göründüğü konusunda hem fikirdir. Ne var ki onlara göre bu çabalar doğrudan devlet veya ideolojik gruplar tarafından yürütülmemelidir.<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-128" id="footnote-203-128-backlink">128</a></span> Bu bilim adamları dil üzerinde bu şekilde oyun oynanmasının önceki dil reformu hareketleriyle bariz bir şekilde çeliştiğine ve yeni sözcükler icat edilmesinin çoğu zaman dilbilim kurallarını ve Türkçe’nin kendi sözcük oluşturma kalıplarını ihlal ettiğine işaret etmektedirler. Bizzat Atatürk’ün konuşmalarının (Nutuk) bile günümüz Türkçesi’ne “tercüme edilmek” zorunda kalması tarihin bir cilvesidir. (Kitabın başlığının altında “tercüme eden” yerine “bugünkü dile aktaran” ifadesi kullanılmaktadır. Zira bir kitabın yayımlandıktan 30-40 yıl kadar sonra aynı dile tercüme edilmesi oldukça garip görünecektir.)<span class="dipnotno" style="font-size:0.63em;" xml:lang="tr-TR"><a class="footnote-link" href="#footnote-203-129" id="footnote-203-129-backlink">129</a></span> Anne-babaların çocuklarının dilini anlamakta güçlük çekiyor oluşu, 1923-1980 yılları arasında Türk tarihi ve toplumunu incelemek isteyen bir bilim adamının üç dil bilmek zorunda kalması, her kuşağın başka bir dil devriminden geçip kendi dilini yaratması sebebiyle önceki kuşağın dilini anlayamaması gibi yakınmalar belki biraz abartılmış olabilir ama bunların tümüyle mesnetsiz olduğu da söylenemez. Görünen o ki Türkiye’de kuşaklar arası uçurum, gerek dil farklılıkları gerekse 1970’lerde Türkiye’ye musallat olan yabancılaşma ve kimlik krizi sebebiyle daha da genişlemiş durumdadır. Bu durum bir bakıma hem dil devriminin sonucudur hem de onda ifadesini bulmaktadır. </p>
				<p class="e-paragraf">Yine de geçmişe dönüp nelerin başarılmış olduğuna bakıldığında insanın endişeleri azalıyor. Bugün, aşırı uçtakileri saymazsak, hem Türk halkının ezici çoğunluğu hem de aydınlar tarafından konuşulan ortak bir dil vardır. Gazeteler Türkiye’nin her tarafında oldukça yüksek bir okuryazarlık seviyesine sahip bir halk tarafından okunmaktadır. Gazetelerin dili köylüler ve kasabalılar tarafından okunabilen gündelik Türkçedir. Yabancı dillere de çevrilmekte olan zengin ve güzel bir modern edebiyat oluşmuş ve düzyazı yüksek düzeyde bir sadelik ve etkinliğe ulaşmış durumdadır. Edebî Türkçe, bir grubu artık kullanılmayan söz ve kalıplarda diğeriyse yenilikçi anlayışta ustalaşmış iki uçtakileri saymazsak, geçmişin lafebeliğinden ve hantal stilistik süslemelerinden kurtulmuş durumdadır. Gerçekten de Türkçe öyle bir noktaya ulaşmıştır ki, artık düşünce ve duyguları birkaç on yıl önce düşünülemeyecek derecede net bir şekilde ve bir söz ekonomisi içerisinde ifade edebilecek yeterliliktedir. Dil Bilgisi kitapları, her çeşit sözlük, sentaks ve morfoloji üzerine dilbilimsel çalışmalar çok sayıdadır. Kısacası bütün bu gelişmelerin sonunda fiilen gerçek bir ulusal Türk dili ortaya çıkmıştır. Türkçe olağanüstü gelişme kapasitesine sahip bir dildir. Bu makalede Türkçe’nin çok zor badireler atlattığını ve bunlara direnç göstererek ayakta kalabildiğini göstermeye çalıştım. Umut edelim ki tam da yeniden kendine geldiği bugünlerde siyasal amaçlı bağnazların barbarca saldırıları karşısında da ayakta kalmayı başarabilsin. </p>
				<div class="footnotes">
					<div class="footnote">
						<p class="e-dipnot"><a class="footnote-anchor" href="#footnote-203-67-backlink" id="footnote-203-67">67</a><span class="char-style-override-1">	19-21 Mayıs 1976’da Princeton Üniversitesi’nde düzenlenen Ortadoğu Edebiyatları konulu konferansa sunulmak üzere hazırlanmıştır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-68-backlink" id="footnote-203-68">68</a><span class="char-style-override-1">	Bu ilginç konu hakkında ayrıntılı bilgi için bkz. P. N. Boratav, </span><span class="italik char-style-override-1" xml:lang="tr-TR">Halk Hikâyeleri</span><span class="char-style-override-1">, Ankara 1946, Mustafa N. Özön, </span><span class="italik char-style-override-1" xml:lang="tr-TR">Türkçe’de Roman</span><span class="char-style-override-1">, İstanbul 1936, Otto Spies, </span><span class="italik char-style-override-1" xml:lang="tr-TR">Turkische Volksbucher</span><span class="char-style-override-1">-Leipzig 1929. Öyle görünüyor ki daha önce bahsi geçen Seyrani ve Dertli gibi çok sayıda halk ozanı da kentli alt sınıflar arasında kabul gördü. Bkz. Osman Cemal Kaygılı, </span><span class="italik char-style-override-1" xml:lang="tr-TR">İstanbul’da Semai Kahveleri ve Meydan Şairleri</span><span class="char-style-override-1">, İstanbul, 1937. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-69-backlink" id="footnote-203-69">69</a><span class="char-style-override-1">	Bu dönemde ayrıca Emin Nihad (1872-75) da geleneksel anlatım biçimlerinden faydalanarak çağdaş yaşamdan alınmış problemleri tasvir etmek amacıyla kısa hikâyeler yazmaya girişti. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-70-backlink" id="footnote-203-70">70</a><span class="char-style-override-1">	Türkiye’de roman hakkında anlamlı söz söylemek ancak sosyal hareketlilik kalıplarını ve sosyal düzen içindeki dikotomiyi derinlemesine incelemekle mümkündür. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-71-backlink" id="footnote-203-71">71</a><span class="char-style-override-1">4	Özön, s.324-30.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-72-backlink" id="footnote-203-72">72</a><span class="char-style-override-1">	Elbette ki bir edebiyat eleştirisi ekolü yaratmaya yönelik ciddi fakat başarısız çabalar olmadı değil. Örneğin Ebüzziya Tevfik Rodos’ta sürgündeyken (1879) edebiyat eleştirisine ilgi yaratmak amacıyla </span><span class="italik char-style-override-1" xml:lang="tr-TR">Numune-i Edebiyat-ı Osmaniye</span><span class="char-style-override-1"> isminde bir Türk nesri derlemesi yapmıştı. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-73-backlink" id="footnote-203-73">73</a><span class="char-style-override-1"/><span class="italik char-style-override-1" xml:lang="tr-TR">A History of Ottoman Poetry</span><span class="char-style-override-1">, Vol. V, London 1907, s.3.</span></p>
						<p class="e-dipnot"/>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-74-backlink" id="footnote-203-74">74</a><span class="char-style-override-1">	Bunun en güzel örneği yazarlık kariyerine şair, çevirmen ve gazeteci olarak başlayan eski Başbakan Bülent Ecevit’tir.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-75-backlink" id="footnote-203-75">75</a><span class="char-style-override-1">	Ömer Seyfeddin’le ilgili daha ayrıntılı değerlendirmeler için bu kitapta yer alan Ömer Seyfeddin’le ilgili iki yazıya bakılabilir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-76-backlink" id="footnote-203-76">76</a><span class="char-style-override-1">	Kemal H. Karpat, “The People’s Houses in Turkey; Establishment and Growth,”, </span><span class="italik char-style-override-1" xml:lang="tr-TR">MEI</span><span class="char-style-override-1">, Kış-İlkbahar 1963</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-77-backlink" id="footnote-203-77">77</a><span class="char-style-override-1">	Bkz. Tahir Alangu, </span><span class="italik char-style-override-1" xml:lang="tr-TR">Cumhuriyet’ten Sonra Hikâye ve Roman, 1919-1930</span><span class="char-style-override-1">, İstanbul, 1959.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-78-backlink" id="footnote-203-78">78</a><span class="char-style-override-1">	Orijinali için bkz. “Social Environment and Literature: The Young Turks Era in the Literary Works of Omer Seyfeddin”, </span><span class="italik char-style-override-1" xml:lang="tr-TR">Islamic World</span><span class="char-style-override-1">, s.69-94, Clifford Edmund Bosworth editörlüğünde Bernard Lewis Onuruna Makaleler, Darwin Press, Princeton, New Jersey, 1989.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-79-backlink" id="footnote-203-79">79</a><span class="char-style-override-1">	</span><span class="char-style-override-1">Ömer Seyfeddin’in hayatı ve dönemin olayları hakkında en iyi çalışma Tahir Alangu’ya aittir. Bkz. </span><span class="italik char-style-override-1" xml:lang="tr-TR">Ömer Seyfeddin: Ülkücü Bir Yazarın Romanı</span><span class="char-style-override-1">, İstanbul 1968. Ayrıca arkadaşı, destekçisi ve Selanik kökenli milliyetçi dergi </span><span class="italik char-style-override-1" xml:lang="tr-TR">Genç Kalemler</span><span class="char-style-override-1">’in yayıncısı Ali Canip (Yöntem) </span><span class="italik char-style-override-1" xml:lang="tr-TR">Ömer Seyfettin, Hayatı ve Eserleri</span><span class="char-style-override-1"> (İstanbul, 1935) adlı kitabında yazar hakkında ilk elden edinilmiş temel bilgiler sunmaktadır. Bu çalışmanın yeni ve genişletilmiş bir versiyonu </span><span class="char-style-override-1">İstanbul’da 1947’de yayımlanmıştır. Diğer faydalı eserler şunlardır: Hilmi Yücebaş, </span><span class="italik char-style-override-1" xml:lang="tr-TR">Ömer Seyfettin, Hayatı, Hatıraları, Şiirleri</span><span class="char-style-override-1"> (İstanbul, 1960); Hikmet Dizdaroğlu, </span><span class="italik char-style-override-1" xml:lang="tr-TR">Ömer Seyfettin</span><span class="char-style-override-1"> (Ankara, 1964); Yaşar Nabi, </span><span class="italik char-style-override-1" xml:lang="tr-TR">Ömer Seyfettin</span><span class="char-style-override-1"> (İstanbul, 1961). Bu konuda iyi bir araştırma için bkz. Otto Spies, </span><span class="italik char-style-override-1" xml:lang="tr-TR">Die Türkishche Prosaliteratur der Gegenwart</span><span class="char-style-override-1"> (Leipzig, 1943). Ayrıca İstanbul Üniversitesi Edebiyat Fakültesi’nde yapılmış faydalı tezler de vardır. Ömer Seyfeddin’e ilişkin kısa bir analiz için bkz. H.B. Paksoy, “Nationality and Religion: Three Observations from Ömer Seyfettin,” Central Asia Survey III, iii (1984), s.109-15. Diğer kaynaklar yukarıda gösterilmiştir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-80-backlink" id="footnote-203-80">80</a><span class="char-style-override-1">	Alaylı zabit ve mektepli zabit iki subay kategorisiydi. Birincisi erlikten yükselerek rütbelerini elde ediyor ve eski ordunun inatçı, azimli, sadık askerî ruhunu temsil ediyordu. Birlikler genellikle bu alaylı zabitleri çok severdi. Mütevazı sosyal kökenleri ve ordudaki devamlı hizmetleri onları adamlarına yaklaştırıyordu. Mektepli zabitler ise orduda en yüksek mevkilere gelme imkânı olan elitleri temsil ediyordu. İki grubu birbirinden ayıran sosyal ve mesleki nitelik eğitim düzeyiydi. 1908 Devriminden sonra alaylı zabitler emekli edildi. Bu karar ordunun “gerici” ayaklanmayı desteklemesinin başlıca sonuçlarından biriydi. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-81-backlink" id="footnote-203-81">81</a><span class="char-style-override-1">	Bu ifade Osmanlı toplumundaki sosyal farklılaşma kriterini anlamak açısından önemlidir. </span><span class="italik char-style-override-1" xml:lang="tr-TR">Avam</span><span class="char-style-override-1"> ve </span><span class="italik char-style-override-1" xml:lang="tr-TR">havas</span><span class="char-style-override-1"> sözcükleri sırasıyla “kitle” ve “elit” olarak tercüme edilebilir. Bununla birlikte </span><span class="italik char-style-override-1" xml:lang="tr-TR">havas</span><span class="char-style-override-1"> sözcüğünün gerçek anlamı “yüksek duygu ve düşüncelere sahip olan ve böyle bir dünyada yaşayan” </span><span class="italik char-style-override-1" xml:lang="tr-TR">avam</span><span class="char-style-override-1"> sözcüğününkiyse “daha aşağı seviyedeki duyular dünyasında yaşayanlar”dır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-82-backlink" id="footnote-203-82">82</a><span class="char-style-override-1">	İstanbul lehçesini Türkçenin temel lehçesi olarak kullanma fikri dönemin milliyetçi ideologu Ziya Gökalp’e aittir. Bununla amaçlanan millî birliği sağlamaktı ve ortak bir dil bu hedefe ulaşmanın temel bir koşulu sayılıyordu. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-83-backlink" id="footnote-203-83">83</a><span class="char-style-override-1">	1908’den sonra Türk milliyetçiliği yükselirken halk kültürünün temsilcileri olarak saz şairleri de önem kazandı. Aslında bunlar çoğu zaman mahalli temalar üzerinde duran kendi halinde ozanlardı. Bununla birlikte kimi yazarlar, halk şairleri üzerine çalışan tarihçi Fuat Köprülü’nün de etkisiyle onların tarzını taklit etmeye başladılar.</span></p>
						<p class="e-dipnot"/>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-84-backlink" id="footnote-203-84">84</a><span class="char-style-override-1">	Burada on dokuzuncu yüzyılda mistik şair Şeyh Galip’in ekolünden etkilenerek dinî (sufi) şiir geleneğini sürdürmeye çabalayan bir grup şair kastedilmektedir. 18. ve 19. yüzyıllarda bu şiir mistik dervişlerin yaşadığı tekkelerde söylenmekteydi. Ne var ki bu sonraki hedonist mistiklerle eski mistikler arasında pek bir ilişki yoktur. </span></p>
						<p class="e-dipnot"/>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-85-backlink" id="footnote-203-85">85</a><span class="char-style-override-1">	Bunlar 19. yüzyılda yaşamış, sosyal sorunlardan kaçan, kötümser bohem şairlerdi ve şiirlerinde şarap içmenin verdiği maddi zevkleri yüceltirlerdi. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-86-backlink" id="footnote-203-86">86</a><span class="char-style-override-1">	Ömer Seyfeddin’in edebî külliyatı ilk kez 1938’den başlayarak Muallim Ahmet Halit Yaşaroğlu (İstanbul’da bir yayınevi) tarafından dokuz cilt halinde yayınlandı: I. </span><span class="italik char-style-override-1" xml:lang="tr-TR">İlk Düşen Ak</span><span class="char-style-override-1">, II. </span><span class="italik char-style-override-1" xml:lang="tr-TR">Yüksek Ökçeler</span><span class="char-style-override-1">, III. </span><span class="italik char-style-override-1" xml:lang="tr-TR">Bomba</span><span class="char-style-override-1">, IV. </span><span class="italik char-style-override-1" xml:lang="tr-TR">Gizli Mabet</span><span class="char-style-override-1">, V. </span><span class="italik char-style-override-1" xml:lang="tr-TR">Asilzadeler</span><span class="char-style-override-1">, VI. </span><span class="italik char-style-override-1" xml:lang="tr-TR">Bahar ve Kelebekler</span><span class="char-style-override-1">, VII.</span><span class="italik char-style-override-1" xml:lang="tr-TR"> Beyaz Lale</span><span class="char-style-override-1">, VIII. </span><span class="italik char-style-override-1" xml:lang="tr-TR">Mahçupluk İmtihanı</span><span class="char-style-override-1">, IX. </span><span class="italik char-style-override-1" xml:lang="tr-TR">Tarih Ezeli Bir Tekerrürdür</span><span class="char-style-override-1">. Bunlar, 1958’den sonra Şerif Hulusi yönetiminde aynı yayınevi tarafından gözden geçirilmiş ve açıklamalı bir edisyon biçiminde yeniden yayımlandı. Aslında 1958 edisyonu altıncı baskıydı, yalnız seriye Nokta isimli bir onuncu cilt eklenmişti. Yeni keşfedilmiş hikâyeleri de içeren en iyi edisyon Tahir Alangu tarafından yayına hazırlandı. Yeni dizi 1962’den sonra İstanbul’da Rafet Zaimler yayınevi tarafından yayınlandı. Bu son dizi içlerinde en iyi düzenlenmiş olanı değilse bile en kapsamlı olanıydı. Dizi şu başlıkları taşıyordu: I. </span><span class="italik char-style-override-1" xml:lang="tr-TR">Bomba</span><span class="char-style-override-1">, II. </span><span class="italik char-style-override-1" xml:lang="tr-TR">Beyaz Lale</span><span class="char-style-override-1">, III. İ</span><span class="italik char-style-override-1" xml:lang="tr-TR">lk Düşen Ak</span><span class="char-style-override-1">, IV. </span><span class="italik char-style-override-1" xml:lang="tr-TR">Yüksek Ökçeler</span><span class="char-style-override-1">, V. </span><span class="italik char-style-override-1" xml:lang="tr-TR">Eski Kahramanlar</span><span class="char-style-override-1">, VI. </span><span class="italik char-style-override-1" xml:lang="tr-TR">Gizli Mabet</span><span class="char-style-override-1">, VII. </span><span class="italik char-style-override-1" xml:lang="tr-TR">Bahar ve Kelebekler</span><span class="char-style-override-1">, VIII. </span><span class="italik char-style-override-1" xml:lang="tr-TR">Efruz Bey</span><span class="char-style-override-1">, IX. </span><span class="italik char-style-override-1" xml:lang="tr-TR">Falaka</span><span class="char-style-override-1">, X. </span><span class="italik char-style-override-1" xml:lang="tr-TR">Mahçupluk</span><span class="char-style-override-1"> </span><span class="italik char-style-override-1" xml:lang="tr-TR">İmtihanı</span><span class="char-style-override-1">, XI. </span><span class="italik char-style-override-1" xml:lang="tr-TR">Aşk Dalgası</span><span class="char-style-override-1">.</span></p>
						<p class="e-dipnot"><span class="char-style-override-1">	Bunlara ek olarak Ömer Seyfeddin 1913 yılında genellikle bir roman olduğu söylenen </span><span class="italik char-style-override-1" xml:lang="tr-TR">Ashab-ı Kehfimiz</span><span class="char-style-override-1"> isimli bir sosyopolitik hikâye; 1914 yılında </span><span class="italik char-style-override-1" xml:lang="tr-TR">Yarınki Turan Devleti</span><span class="char-style-override-1"> isimli bir Turancı risale (ilk kez 1914 yılında yayınlanan bu risale 1958’de N. Sencetr tarafından tekrar basıldı.) ve bir dizi bitmemiş eser daha kaleme aldı. Ömer Seyfeddin’in eserleri için bkz. Alangu edisyonu s. 535-44 ve Dizdaroğlu’nun biyografisi, s.32-36.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-87-backlink" id="footnote-203-87">87</a><span class="char-style-override-1">	Bu hikâyenin bir de alt başlığı vardır: “Gençliğini Make-donya’da Geçirmiş Yaşlı Bir Subayın Hatıra Defterinden”</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-88-backlink" id="footnote-203-88">88</a><span class="char-style-override-1">	Ömer Seyfeddin </span><span class="italik char-style-override-1" xml:lang="tr-TR">Piç</span><span class="char-style-override-1"> isimli başka bir hikâyesinde de Türk annesinin bir Fransız’la gayrımeşru ilişkisinden doğmuş olduğunu keşfetmekten mutluluk duyan bir Türk’ü anlatır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-89-backlink" id="footnote-203-89">89</a><span class="char-style-override-1">	Bu biyografik hikâyenin hangi tarihte yayımlandığına ilişkin hiçbir kesin bilgiye sahip değiliz. Ömer Seyfeddin’in milliyetçilikle ilgili ilk fikirlerinin Turancılığın ve soy ve kan bağının birlik oluşturan bağlar olduğu fikrinin etkisinde olduğu ifade edilmelidir. Seyfeddin 1914’ten sonra bu fikirleri aşamalı olarak terk etti. 1911 gibi erken bir tarihte </span><span class="italik char-style-override-1" xml:lang="tr-TR">Genç Kalemler</span><span class="char-style-override-1"> dergisinde </span><span class="italik char-style-override-1" xml:lang="tr-TR">Yeni Lisan</span><span class="char-style-override-1"> isminde bir makale yazmıştı. Burada gençlere şu çağrıyı yapıyordu: “Muzafferiyet intizam ve terakkinindir…Terakki ise ilmin, fennin, edebiyatın hepimizin arasında intişarına vâbestedir. Ve bunları neşr için evvela lazım olan millî ve umumi bir lisandır. Millî ve tabii bir lisan olmazsa ilim, fen, edebiyat gene bugünkü gibi bir muamma halinde kalacaktır….zevk ve şehvet, riya ve temelluk mevzularına layık olan o süslü lisanı, eski lisanı, beş asırlık bir mantıksızlığın, bir tuhaflığın doğurduğu dünkülerin lisanını terk edelim. Esaslarıyla, kaideleriyle yaşayacak olan Türkçemizi yazalım.” Alangu edisyonu, s.170 ve Dizdaroğlu, op. Cit. S.48-50) </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-90-backlink" id="footnote-203-90">90</a><span class="char-style-override-1">	1915’te Ömer Seyfeddin bir grup başka yazarla birlikte Çanakkale savaş meydanını ziyaret etti. Alan Moorehead’in </span><span class="italik char-style-override-1" xml:lang="tr-TR">Gallipoli</span><span class="char-style-override-1"> (New York, 1956) isimli eseri, yakınlarda daha iyi bakış açıları sunan çalışmalar yapılmış olsa da Çanakkale Savaşı konusunda en meşhur popüler anlatıdır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-91-backlink" id="footnote-203-91">91</a><span class="char-style-override-1">	Bu hikâyede ifade edilen fikirler başka yerlerde de karşımıza çıkmaktadır. “Millet esas olarak tek bir dile sahiptir. Ümmet ise ortak bir dine fakat farklı dillere sahiptir. Örneğin Araplar ve Türkler bir ümmet oluştururlar. Birinin dili Arapça diğerinin Türkçedir. Osmanlı bir milletin değil devletin adıdır. Osmanlıcılık milliyetçilik olmadığından Osmanlıca diye bir dilden de söz edilemez.” (Bkz. Yöntem, 1947, ed. P.138.) </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-92-backlink" id="footnote-203-92">92</a><span class="char-style-override-1">	Ömer Seyfeddin’in hikâyelerinde çeşitli biçimlerde kendini tekrar eden bu tema </span><span class="italik char-style-override-1" xml:lang="tr-TR">alafranga</span><span class="char-style-override-1"> ve </span><span class="italik char-style-override-1" xml:lang="tr-TR">alaturka</span><span class="char-style-override-1">, </span><span class="italik char-style-override-1" xml:lang="tr-TR">modern</span><span class="char-style-override-1"> ve </span><span class="italik char-style-override-1" xml:lang="tr-TR">geleneksel</span><span class="char-style-override-1"> yaşam tarzları arasındaki karşıtlık şeklinde ortaya çıkar. Ömer Seyfeddin bu çatışmayı aile içindeki uyumu bozan ve mutsuzluk yaratan bir olgu olarak yansıtır (</span><span class="italik char-style-override-1" xml:lang="tr-TR">Nadan</span><span class="char-style-override-1">). Kültürel yabancılaşmaya yönelik bu aşırı tutumun kişisel bir sebebi Ömer Seyfeddin’in başından geçen boşanma hadisesi olabilir. Öyle görünmektedir ki Ömer Seyfeddin’in karısı modern yaşam tarzlarından aşırı derecede hoşlanmakta, Ömer Seyfeddin ise modernliğin özüyle ilgilenmektedir. </span><span class="italik char-style-override-1" xml:lang="tr-TR">Nadan</span><span class="char-style-override-1"> karı-koca arasında farklı modernlik anlayışlarından kaynaklanan çatışmaları sergileyen muhteşem bir hikâyedir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-93-backlink" id="footnote-203-93">93</a><span class="char-style-override-1">	Bu hikâyedeki kahramanın “filozof” olarak bilinen Rıza Tevfik olduğu kolaylıkla teşhis edilebilir. İttihat ve Terakki’nin belli başlı muhaliflerinden biri olan Rıza Tevfik millî kurtuluş savaşı sırasında da milliyetçilere muhalif oldu. Kurtuluştan sonra sürgün edildi, ancak hayatının son yıllarında Türkiye’ye döndü. Hatıraları için bkz. </span><span class="italik char-style-override-1" xml:lang="tr-TR">Serabı Ömrüm</span><span class="char-style-override-1"> (İstanbul, 1949)</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-94-backlink" id="footnote-203-94">94</a><span class="char-style-override-1">	Gerçekten de 1915’te ve daha sonra 1917’de iktidardaki İttihat ve Terakki, subayların ve askerlerin vatanseverlik duygularını canlandırmak için edebî destanlara başvurmayı gerekli buldu. Hükümet yanlısı </span><span class="italik char-style-override-1" xml:lang="tr-TR">Tanin</span><span class="char-style-override-1"> gazetesi Fransızların ve Almanların kendi vatandaşlarının cesaret ve fedakârlıklarını artırmak için edebiyattan kapsamlı bir şekilde faydalandıklarına işaret ediyordu. Hâlbuki Tanin’in şikâyet ettiği üzere Türk yazarları bu tip bir literatür yaratacak kadar milliyetçi değillerdi. Alangu edisyonunda yeniden yayımlanan makaleye bakınız. (s.350-51) Ömer Seyfeddin konuları Osmanlı tarihinden alınmış yirmiden fazla hikâye yazarak bu çağrıya cevap verdi. Bazı hikâyelerinde kaynak olarak ideolojik görüşleri kendisininkilerle uyumlu olan Naima (1655-1718) ve Peçevi (1574-1651) tarihlerinden faydalandı. Hatta hikâyelerden biri (</span><span class="italik char-style-override-1" xml:lang="tr-TR">Baş Vermeyen Şehit</span><span class="char-style-override-1">) neredeyse tamamen Peçevi Tarihi’nden alınmıştı (İstanbul, 1847, 356-67, 358-63) 16. yüzyılın olaylarını anlatan Peçevi Tarihi bir dizi efsane içerir. Ömer Seyfeddin’in tarihsel konularla ilgili hikâyeleri </span><span class="italik char-style-override-1" xml:lang="tr-TR">Eski Kahramanlar</span><span class="char-style-override-1"> adında bir kitapta toplanmıştır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-95-backlink" id="footnote-203-95">95</a><span class="char-style-override-1">	Millî direniş hareketi 1918’in ikinci yarısında başladı. Söz konusu hikâye ise </span><span class="italik char-style-override-1" xml:lang="tr-TR">Büyük Mecmua</span><span class="char-style-override-1">’da 31 Mart 1919’da yayımlandı. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-96-backlink" id="footnote-203-96">96</a><span class="char-style-override-1">	Efruz Bey romanının girişinde yazar kendisini teşhir ettiği için kahramanından şu şekilde özür diler: “Herkes seni –bizzat kendi kadar- tanır, Efruzcuğum! Bugün hiç kimse sana yabancı değildir; çünkü sen ‘hepimiz’ değilsin, değilsen bile ‘hepimizden bir parça’son…”</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-97-backlink" id="footnote-203-97">97</a><span class="char-style-override-1">	Bu çalışmada Şerif Hulusi’nin yayına hazırladığı versiyonu kullandık. Bkz. </span><span class="italik char-style-override-1" xml:lang="tr-TR">Asilzadeler Efruz Bey</span><span class="char-style-override-1"> (İstanbul, 1956-57) Efruz Bey serisini oluşturan altı hikâyedeki devamlılığa ilk dikkatleri çeken Pertev Naili Boratav olmuştu. Bizzat yazar, kendi orijinal duyurusunda sadece beş hikâyeden söz etmekteydi. Bkz. P.N. Boratav, </span><span class="italik char-style-override-1" xml:lang="tr-TR">Ömer Seyfeddin</span><span class="char-style-override-1">, </span><span class="italik char-style-override-1" xml:lang="tr-TR">Folklor ve Edebiyat</span><span class="char-style-override-1"> (Ankara, 1945), II, 171-81. Ayrıca bkz. </span><span class="italik char-style-override-1" xml:lang="tr-TR">Yurt ve Dünya</span><span class="char-style-override-1"> (Mart-Nisan 1942), s. 68-75. İlk hikâye 1919’da </span><span class="italik char-style-override-1" xml:lang="tr-TR">Vakit</span><span class="char-style-override-1"> gazetesinde, diğerleri yazarın ölümünden epey sonra 1926’da yayımlandı. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-98-backlink" id="footnote-203-98">98</a><span class="char-style-override-1">	Yedinci hikâye </span><span class="italik char-style-override-1" xml:lang="tr-TR">Sivrisinek</span><span class="char-style-override-1"> son editör Alangu tarafından eklenmiştir. Bu hikâye yazarın Efruz Bey hakkındaki nihai yargısını ihtiva eder. Hâlbuki yazarın görüşü önceki altı hikâyede apaçık ortadadır. Dolayısıyla daha didaktik yapıdaki </span><span class="italik char-style-override-1" xml:lang="tr-TR">Sivrisinek</span><span class="char-style-override-1"> diğerleri kadar değerli bir hikâye değildir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-99-backlink" id="footnote-203-99">99</a><span class="char-style-override-1">	Padişahın 1908 yazında Selanik’te ayaklanan subay ve aydınların taleplerini kabul ederek 1876 Anayasası’nı yeniden yürürlüğe koyması gerçekten tam da bu şekilde gerçekleşmiştir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-100-backlink" id="footnote-203-100">100</a><span class="char-style-override-1">	Devrime tanıklık edenler “hürriyetin” kim nasıl olmasını isterse o anlama geldiği konusunda hemfikirdir: Kişinin dilediğini yapması, İttihat ve Terakki’ye üye olmak vb… </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-101-backlink" id="footnote-203-101">101</a><span class="char-style-override-1">	Bu hikâyelerdeki kahramanların birçoğunun Ömer Sey-feddin’in çağdaşları olduğu rahatlıkla teşhis edilebilir. Örneğin burada bahsedilen prens Rusya’nın Kazan bölgesinde doğan ve gerçekten de aile ağacının on beş asır geriye kadar takip edilebileceğini iddia eden milliyetçi düşünür Yusuf Akçura’dır. Akçura “saf Türk” ekolünün temsilcisidir. Bu ekol, Kuzey Türkleri, yani Tatarlar ırksal saflıklarını korurken Osmanlı Türklerinin diğer ırklarla karışmış olduğunu ima etmekle suçlanmıştır. Cumhuriyet döneminde Yusuf Akçura birinci tarih ve dil kongrelerine yön veren belli başlı güçlerden biri olmuştur ki devletin dil ve tarih politikaları bu kongrelerde belirlenmiştir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-102-backlink" id="footnote-203-102">102</a><span class="char-style-override-1">	Ali Canip Yöntem’e göre bu hikâyedeki kahraman Ömer Seyfeddin’in en yakın arkadaşı Haşim Nahit’tir (Erbil). Bkz. Hulusi (ed.) </span><span class="italik char-style-override-1" xml:lang="tr-TR">Asilzadeler</span><span class="char-style-override-1">, II, 147.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-103-backlink" id="footnote-203-103">103</a><span class="char-style-override-1">	Türk Ocakları 1911’de kurulan kültürel teşkilatlardı. Ocaklar zamanla hem birer milli eğitim ve öğretim merkezi hem de güç ve statü peşindeki aydınlar için bir basamak haline geldi. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-104-backlink" id="footnote-203-104">104</a><span class="char-style-override-1">	Bunlar ilmin ve öğrenmenin değerini vurgulayan iki meşhur hadistir. Hadislerin birer hiciv konusu haline gelebilmesi Jön Türk dönemindeki din karşıtlığının seviyesini göstermektedir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-105-backlink" id="footnote-203-105">105</a><span class="char-style-override-1">	Bkz. n.24</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-106-backlink" id="footnote-203-106">106</a><span class="char-style-override-1">	Bu tartışmalar Cumhuriyet döneminde de devam etmiştir ve halen Ömer Seyfeddin’in zamanındaki kadar içerikten yoksundur. Yazar hikâyede bu tartışmalara katılan birçok aydını gerçek isimleriyle anar ve o zamana dek sanatı tartışılmaz görülen şairleri alaya alır. Abdülhak Hamid için “herkes tarafından bir deha olarak kabul edilmesinin sebebi kimsenin eserlerini bilmemesidir” der. Hamid yüzyılın sonunda romantiklerin idolüdür. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-107-backlink" id="footnote-203-107">107</a><span class="char-style-override-1">	Bu dil reformu için yapılan önerilerden biridir. Temeli Arap harflerinin Latin alfabesinde olduğu gibi birbirinden ayrı olarak yazılmasıdır. Anlaşıldığına göre 1911’de kısa bir dönem denenmiştir. Bkz. Hulusi (ed.), </span><span class="italik char-style-override-1" xml:lang="tr-TR">Asilzadeler</span><span class="char-style-override-1">, II, 149, n.17.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-108-backlink" id="footnote-203-108">108</a><span class="char-style-override-1">	 Müfat Bey bir süre İstanbul’da Maarif Nezareti’nde çalışan ve dönemin eğitimle ilgili polemiklerine katılan meşhur Arap milliyetçisi yazar Satı el Husri’dir. Hikâyede ayrıca ünlü Türk eğitimcisi İsmail Hakkı Baltacıoğlu’ndan da söz edilmektedir. Bkz. Hulusi (ed), Asilzadeler, II, 150.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-109-backlink" id="footnote-203-109">109</a><span class="char-style-override-1">	Bu muhtemelen kendi kendine yeten bir okul olmanın yollarını arayan ve yakın zamana dek bir domuz çiftliği işletmiş olan Robert Kolej’le ilgili bir anıştırmadır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-110-backlink" id="footnote-203-110">110</a><span class="char-style-override-1">	Bu konuşmalardaki mizah ancak Türklerin unvanlara düşkünlüğü ve yaşa ve mevkiye gösterdikleri saygı akla getirilirse anlaşılabilir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-111-backlink" id="footnote-203-111">111</a><span class="char-style-override-1">	</span><span class="italik char-style-override-1" xml:lang="tr-TR">İnat</span><span class="char-style-override-1">’ta Efruz Bey şair Yahya Kemal Beyatlı’yı temsil eder, ayrıca Ömer Seyfeddin bu hikâyede uygunsuz bir fiil tercihi nedeniyle kendisine çatan bir eleştirmene de cevap verir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-112-backlink" id="footnote-203-112">112</a><span class="char-style-override-1">	16.12.2007’de </span><span class="italik char-style-override-1" xml:lang="tr-TR">Taraf Gazetesi’</span><span class="char-style-override-1">nde yayımlanmıştır.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-113-backlink" id="footnote-203-113">113</a><span class="char-style-override-1">	İlk kez “A Language in Search of a Nation” ismiyle 1984’te Aldo Scaglione editörlüğünde hazırlanan The Emergence of National Languages (Ravena-İtalya) isimli kitabın içinde yayımlanmıştır.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-114-backlink" id="footnote-203-114">114</a><span class="char-style-override-1">	Sir Gerard Clauson, </span><span class="italik char-style-override-1" xml:lang="tr-TR">Turkish and Mongolian Studies </span><span class="char-style-override-1">(London, 1962)</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-115-backlink" id="footnote-203-115">115</a><span class="char-style-override-1">Türkçe’nin tarihi için bkz. A. Caferoğlu, </span><span class="italik char-style-override-1" xml:lang="tr-TR">Türk Dili Tarihi</span><span class="char-style-override-1">, 2 Cilt (İstanbul, 1964); ayrıca bkz. </span><span class="italik char-style-override-1" xml:lang="tr-TR">Encyclopedia of Islam, </span><span class="char-style-override-1">s.v. “Turk” ve Vasili V. Barthold, </span><span class="italik char-style-override-1" xml:lang="tr-TR">Historie des Turcs d’Asie Centrale </span><span class="char-style-override-1">(Paris, 1945); yeniden baskı, Philadelphia, 1945). Türkçeye tahsis edilmiş özel bir sayı için bkz. Review of National Literatures, IV/1 (Bahar 1973). Batıda dilsel keşifler ve Türkçenin ilk sınıflandırması için bkz. Aldo Scaglione, </span><span class="italik char-style-override-1" xml:lang="tr-TR">The Classical Theory of Composition </span><span class="char-style-override-1">(Chapel Hill, 1972), s.343, ve Scaglione, ed. Henri Weil, </span><span class="italik char-style-override-1" xml:lang="tr-TR">The Order of Words </span><span class="char-style-override-1">[1844] (Amsterdam, 1978) </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-116-backlink" id="footnote-203-116">116</a><span class="char-style-override-1">	“Ey insanlar! Doğrusu biz sizi bir erkekle bir dişiden yarattık. Ve birbirinizle tanışmanız için sizi kavimlere ve kabilelere ayırdık. Muhakkak ki Allah yanında en değerli olanınız, O’ndan en çok korkanınızdır. Şüphesiz Allah bilendir, her şeyden haberdardır.” (Hucurat Suresi, 13. Ayet.)  </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-117-backlink" id="footnote-203-117">117</a><span class="char-style-override-1">	Batı dillerinde Çağatayca’yla ilgili çalışmalar tatmin edici düzeyde değildir. </span><span class="italik char-style-override-1" xml:lang="tr-TR">Encyclopedia of Islam</span><span class="char-style-override-1"> bile “Turks” maddesinde çok kısıtlı ve eksik bilgi vermektedir. Daha zengin bir bilgi kaynağı için yeni Türkçe edisyondaki Caferoğlu’nun “Çağatay” maddesine bakılmalıdır. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-118-backlink" id="footnote-203-118">118</a><span class="char-style-override-1">	F.E. Sümer, A.E. Uysal ve W.S. Waler (çevirmen), </span><span class="italik char-style-override-1" xml:lang="tr-TR">The Book of Dede Korkut, A Turkish Epic </span><span class="char-style-override-1">(Austin and London, 1972); Ayrıca Muharrem Ergin tarafından yayınlanan Türkçe versiyonda kapsamlı yorumlar vardır. Bkz. </span><span class="italik char-style-override-1" xml:lang="tr-TR">Dede Korkut Kitabı </span><span class="char-style-override-1">(İstanbul, 1955-69). Azerbaycan’ın başkenti Bakü’de de başka versiyonları bulunmaktadır. Dede Korkut’u Oğuzname denilen diğer destanlarla karıştırmamak gerekir. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-119-backlink" id="footnote-203-119">119</a><span class="char-style-override-1">	Gagavuzlar 1261-80 Moğol istilalarında Bizans’a kaçan ve daha sonra orada büyük kısmıyla Hristiyanlığı kabul eden bir Müslüman Selçuk kavmidir. </span></p>
						<p class="e-dipnot"/>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-120-backlink" id="footnote-203-120">120</a><span class="char-style-override-1">	Tartışmalar hakkında orijinal makalelerden kapsamlı alıntılar içeren ve geniş bir kaynakçaya sahip olan kapsamlı bir çalışma için bkz. Agâh Sırrı Levend, </span><span class="italik char-style-override-1" xml:lang="tr-TR">Türk Dilinde Gelişme ve Sadeleşme Evreleri</span><span class="char-style-override-1">, 2. Baskı (Ankara 1960)</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-121-backlink" id="footnote-203-121">121</a><span class="char-style-override-1">	Orhan Koloğlu, “Turkish-Arab Relation as Reflected in the Arabic Press”,</span><span class="italik char-style-override-1" xml:lang="tr-TR"> Türk-Arap İlişkileri</span><span class="char-style-override-1"> (Ankara, 1979)</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-122-backlink" id="footnote-203-122">122</a><span class="char-style-override-1">	 Atatürk’ün harf inkılabıyla ilgili besbelli ki tek ifadesi (ki çok kısa ve epey muğlaktır) birçok yayında alıntılanmıştır. Bkz. Atatürk’ün Maarife Ait Direktifleri, İstanbul 1939, s.26-28. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-123-backlink" id="footnote-203-123">123</a><span class="char-style-override-1">	</span><span class="italik char-style-override-1" xml:lang="tr-TR">a.g.e.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-124-backlink" id="footnote-203-124">124</a><span class="char-style-override-1">	Bkz. Abdülkadir İnan, </span><span class="italik char-style-override-1" xml:lang="tr-TR">Güneş-Dil Teorisi Üzerine Ders Notları</span><span class="char-style-override-1">, İstanbul, 1936.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-125-backlink" id="footnote-203-125">125</a><span class="char-style-override-1">	H.R. Tankut, </span><span class="italik char-style-override-1" xml:lang="tr-TR">Türk Dili Üzerine Söylevleri, Demeçleri ve Yazıları, </span><span class="char-style-override-1">Ankara, 1949, s.33. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-126-backlink" id="footnote-203-126">126</a><span class="char-style-override-1">	Bu grubun görüşleri </span><span class="italik char-style-override-1" xml:lang="tr-TR">Hisar, Meydan, Türk Yurdu</span><span class="char-style-override-1"> gibi dergilerde ifade ediliyordu. Ayrıca bkz. Necmettin Hacı Eminoğlu,</span><span class="italik char-style-override-1" xml:lang="tr-TR"> Türkçenin Karanlık Günleri,</span><span class="char-style-override-1"> İstanbul 1975 ve Adnan Ötüken, </span><span class="italik char-style-override-1" xml:lang="tr-TR">TRT İçin Türkçe Dersleri. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-127-backlink" id="footnote-203-127">127</a><span class="char-style-override-1">	Örneğin bkz. Emin Özdemir, </span><span class="italik char-style-override-1" xml:lang="tr-TR">Öz Türkçe Üzerine </span><span class="char-style-override-1">(Ankara 1969) ve Cevdet Kudret, </span><span class="italik char-style-override-1" xml:lang="tr-TR">Dilleri Var Bizim Dile Benzemez, </span><span class="char-style-override-1">Ankara, 1966.</span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-128-backlink" id="footnote-203-128">128</a><span class="char-style-override-1">	Geniş bilgiye dayanan bir görüş için bkz. Zeynep Korkmaz, </span><span class="italik char-style-override-1" xml:lang="tr-TR">Türk Dilinin Tarihi Akışı İçinde Atatürk ve Dil Devrimi,</span><span class="char-style-override-1"> Ankara, 1963. </span></p>
					</div>
					<div class="footnote">
						<p class="e-dipnot"><a class="footnote-anchor" href="#footnote-203-129-backlink" id="footnote-203-129">129</a><span class="char-style-override-1">	</span><span class="italik char-style-override-1" xml:lang="tr-TR">Bugünün Diliyle Atatürk’ün Söylevleri,</span><span class="char-style-override-1"> Türk Dil Kurumu, 1968</span></p>
					</div>
				</div>
			</div>
		</div>
	</body>
</html>