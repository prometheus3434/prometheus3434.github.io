<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">

<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>

  <h2>52</h2>

  <p>DİŞLER</p>

  <p>Hapishanenin gözlem odasında Sevro, Kısrak ve Victra’ya katıldım. İki teknisyen ergonomik koltuklarında arkalatma yaslanmış, aynı anda etraflarında onlarca hologram uçuşuyordu. “Bir şey söylediler mi?” diye sordum.</p>

  <p>“Henüz değil,” diye cevap verdi Victra. “Ama kazan kaynıyor; ısıyı da yükselttim.”</p>

  <p>Sevro, holoEkrandan Devedikeni’ni izliyordu. “Devedikeni’yle konuşmak mı istiyorsun?” diye sordum.</p>

  <p>“Kimle?” diye sordu, kaşlarını kaldırarak. “Adını hiç duymadım.” Onu tekrar görmenin Sevro’yu yaraladığının farkındaydım. Kendini sert olmaya zorladığı için daha da yaralıydı ama bu ihanet, kendi Uluyanlarından birininki, gerçekten canını yakıyordu. Yine de rol yapıyordu. Victra için mi, benim için mi, kendisi için mi olduğundan emin değildim. Muhtemelen hepimiz içindi.</p>

  <p>Birkaç dakika sonra Antonia ve Devedikeni ter içinde kalmıştı. Benim tavsiyemle, sinir katsayılarını artırmak için hücrelerin sıcaklığını kırk dereceye çıkarmıştık. Yerçekimi algılanamayacak kadar az da olsa artırılmıştı. Şu ana kadar Devedikeni ağlamaktan başka bir şey yapmamıştı ve Antonia da yüzünde kalıcı bir hasar olup olmadığını anlamak için yanağındaki çürüğe dokunup duruyordu. Antonia, parmaklıkların arasından, tembelce, “Bir plan yapmalısın,” dedi.</p>

  <p>“Ne planı?” diye sordu Devedikeni, kendi hücresinin karşı köşesinden. “Onlara bilgileri versek bile bizi öldürecekler.”</p>

  <p>“Seni ağlak, küçük sığır. Başını dik tut. Yara izini utandırıyorsun. Sen Mars Hanesi’ndensin, değil mi? ”</p>

  <p>“Dinlediğimizi biliyorlar,” dedi Sevro. “En azından Antonia biliyor.”</p>

  <p>“Bazen fark etmez,” diye karşılık verdi Kısrak. “Çok zeki mahkûmlar sık sık onları hapsedenlerle oyun oynar. Onları psikolojik manipülasyona daha açık hale getiren şey özgüvenleridir çünkü hâlâ kontrolün kendilerinde olduğunu sanırlar.”</p>

  <p>“Bunu kendi engin işkence deneyimlerinden mi biliyorsun?” diye sordu Victra. “Anılarını dinlemeyi çok isterim.”</p>

  <p>“Sessiz olun,” dedim, holoEkranın sesini açarken.</p>

  <p>“Onlara her şeyi anlatacağım,” diyordu Devedikeni. “Bunların hiçbiri artık umurumda değil.”</p>

  <p>“Her şeyi mi?” diye sordu Antonia. “Her şeyi bilmiyorsun ki.”</p>

  <p>“Yeterince biliyorum.”</p>

  <p>“Ben daha fazlasmı biliyorum,” dedi Antonia.</p>

  <p>“Sana kim güvenir ki?” diye tersledi Devedikeni. “Anasının katili bir psikopatsın! İnsanların senin hakkında gerçekte ne düşündüğünü bilseydim..”</p>

  <p>“Ah, tatlım, gerçekten bu kadar aptal olamazsın.” Antonia anlayışlı bir tavırla iç çekti. “Ama öylesin, izlemesi çok üzücü.”</p>

  <p>“Ne demek istiyorsun?”</p>

  <p>“Kafanı kullan, seni küçük budala. Sadece dene, lütfen.”</p>

  <p>“Haydi oradan, sürtük.”</p>

  <p>“Affedersin, Devedikeni,” dedi Antonia, sırtını parmaklıklara doğru esneterek. “Hep sıcaktan oluyor.”</p>

  <p>“Ya da frengi deliliğinden,” diye mırıldandı Devedikeni. Kollarını kendine sarmış, hücresinin içinde volta atıyordu.</p>

  <p>“Ne kadar... bayağı. Aslında yetişmeyle ilgili tabii.”</p>

  <p>Devedikeni’ni dışarı çıkarıp vermeye istekli olduğu bilgileri almayı düşündüm. “Numara olabilir,” dedi Kısrak. “Antonia’nın yakalanmaları olasılığına karşı hazırladığı bir plan. Belki de kardeşimin bir oyunudur. Yanlış bilgi vermek tam onluk bir iş olurdu. Özellikle de yakalanmalarına kendileri izin verdilerse.”</p>

  <p>“Yakalanmalarına izin vermek mi?” diye sordu Victra. “Bu geminin morglarında sözlerine itiraz edecek en az elli Altın cesedi var.”</p>

  <p>“Haklı,” dedi Sevro. “Bırakın oynasınlar. Antonia’yı bir odaya aldığımızda daha açık olmasını sağlayabilir.”</p>

  <p>Antonia başını parmaklıklara dayayarak gözlerini kaparken Devedikeni’nin “kafam kullan” demekle neyi kastettiğini soracağını biliyordu. Ve gerçekten de Devedikeni sordu: “Onlara her şeyi anlatırsam bir değerimin kalmayacağım söylerken ne demek istedin?”</p>

  <p>Antonia parmaklıkların arasından ona baktı. “Hayatım. Bunu gerçekten hiç düşünmemişsin. Ben öldüm. Bunu kendin söyledin. İnkâr etmeye çahşabilirim ama... ablamın yanında ben köy kedisi gibi kalırım. Onu omurgasından vurdum ve bir yıl boyunca sırtına asitle işkence ettim. Beni lime lime edecek.”</p>

  <p>“Darrovv bunu yapmasına izin vermez.”</p>

  <p>“O bir Kızıl, biz onun için sadece taç giymiş iblisleriz.”</p>

  <p>“O bunu yapmaz?</p>

  <p>“Yapacak bir Goblin tanıyorum ama.”</p>

  <p>“Onun adı Sevro.”</p>

  <p>“Öyle mi?” Antonia’nm umurunda bile değildi. “Fark etmez. Ben öldüm. Senin bir şansın olabilir. Ancak bilgi için sadece birimize canlı ihtiyaçları var. Kendine sorman gereken soru şu: Onlara her şeyi anlatırsan hâlâ yaşamana izin verecekler mi? Bir stratejiye ihtiyacın var. Geri tutacağın bir şey. Aşamalı olarak pazarlık edebilmen için.”</p>

  <p>Devedikeni aralarmdaki parmaklıklara yaklaştı. “Beni kandıramazsın.” Sesi cesurdu. “Ama biliyor musun, senin işin gerçekten bitti. Darrovv kazanacak ve belki de kazanmalı. Ve biliyor musun, ben ona yardım edeceğim.” Devedikeni bakışlarını Antonia’dan ayırarak hücresinin köşesindeki kameraya baktı. “Sana onun ne planladığını anlatacağım, Darrovv. Bana izin ver... ”</p>

  <p>“Çıkar onu,” dedi Kısrak. “Onu hemen çıkar.”</p>

  <p>“Olamaz...” diye mırıldandı Victra yanımda, Kısrak’ın gördüğü şeyi görerek. Sevro ve ben şaşkınlıkla kadınlara baktık fakat Victra kapı yolunu yarılamıştı bile. “31 numaralı hücreyi açın!” diye bağırdı teknisyenlere, koridorda gözden kaybolmadan önce. Sevro ve ben neler olduğunu anlayarak onun peşinden koşarken holoEkranları ayarlamakta olan bir Yeşil’e çarptık. Kısrak peşimizdeydi. Koridora fırladık ve hapishanenin güvenlik kapısına koştuk. Victra kapıyı yumrukluyor, içeri alınmak için bağırıyordu. Kapı cızırdadı. Arkasından içeri daldık ve malzemelerini toplamakta olan şaşkın güvenlik görevlilerinin yanından geçip hücre blokuna koştuk.</p>

  <p>Mahkûmlar bağırıyordu. Daha Antonia’nın hücresine ulaşmadan ve Devedikeni’nin üzerine eğildiğini görmeden sulu bam, bam, bam seslerini duymuştum. Hücreleri ayıran parmaklıkların arasından uzattığı elleri kan içindeydi. Devedikeni’nin kıvırcık saçlarını tutuyordu. Antonia onun kafasını kendine çekip aralarındaki parmaklıklara son kez vururken Uluyan’m kafasının tepesinin kalıntıları parmaklıkların etrafında büküldü. Victra manyetik hücre kapısını iterek açtı.</p>

  <p>Antonia iğrenç işini bitirmiş halde doğrularak kanlı ellerini masumca kaldırıp ablasına gösterirken yüzünde hafif bir sırıtış vardı. “Dikkat et,” diye alay etti. “Dikkat et, Vicky. Bana ihtiyacınız var. Satacak bilgisi olan bir tek ben kaldım. Çakal’ın pençesine düşmek istemiyorsanız, bana...”</p>

  <p>Victra, Antonia’nın yüzüne daldı. Kemiğin gevrek çıtırtısını on metre öteden duydum. Antonia kaçmaya çalışarak geri çekildi ama Victra onu duvara mıhlayarak vurmaya devam etti. Ürkütücü bir şekilde sessiz ve mekanikti. Tıpkı bize öğrettikleri gibi dirseğini geri çekiyor, bacaklarından güç alıyordu. Antonia’nın parmakları Victra’nın kaslı kollarını tırmalıyordu ama sonra sesler giderek sulu bir hal alırken vücudu gevşedi. Victra durmuyordu. Ben de onu durdurmadım çünkü Antonia’dan nefret ediyordum ve içimdeki o küçük karanlık parça, onun acıyı hissetmesini istiyordu.</p>

  <p>Sevro yanımdan hızla geçerek Victra’nın üzerine atıldı ve sağ kolunu geri çekip sol koluyla boğazına sarıldı. Bacaklarını yerden kesip onu geri çekti ve kendi bacaklarını beline sararak onu hareketsiz hale getirdi. Victra’nın ellerinden kurtulan Antonia yana devrildi. Kısrak ileri atılarak Antonia’nın başının metal yatağın keskin kenarına çarpmasını engelledi. Diz çöküp parmaklıkların arasından uzanarak Devedikeni’nin nabzına baktım ama neden zahmet ettiğimi bile bilmiyordum. Başı içeri göçmüştü. Kafatasına bakarken manzaranın beni neden dehşete düşürmediğini merak ettim.</p>

  <p>Bir parçam ölmüştü fakat ne zaman? Neden fark etmemiştim?</p>

  <p>Kısrak bir Sarı gönderilmesi için bağırıyordu. Muhafızlar çağrıya cevap veriyordu.</p>

  <p>Silkelendim.</p>

  <p>Sevro, Victra’yı bıraktı. Victra öksürdü ve öfkeyle onu itti. Kısrak, parçalanmış burnundan horultular yayılan Antonia’nın üzerine eğildi. Kadının yüzü mahvolmuştu. Ezilen dudaklarına diş parçaları saplanmıştı. Saçları ve Armaları olmasa, bir Altın olduğu bile anlaşılmazdı. Victra ona hiç bakmadan, Gri muhafızları ikisini yere devirecek kadar sert bir şekilde iterek oradan çıktı.</p>

  <p>“Victra...” diye seslendim arkasından, söylenecek bir şey varmış gibi.</p>

  <p>Kıpkırmızı gözlerle bana döndü; o gözlerde öfke değil, dipsiz bir hüzün vardı. Yumruk eklemleri yarılmıştı. “Küçükken saçlarını örerdim,” dedi, kendini zorlayarak. “Onun neden böyle olduğunu bilmiyorum bile. Neden böyle olduğumu da.” Orta ve yüzük parmaklarının arasındaki ete kardeşinin kırılmış dişlerinden birinin yarısı saplanmıştı. Dişi etinden çekip aldı ve kumsalda mercan bulmuş bir çocuk gibi ışığa tuttu; sonra dehşetle ürpererek çelik zemine attı ve arkamdaki Sevro’ya baktı. “Sana söylemiştim.”</p>

  <p>O gün daha sonra doktorlar Antonia’yla ilgilenirken, Oğullar şalomaGemisi Typhon’da Devedikeni’nin süitindeki özel eşyaları gözden geçirdiler. Bir dolaptaki sahte bir tabanın altından bir kurdun işlenmiş ve leş kokulu kürkü çıktı. Ekşisurat kürkü getirdiğinde Sevro hıçkırdı.</p>

  <p>“Devedikeni onu kurtarmıştı,” dedi Palyaço, ilk kuşak Uluyan-lardan geri kalanlar Devedikeni’nin odasında dolanırken. Kısrak onlara yer açmış, duvarın dibinden izliyordu. Çakıl, Ekşisurat ve Sevro yanımızdaydı. “Enstitü’deyken Çakal Antonia’yı çarmıha gerdiğinde, Devedikeni onu kurtarmıştı.”</p>

  <p>“Unutmuştum,” dedim.</p>

  <p>Sevro güldü. “Hayat ne tuhaf.”</p>

  <p>“Lea koyunun derisini yüzemediğinde onu Lea’yla kapıştırdığını hatırlıyor musun? Onu sertleştirmeye çalışıyordun,” dedi Çakıl, hafifçe gülerek. Sevro da güldü.</p>

  <p>“Sen neden gülüyorsun ki?” diye sordu Palyaço. “O zamanlar hâlâ mantar yiyip aya uluyordun.”</p>

  <p>“Sizi izliyordum,” dedi Sevro. “Hep izliyordum.”</p>

  <p>“Bu ürkütücü, patron,” dedi Ekşisurat şakayla. “İzlerken ne yapıyordun ki?”</p>

  <p>“Çalıların arasında çavuşu tokatlıyordu,” dedim.</p>

  <p>Sevro homurdandı. “Sadece herkes uyurken.”</p>

  <p>“İğrenç.” Çakıl yüzünü buruşturdu ve Uluyan pelerinini çantasına tıktı. “Ulumaya devam et, küçük Devedikeni.” Bakışlarındaki yumuşaklık neredeyse dayanılmazdı. Suçlama yoktu. Öfke yoktu. Sadece bir dostun eksikliği vardı. Bana bu insanları ne kadar sevdiğimi hatırlattı. Palyaço ve Çakıl el ele giderken, Ekşisurat peşlerinde onlarla alay ediyordu. Manzaraya gülümseyerek Sevro’yla geride kaldım. Kısrak hâlâ duvarın dibindeki yerinden kıpırdamamıştı.</p>

  <p>‘“Sana söylemiştim’ derken Victra ne demek istedi?” diye sordum.</p>

  <p>Sevro, Kısrak’a bir bakış attı. “Ah, artık fark etmez.” Gidecekmiş gibi oldu ama tereddüt etti. “Bitirdi.”</p>

  <p>“Neyi bitirdi?” diye sordum.</p>

  <p>“Bizz.”</p>

  <p>“Ah.”</p>

  <p>“Çok üzüldüm, Sevro,” dedi Kısrak. “Şu anda çok şey yaşıyor.”</p>

  <p>“Evet.” Sevro duvara yaslandı. “Evet. Hepsi benim hatam, galiba. Ona söyledim...” Yüzünü ekşitti. “Ona söyledim... Savaştan önce. Ona onu sevdiğimi söyledim. Ne dediğini biliyor musunuz?”</p>

  <p>“Teşekkür mü etti?” diye sordu Kısrak.</p>

  <p>Sevro yüzünü buruşturdu. “Yok be. Aptalın teki olduğumu söyledi. Belki de haklıydı. Belki de kendimi fazla kaptırdım. Sadece heyecanlandım işte.” Düşünceli bir tavırla yere baktı. Kısrak bir şeyler söylemem için bana dönerek başını salladı.</p>

  <p>“Sevro, sen birçok şeysin. Kötü kokuyorsun. Ufak tefeksin. Dövme zevkin sorgulanabilir. Pornografik zevkin... şey, eksantrik. Ve ayak tırnakların gerçekten çok tuhaf.”</p>

  <p>Dönüp bana baktı. “Tuhaf mı?”</p>

  <p>“Gerçekten uzunlar, dostum. Yani... onları kesmelisin.”</p>

  <p>“Olmaz. Bir şeylere tutunurken işe yarıyorlar.”</p>

  <p>Dalga geçip geçmediğini anlayamayarak gözlerimi kıstım ve elimden geldiğince devam ettim: “Yani sen bir sürü şeysin, evlat. Ama kesinlikle aptal değilsin.”</p>

  <p>Beni duymuş gibi görünmüyordu. “Damarlarında zehir olduğunu düşünüyor. Hapishanedeyken bundan bahsediyordu. Her şeyi mahvettiğini söyledi. Bu yüzden bitirmenin daha iyi olacağını.”</p>

  <p>“Sadece korkuyor,” dedi Kısrak. “Özellikle de olan bitenden sonra.”</p>

  <p>“Henüz bitmedi ki...” Sevro sırtını duvara yaslayarak oturdu ve başını arkaya dayadı. “Bir kehanet gibi gelmeye başladı. Ölüm ölümü, ölüm ölümü, ölüm ölümü getirir... ”</p>

  <p>“Jüpiter’de kazandık...” dedim.</p>

  <p>“Her çatışmayı kazansak bile savaşı kaybedebiliriz,” diye mırıldandı Sevro. “Çakal bir şeyler çeviriyor ve Octavia sadece yaralandı. Saltanat Donanması, Kılıç Donanması’ndan daha büyük. Venüs ve Merkür’deki filolarını da çekecekler. Sayıları bizden üç kat fazla olacak, insanlar ölecek. Muhtemelen tanıdıklarımızın çoğu.”</p>

  <p>Kısrak gülümsedi. “Paradigmayı değiştirmediğimiz sürece.”</p>

  <h2>53</h2>

  <p>SESSİZLİK</p>

  <p>Kısrak planının ana hatlarını bize açıkladıktan, kahkahalarımız dindikten, analizlerimiz ve kusurlarını belirlememiz bittikten sonra, üzerinde düşünmemiz için bizi yalnız bıraktı ve Telemanuslarla birlikte filonun geri kalanına dönmek için yola çıktı. Ben Antonia’yı sorgulamak ve gemi onarımlarını yönetmek için Victra’nın ve Ulu-yanların yanında kaldım.</p>

  <p>Güzel Antonia artık geçmişte kalmıştı. Aldığı hasar felaket bo-yutlarmdaydı. Sol gözünün etrafındaki kemik ufalanmıştı. Burnu öyle feci ezilip yassılaşmıştı ki penslerle burun boşluğundan geri çekmek zorunda kalmışlardı. Dudakları o kadar şişmişti ki parçalanmış ön dişlerinin arasından hava girip çıkarken tıslıyordu. Boynu incinmiş, ağır beyin sarsıntısı geçirmişti. Gemi doktorları yüzünün birkaç yerinde Jüpiter Hanesi’nin amblemini bulana kadar onun gemi kazası geçirdiğini sanmıştı.</p>

  <p>“Adaletin damgası,” dedim. Sevro gözlerini devirdi. “Ne? Ben de komik olabilirim.”</p>

  <p>“Denemeye devam et, Azrail.”</p>

  <p>Antonia’yı sorgularken sol gözü şişmiş, morarmış bir enkazdı. Sağ gözü bana öfkeyle bakıyordu ama yine de işbirliği yaptı. Belki de artık kendisine yöneltilen tehditlerin boş olmadığını ve ablasının, işini bitirmek için sabırsızlandığını anlamıştı.</p>

  <p>Ona göre Çakal kurduğu son iletişimde Mars’a yapacağımız saldırı için hazırlanıyordu. Filosunu, geri aldığı Phobos’un etrafında toplamış, Kutu’dan ve diğer donanma depolarından Toplum gemilerini desteğe çağırmıştı. Aynı şekilde, Altınlar, Gümüşler ve Bakırlar gemilerle Mars’tan ayrılarak, hâkimiyetlerini kaybeden aristokratlar için sığınma merkezleri haline gelen Tuna’ya ya da Venüs’e doğru yola çıkıyordu. İlk Fransız Devrimi sırasında Londra’da veya Üçüncü Dünya Savaşı’ndan sonra kıtalar radyoaktiviteye boğulurken Yeni Zelanda’da olduğu gibi.</p>

  <p>Antonia’nın verdiği bilgiyle ilgili sorun, doğrulanmasının zor olmasıydı. Arada bu kadar uzun mesafe olduğu ve gezegenlerarası iletişimin taş devrine döndüğü düşünülürse, aslında imkânsızdı. Çakal, yakalandığı takdirde bize vermesi için ona yanlış bilgi sunmuş bile olabilirdi. O bilgiyi kullanırsa ve ona uygun hareket edersek, kolayca bir tuzağa düşebilirdik. Devedikeni bilgiyi değerlendirmemiz için hayati önem taşıyabilirdi. Antonia’nın onu öldürmesi korkunçtu fakat taktiksel açıdan son derece etkiliydi.</p>

  <p>Ben o bağlantıyı kurmaya çalışırken Holiday, Pandora’nm köprüsünde bana katıldı. Ön gözlem noktasında bağdaş kurarak oturmuş, yine Cıva’nın dijital veriYüklemesine girmeye çalışıyordum. Gemi zamanına göre saat çok geçti. Işıklar loştu. Kemik Mavi personel altımızdaki çukurda bizi ana filoyla buluşacağımız koordinatlara götürüyordu. Uzakta gölgeli asteroitler dönüp duruyordu. Holiday yanıma çöktü.</p>

  <p>“Kendini canlandır,” dedi, bana teneke bir kahve kupası uzatırken.</p>

  <p>“Çok naziksin,” dedim şaşırarak. “Sen de mi uyuyamadın?” “Hayır. Aslında gemilerden nefret ederim. Sakın gülme.” “Bir Lejyoner için çok rahatsız olmalı.”</p>

  <p>“Hem de nasıl. Asker olmanın yarısı, her yerde uyuyabilmektir.”</p>

  <p>“Ya diğer yarısı?”</p>

  <p>“Her yerde sıçabilmek... yok, bir de aklını kaçırmadan aptalca emirleri kabul edebilmek.” Güverteye hafifçe vurdu. “Nedeni şu motor uğultusu. Bana eşekarılarım hatırlatıyor.” Botlarını çıkardı. “Sakıncası var mı?”</p>

  <p>“Keyfine bak.” Kahvemi yudumladım. “Bu viski.”</p>

  <p>“Çabuk kavrıyorsun,” diyip bana göz kırptı. Ellerimdeki veri-tabletini işaret etti. “Hâlâ bir şey yok mu?”</p>

  <p>“Asteroitler zaten yeterince kötü fakat Toplum da elinden gelen her yayını bozuyor.”</p>

  <p>“Eh, onları buna Cıva zorladı.”</p>

  <p>Birlikte sessizce oturduk. Yatıştırıcı bir doğası yoktu ama insanın itibarının ancak sözü ve av köpeği kadar değerli olduğu bir tarım kültüründe büyümüş bir kadının rahat tavırlarına sahipti. Birçok açıdan birbirimize hiç benzemesek de, onun omuzlarındaki yükü anlayabiliyordum.</p>

  <p>“Arkadaşın için üzgünüm,” dedi.</p>

  <p>“Hangisi?”</p>

  <p>“İkisi için de. Kızı uzun süredir mi tanıyordun?”</p>

  <p>“Okuldan beri. Biraz yaramazdı ama sadıktı...”</p>

  <p>“İhanet edene kadar,” dedi. Karşılık olarak omuz silktim. “Julii çok sarsıldı.”</p>

  <p>“Seninle konuşuyor mu?” diye sordum.</p>

  <p>Hafifçe güldü. “Mümkün değil,” dedi, otlu bir yakmacı dudaklarına götürüp yakarken. Bana bir nefes önerdiğinde başımı iki yana salladım. Geminin havalandırması uğuldadı. “Sessizlik berbat, değil mi?” dedi bir süre sonra. “Ancak sanırım kutudan sonra bunu en iyi sen bilirsin.”</p>

  <p>Başımla onayladım. “Kimse bana onu sormuyor,” dedim. “Kutuyu.”</p>

  <p>“Kimse de bana Trigg’i sormuyor.”</p>

  <p>“Sormalarını ister miydin?”</p>

  <p>“I-ıh.”</p>

  <p>“Eskiden hiç rahatsız olmazdım,” dedim. “Sessizlikten.”</p>

  <p>“Eh, yaşın ilerledikçe onu daha fazla şeyle dolduruyorsun.”</p>

  <p>“Lykos’ta yapacak çok fazla şey yoktu; ben de tek başıma oturup karanlığı izlerdim.”</p>

  <p>“Karanlığı izlemek. Kulağa çok sert geliyor.” Burnundan duman üfledi. “Biz mısırlarla büyüdük. O kadar özel bir şey değil. Göz alabildiğine her yerde bir sürü mısır. Bazen geceleri gidip tarlanın ortasında durur ve okyanus olduğunu hayal ederdim. Fısıltılarını duyabilirsin. Huzur verici değildir. Sandığın gibi değil. Kötücüldür. Hep başka bir yerde olmak istemiştim. Trigg gibi değildim.</p>

  <p>O Goodhope’u severdi. Yerel polis teşkilatına katılmayı veya av bekçisi olmayı isterdi. O çamurda debelenerek, Lou’nun mekânında aptallarla kafa çekerek ve sabahlan erken saatte ava çıkarak yaşlanmaktan mutlu olabilirdi. Oradan gitmek isteyen bendim. Okyanusun sesini duymak, yıldızları görmek isteyen. Lejyon’da yirmi yıl hizmet. Ucuz bir bedel.”</p>

  <p>Kendiyle alay ediyordu ama şimdi içini dökmeyi tercih etmiş olması ilginçti. Beni burada o bulmuştu. Önce beni teselli etmeye geldiğini sanmıştım. Oysa kadının nefesinde zaten viski kokusu vardı. Yalnız kalmak istememişti. Ve Trigg’i biraz olsun tanıyan tek kişi bendim. Veri-tabletimi bıraktım.</p>

  <p>“Ona benimle gelmek zorunda olmadığını söyledim fakat onu da beraberimde sürüklediğimin farkındaydım. Anneme ona göz kulak olacağımı söyledim. Daha öldüğünü ona söyleyemedim bile. Belki de ikimizin de öldüğünü sanıyordur.”</p>

  <p>“Nişanlısına söyleyebildin mi?” diye sordum. “Ephraim’di, değil mi?”</p>

  <p>“Hatırlıyorsun.”</p>

  <p>“Elbette. Luna’lıydı.”</p>

  <p>Bir an beni izledi. “Evet, Eph iyidir. Imbrium şehrinde özel bir güvenlik şirketinde çalışıyordu. Çok değerli mülkleri kurtarma işinde uzmanlaşmıştı; sanat eserleri, heykeller, mücevherler. Gerçekten güzel bir çocuktur. On Üçüncü’den izinliyken şu tematik barlardan birinde tanışmışlardı. Venüslü plaj kıyafetleri falan. Eph, Trigg’i ve beni bilmiyordu; Oğullar’dan olduğumuzu yani. Ama seni Lima’dan kurtardıktan sonra malzeme ikmali için gittiğimde ona ulaştım. Bir net kafeden. Yaklaşık bir hafta sonra Trigg’in öldüğünü bildirdim ve Luna’daki Oğullar’a katılmak için ortadan kaybolacağına dair bir mesaj attı. Bir daha da ondan haber alamadım.”</p>

  <p>“İyi olduğundan eminim,” dedim.</p>

  <p>“Teşekkürler ama Lima'nın şu anda berbat halde olduğunu ikimiz de biliyoruz.” Omuz silkti. Bir süre avcunda ağırlık kaldırmaktan oluşmuş nasırları çekiştirdikten sonra beni dürttü. “Bilmeni isterim ki iyi gidiyorsun. Sormadığım biliyorum. Ben de sadece hödüğün tekiyim. Ama iyi gidiyorsun.”</p>

  <p>“Trigg takdir eder miydi?”</p>

  <p>“Evet. Ve nereye gittiğimizi bilseydi donuna doldururdu...”</p>

  <p>Tepemizdeki holo hafifçe ötünce lafı yarım kaldı ve iletiMavi-lerden biri bana seslendi. Hızla veri-tabletinıi kaptım. Kuşak’taki bütün frekanslarda tek bir mesaj yayınlanıyordu. Asteroit kuşağından ilk geçişimizden beri bu Mars’la ilk bağlantımızdı. “Oynat!” dedi Holiday. Oynattım ve bir kayıt belirdi. Gri bir sorgu odasıydı. Bir adam kanlar içinde bir sandalyeye bağlanmıştı. Çakal kadraja girerek adamın arkasında durdu.</p>

  <p>“Bu...” diye fısıldadı Holiday yanımdan.</p>

  <p>“Evet,” dedim. Adam Narol amcamdı.</p>

  <p>Çakal’ın elinde bir tabanca vardı. “Darrotv. Kemiksürenlerim bunu uzayda işaret kulelerini sabote ederken buldu. Gerçekten göründüğünden daha dayanıklı. Senin aklından geçenleri bilebileceğini düşündüm fakat benimle konuşmaktansa kendi dilini ısırıp kopardı. İroniye bak.” Amcamın arkasında yürüdü. “Fidye istemiyorum. Senden hiçbir şey istemiyorum. Sadece izlemeni istiyorum. ” Tabancayı kaldırdı. Elim büyüklüğünde ince, gri bir metal parçasıydı. Çukurdaki Maviler korkuyla inledi. Sevro köprüde yanıma koşarken Çakal tabancayı amcamın başının arkasına doğrulttu. Amcam bakışlarını kameranın objektifine kaldırdı.</p>

  <p>“Üzgünüm, Darrotv. Ama babana selamını...”</p>

  <p>Ne Çakal tetiği çekti. Amcam oturduğu yerde yığılıp kalırken, içimden bir parçanın daha karanlığa savrulduğunu hissettim. “Kapa şunu,” dedim uyuşmuş bir halde, geçmiş gözümün önünden geçerken; ben çocukken Narol bana bir kızartma-tulumu miğferi giydiriyor, Defne Bayramı’nda benimle boğuşuyor, Eo’nun idamından sonra darağacının altında benimle birlikte otururken üzgün gözlerle bakıyor, kahkaha atıyordu...</p>

  <p>“Tarih üç hafta önce olduğunu gösteriyor, efendim,” dedi iletiMavi Virga nazikçe. “Müdahale yüzünden elimize daha önce geçemedi.”</p>

  <p>“Filonun geri kalanı da bunu aldı mı?” diye sordum sakince.</p>

  <p>“Bilmiyorum, efendim. Müdahale şu anda marjinal boyutlarda.</p>

  <p>Ve bir akım frekansmda. Muhtemelen çoktan görmüşlerdir.”</p>

  <p>Ve ben Orion’a şansımız yaver giderse diye bütün gemileri taramada tutmasını söylemiştim. Yayılacaktı.</p>

  <p>“Ah, lanet olsun,” diye mırıldandı Sevro.</p>

  <p>“Ne?” diye sordu Holiday.</p>

  <p>“Az önce kendi donanmamızı ateşe verdik,” dedim duygusuzca. ÜstünRenkler ile adiRenkler arasındaki kırılgan ittifak bozulacaktı. Amcam neredeyse Ragnar kadar seviliyordu. Narol gitmişti. Öylece. Kendimi çaresiz hissediyordum. İçten içe ürperdim. Henüz gerçek değildi.</p>

  <p>“Ne yapacağız?” diye sordu Sevro. “Darrow?”</p>

  <p>“Holiday, Uluyanları uyandır,” dedim. “Dümenci, arka motorlara azami güç ver. Dört saat içinde ana filoya ulaşmak istiyorum. Bana Kısrak ve Orion’u bağlayın. Telemanusları da.”</p>

  <p>Holiday hemen hazır ola geçti. “Baş üstüne, efendim.”</p>

  <p>Müdahaleye rağmen Orion’a ulaştım ve ona bütün gemi köprülerini mühürlemesini, birileri Altın müttefiklerimize ateş açmaya kalkarsa diye bütün silahların kontrolünü izole etmesini söyledim. Mavilerin beni Kısrak’a bağlaması neredeyse yarım saat sürdü. Sevro ve Victra, Daxo’yla birlikte yanımdaydı. Daxo’nun ailesinin geri kalanı kendi gemilerindeydi. Sinyal zayıftı. Müdahale, Kısrak’ın yüzünün görüntüsünü titreten bir parazit yarattyordu. Bir koridordan geçiyordu. Yanında iki Altın vardı. “Darrou, duydun mu?” dedi, arkamda duranları görerek.</p>

  <p>“Yarım saat önce.”</p>

  <p>“Çok üzgünüm...”</p>

  <p>“Neler oluyor?”</p>

  <p>“Mesajı aldık. Sivri zekâlı teknisyenin bir mesajı bütün alıcı şeflerine iletmiş,” dedi Kısrak. “Bütün filoda gemi merkezlerinde yayınlanıyor. Darrou... gemilerimizden birkaçında üstünRenklere karşı hareketlenme başladı bile. Persephone’t/e üç Altın on beş dakika önce Kızıllar tarafından öldürüldü. Ve kurmaylarımdan biri onu öldürmeye çalışan iki Obsidıyen’e ateş açtı. İkisi de öldü.”</p>

  <p>“İşler boka sarıyor,” dedi Sevro.</p>

  <p>“Bütün personelimi gemilerimize geri götürüyorum. ” Kısrak’ın arkasmdan silah sesleri duyuldu.</p>

  <p>“Neredesin?” diye sordum.</p>

  <p>“Sabah Yıldızı’nda.”</p>

  <p>“Orada ne işin var? Hemen orayı terk et.”</p>

  <p>“Burada hâlâ adamlarım var. Makine dairesinde lojistik destek sağlayan yedi Altın var. Onları terk etmeyeceğim. ”</p>

  <p>“O halde ben babamın muhafızlarını gönderiyorum,” diye hırladı Daxo, ailesinin şalomaGemisinden. “Onlar sizi çıkarır.”</p>

  <p>“Bu aptalca olur;” dedi Sevro.</p>

  <p>“Hayır,” diye çıkıştı Kısrak. “Altın şövalyeleri buraya gönderirsen ortalık temizleyemeyeceğimiz bir kan gölüne döner. Darroıv, buraya dönmelisin. Bunu durdurabilecek tek kişi sensin.”</p>

  <p>“Hâlâ saatlerce uzaktayız.”</p>

  <p>“Eh, elinizden geleni yapın. Bir şey daha var... Hapishaneyi bastılar. Sanırım Cassius’u idam edecekler.”</p>

  <p>Sevro’yla birbirimize baktık. “Sefi’yi bulup onunla kalmalısın,” dedim. “En kısa sürede geliyoruz.”</p>

  <p>“Sefi’yi bulmak mı? Darroıv... Başlarında o var.”</p>

  <h2>54</h2>

  <p>GOBLİN VE ALTIN</p>

  <p>Saldırı mekiğim, Kısrak’ın bizimle buluşmak için sözleştiği Sabah</p>

  <p>Yıldızının yedek güvertesine indi. Orada değildi. Kurtardığı Altınlardan da iz yoktu. Onların yerine başlarında Theodora’yla bir grup Oğul bizi bekliyordu. Pembe’nin silahı yoktu ve zırhlı adamların arasında ortama uygun görünmüyordu ama ona saygı duyuyorlardı. Bana olanları anlattı. Amcamın ölümü birkaç küçük kavgaya yol açmış, işler büyüyünce iki taraftan ateş açılmıştı. Şimdi gemiler çatışmaya girmişti.</p>

  <p>“Kısrak, Cassius ve diğer üstünRenk esirlerle birlikte Sefi’nin adamları tarafından götürüldü, Darrovv,” dedi Theodora, yanımdaki kurmaylarıma bakarak.</p>

  <p>“Korkunç lanet vahşiler,” diye homurdandı Victra. “Virginia’yı öldürürlerse bu iş biter.”</p>

  <p>“Onu öldürmeyecekler,” dedim. “Şefi, Kısrak’ın onun tarafında olduğunu biliyor.”</p>

  <p>“Bunu neden yapıyor ki?” diye sordu Holiday.</p>

  <p>“Adalet,” dedi Victra, Sevro’nun bakışlarını çekerek.</p>

  <p>“Hayır,” dedim. “Hayır, bence bambaşka bir şey.”</p>

  <p>“Korkunç harika.” Victra başıyla uzayı işaret etti. “Görünüşe bakılırsa Telemanuslar iyice sıvamak niyetinde.” Başka bir mekik arkamızdan hangara girdi, inerken etrafında toplandık. Daha rampa tamamen açılmadan bütün Telemanus sülalesi güverteye atladı.</p>

  <p>Daxo, Kavax, Thraxa ve daha önce tanışmadığım diğer iki kız kardeş arkalarına indi. Tepeden tırnağa silahlıydılar, gerçi Kavax’ın kolu hâlâ askıdaydı. Arkalarında Hane Altınlarından otuzu daha vardı. Bu lanet olasıca bir orduydu.</p>

  <p>“Hepimizi öldürtecekler,” dedi Holiday. Yammda duran Sevro mekikten inen savaş grubuna gözlerini kırpıştırarak baktı.</p>

  <p>“Ölüm ölümü, ölüm ölümü, ölüm ölümü...” diye mırıldandı, sıradışı sessizliğini bozarak.</p>

  <p>“Kavax, ne halt ettiğini sanıyorsun sen?” diye sordum, ailesi hangarı geçerken.</p>

  <p>“Virginia’nın yardımımıza ihtiyacı var,” diye gürledi, adımlarını yavaşlatmadan. Onu ancak önüne geçerek durdurabildim. Bir an beni ezip geçeceğini sandım. “Onu vahşilerin merhametine terk etmeyeceğiz.”</p>

  <p>“Size geminizde kalmanızı söylemiştim.”</p>

  <p>“Ne yazık ki biz emirlerimizi Virginia’dan alıyoruz, senden değil,” dedi Daxo. “Burada olmamızın sonuçlarını biliyoruz fakat ailemizi korumak için ne gerekiyorsa yapacağız.”</p>

  <p>“Kısrak bile size buraya şövalyelerle gelmemenizi söylemişti.”</p>

  <p>“Durum değişti,” diye gürledi Kavax.</p>

  <p>“Bunu bir savaşa mı dönüştürmek istiyorsunuz? Donanmamızın parçalanmasını mı istiyorsunuz? Bunu yapmanın en hızlı yolu, bir Altın güç gösterisiyle içeri dalmanız olur.”</p>

  <p>“Onun ölmesine izin vermeyeceğiz,” dedi Kavax.</p>

  <p>“Ya sizin yüzünüzden onu öldürürlerse?” diye sordum. Onu duraksatan tek şey bu oldu. “Ya oraya daldığınızda boğazını keserlerse?” Benim yüzümdeki korkuyu da görebilmesi için ona iyice yaklaştım ve Daxo’nun da duyabileceği kadar yüksek sesle konuştum: “Beni dinle, Kavax, sorun şu ki böyle bir şey yaparsanız Obsidiyenlere tek seçenek bırakırsınız. Savaşmak zorunda kalırlar. Ve bunu yapabildiklerini biliyorsunuz. Bu işi bana bırakırsanız onu geri alırız. Bırakmazsanız, yarın tabutunun başında duruyor oluruz.”</p>

  <p>Kavax her zaman ılımlı olan oğlunun ne düşündüğünü anlamak için ona döndü. Ve neyse ki Daxo başıyla onaylayarak beni rahatlattı. “Pekâlâ,” dedi Kavax. “Ama ben de seninle geliyorum,</p>

  <p>Azrail. Çocuklar, benden haber bekleyin. Ben düşersem, bütün öfkenizle içeri dalın.”</p>

  <p>“Peki, baba,” dediler.</p>

  <p>Rahat bir nefes alarak kendi adamlarıma döndüm. “Sevro nerede?”</p>

  <p>Biz tartışırken Sevro bilmediğim bir niyetle uzaklaşmıştı. Arkamızda Victra’yla koridorlarda koşturduk. Holiday öne geçerek gözündeki optik protez aracılığıyla Ares’in Oğulları’ndan bilgi aldı. Adamları grubu ana hangarda görmüştü. Ares’in Oğulları’ndan birçoğunu ve elbette ki Ares’in kendisini öldürmek suçundan Cassius’u yargılıyorlardı. Kısrak’tan iz yoktu. Neredeydi? Gözden uzak kalması gerekiyordu. Mümkünse bizimle buluşacaktı. Onu yakalamışlar mıydı? Yoksa daha da kötüsü müydü? Hangara giden koridora ulaştığımızda o kadar büyük bir kalabalık vardı ki Kızılları ve Obsidiyenleri iterek kendime zorlukla yol açabildim.</p>

  <p>Hepsi bağırıp çağırıyor, itişip kakışıyordu. Başlarının üzerinde, hangarın merkezine yakın bir yerde, onlarca Obsidiyen ve Kızıl, hangarın yirmi metre üzerindeki iskelelerde dolaşıyordu. Şefi or-talarındaydı. İskeleden plastik kabloyla asılmış yedi Altın cesedi, ayakları kalabalıktan beş metre yukarıda sallanıyordu. Kafa derileri yüzülmüştü. Altınların omurgaları sıradan insanlarınkinden daha güçlüydü. Bu adamların ve kadınların her biri, serebral anoreksi yüzünden ölmeden önce uzun dakikalar acı çekmiş, altlarındaki kalabalığın kendilerine küfredişini, tükürüşünü, somunlar, anahtarlar ve şişeler fırlatışını izlemişti. Çenelerinden göğüslerine kan pıhtıları uzanıyordu. Dilleri Sessiz Şefi tarafından kesilmişti. Cassius ve diğer esirler, hırpalanmış ve kanlar içinde kalmış halde kendilerini yakalayanların yanında, iskelenin üzerinde diz çökmüş, kendi idamlarını bekliyorlardı. Jüpiter’e şükürler olsun ki Kısrak yanlarında değildi. Cassius’un belden yukarısını soymuş, geniş göğsüne kanlı bir sapanOrak amblemi kazımışlardı.</p>

  <p>“Şefi!” diye bağırdım ama beni duyamadı. Sevro’yu da hiçbir yerde göremiyordum. On bin kişilik alanda yirmi beş binden fazla insan vardı. Birçoğu silahlıydı. Bazıları önceki hafta yapılan savaşta yaralanmıştı. Hepsi idamları izlemek için hangara girmeye çalışıyordu. Obsidiyenler o kalabalığın arasında dev gibi duruyor, adiRenklgrin oluşturduğu bir denizin ortasındaki kayalıklar gibi görünüyorlardı. Yaralı ve kurtarılmış personelin bu keder yuvasına tıkılmasına asla izin vermemeliydim. Kalabalık benim varlığımı fark etmişti ve bana yol açarken, adaleti sağlamaya geldiğimi düşündüklerinden adımı haykırıyorlardı. Ortamın barbarlığı tüylerimi ürpertti. Cassius’u tutan adamlardan biri, Phobos’ta bana kahve vermiş olan bir Yeşil teknisyendi. Diğerlerinin çoğunu tanımıyordum.</p>

  <p>Yanından geçtiğim Oğullar tek tek varlığımı fark ediyordu. Sessizlik dalga dalga etrafıma yayıldı.</p>

  <p>“Şefi!” diye hırladım. “Şefi!” Sonunda beni duydu. “Ne yapıyorsun sen?”</p>

  <p>“Senin yapmayacağın şeyi,” diye seslendi kendi dilinde. Öfkeli değildi; sevimsiz ama gerekli bir şeyi yaptığını kabullenmişçesine konuşmuştu. Cehennemden yükselmiş bir intikam ruhu gibi. Uzun beyaz saçları sırtından dökülüyordu. Bıçağında kestiği dillerin kanı vardı. Ve bir zamanlar ona kefil olduğumu düşününce... Bu geminin adını onun seçmesine izin verdiğimi. Oysa bir aslanın kendini sevdirmesi, ehlileştiği anlamına gelmezdi. Kavax manzaradan dehşete kapılmıştı. Neredeyse çocuklarını çağırmaya hazırdı ama Victra onun kolunu tutarak sakinleştirdi. Onun da gözlerinde korku vardı. Sadece üzerimizdeki manzaradan dolayı değil, burada kendisine olabileceklerden dolayı da. Altınları yanımda getirmemeliydim.</p>

  <p>Hayatta öyle anlar vardır ki kendinizi hedefinize tamamen kaptırmış bir halde yürürken aşağı bakmayı unutur ve bunu yaptığınızda kendinizi dizlerinize kadar bataklığa gömülmüş halde bulursunuz. Şimdi tam o noktadaydım. Ne yapacağı kestirilemez bir güruh tarafından sarılmış halde, damarlarında Alia Karserçesi’nin kanı dolaşan bir kadına bakıyordum. Tek savunmam, etrafımı saran Ares’in Oğulları’nın ve Altınların oluşturduğu küçük çemberdi. Holiday yakıcısını çıkardı. Victra’nın jileti giysisinin kolunun içinde kıpırdıyordu. Buraya böyle dalmakla çok aceleci davranmıştım. Bütün süreç hızla çirkinleşebilirdi.</p>

  <p>“Kısrak nerede?” diye seslendim Sefi’ye. “Onu öldürdün mü?”</p>

  <p>“Onu öldürmek mi? Hayır. Aslan’ın kızı bizi Buz’dan buraya getirdi. Ama adaleti engelledi; bu yüzden zincire vuruldu.” Demek güvendeydi.</p>

  <p>“Bunun adı adalet mi?” diye ona tekrar seslendim. “Annen, Ragnar’ın arkadaşlarını zincirlerle Kuleler’den sarkıttığında olan şey bu muydu?”</p>

  <p>“Bu, Buz’un kanunudur.”</p>

  <p>“Artık Buz’da değilsin, Şefi. Benim gemimdesin.”</p>

  <p>“Senin mi?” Bu sözlerim kalabalıktaki adiRenkler tarafından hoş karşılanmamıştı. “Bedelini biz kanımızla ödedik.”</p>

  <p>“Hepimiz gibi,” dedim. “Buz’un nesi doğruydu ki? Orayı terk ettiniz çünkü yanlış olduğunu biliyordunuz. Geleneklerinizin efendileriniz tarafından yaratıldığını biliyordunuz. Beni izleyeceğinizi söylemiştin. Yalan mı söyledin?”</p>

  <p>“Ya sen? Halkıma güvende olacaklarına söz vermiştin,” diye bağırdı Şefi. Baltasıyla beni işaret ederken kaybın ağırlığıyla ezildiği belliydi. “Bu insanların neler yaptığını gördüm. Savaşlarını gördüm. Gemilerini gördüm. Sözler anlatmaya yetmez. Bu Altınlar sadece tek dilden anlıyor; o da kanın dili. Ve onlar yaşadığı sürece, onlar konuştuğu sürece, halkım güvende olamayacak. Sahip oldukları güç çok büyük.”</p>

  <p>“Sence Ragnar’ın istediği bu muydu?”</p>

  <p>“Evet.”</p>

  <p>“Ragnar onlardan daha iyi olmam istiyordu. Bundan daha iyi. Bir örnek oluşturmanı. Ama belki de Altınlar haklıdır. Belki de siz sadece katlisinizdir. Vahşi köpekler. Sizi gerçekten de buna dönüştürmüşlerdir.”</p>

  <p>“Onlar yok olana kadar asla daha fazlası olamayacağız,” dedi. Sesi hangarda yankılandı. “Onları neden savunuyorsun?” Cassius’u kendine çekti. “Ağabeyimin öldürülmesine yardım eden biri için neden ağlıyorsun?”</p>

  <p>“Ragnar’ın ölürken neden kılıç yerine senin elini tuttuğunu sanıyorsun? Hayatını intikama adamanı istemiyordu. Bunun sonu yok. O senin için daha fazlasını istiyordu. Bir gelecek istiyordu.”</p>

  <p>“Ben cennetleri de cehennemleri de gördüm ve geleceğimizin savaş olduğunu biliyorum,” dedi Şefi. “Onlar gecenin karanlığında silinip gidene kadar savaşacağız.” Cassius’u kendine çekti ve dilini kesmek için bıçağım kaldırdı. Ama bunu yapamadan bir akımYumruğu ateşlendi ve Sefi’nin silahı elinden uçtu. Bu ayaklanmanın lideri olan Ares, çivili savaş miğferiyle iskeleye sertçe atladı. Omuzlarını silkeleyerek doğrularken ve miğferini zırhına geri çekerken, Obsi-diyenler ondan uzaklaştı.</p>

  <p>“Ne yapıyor bu?” diye sordu Victra bana.</p>

  <p>“Sizi budala boklar,” diye hırladı Sevro. “Benim malıma el uzatıyorsunuz.” Köprünün üzerinden Sefi’ye doğru yürüdü. “Kışt kışt! Çekilin!” Birkaç Valkyrie onun önünü kesti ama Sevro burnunu göğüslerine dayarcasına karşılarında durdu. “Çekilin, sizi albino göt kılları.”</p>

  <p>Obsidiyenler ancak Şefi onlara çekilmelerini söyleyince çekildiler. Sevro tutsak Altınların yanından geçerken şakacı bir tavırla başlarına vurdu. “O benim,” dedi, Cassius’u işaret ederek. “Çek ellerini üzerinden, hanımefendi!” Şefi bıçağını çekmedi. “Babamın kafasını kesip bir kutuya koydu. Aynı şeyi benim de sana yapmamı istemiyorsan, malımı bana iade etme nezaketini gösterirsin.”</p>

  <p>Şefi geri çekildi fakat bıçağını kınına sokmadı. “Bu senin kan borcun. Hayatı sana ait.”</p>

  <p>“Elbette.” Sevro onu uzaklaştırdı. “Ayağa kalk, seni küçük Peri,” diye bağırdı Cassius’a, onu tekmeleyerek boynundaki kablodan yukarı çekerken. “Saygınlığım koru. Kalk ayağa.” Cassius tereddütle ayağa kalktı. Elleri arkasından bağlıydı. Yüzü dayaktan şişmişti. Göğsüne kazınmış sapanOrak kıpkırmızı parıldıyordu. “Babamı sen mi öldürdün?” Cassius’un geniş göğsüne vurdu. “Babamı sen mi öldürdün?”</p>

  <p>Cassius ona tepeden baktı. Adamda mizahtan eser yoktu, sadece gurur vardı ama yıllardır onda görmeye alıştığım kibirden yoksundu. Savaş ve hayat, o canlı ruhunu tüketmişti. Bu, biraz olsun saygın bir şekilde ölmekten başka bir şey istemeyen bir adamın yüzüydü. “Evet,” dedi yüksek sesle. “Ben öldürdüm.”</p>

  <p>“Bunu açıklığa kavuşturduğumuza sevindim. O bir katil,” diye bağırdı Sevro kalabahğa. “Biz katillere ne yaparız?”</p>

  <p>Kalabalık Cassius’un idamını haykırdı. Ve Sevro, elini kulağının arkasına koyduktan sonra onlara istediklerini verip Cassius’u iskelenin kenarından itti. Altın, boynundaki kablo gerilene kadar aşağı uçtu, ağzı açılıp dili dışarı çıktı. Ayakları çırpınıyordu, yüzü kıpkırmızı olmuştu. Kalabalık iştahla Ares’in adını haykırarak tezahürat yaptı.</p>

  <p>Güruhlar; sadece korku, ivme ve önyargıyla beslenen ruhsuz şeylerdi. Cassius’un kişiliğini, ailesi için hayatını verebilecek ama hepsi ölürken kendisi yaşamak zorunda kalan bir adamın asaletini bilmiyorlardı. Sadece bir canavar görüyorlardı. Şimdi büyük ölçüde çıplak kalmış ve aşağılanmış, kendi kibrinde boğulan, iki metrelik eski bir tanrı.</p>

  <p>Bense onu hiç umursamayan bir dünyada elinden geleni yapmaya çalışan bir adam görüyordum. Bu içimi sızlatıyordu.</p>

  <p>Yine de yerimden kıpırdamadım çünkü bir dostun ölümüne tanık olurken aynı zamanda bir diğerinin doğumunu izlediğimi biliyordum. Yanlındakiler anlamıyordu. Kavax’ın yüzünde dehşet vardı. Victra’mn da; bunca zaman Cassius’a hiç acımamıştı ama Sevro’da gördüğü vahşilik yüzünden kedere boğulduğunu biliyordum, izlemesi zor, çirkin bir şeydi. Holiday silahını çekti ve yakınlarda Kavax’ı işaret eden Kızıllara göz attı. Oysa hepsi gösteriyi kaçırıyorlardı.</p>

  <p>Sevro tırabzana yaklaşıp kollarını iki yana açarak ordusunu kucaklarken hayranlıkla izledim. Cassius onun altında sallanarak ölüyordu ve aşağıdaki kalabalıkta insanlar ayaklarını çekme yarışıyla zıplamaya çalışıyordu. Hiçbiri başaramadı.</p>

  <p>“Adım Sevro au Barca,” diye bağırdı arkadaşım. “Ben Ares’im! ” Göğsünü yumrukladı. “Kırk dört Altın öldürdüm. On beş Obsidiyen. Yüz on üç Gri. Jiletimle.” Kalabalıktan tezahüratlar yükseldi, hatta Obsidiyenlerden bile. “Gemilerle, raylı toplarla ve akımYumrukla-rıyla daha kaçım öldürdüğümü Jüpiter bilir. Nükleer bombalarla, bıçaklarla, sivri sopalarla...” Teatral bir şekilde sustu.</p>

  <p>insanlar ayaklarını yere vuruyordu.</p>

  <p>Sevro yine göğsüne vurdu. “Ben Ares’im! Ben de bir katilim!” Ellerini beline koydu. “Ve biz katillere ne yaparız?”</p>

  <p>Bu kez kimse cevap vermedi.</p>

  <p>Vermelerini de beklemiyordu. Diz çökmüş Altınlardan birinin boynundaki kabloyu tuttu, kendi boynuna geçirdi ve hafif bir gülümsemeyle Sefi’ye bakarak göz kırpıp bir taklayla tırabzanın üzerinden aşağıya atladı.</p>

  <p>Kalabalıktan çığlıklar yükseldi fakat hiçbiri Victra’nın şaşkın çığlığı kadar yüksek değildi. İpi gerilip kalırken Sevro da Cassius’un yanında çırpınmaya başladı. Ayakları titriyordu. Sessizce ve korkunç bir şekilde. Yüzü kıpkırmızı oldu ve Cassius’unki gibi morarmaya başladı. Goblin ve Altın, iskeleye çıkan merdivene tırmanarak Sevro’yu indirmek için harekete geçen kalabalığın üzerinde yan yana sallanıyorlardı fakat insanlar o panikle merdivene fazla yüklendikleri için merdiven bükülerek duvardan ayrıldı. Victra onu kurtarmak için çekimBotlarıyla yerinden fırlamak üzereydi. Onu tuttum. “Dur.”</p>

  <p>“Ölüyor!” diye bağırdı Victra panikle.</p>

  <p>“Amaç da bu.”</p>

  <p>O, kablonun ucunda sallanan bir çocuk değildi. Benim desteğime ihtiyaç duyan kırık kalpli bir öksüz değildi. Cehennemden sağ çıkmış, artık babasının ve benim karımın hayaline inanan bir adamdı. Bu ayaklanmanın ruhunu kurtarmak için ölürken bile korumak için canımı vereceğim bir adamdı.</p>

  <p>Kavax kilitlenip kalmış, tuhaf manzaraya bakan Sefi’yi izliyordu. Obsidiyenler de afallamıştı. Sefi’ye bakarak bir emir bekliyorlardı. Ragnar kardeşine inanmıştı. Kendilerine verilen, merhamet ve bağışlama gibi şeylerin olmadığı dünyadan daha iyisine dönüşebileceğine inanmıştı. Şefi sessizce baltasını kaldırıp savurarak Sevro’nun kablosunu kesti ve ardından, isteksizce de olsa, Cassius’u da kurtardı. Her neredeyse, Ragnar gülümsüyordu.</p>

  <p>iki adam aşağı uçtu ve kalabalıktan yükselen kollar onları yakaladı.</p>

  <p>Sevro atladığından beri Kavax yerinden hiç kıpırdamamış, yüzünde belirgin bir şaşkınlıkla Sefi’yi izliyordu. Eli hâlâ çocuklarını çağırmak için telsizindeydi ama sonra onu kalabalıkta kaybettim. Ares’in Oğulları ve Uluyanlar, diğerlerini geri iterek liderlerinin etrafında sıkı bir çember oluşturdular. Sevro ellerinin ve dizlerinin üzerinde soluklanmaya çalışıyordu. Ben ona koşup yanına çöme-lirken, Holiday de solumda yerde hırıldayan Cassius’a yardım ediyordu. Çakıl, Uluyan pelerinini çıkararak onun bedenine sardı.</p>

  <p>“Konuşabiliyor musun?” diye sordum Sevro’ya. Acıdan dudakları titremesine rağmen alev saçan gözlerle bakarak başıyla onayladı. Kolumu uzatarak ayağa kalkmasına yardım ettim ve yumruğumu havaya kaldırarak sessizlik istedim. Oğullar diğerlerine bağırarak sustururken, sonunda yirmi beş bin nefes, küçük arkadaşımın kalp atışlarıyla denge sağladı. Sevro gördüğü sevgiye, saygıya ve yaşlarla dolu gözlere şaşırarak onlara baktı.</p>

  <p>“Darrow’un karısı...” dedi Sevro boğuk bir sesle. “Karısı,” dedi sesini yükselterek “ve benim babam hiç karşılaşmamıştı. Fakat bir hayali paylaşıyorlardı. Özgür bir dünya. Cesetler üzerine değil, umutlar üzerinde yükselen bir dünya. Bizi bölen nefret değil, bizi bağlayan sevgi üzerinde. Çok kayıp verdik ama yıkılmadık. Yenilmedik. Hâlâ savaşıyoruz. Ancak ölenlerin intikamı için savaşmıyoruz. Birbirimiz için savaşıyoruz. Yaşayanlar için savaşıyoruz. Henüz doğmamış olanlar için savaşıyoruz.</p>

  <p>“Cassius au Bellona babamı öldürdü...” Adamın tepesinde dikildi ve bakışlarını tekrar kaldırmadan önce yutkundu. “Ama ben onu bağışlıyorum. Neden mi? Çünkü o sadece bildiği dünyayı koruyordu. Çünkü sadece korkuyordu.”</p>

  <p>Victra kendine yol açarak çemberin dibine geldi ve artık sadece ona hitap ediyormuş gibi konuşan Sevro’yu izledi. “Biz yeni çağız. Yeni dünyayız. Buraya yolu göstermeye geldiysek, o lanet yol iyi olmak zorunda. Adım Sevro au Barca! Ve artık korkmuyorum!”</p>

  <h2>55</h2>

  <p>SOYSUZ BARCA HANESİ</p>

  <p>''Sen lanet olasıca bir manyaksın,” dedim Sevro’ya, Virany’nin O revirinde yalnız kaldığımızda. Sevro boynunu tutarak güldü. Başının üzerine bir öpücük kondurdum. “Lanet delinin tekisin, bunu biliyor musun?”</p>

  <p>“Evet, bu yöntemi senden öğrendim; o halde senin için ne diyebiliriz?”</p>

  <p>“O da delinin teki,” dedi Mickey köşeden. Ot katılmış yakmacını tüttürüyor, burun deliklerinden mor dumanlar üflüyordu.</p>

  <p>Sevro yüzünü buruşturdu. “Çok canım yanıyor. Başımı yana çeviremiyorum bile.”</p>

  <p>“Boynunu incitmişsin, kıkırdaklarına zarar vermişsin ve gırtlağında kesikler var,” dedi Dr. Virany, biyometrik tarayıcının arkasındaki yerinden. İnce yapılı, bronz tenli, zorluğun iki tarafını da görmüş insanlara has o özel sessizliğe sahip bir kadındı.</p>

  <p>“Buraya geldiğinde dediğim gibi; bu kadar alet kullanıyorken sanat bunun neresinde, Virany?”</p>

  <p>Virany gözlerini devirdi. “On kilo daha ağır olsaydın boynunu kırabilirdin, Sevro. Kendini şanslı say.”</p>

  <p>“O zaman konuşmadan önce sıçtığıma sevindim,” diye homurdandı Sevro.</p>

  <p>“Darrovv’un boynu fazladan elli kilo ağırlığa daha dayanırdı,” diye böbürlendi Mickey. “Boynundaki gerilim oranı...”</p>

  <p>“Ciddi misin?” dedi Virany bıkkınlıkla. “Daha sonra böbürlensen olmaz mı, Mickey?”</p>

  <p>“Sadece kendi uzmanlığımı açıklıyorum,” diye karşılık verdi Mickey, bana hafifçe göz kırparak. Zarif Virany’yi kızdırmayı seviyordu. Projesinde onu yanına aldığından beri uyanık zamanlarının çoğunu Mickey’nin laboratuvarında geçiriyorlardı, tabii Virany bu durumdan pek mutlu değildi.</p>

  <p>“Ah!” diye bağırdı Sevro, Virany onun omurgasını yoklarken. “Dokunduğun şey vücudum olur!”</p>

  <p>“Pardon.”</p>

  <p>“Peri,” dedim.</p>

  <p>“Neredeyse boynumu kırıyordum,” dedi Sevro.</p>

  <p>“Bunu ben de yaptım. En azından sen kırbaçlanmadın.”</p>

  <p>“Kırbaçlanmayı tercih ederdim,” diye mırıldandı, başını çevirmeye çalışırken yüzünü buruşturarak. “Bundan daha iyidir.”</p>

  <p>“Pax tarafından kırbaçlanmak daha iyi değil,” diye karşılık verdim.</p>

  <p>“Görüntüleri izledim, o kadar sert vurmuyordu.”</p>

  <p>“Sen hiç kırbaçlandın mı? Sonrasında sırtımın halini gördün mü?”</p>

  <p>“Sen Enstitü’de benim lanet olasıca gözümü gördün mü? Çakal bıçakla çıkarmıştı ama sızlandığımı duymadınız.”</p>

  <p>“Benim bütün vücudum açılıp oyuldu,” dedim, kapılar açılıp Kısrak içeri girerken. “İki kez.”</p>

  <p>“Ah, konu hep şu boktan Oyma’ya geliyor,” diye homurdandı Sevro, parmaklarını bana doğru sallayarak. “Ben lanet derecede özelim, kemiklerim soyuldu, DNA’m bile kesilip açıldı.”</p>

  <p>“Bunu hep yaparlar mı?” diye sordu Virany, Kısrak’a.</p>

  <p>“Öyle görünüyog” dedi Kısrak. “Çok fazla küfretmemeyi öğrenene kadar dudaklarım dikmen için sana rüşvet vermem mümkün mü?”</p>

  <p>Mickey araya girdi. “Aslına bakarsan, bunu yapmak gayet müm...”</p>

  <p>Sevro onun sözünü kesti: “Altın’ın durumu nasıl?” diye sordu Kısrak’a. “Biliyor musun?”</p>

  <p>“Hâlâ bir dili olduğu için mutlu,” dedi Kısrak. “Revirde göğsünü tedavi ediyorlar. Travmadan dolayı iç kanaması var ama yaşayacak.”</p>

  <p>“Nihayet onu görmeye mi gittin?” diye sordum.</p>

  <p>“Gittim.” Dalgın bir tavırla kendi kendine başıyla onayladı. “O... duygusaldı. Sana teşekkür etmemi istedi, Sevro. Hak etmediğini bildiğini söyledi.”</p>

  <p>“Hak etmediği kesinlikle doğru,” diye mırıldandı Sevro.</p>

  <p>“Şefi, Obsidiyenlerin onu rahat bırakacağını söyledi,” dedim.</p>

  <p>“Obsidiyenler mi?” diye sordu Kısrak, açıklamamla düşüncelerinden sıyrılarak. “Hepsi mi?”</p>

  <p>Aniden güldüm. “Bunu hiç düşünmemiştim bile.”</p>

  <p>“Neymiş o?” diye sordu Sevro.</p>

  <p>“Artık sadece Valkyrie’ler değil, bütün Obsidiyenler adına konuşuyor. Dil sürçmesi değildi. Ayaklanmadan önce kabileler birleşik değildi,” dedim. “Diğer savaş-şeflerini kendi yönetiminde toplamış olmalı.”</p>

  <p>“Eee... Darbe mi yaptı yani?” diye sordu Sevro.</p>

  <p>Güldüm. “Öyle görünüyor.”</p>

  <p>“Kalıcı olup olmayacağını göreceğiz. Yine de... etkileyici,” dedi Kısrak. “Bize her zaman iyi bir krizi boşa harcamamamızı öğütlerlerdi.”</p>

  <p>Mickey ürperdi. “Politikaya soyunan Obsidiyenler...”</p>

  <p>“Orada olanlar... Strateji miydi yoksa gerçek miydi?” diye sordu Kısrak, Sevro’ya.</p>

  <p>“Bilmem,” dedi Sevro omuz silkerek. “Yani, döngüyü bir yerde kırmak gerekiyordu. Babamın artık olmaması çok berbat ama onu geri getirmek için her yeri yakıp yıkmanın da bir anlamı yok. Sonuçta Cassius babamı ondan nefret ettiği için öldürmedi. İkisi de yapılması gerekeni yapan askerlerdi. Anlıyor musunuz?”</p>

  <p>Kısrak ne diyeceğini bilemeyerek başını iki yana salladı. Elini Sevro’nun omzuna koydu ve Sevro onun ne kadar etkilendiğini anladı. Kısrak’ın sessizliği çok değerli bir iltifattı ve Sevro alışılmadık şekilde alaycılıktan uzak bir gülümsemeyle ona baktı. Kapı açılıp Victra içeri girdiğinde ise gülümsemesi silindi. Victra’mn gözleri kızarmıştı ve tedirgindi.</p>

  <p>“Seninle konuşmam gerek,” dedi Sevro’ya.</p>

  <p>“Dışarı,” dedi Sevro, biz kıpırdamayınca. “Hepiniz.”</p>

  <p>Victra ve Sevro içeride konuşurken biz dışarıda bekledik. “Sence yolculuk ne kadar sürecek?” diye sordu Kısrak.</p>

  <p>“Kırk dokuz gün,” dedim, içeride konuşulanları duyma umuduyla kulağını kapıya dayamış olan Mickey’yi geri çekerken. “Burada önemli olan, Mavilerin sessizliğini sağlamak.”</p>

  <p>“Kırk dokuz gün kardeşimin plan yapması için uzun bir süre.”</p>

  <p>Gemimizin dışında hayat devam ediyor, çarklar hâlâ dönüyordu. Kızıllar öldürülüyordu. AdiRenklerin ruhunu uyandırmış ve bu ayaklanmaya bir zafer daha kazandırmış olsak da, Çekirdek’e doğru giderken geçirdiğimiz her gün, Çakal dostlarımızı avlıyor ve Hükümdar başına bela olan isyanları bastırmaya uğraşıyordu. Şimdiden amcamı kaybetmiştik. Ben dönene kadar daha kaçı ölecekti?</p>

  <p>“Bu her şeyi düzeltmeyecek,” dedi Kısrak. “Obsidiyenler yine de yedi tutsağı öldürdü. Halkım bu savaşa temkinli bakıyor. Olası sonuçlarına. Özellikle de Şefi kabileleri kendi liderliği altında birleştirmişse... Bu onu tehlikeli kılar.”</p>

  <p>“Ve daha yararlı,” dedim.</p>

  <p>“Seninle bir daha fikir ayrılığına düşene kadar. İşler her an ters gidebilir.”</p>

  <p>Mickey geri sekerken ve revirin kapısı açılırken Kısrak doğruldu. Sevro ve Victra gülümseyerek dışarı çıktılar. “Siz ikiniz niye sırıtıyorsunuz?” diye sordum.</p>

  <p>“Sadece buna.” Sevro, parmağına büyük gelen Jüpiter Hanesi Enstitü yüzüğünü gösterdi. Ne demek istediğini anlamayarak kısık gözlerle yüzüğe baktım. Kendi yüzüğü parmağında değildi ve sonra Victra’nm serçeparmağına sıkışmış olduğunu gördüm. “O teklif etti,” dedi Sevro sevinçle.</p>

  <p>“N-ne?” diye kekeledim.</p>

  <p>Kısrak’ın kaşları kalktı. “Teklif... yani...”</p>

  <p>“Evet, evlat!” diye bağırdı Sevro. “Nikâhı basıyoruz!”</p>

  <p>Sevro ve Victra, yedi gece sonra Sabah Yıldızının yedek hangarında düzenlenen küçük bir törenle evlendi. Bize haberi açıkladıktan hemen sonra Victra bana kendisini Sevro’ya benim teslim etmemi istediğini söyledi ve karşılık dahi veremedim. Şimdi koluna girip onu yıkanıp temizlenmiş Uluyanların ve dev yapılı Telemanuslanp arasından geçirmeden önce sarıldığım gibi ona sarıldım. Sevro’yu hiç bu kadar temiz görmemiştim. Mickey’nin karşısında dururken dağınık mohikan saçları yana taranmıştı. Töreni bir Beyaz’ın yapması gelenekti fakat Victra gelenek fikrine gülmüş ve bunu Mickey’den istemişti.</p>

  <p>Mor’un yüzü parıldıyordu. Çok fazla makyaj yapmıştı fakat yine de bir ışık huzmesi gibiydi. Oymacı’dan köleciye, köleciden köleye ve sonra da nikâh memurluğuna geçmek kolay iş değildi ama bu onu daha da sevimli kılıyordu. Palyaço ve Ekşisurat onu Sevro’nun bekârlığa veda partisine davet ettiklerinde çok sevindi ve Sevro’yu önceki gece odasından kaçırıp Uluyanlarm içmek için toplandığı yemekhaneye sürüklerken bizimle birlikte uludu.</p>

  <p>Başkaldırıdan kaynaklanan düşmanlıklar tamamen yatışma-mıştı ama düğün nostaljik bir normallik hissi yaratmıştı. Savaşın çılgınlığı arasında, hayatın devam edebileceğini hissettiren özel bir umut ışığı olmuştu. Oğullar’dan bazıları Kızılların liderinin bir Altın’la evlenmesine hoş bakmasa da, Victra Oğullar’ın liderlerinin saygısını kazanacak kadar çok şey yapmıştı; Sefi’yle birlikte Sabah Yıldızı’na ve benimle birlikte Ilium’a dalarken sergilediği cesaret Victra’yı onların gözünde yüceltmişti. Onlar için, onlarla birlikte kan dökmüştü, dolayısıyla donanmam sakin ve huzurluydu. En azından bir geceliğine.</p>

  <p>Sevro’yu hiç bu kadar mutlu görmemiştim. Törenden bir saat önce benim banyomda saçlarını tararken olduğu kadar gergin de görmemiştim. Gerçi bir mohikanla yapılabilecek fazla bir şey yoktu. “Bu delilik mi? Dün iyi bir fikir gibi gelmişti,” diye sormuştu, aynada kendine bakarak.</p>

  <p>“Bugün de iyi bir fikir,” demiştim.</p>

  <p>“Öyle kesip atma. Bana gerçeği söyle, dostum. Midem bulanıyor”</p>

  <p>“Ben Eo’yla evlenmeden önce küsmüştüm.”</p>

  <p>“Saçmalama.”</p>

  <p>“Hem de amcamın botlarının üzerine.” Onun yokluğunu hatırlayınca yine içim sızlamıştı. “Yanlış karar verdiğimden korktuğum için falan değil. Onun yanlış karar vermiş olmasından korkuyordum. Beklentilerini karşılayamamaktan korkuyordum... Ama amcam bana kadınların bizi kendimizden daha iyi gördüklerini söylemişti.</p>

  <p>Victra’yı bu yüzden seviyorsun. Bu yüzden onunla kavga ediyorsun. Ve bu yüzden bunu hak ediyorsun.”</p>

  <p>Sevro aynadan kısık gözlerle bana bakmıştı. “Evet ama amcan delinin tekiydi. Bunu herkes biliyor.”</p>

  <p>“O zaman koşullar eşit. Hepimiz biraz çatlağız. Özellikle de Victra. Yani, seninle evlenmek için öyle olması lazım, değil mi?”</p>

  <p>Sırıtmıştı. “Doğru, lanet olasıca.” Mutluluklarının daim olmasını umarak saçlarını karıştırmıştım. Bu aslında hepimizin en büyük umuduydu. “Keşke babam da burada olsaydı.”</p>

  <p>“Bence gelini öpmen gerektiğinde parmak uçlarında yükselmek zorunda kalacağın için bir yerlerde katıla katıla gülüyordu!;” demiştim.</p>

  <p>“Hep puştun teki olmuştur.”</p>

  <p>Şimdi Victra’yı ona teslim ederken Sevro ağırlığını bir ayağından diğerine verip duruyordu ve gelinin gözlerine bakmaktan kendini alamıyordu. Beni görmüyordu bile. Aslında ikisi için de hiçbirimiz orada değildik. O öfkeli kadında şimdi gördüğüm nezaket, Sevro’yu gerçekten sevdiğini anlamam için gereken tek şeydi. Üzerinde konuşacağı bir şey değildi. Sonuçta tarzı değildi. Ancak her şeye ve herkese karşı sergilediği o sertliği bu gece körelmişti. Sevro’yu bir sığınak, güvende olabileceği bir yer gibi görüyor olmalıydı.</p>

  <p>Mickey süslü konuşmasına başlarken ben Kısrak’ın yanına döndüm. Tahmin ettiğimin yarısı kadar bile abartılı değildi. O sözlerine devam ederken Kısrak’ın hafifçe başıyla onayladığını görünce, konuşmasının düzeltmelerine yardım ettiğini anladım. Aklımdan geçeni anlayarak bana doğru eğildi. “İlk taslağı duymalıydın. İnanılmazdı.” Beni kokladı. “Sen sarhoş musun?” Yüzü kıpkırmızı olan Uluyanlara ve ayakta sallanan Telemanuslara baktı. “Hepsi mi sarhoş?”</p>

  <p>“Şişşşt,” dedim ve ona bir cep şişesi uzattım. “Sen fazla ayıksın.”</p>

  <p>Mickey töreni bitiriyordu: “...sadece ölümle bozulabilecek bir birleşme. Sizi Sevro ve Victra Barca ilan ediyorum.”</p>

  <p>“Julii,” diye düzeltti Sevro hemen. “Onun Hanesi benimkinden köklü.”</p>

  <p>Victra ona bakarak başını iki yana salladı. “Doğru söyledi.” “Ama sen bir Julii’sin,” diye karşılık verdi Sevro şaşırarak. ,</p>

  <p>“Dün öyleydim. Bugün Barca olmayı tercih ediyorum. Tabii buna bir itirazın yoksa ve ben de senin gibi ufak tefek olmak zorunda kalmayacaksam.”</p>

  <p>“Çok güzel olurdu,” dedi Sevro, Mickey devam ederken yanakları kızararak. Sevro ve Victra dostlarına döndüler. “O halde sizi dostlarınıza ve dünyalara Marslı Barca Hanesi’nden Sevro ve Victra olarak takdim ediyorum.”</p>

  <p>Tören küçüktü fakat kutlama hiç de öyle değildi. Hatta bütün filoya yayılmıştı. Halkımın iyi bildiği bir şey varsa, o da zorlukları kutlamalarla nasıl atlatacağıydı. Hayat sadece nefes almak değildi, var olmak demekti. Sevro’nun konuşmasının ve kendini asmasının haberi gemilere yayılınca, yaralar iyileşmeye, uçurumlar kapanmaya başlamıştı.</p>

  <p>Ancak önemli olan bugündü. Bütün filomda hayatın mutluluğu ve güzelliği kutlanıyordu. En küçük korvetlerde, muhriplerde, şalomaGe-milerinde ve Sabah Yıldızı’nda danslar düzenlenmişti. YırtıkKanatlar kutlama düzeninde köprülerin önünden geçiş yapıyordu. Kızıl ve Toplum içkileri nehir gibi akıyor, hangarları dolduran kalabalıklar savaş silahlarının etrafında şarkı söyleyip dans ediyordu. Kargaşa korkusu ve Obsidiyenlerle ilgili önyargısı konusunda çok inatçı olan Kavax bile Kısrak’la dans etti. Sevro ve Victra’ya sarhoş bir halde sallanarak sarılıyor, Altınların salon danslarını bir kenara atarak güler yüzlü, tırnaklarının altı motor yağı dolu, tombul bir Kızıl’dan halkımın dansını öğrenmeye çalışıyordu. Yanlarında bir buçuk yıl önce Pax’m garajlarında beni çok etkilemiş olan utangaç Turuncu Cyther da vardı. Kısrak’m özel projesini daha bu sabah bitirmişti ve şimdi sarhoş bir halde, Kavax’ın onaylayan kükremeleri arasında hantal vücuduyla dans pistinde oradan oraya dönüp duruyordu.</p>

  <p>Daxo her zamanki gibi bir kenarda sessizce oturuyor, babasının tuhaflıkları karşısında başını iki yana sallıyordu. Ona bir içki verdim. “Şarap,” dedim.</p>

  <p>“Jüpiter’e şükür,” diye karşılık verdi, kadehi zarifçe alırken. “Seninkiler bana sürekli motor yağı içirmeye çalışıyor.” Temkinli gözlerle veri-tabletini karıştırıyordu.</p>

  <p>“Holiday’i güvenliğe koydum,” dedim. “Bu bir Altın partisi değil.”</p>

  <p>Güldü. “Onun için de Jüpiter’e şükür.” Sonunda şarabından bir yudum aldı. “Venüs Mercanları,” dedi. “Çok güzel.”</p>

  <p>“Roque’un zevki iyiydi. Baban tam havasında,” dedim, iriyarı adamın iki Kızıl’la birlikte salındığı dans pistini işaret ederek.</p>

  <p>“Bu konuda yalnız değil,” diye karşılık verdi Daxo kurnazca, Sevro’nun olduğu yerde döndürdüğü Kısrak’ı işaret ederek. Kadının yüzü yaşam sevinciyle parıldıyordu; belki de nedeni alkoldü. Saçları terden ıslanıp kararmış ve alnına yapışmıştı. “Biliyorsun, seni seviyor,” dedi Daxo. “Sadece seni kaybetmekten korktuğu için kendinden uzak tutuyor. Ne kadar tuhafız, değil mi?”</p>

  <p>“Daxo, sen neden dans etmiyorsun?” diye sordu Victra, yanına gelerek. “Hep çok terbiyelisin. Haydi! Kalk! Kalk!” Daxo’yu kaldırıp dans pistine ittikten sonra onun yerine kendisi çöktü. “Ayaklarım! Antonia’nın gardırobunu yağmaladım. Ayaklarının güvercin ayağı gibi olduğunu unutmuşum.”</p>

  <p>Güldüm. O sırada Palyaço zilzurna bir halde sendeleyerek yanımıza geldi.</p>

  <p>“Victra, Darrovv. Bir soru. Sizce Çakıl şu adamla ilgileniyor mu?” diye sordu bana. Bir şarap kadehini daha boşaltırken masalardan birine yaslandı. Dişleri şimdiden morarmıştı.</p>

  <p>“Şu uzun boylu olan mı?” diye sordu Victra. Çakıl, bir Gri kaptanla dans ediyordu. “İlgileniyor gibi görünüyor.”</p>

  <p>“Herif çok yakışıklı be,” dedi Palyaço. “Dişleri de iyi.”</p>

  <p>“Bence aralarına girebilirsin,” dedim.</p>

  <p>“Eh, çaresiz görünmek istemem.”</p>

  <p>“Jüpiter korusun,” dedi Victra.</p>

  <p>“Sanırım aralarma gireceğim.”</p>

  <p>“Bence bu iyi bir fikir,” dedi Victra. “Ama önce reverans yapmalısın. Kibar olmak için.”</p>

  <p>“Ah, tamam o zaman. Hemen gidiyorum.” Kendine bir kadeh şarap daha doldurdu. “Bir içki daha içtikten sonra.”</p>

  <p>Şarabı elinden alıp onu iterek gönderdim. Holiday kapıda belirdi ve Palyaço’nun sarsak müdahalesini izledi. Şimdi Çakıl’ın önünde reverans yapıyor ve abartılı bir tavırla elini sallıyordu. “Ah, şuna bak. Gerçekten yaptı.” Victra’nın ağzındaki şampanya burnundap geldi. “Sen de aynı şeyi Kısrak’la yapmalısın. Sanırım kocamı benden çalmaya çalışıyor. Kocam. Ne tuhaf bir kelime.”</p>

  <p>“Tuhaf bir dünya.”</p>

  <p>“Değil mi? Gelin. Kimin aklına gelirdi?”</p>

  <p>Onu baştan aşağı süzdüm. “Bence sana çok yakışıyor.” Kolumu omzuna attım. “Bence mükemmel uyuyor.” Neşeyle gülümsedi.</p>

  <p>“Efendim,” dedi Holiday, yanımıza gelerek.</p>

  <p>“Holiday, bir şeyler içmeye mi geldin?” Ona baktım ve yüz ifadesini görünce gülümsemem silindi. Bir şey olmuştu. “Ne var?”</p>

  <p>Beni Victra’dan uzaklaştırdı.</p>

  <p>“Çakal,” dedi kısık sesle, ortamın neşesini kaçırmamak için.</p>

  <p>“Sizinle görüşmek istiyor. Doğrudan hat.”</p>

  <p>“Zaman farkı ne kadar?” diye sordum.</p>

  <p>“Altı saniye.”</p>

  <p>Sevro dans pistinde sarsak bir şekilde Kısrak’ı çeviriyor, etraflarındaki Kızılların dansını ikisi de bilmediği için kahkahalarla gülüyorlardı. İkisi de aniden içimi saran korkuyu hissetmiyordu. Hissetmelerini istemiyordum. Bu gece olmazdı.</p>

  <h2>56</h2>

  <p>ZAMAN İÇİNDE</p>

  <p>Yüksek yakasının iki yanında birer altın aslan sembolüyle beyaz bir ceket giymiş, yuvarlak eğitim salonumun ortasındaki basit bir koltukta oturuyordu. Parlak holografik görüntüsünün üzerinde, dayan-cam kubbesinden parıldayan yıldızlar, soğuk ışık lekelerini andırıyordu. Bu oda savaş eğitimi için yapılmıştı, dolayısıyla düşmanımı burada kabul edecektim. Başka bir yeri görmesine izin vererek Roque’un yaşadığı ve dostlarımın kutlama yaptığı gemiyi kirletmesine izin vermeyecektim.</p>

  <p>Milyonlarca kilometre uzakta olmasına rağmen kurşuni sedir ağacı kokusunu neredeyse alabiliyordum. Dijital görüntüsünün karşısında dururken odaları dolduran derin sessizliği duyabiliyordum. O kadar gerçekçiydi ki parıldıyor olmasa, gerçekten orada olduğunu sanırdım. Arkasındaki fon bulamktı. İçeri girişimi izledi. Gülümsemiyordu. Sahte bir nezaket yoktu. Yine de keyifli olduğunu hissedebiliyordum. Bir elinde gümüş kalemini döndürüyordu. Gerginliğini gösteren tek belirti.</p>

  <p>“Selam, Azrail. Kutlamalar nasıl gidiyor?” Rahatsızlığımı belli etmemeye çalıştım. Elbette ki düğünden haberi olacaktı. Donanmamızda casusları vardı. Ne kadar yakınımda olduklarım bilmiyordum fakat bu düşüncenin benliğime yayılmasına izin vermeyecektim. Buraya kadar uzanıp bize zarar verebilecek olsa, bunu çoktan yapardı.</p>

  <p>“Ne istiyorsun?” diye sordum.</p>

  <p>“Geçen sefer sen beni aramıştın. Ben de karşılık vereyim dedim. Özellikle amcanla ilgili mesajı gönderdikten sonra. Aldın mı?” Bir şey söylemedim. “Sonuçta, Mars’a ulaştığında bizim yerimize silahlar konuşacak. Birbirimizi bir daha asla göremeyebiliriz. Tuhaf, değil mi? Ölmeden önce Roque’u gördün mü?”</p>

  <p>“Gördüm.”</p>

  <p>“Ağlayarak af diledi mi?”</p>

  <p>“Hayır.”</p>

  <p>Çakal kaşlarını çattı. “Bunu yapacağını sanmıştım. Bir romantiği kandırmak kolaydır. Ben hatununu öldürürken onun da orada olduğunu düşününce. Sen Tactus’a seslenerek koşup giderken o şaşkınlıkla başını kaldırmıştı. O anda neşterimle Quinn’in kafatasının bir parçasını beynine doğru biraz daha ittim. Beyin hasarıyla yaşamasına izin vermeyi düşündüm fakat salyalar akıtarak ortalıkta dolaşacağını düşününce midem bulandı. O salyalarma rağmen sence Roque onu yine de sever miydi?”</p>

  <p>Kameranın görüş alanının dışmda, kapıdan bir ses geldi. Kısrak düğünden ayrıldığımı görünce peşimden gelmişti. Çakal’ı görünce sessizce izlemeye başladı. Hologramı kapamalıydım. Bu yaratığı kendi haline bırakmalıydım ama ondan bir türlü ayrılamıyordum. Beni buraya getiren merak, şimdi de olduğum yere mıhlıyordu.</p>

  <p>“Roque mükemmel değildi ama Altınlara değer veriyordu, insanlığa değer veriyordu. Uğrunda ölecek bir şeyi vardı. Ve bu onu pek çok kişiden daha iyi biri yapıyor” dedim.</p>

  <p>“Ölüleri bağışlamak kolaydır,” dedi Çakal. “İyi bilirim.” Dudaklarında belli belirsiz insani bir kasılma fark ettim. Asla itiraf etmeyebilirdi fakat ses tonu bana onun da pişmanlıkları olduğunu söylüyordu. Babasının takdirini istediğini biliyordum. Ancak adamı gerçekten özlüyor olabilir miydi? Ölümünden sonra babasını bağışlamış ve şimdi yasını tutuyor olabilir miydi?</p>

  <p>Kucağından kısa, altından bir sopa kaldırdı. Bir düğmeye basmca sopa asaya dönüştü. Ucunda, Toplum’un piramidinin tepesinde bir çakal kafatası vardı. Onu bir yıldan uzun zaman önce Çakal için ben yaptırmıştım. “Hediyeni hâlâ saklıyorum,” dedi. Parmağını çakal başının üzerinde dolaştırdı. “Bütün hayatım boyunca bana aslanlar verildi. Kendime ait hiçbir şeyim olmadı. En büyük düş-manimin beni herhangi bir dostumdan daha iyi tanıyor olması, sence hakkımda ne anlatıyor?”</p>

  <p>“Sen asa, ben kılıç,” dedim, sorusuna aldırmadan. “Plan buydu.” O asayı ona vermemin nedeni, sevildiğini hissetmesini istememdi. Dostu olduğumu hissetmesini istemiştim. Ve o zamanlar dostuydum da. Kısrak’ın değiştiği gibi onun da değişmesine yardım edebilirdim. Cassius’un değişebileceği gibi. “Beklediğin gibi mi?” diye sordum.</p>

  <p>“Ne?”</p>

  <p>“Babanın koltuğu.”</p>

  <p>Hangi yolu izlemesi gerektiğini düşünürken kaşlarını çattı.</p>

  <p>“Hayır,” dedi sonunda. “Hayır; beklediğim gibi değil.”</p>

  <p>“Senden nefret edilmesini istiyorsun, değil mi?” diye sordum. “Hiç gerek yokken amcamı bu yüzden öldürdün. Bu sana bir amaç veriyor. Bu yüzden beni aradın. Kendini önemli hissetmek için. Ama ben senden nefret etmiyorum.”</p>

  <p>“Yalancı.”</p>

  <p>“Etmiyorum.”</p>

  <p>“Pax’ı öldürdüm, amcanı, Lorn’u...”</p>

  <p>“Sana acıyorum.”</p>

  <p>Afalladı. “Acımak mı?”</p>

  <p>“Koca Mars’ın BaşValisi, bütün dünyalardaki en güçlü adamlardan biri. İstediği her şeyi yapabilecek güce sahip. Ama yetmiyor. Senin için hiçbir şey yeterli olmadı ve asla da olmayacak. Adrius, sen kendini babana, bana, Virginia’ya ya da Hükümdar’a kanıtlamaya çalışmıyorsun. Kendin için önemli olmaya çalışıyorsun çünkü içten içe bozuksun. Olduğun şeyden nefret ediyorsun. Claudius gibi doğmuş olmayı diliyorsun. Virginia gibi. Benim gibi olmayı diliyorsun.”</p>

  <p>“Senin gibi mi?” diye sordu sırıtarak. “İğrenç bir Kızıl mı?”</p>

  <p>“Ben Kızıl değilim.” Ona Armasız ellerimi gösterdim. Tiksindi.</p>

  <p>“Bir Rengin olacak kadar bile evrimleşemedin mi, Darrovv? Sen sadece tanrıların âleminde oyun oynayan bir Homo sapiens’sin.”</p>

  <p>“Tanrılar mı?” Başımı iki yana salladım. “Sen tanrı falan değilsin. Sen Altın bile değilsin. Sen sadece bir unvanla yücelebileceğini sanan bir adamsın. Gerçekte olduğundan daha fazlası olmak isteyen bir adam. Ama gerçekte istediğin tek şey sevgi. Bu doğru değil mi?”</p>

  <p>Alaycı bir tavırla güldü. “Sevgi zayıflar içindir Seninle tek ortak noktamız açlığımız. Benim asla tatmin olmayacağımı düşünüyor^-sun. Daima daha fazlasını istediğimi. Fakat aynaya bir bakarsan karşında aynı adamı bulacaksın. Küçük Kızıl dostlarına istediğini söyleyebilirsin ama aramızda kendini kaybettiğini ben biliyorum. Bir Altın olmak istedin. Enstitü’deyken bunu gözlerinde gördüm. Luna’da bizim yönetmemizi önerdiğimde yüzünde gördüm. Zafer arabanla hisarın basamaklarını çıkarken bunu gördüm. Bizi sonsuza dek yalnız bırakan şey o açlığımız işte.”</p>

  <p>Ve işte o noktada özüme saldırmıştı. Gerçekliğimi karanlığın yarattığı yönündeki o derin korkum. Yalnız kalma korkum. Sevgiyi bir daha asla bulamama korkum. Ancak o anda Kısrak yanıma geldi. “Yanılıyorsun, kardeşim,” dedi.</p>

  <p>Çakal kardeşini görünce arkasına yaslandı.</p>

  <p>“Darrow’un bir karısı vardı. Sevdiği bir ailesi. Azla yaşıyordu ama mutluydu. Senin her şeyin vardı ama acınacak haldeydin. Ve daima da öyle olacaksın çünkü kıskançsın.” Çakal’m sükûnetinin temelleri çökmeye başlamıştı. “Babamızı ve Quinn’i bu yüzden öldürdün. Pax’ı bu yüzden öldürdün. Oysa bu bir oyun değil, kardeşim. Senin bulmacalarından biri değil...”</p>

  <p>“Bana kardeş deme, kaltak! Sen benim kardeşim değilsin. Bir meleze bacaklarını açıyorsun. Bir yük hayvanına. Sırada Obsidiyenler mi var? Hepsinin şimdiden sıraya girdiğinden eminim. Sen Rengin ve Hanemiz için bir utanç kaynağısın.”</p>

  <p>Öfkeyle holoya doğru bir adım attım ama Kısrak elini göğsümün ortasına bastırıp beni durdurarak tekrar kardeşine döndü. “Hiç sevilmediğini sanıyorsun, kardeşim. Ama annemiz seni sevmişti.”</p>

  <p>“Beni sevdiyse, neden kalmadı?” diye sordu Çakal sertçe. “Neden gitti?”</p>

  <p>“Bilmiyorum,” dedi Kısrak. “Ama seni ben de sevdim ve sen bunu fırlatıp attın. Sen benim ikizimdin. Hayat boyu birbirimize bağlıydık.” Kısrak’ın gözlerinde yaşlar vardı. “Seni yıllarca savundum. Sonra Claudius’u senin öldürdüğünü öğrendim.” Gözyaşları arasında gözlerini kırpıştırdı ve kararlılığını toplarken başını iki yana salladı. “Bunu bağışlayamam. Yapamam. Sen seviliyordun ve onu kaybettin, kardeşim. Senin lanetin bu.”</p>

  <p>Kısrak’ın yanında durdum. “Adrius, senin için geliyoruz. Gemilerini paramparça edeceğiz. Mars’ı ele geçireceğiz. Sığmağının duvarlarını deleceğiz. Seni bulacağız ve adalete teslim edeceğiz. Ve sen darağacında sallanırken, altındaki kapak açılırken, ayakların Şeytan’ın Dansı’na başlarken, o son anda, bütün bunların bir hiç uğruna olduğunu anlayacaksın çünkü ayaklarını çekecek kimse olmayacak.”</p>

  <p>Bağlantıyı kestik ve holonun solgun ışığı kaybolurken karşımızda cam tavan ile ötesindeki yıldızlar kaldı. “İyi misin?” diye sordum, Kısrak’a. Gözlerini silerek başıyla onayladı.</p>

  <p>“Öyle ağlamaya başlayacağımı düşünmemiştim. Özür dilerim.”</p>

  <p>“Aslım istersen sanırım ben daha çok ağlıyorum ama özrünü kabul ediyorum.”</p>

  <p>Gülümsemeye çalıştı. “Bunu gerçekten başarabileceğimize inanıyor musun, Darrovv?”</p>

  <p>Gözleri kızarmış, düğün için sürdüğü rimel gözyaşlanyla akmıştt. Pembeleşmiş burnu da akıyordu ama onun şimdiki güzelliği gibisini hiç görmemiştim. Hayatın bütün canlılığı içinde akıyordu. Onu kendisi yapan bütün çatlakları ve korkuları şimdi dışarı vuruyordu. Öylesine kusurlu ve fırtınalıydı ki ona sarılmak ve ömrüm boyunca sevmek istiyordum. Ve ilk kez bana izin veriyordu.</p>

  <p>“Mecburuz. Seninle önümüzde koca bir hayat var,” dedim onu kendime çekerek. Böyle bir kadının kollarımda olmak isteyebileceğini düşünmek imkânsız geliyordu ama ben ona sarılırken başını göğsüme koydu ve birbirimize tutunurken, yıldızlar ve dakikalar silinip giderken birbirimize ne kadar mükemmel uyduğumuzu hatırladım.</p>

  <p>“Partiye dönmeliyiz,” dedi sonunda.</p>

  <p>“Neden? Burada ihtiyacım olan her şey var.” Altın sarısı başının tepesine baktım ve saç diplerinin koyuluğunu gördüm. Bütün kokusunu içime çektim. Yarın veya seksen yıl sonra bitse bile, hayatım boyunca onun kokusunu içime çekebilirdim. Ama daha fazlasını istiyordum. Daha fazlasına ihtiyacım vardı. Zarif çenesini tutarak yüzünü kendime kaldırıp bana bakmaya zorladım. Önemli bir şey söyleyecektim. Hatırlanacak bir şey. Ama gözlerine bakarken unuttum. Bizi ayıran o uçurum hâlâ oradaydı ve sorularla, suçlamalarla, suçluluk duygusuyla doluydu fakat bu sadece sevginin ve insan olmanın bir parçasıydı. Her şey çatlak, her şey lekeliydi; zamanda kristal parlaklığıyla asılı kalan ve hayatı yaşamaya değer kılan böyle özel anlar dışında.</p>

</body>

</html>