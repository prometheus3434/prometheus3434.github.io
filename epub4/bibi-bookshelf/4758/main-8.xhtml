<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">

<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>

  <h2>33</h2>

  <p>TANRILAR VE İNSANLAR</p>

  <p>Rahip bizi tapınağın ağzından içeri aldı ve dağın içine oyulmuş siyah taştan bir bekleme salonunda dizlerimizin üzerinde bekledik. Taş ağız arkamızdan gürültüyle kapandı. Salonun ortasında alevler dans ediyor, ateşten bir sütun halinde oniks tavana yükseliyordu.</p>

  <p>Rahip yardımcıları siyah çuval bezinden cüppelerinin kukuletalarını başlarına çekmiş halde devasa tapınakta dolaşıyor, kısık sesle ilahiler söylüyorlardı.</p>

  <p>“Buzun Çocukları,” diye fısıldadı ilahi bir ses, nihayet karanlığın içinden yankılanarak. İblisMiğferlerimizdeki gibi, bir düzine sesi bir araya getiren bir ses değiştirici kullanıyordu. Görünmez Altın kadın aksan kullanma zahmetine bile girmiyordu. Dillerini benim kadar akıcı konuşuyordu fakat konuştuğu insanları küçümsüyordu. “Haber getirmişsiniz.”</p>

  <p>“Getirdim, Güneş-doğan.”</p>

  <p>“Bize gördüğünüz gemiyi anlatın,” dedi başka bir ses; bu ses bir erkeğe aitti. Daha az kibirli, daha şakacı. “Yüzüme bakabilirsin, küçük çocuğum.” Doğrulmadan bakışlarımızı çekingen bir tavırla yerden kaldırdığımızda, hayaletPelerinlerini kapayan, zırhlı iki Altın gördük. Karanlık odada bize yakın duruyorlardı. Tapınak alevleri metalik tanrı yüzlerinin üzerinde dans ediyordu. Adam pelerin giymişti. Kadınınsa pelerinini giymeye fırsatı olmamış gibiydi, dolayısıyla bizimle görüşmeye ne kadar hevesli oldukları açıktı.</p>

  <p>Adam Loki gibi giyinmişti; kadınsa Freya’yı oynuyordu. Adamın metal maskesi kurt kafası şeklindeydi. Hayvanlar korkunun kokusunu alırdı. İnsanlar alamazdı. Ancak yeterince insan öldürmüş olanlar, o sessizlikteki titreşimleri hissedebilirdi. Şimdi Sefi’den yayılan korkuyu hissedebiliyordum. Tanrıların gerçek olduğunu düşünüyordu. Ragnar yanılmıştı. Biz yanılmıştık. Ama sesini çıkarmıyordu.</p>

  <p>“Gökyüzünden alev alev kanayarak geldi,” diye mırıldandım, başımı kaldırmadan. “Güçlü kükreyişlerle dağlara düştü.”</p>

  <p>“Deme,” diye mırıldandı Loki. “Tek parça halinde mi, bir sürü minik parçaya mı bölünmüş, çocuğum?”</p>

  <p>Bir geminin düştüğünü gördüğümüzü söylemek riskliydi fakat Altınları bir isyanın ortasında holo ekranların başından uzaklaştırmak, güvenlik sistemlerini ve karşıma dikilecek Gri garnizonu aşmak için başka bir bahane bulamamıştım. Bunlar, dışarıda dünyaları değişirken bu duvarların arasına hapsolmuş Eşsiz Yaralılardı. Bir zamanlar bu pozisyon görkemli görülebilirdi ama şimdi bir sürülme yöntemiydi. Bu Eşsiz Yaralıları buraya düşüren suçların veya başarısızlıkların ne olduğunu merak ettim.</p>

  <p>“Gemilerin kemikleri dağlara saçılmış, Güneş-doğan,” diye açıkladım, yüzümü örten binici maskesini çıkarmam için ısrar etmesinler diye yere bakmaya devam ederek. Kendimi ne kadar alçaltırsam o kadar az dikkat çekerdim. “Bir Kırıcı’yla arkasının ortasından kırılmış bir balıkçı teknesi gibi. Karların üzerinde demir kıymıkları, insan kıymıkları var.”</p>

  <p>Bunun Obsidiyenlerin kullanacağı bir benzetme olabileceğini düşünüyordum.</p>

  <p>“İnsan kıymıkları mı?” diye sordu Loki.</p>

  <p>“Evet. İnsan. Ama yumuşak yüzlü. Alev ışığındaki fok derisi gibi.” Çok fazla benzetme. “Ama gözleri sıcak korlara benziyordu.” Duramıyordum. Ragnar başka nasıl konuşurdu? “Saçları yüzünüz gibi altından.” Altınların metal maskeleri hareketsizdi ve miğferlerinin içindeki telsizlerden birbirleriyle konuşuyorlardı.</p>

  <p>“Rahibimiz tanrılara ait bir silah bulduğunuzu söyledi,” dedi Freya, öne geçerek. Şefi gergin bir tavırla bohçayı tekrar çıkarırken, söz verdiğim gibi tanrıların büyüsünü ne zaman bozacağımı merak ettiği belliydi. Elleri titriyordu. İki Altın da yaklaşırken akımKal-kanlarının hafif dalgalanmasını gördüm. Onlara dokunursam kızarırdım. Hiç korkmuyorlardı. Kendi dağlarında korkmalarına gerek yoktu. Yaklaşın. Yaklaşın, sizi aptal alçaklar.</p>

  <p>“Bunu neden kabilenizin liderine götürmediniz?” diye sordu Loki.</p>

  <p>“Ya da şamanınıza?” diye ekledi Freya, şüpheci bir tavırla. “Lekeler Yolu uzun ve zorludur. Sadece bize bunu getirmek için bu kadar yolu tırmanmanız...”</p>

  <p>“Bizler gezginiz,” dedi Kısrak, Freya kılıca bakmak için eğilirken. “Kabilemiz yok. Şamanımız yok.”</p>

  <p>“Öyle mi, ufaklık?” diye sordu Loki, Sefi’nin tepesinde dikilirken sesini sertleştirerek. “O halde şunun ayak bileklerinde neden mavi Valkyrie dövmeleri var?” Eli kalçasındaki jiletin kabzasına kaydı.</p>

  <p>“O kabilesinden atıldı,” dedim. “Yeminini bozduğu için.”</p>

  <p>“Bir hanenin Arması var mı?” diye sordu Loki, Freya’ya. Kadın önümdeki silahın kabzasına uzanırken Kısrak öfkeli bir tavırla gülerek onun dikkatini çekti.</p>

  <p>Kısrak, Gösterişli lehçesiyle, “Kabzasında, sevgili hanımefendi,” dedi ve dizlerinin üzerinde kalmasına rağmen maskesini çıkarıp yere attı. “Uçan bir Pegasus göreceksiniz. Andromedus Hanesi’nin Arması.”</p>

  <p>“Augustus?” diye kekeledi Loki, Kısrak’ın yüzünü tanıyarak.</p>

  <p>Şaşkınlıklarından yararlanarak ileri atıldım. Tekrar bana döndüklerinde Freya’nın elinin altından jileti kapıp düğmesine bastım; tepelerde yanmış, almlara gömülmüş ve ırklarından birçoğunu öldürmüş olan kıvrık soru işareti biçimi belirdi. Konuşmamı yaptığımda holoKutularda gördükleri gibi.</p>

  <p>“Azrail...” diye kekeledi Freya, akımYumruğunu kaldırırken. Kolunu omzundan biçtikten sonra çenesinden kafasını kestim ve jileti doğruca Loki’nin göğsüne fırlattım. Silah akımKalkanına çarparken yavaşladı ve kalkan direnirken yarım saniye kadar havada asılı kaldı. Sonunda geçti ama yavaşlamıştı ve altındaki zırh dayandı. Jilet, akımZırhına saplanmıştı. Zararsız bir şekilde. Ta ki Kısrak harekete geçip dönerek jiletin kabzasına bir tekme indirene kadar. Kılıç zırhı delerek Loki’nin vücuduna saplandı.</p>

  <p>İki tanrı da yere yığıldı. Freya sırtüstü devrilmiş, Loki dizlerinin üzerine çökmüştü.</p>

  <p>“Maskeni çıkar,” diye gürledi Kısrak, Loki’nin elleri göğsüne saplanan jileti kavrarken. Adamın ellerine vurarak veri-tabletini uzaklaştırdı. “İletişim yok.” Adamın akımKalkanı kısa devre yaparken Holiday de onun belinden jiletini kaptı. Ben de Freya’nın jiletini cesedinden aldım. “Hemen.”</p>

  <p>Şefi ve Valkyrie savaşçıları dizlerinin üzerinde kalmış, iri iri açılmış gözlerle Freya’nın altında biriken kana bakıyordu. Freya’nın başındaki miğferi çıkarınca orta yaşlı bir Eşsiz Yaralı kadının koyu tenli parçalanmış yüzü ve badem biçimli gözleri ortaya çıktı.</p>

  <p>“Bu size tanrı gibi görünüyor mu, Şefi?” diye sordum.</p>

  <p>Loki maskesini çıkardığında Kısrak alaycı bir tavırla güldü. “Darrow. Bak, burada kim varmış? Merkür Gözetmeni!” Fitchner beni çalmadan önce Enstitü’de beni kendi evine almaya çalışan tombul çocuk yüzlü Eşsiz Yaralı. Beş yıl önce birbirimizi en son gördüğümüzde Uluyanlarım Olimpos’u talan ederken koridorlarda benimle dövüşmeye kalkmıştı. Bir akım Yumruğuyla onu göğsünden vurmuştum. Bütün o süre boyunca gülümsüyordu. Şimdiyse göğsündeki metale bakarken hiç de gülümsemiyordu.</p>

  <p>“Merkür Gözetmeni,” dedim. “Karşılaştığım en talihsiz Altın olmalısın. İki dağı da bir Kızıl’a kaptırdın! ”</p>

  <p>“Azrail. Benimle dalga geçiyor olmalısın.” Acıyla titrerken kendi şaşkınlığına güldü. “Ama sen Phobos’taydın.”</p>

  <p>“Hayır, beyefendi. O benim ufak tefek, psikopat suç ortağım.”</p>

  <p>“Korkunç lanet. Korkunç lanet.” Topuklarının üzerinde çöme-lip hırıltıyla soluk alırken göğsündeki kılıca baktı. “Nasıl... Seni görmedik mi...”</p>

  <p>“Cıva sisteminizi ele geçirdi,” dedim.</p>

  <p>“Sen... ne için... burada...” Ayağa kalkıp ölü tanrının etrafında toplanan Valkyrie’lere bakarken sözünü tamamlayamadı. Şefi, Freya’nın üzerine eğildi. Holiday tanrının zırhını çıkarırken solgun tenli savaşçı parmaklarını kadının yüzünde dolaştırdı.</p>

  <p>“Onlar için,” dedim. “Lanet olasıca, onlar için buradayım.”</p>

  <p>“Ah, korkunç lanet. Augustus,” dedi eski gözetmenimiz, acı bir kahkahayla Kısrak’a dönerken, “bunu yapamazsınız... Bu delilik.</p>

  <p>Onlar canavar! Onları dışarı çıkaramazsınız! Neler olacağını biliyor musunuz? Pandora’nm kutusunu açmayın.”</p>

  <p>“Eğer canavarlarsa, onları neyin bu hale getirdiğini kendimize sormalıyız,” dedi Kısrak, Sefi’nin de anlayabilmesi için Obsidiyen dilinde konuşarak. “Şimdi, Asgard’ın cephaneliğinin şifrelerini istiyorum.”</p>

  <p>Loki tükürdü. “Bundan daha nazik bir şekilde istemelisin, hain.”</p>

  <p>Kısrak son derece mesafeliydi. “İhanet sadece tarih meselesidir, Gözetmen. Tekrar sormama gerek var mı? Yoksa kulaklarını budamaya başlayayım mı?”</p>

  <p>Freya’nın cesedinin yanında duran Şefi, parmaklarını kana batırarak tadına baktı.</p>

  <p>“Sadece kan,” dedim, yanına çömelerek. “İrin değil. Kutsal değil. İnsan kanı.”</p>

  <p>Freya’nın jiletini ona uzattım. Bu fikir karşısında yüzünü buruşturdu fakat titreyen parmaklarını kabzayı kavramaya zorladı; yıldırımlarla çarpılmayı veya akımKalkanlarma çıplak ellerle dokunan insanlar gibi elektriğe kapılmayı bekliyordu. “Şuradaki düğme kırbacı geri çekiyor. Bu da biçimini belirliyor.”</p>

  <p>Silahı saygılı bir şekilde iki eliyle birden tuttu ve öfkeli gözleri bana hangi biçimi vermesi gerektiğini sordu. Onunla yakınlık kurmaya çalışarak başımla kendiminkini işaret ettim. Ve oldu. Savaşçılara has bir şekilde. Jilet, yavaşça sapanOrak biçimini aldı. Valkyrie’ler birbirlerine bakıp gülerken kolumun derisi karıncalandı. Heyecanla titreyerek kendi baltalarını ve uzun bıçaklarını çekip benimle Kısrak’a baktılar.</p>

  <p>“Beş tanrı kaldı,” dedi Kısrak. “Siz hanımlar onlarla nasıl karşılaşmak istersiniz?”</p>

  <h2>34</h2>

  <p>TANRI KATİLLERİ</p>

  <p>İkisi ölmüş, beşi yakalanmış yedi tanrının bedenini arkamızda sürüklüyorduk. Ben Odin’in zırhını giymiştim. Şefi, Tyr’in zırhını kuşanmıştı. Kısrak, Freya’nın zırhını almıştı. Hepsini Asgard’ın cephaneliğinden yağmalamıştık. Salonun taşları kan içindeydi. Sefı yaşayan Altınlardan birini saçlarından tutarak arkamızdan sürüklerken ayaklar kayıp sendeliyordu. Valkyrie’ler de diğerler tutsakları sürüklüyordu.</p>

  <p>Asgard’dan çaldığımız bir mekikle Kuleler’e dönüyorduk. Kendimizi savaşa uygun şekilde donatmak için Loki’nin şifreleriyle cephaneliğe girmiş, sonra geri kalan tanrıları aramaya koyulmuştuk, ikisini Asgard’ın ana bilgisayarının başında, Cıva’nın bilgisayar korsanlarını sistemden atmak için bir Yeşil takıma liderlik ederken yakalamıştık. Şefi yeni jiletiyle birinin kolunu koparmış ve diğerini bayıltmış, bu arada ikisi Isyan’ı desteklediklerini göstermek için sessizce yumruklarını kaldıran Yeşilleri dehşete boğmuştu. Onların yardımıyla diğerlerini bir depoya kilitlerken, iki Yeşil sempatizan beni doğruca Cıva’nın operasyon odasına bağlamıştı.</p>

  <p>Cıva’nın kendisine ulaşamamıştık ama Victra, Sevro’nun kumarının işe yaradığı haberini vermişti. Mars’ın savunma filosunun üçte birinden biraz fazlası Ares’in Oğulları’nın ve Cıva’nın Mavilerinin kontrolüne geçmişti. Toplum’un en iyi askerlerinden binlercesi Phobos’ta kapana kısılmıştı fakat Çakal geri kalan gemilerin komutasını bizzat üstlenerek ve zayıflayan filosunu güçlendirmek için Kuiper Kuşağı’ndaki kuvvetlerini geri çağırarak sert karşılık vermişti.</p>

  <p>Altınların geri kalanını istasyonun biyometrik alıcı haritasını kullanarak daha alt katlarda bulmuştuk. Biri eğitim odalarında jiletiyle egzersiz yapıyordu. Yüzümü görünce silahım hemen bırakarak teslim olmuştu. Ün bazen çok işe yarıyordu. Geriye kalan iki Altın ise gözlem bölümünde kamera görüntüleri arasında gidip gelirken yakalanmıştı. Görüntülerin üç yıl önceki arşivlerden çıktığını daha yeni keşfetmişlerdi.</p>

  <p>Şimdi bütün Altın tutsaklarımız manyetik kelepçelere vurulu ve Sefi’nin griffonundan aldığımız uzun iplerle birbirine bağlanmış, ağızları tıkanmış halde kendilerini cehennemin ağzına sürüklüyor-muşuz gibi Kuleler’e dehşetle bakmıyordu.</p>

  <p>Kuleler’deki Obsidiyenler koridorlarda bize katılıyordu. Tuhaf manzarayı görmek için daha derinlerdeki katlardan koşuyorlardı. Çoğu, tanrılarını sadece uzaktan, bahar karının üzerinde sesten üç kat hızla uçarken görmüştü. Şimdi onları yanımızda taşıyorduk. AkımKalkanlarımız havayı dalgalandırırken mekiğimizin akımTop-ları griffon hangarını soğuktan koruyan dev demir kapıları eriterek açıyordu. Kapılar, Ragnar bana Lekelerini sunduğunda Fas’taki kapının eridiği gibi içeri doğru eriyordu.</p>

  <p>Obsidiyenleri bu şekilde kendi tarafıma çekmeyi düşünmemiştim. Kelimeleri kullanmak, zırhlar kuşanmış halde değil, fok derilerine bürünmüş halde mütevazı bir şekilde gelmek, Alia’ya halkına değer verdiğimi göstermek için kendimi Obsidiyenlerin merhametine bırakmak istemiştim. Yargılarına değer verdiğimi ve onlar için kendimi tehlikeye atmaya hazır olduğumu gösterecektim. Vaaz ettiğim ilkeleri izlemek istiyordum. Ancak Ragnar bile bunun boş bir çaba olacağının farkındaydı. Ve şimdi batıl inançlara veya inatçılığa zamanım yoktu. Alia savaşta beni izlemeyecekse, Lorn’a yaptığım gibi çığlıklarına ve çırpınmalarına aldırmadan onu savaşa sürükleyecektim. Obsidiyenlerin duyması için anladıkları tek dilde konuşmalıydım.</p>

  <p>Kudret.</p>

  <p>Şefi akımYumruğunu annesinin sığınağının kapısına nişanlayarak başımın üzerinden ateşledi. Antika demir büküldü. Bükülmüş menteşeler çığlıklar attı. Geniş salonların iki tarafında yerlere kapanmış devlerin arasından uçarak geçtik. Batıl inançlarla zayıflatılmış akıl almaz güçleri vardı. Bir zamanlar, daha güçlüyken denizleri aşmaya çalışmışlardı. Keşifçileri taşıyacak muhteşem gemiler yapmışlardı. Ancak Altınların okyanuslara attığı Oyulmuş canavarlar gemilerin hepsini yok etmişti veya Altınlar onları kendileri eritip sulara gömmüştü. Son gemi iki yüz yıldan uzun zaman önce yelken açmıştı.</p>

  <p>Yanında ünlü yedi-yetmiş savaş-şefiyle konseyini toplamış olan Alia’nm salonuna ulaştık. Dumanı tüten dev mangallarla çevriliyken bize döndüler. Savaş-şefleri, beyaz saçları bellerine kadar inen, kolları çıplak, bellerinde demir tokalar ve sırtlarında dev baltalar taşıyan devasa savaşçılardı. Siyah gözleri ve değerli metallerle işlenmiş yüzükleri loş ışıkta parıldıyordu. Ancak üç yüz yıllık demir kapıların aniden turuncu renkte parıldayarak eridiğini görünce konuşamayacak veya diz çökemeyecek kadar afallamışlardı. Altınların cesetlerini arkamda sürükleyerek önlerine geldim. Kısrak ve Şefi tutsak Altınları bacaklarını tekmeleyerek öne ittiler. Hepsi yere serildi ve bu duman dolu salonda dev vahşilerle sarılmış halde olmalarına rağmen saygınlıklarını korumak için ayağa kalkmaya çabaladılar.</p>

  <p>“Bunlar mı tanrı?” diye kükredim, miğferimin altından.</p>

  <p>Kimse cevap vermedi. Alia kendisine yol açan savaş-şeflerinin arasından yavaşça yaklaştı.</p>

  <p>“Ben bir tanrı mıyım?” diye hırladım, bu kez miğferimi çıkararak. Kısrak ve Şefi de kendilerininkileri çıkardılar. Alia kızını tanrılarının zırhı içinde görünce ürktü. Dudaklarından korku dolu fısıltılar döküldü. Nihayet ayağa kalkmayı başaran, bağlı ve ağızları tıkalı beş Altm’a yaklaşırken durdu. Boyları iki metreden uzundu. Ancak Alia ne kadar yaşlı ve kambur olursa olsun, benden bir baş daha uzundu. Bir zamanlar tanrıları olan erkek ve kadınlara baktıktan sonra sonunda kızına döndü. “Çocuğum, ne yaptın sen?”</p>

  <p>Şefi bir şey söylemedi. Ancak kolundaki jilet kıvrılırken bütün Obsidiyenlerin dikkatini çekti. En yüce kızlarından biri, tanrıların silahını taşıyordu.</p>

  <p>“Valkyrie Kraliçesi,” dedim, daha önce hiç karşılaşmamışız gibi. “Adım Lykos’lu Darrow. Ragnar Volarus’un kan kardeşiyim. S^hte</p>

  <p>Altın tanrılara karşı sürdürülen İsyan’ın savaş-şefiyim. Uydunun etrafında parlayan alevleri hepiniz gördünüz. Onların nedeni benim ordum. Bu diyarların ötesindeki boşlukta köleler ile efendiler arasında bir savaş sürüyor. Buraya Kuleler’in en büyük oğluyla birlikte, halkınıza gerçeği açıklamaya geldim.” Bana bütün bir ırkın nefretiyle bakan Altınları işaret ettim. “Size köle olduğunuzu açıklamaya fırsat bulamadan onu öldürdüler. Size gönderdiği kâhinler doğru söylüyordu. Tanrılarınız sahte.”</p>

  <p>“Yalancı!” diye bağırdı biri. Beli bükük, dizleri çarpık bir şa-mandı. Başka bir şeyler daha geveledi ama Şefi onun sözünü kesti.</p>

  <p>“Yalancı mı?” diye tısladı Kısrak. “Ben Asgard’daydım. Ölümsüzlerinizin uyuduğu yeri gördüm. Ölümsüzlerinizin düzüştüğü, yiyip içtiği ve sıçtığı yeri.” Akım Yumruğunu elinde çevirdi. “Bu büyü değil.” ÇekimBotlarını çalıştırarak havada süzüldü. Obsidiyenler ona hayretle baktı. “Bu büyü değil. Bu bir alet.”</p>

  <p>Alia ne yaptığımızı anlamıştı. İstesin ya da istemesin, kızına ne gösterdiğimi ve şimdi halkına ne getirdiğimi anlamıştı. Biz de aynı zalim türdük. Kendime bundan daha iyi olacağımı söylemiştim ama sözümü tutamamıştım. Yine de amaçsız asaleti başka güne saklayabilirdim. Bu savaştı. Ve tek erdem, zaferdi. Bana kalırsa Kısrak’ın burada Obsidiyenlerle aradığı şey de buydu. Kendi idealizmimin kontrol edemeyeceğim bir şeyi serbest bırakmasından daha çok korkuyordu. Ancak şimdi ne ödünler verebileceğimi görüyordu. Nasıl bir güç kullanmayı göze alabileceğimi anlıyordu. Bir müttefikte, inşa etme becerisinin yanı sıra bunu da arıyordu; uyum sağlayabilecek kadar bilge olmasını.</p>

  <p>Ya Alia? İnsanlarının bana nasıl baktığını görmüştü. Hâlâ tanrıların kanıyla lekeli kılıcıma nasıl kutsal bir emanetmiş gibi baktıklarını. Ayrıca Altınların yalanında onu da suç ortağı olarak gösterebileceğimin farkındaydı. Onu kendi halkının önünde suçlayabileceğimi biliyordu. Oysa ben ona bunu ilk kez öğreniyormuş gibi davranma fırsatı sunmuştum.</p>

  <p>Ne yazık ki dostumun annesi bu fırsatı geri çevirdi ve Sefi’ye yaklaştı: “Seni karnımda taşıdım, doğurdum, emzirdim. Karşılığı bu mu? İhanet? Hakaret? Sen bir Valkyrie değilsin.” Diğerlerine</p>

  <p>döndü. “Bunlar yalan. Tanrılarımızı bu saldırganlardan kurtarın. Kâfirleri öldürün. Hepsini öldürün!”</p>

  <p>Ne var ki ilk savaş-şefi daha kılıcını çekemeden Şefi öne çıktı ve ona verdiğim jiletle annesinin kafasını kesti. Gözleri hâlâ açık olan kafa yere yuvarlandı. Kadının devasa vücudu ise hâlâ ayaktaydı. Sonra yavaşça geri yatarak yere devrildi. Şefi devrilen Kraliçe’nin tepesinde dikilerek cesedine tükürdü, savaş-şeflerine döndü ve yirmi beş yıldır ilk kez konuştu:</p>

  <p>“O biliyordu.”</p>

  <p>Sesi derin ve tehlikeliydi. Bir fısıltı seviyesindeydi ama yine de bir kükreme gibi bütün salonu etkisi altına almıştı. Sonra uzun boylu Şefi, Altınlara sırtını dönerek şaşkın savaş-şeflerinin arasından geçip annesinin griffon tahtının üzerinde önünde on yıldır açılmadan duran ünlü savaş sandığına doğru yürüdü. Eğilip kilidi ellerine aldı ve bir canavar gibi kükreyerek paslı demiri parmaklarını kanatana kadar çekiştirip kırmayı başardı. Eski kilidi bir kenara fırlatıp sandığın kapağını açtığında, annesinin Beyaz Sahil’i fethetmek için kullandığı eski siyah böcekKabuğunu çıkardı. Annesinin gençliğinde öldürdüğü ejderin kızıl pullu pelerinini çıkardı. Ve onun büyük, siyah, çift başlı savaş baltasını da çıkanp havaya kaldırdı. Dayan-çeliğin metali ışıkta parıldadı. Baltayı peşinde yerde sürükleyerek Altınların yanına geri döndü.</p>

  <p>Kısrak’a işaret etti ve Kısrak, Altın tutsakların ağızlarını çözdü.</p>

  <p>“Sen tanrı mısın?” diye sordu Şefi, ağabeyininkinden çok farklı olan, kış fırtınası kadar soğuk ve dolambaçsız bir sesle.</p>

  <p>“Yanacaksın, ölümlü,” dedi adam. “Bizi serbest bırakmazsan Aesir gökyüzünden gelecek ve topraklarınıza ateş yağdıracak. Bunu biliyorsun. Tohumunuzu bütün dünyalardan sileceğiz. Buzu eriteceğiz. Biz güçlüyüz. Bizler Eşsiz Yaralılarız. Ve bu binyıl bize...”</p>

  <p>Şefi dev baltayı bir kez savurarak onu oracıkta katletti. Yüzüme kan sıçradı. Gözümü bile kırpmadım. Onları buraya getirdiğim takdirde bunun olacağını biliyordum. Onları esir tutmamın mümkün olmadığım da biliyordum. Bu efsaneyi Altınlar yaratmıştı ve artık ölmeliydi. Kısrak bu durumu kabullendiğini belli edercesine bana yaklaştı fakat bakışları Altınlara dikilmişti. Bu katliamı hayatının sonuna kadar unutmayacaktı. Bir anlamı olmasını sağlamak onun ve benim görevimizdi.</p>

  <p>Bir parçam bu Altınların ölümüne üzülüyordu. Ölürken bile bu diğer daha iri ölümlüler onların yanında düşük kalıyordu. Gururlu bir tavırla dimdik duruyor; çocukken ata bindikleri, Keats’in şiirlerini, Beethoven ve Volmer’ın eserlerini öğrendikleri malikânelerinden çok uzaktaki bu dumanlı odada son anlarıyla yüzleşirken titremiyorlardı bile. Orta yaşlı bir Altın kadın, Kısrak’a baktı. “Bize bunu yapmalarına izin mi veriyorsun? Ben baban için savaşmıştım. Seninle daha küçük bir kızken tanışmıştım. Ve onun Yağmur’unda ben de düştüm,” dedi, bana öfkeyle bakarak ve Eşsiz Yaralıların bazen savaş narası olarak kullandığı bir Eshilos şiirini yüksek sesle okumaya başladı:</p>

  <p>Kalk, ve Yazgı dansına liderlik et!</p>

  <p>Ölümlülerin nefret ettiği şarkıyı yücelt...</p>

  <p>Toprak üzerindeki haklarımızı söyle,</p>

  <p>Tüm insan doğanların üstünde</p>

  <p>Bizim intikamımız tez gelir!</p>

  <p>Elleri temiz ve saf olan,</p>

  <p>Korkmasın gazabımızdan.</p>

  <p>Hepsi tek tek Sefi’nin baltasıyla can verdiler. Sonunda sadece o kadın kaldı; başı dik, sözleri açıkça çınlıyordu. Gözlerime bakarken o da kendi hakkından benim kadar emindi. “Fedakârlık. İtaat. Refah.” Sefi’nin baltası havada savruldu ve son Asgard tanrısı da taş zemine serildi. Üstü başı kanlar içinde kalmış Valkyrie Prensesi korkunç ve kadim bir adalet savaşçısı gibi tepesinde dikiliyordu. Eğildi ve çarpık bir bıçakla Altın kadının dilini kesti. Kısrak yanımda huzursuz bir şekilde kıpırdandı.</p>

  <p>Kısrak’ın rahatsızlığını fark eden Şefi gülümsedi ve bizden uzaklaşarak annesinin cesedine yaklaştı. Kadının tacını aldı, diğer elinde kanlı baltayla tahtın basamaklarını çıktı ve griffonun göğüs kafesine oturarak tacı kendi başına geçirdi.</p>

  <p>“Kuleler’in Çocukları, Azrail sahte tanrılara karşı savaşta ona katılmamızı istiyor. Valkyrie cevap verecek mi?”</p>

  <p>Valkyrie savaşçıları buna karşılık olarak mavi kuş tüylü baltalarını başlarının üzerine kaldırarak Obsidiyenlerin ölüm çığlığım haykırdılar. Alia’nın savaş-şefleri bile katıldı. Okyanusun kendisi Kuleler’in taş salonlarına çarpıyor gibiydi ve içimde savaş davullarının çaldığını, kanımı dondurduğunu hissediyordum.</p>

  <p>“O halde yola çıkın Hjelda, Tharul, Veni ve Hroga! Yola çıkın Faldir, Wrona ve Bolga! Kanlı Sahil’in kabilelerine, Rüzgârlı Bozkır’a, Kırık Sırt’a ve Cadı Geçidi’ne gidin. Bütün dostlara ve düşmanlara gidip onlara Sefi’nin sözlerini iletin. Onlara Ragnar’ın kehanetinin gerçekleştiğini söyleyin. Asgard düştü. Tanrılar öldü. Eski yeminler bozuldu. Ve kulak veren herkese söyleyin: Valkyrie savaşa gidiyor!”</p>

  <p>Dünya etrafımızda dönerken ve hava savaş coşkusuyla dolarken, Kısrak ve ben çatık kaşlarla birbirimize bakıp az önce neyi serbest bıraktığımızı merak ettik.</p>

  <p>3, KISIM</p>

  <h2>GÖRKEM</h2>

  <p>Sahip olduğumuz tek şey rüngâta karşı o haykırış... Nasıl yaşadığımız. Nasıl öldüğümüz.</p>

  <p>Ve düşmeden önce nasıl durduğumuz.</p>

  <p>—Karnus Au Bellona</p>

  <h2>35</h2>

  <p>IŞIK</p>

  <p>Ragnar’ın ölümünden sonra yedi gün boyunca Sefi’yle birlikte buzulların üzerinde dolaşarak Kuzey Sahili’ndeki Kırık Sırt erkek kabileleriyle, Kuzey Sahili’ndeki Kanlı Cesurlar’la, koç boynuzları takarak Cadı Geçidi’ni gözetleyen kadınlarla konuştum. ÇekimBotlarıyla Valkyrie’lerin yanında uçtum ve herkese Asgard’ın düştüğü haberini ulaştırdık.</p>

  <p>Bu... çok heyecan vericiydi.</p>

  <p>Holiday ve ben, Şefi ve bir grup Valkyrie’ye çekimBotlarını ve akım silahlarını kullanmaları için eğitim vermeye başladık. Önceleri beceriksizdiler. Biri sesin iki katı hızla dağın bir tarafına yapıştı. Ancak otuzu birden başlıkları rüzgârda savrularak, yüzlerinin sol tarafında Sessiz Sefi’nin mavi el izi ve sağ tarafında Azrail’in sapan-Orak sembolüyle indiğinde, insanlar dinliyordu.</p>

  <p>Obsidiyen liderlerin çoğunu, fethedilmiş dağa götürdük ve tanrılarının yiyip uyuduğu salonlarda dolaştırdıktan sonra ölen Altınların soğukta korunan cesetlerini gösterdik. Tanrılarının öldüğünü görünce çoğu, hatta köle olduklarını gizliden gizliye bilenler bile uzattığımız zeytin dalını kabul ettiler. Etmeyenler, bizi reddedenler, kendi halkları tarafından devrildiler. İki savaş-şefi utançla kendilerini dağdan aşağı attılar. Bir diğeri hançeriyle şahdamarını kesti ve seranın zemininde kan kaybından öldü.</p>

  <p>Biri, fark edilir derecede psikozlu olan ufak tefek bir kadın, biz onu dağın veri-merkezine götürürken ve üç Yeşil ona komplo görüntülerini göstererek hâkimiyetine karşı planlanan bir darbeyi açıklarken çatık kaşlarla izledi. Ona bir jilet verdik, evine geri gönderdik ve iki gün sonra yirmi bin savaşçısıyla bana katıldı.</p>

  <p>Bazen Ragnar’ın efsanesine denk geliyordum. Kabileler arasında yayılmıştı. Ona Konuşan diyorlardı. Gerçeği getiren, kâhinleri gönderen ve halkı için canını veren adam. Ancak dostumun efsanesiyle birlikte benimki de büyüyordu. Yeni kabilelere uçtuğumuzda beni ve Valkyrie’leri dağ yamaçlarında alev alev yanan sapanOrak sembolüm karşılıyordu. Bana Sabah Yıldızı diyorlardı. Griffon binicilerinin ve yolcuların kışın karanlık aylarında engin buzullarda yollarını bulabilmek için izledikleri yıldız. Baharda gün ışığı geri dönerken en son kaybolan yıldız.</p>

  <p>Onları bir araya getiren, birbirlerine duydukları yakınlık değil, benim efsanemdi. Bu klanlar kuşaklardır savaşıyordu. Ancak benim burada kötü bir geçmişim yoktu. Şefi veya diğer büyük Obsidiyen savaş-şeflerinin aksine, ben onların ayak basılmamış karlarıydım. Kırılan hayallerini yansıtabilecekleri yepyeni bir sayfa. Kısrak’ın dediği gibi, ben yeni bir şeydim ve efsanelerle, atalarla ve öncesinde gelenlerle dolu bu eski dünyada yeni bir şey gerçekten çok özel bir şeydi.</p>

  <p>Ancak klanları bir araya toplama konusunda kaydettiğimiz ilerlemeye rağmen, karşılaştığımız zorluklar da çok büyüktü. Sadece kendi aralarında bölünmüş Obsidiyenlerin onur düellolarında birbirlerini öldürmelerini engellememiz gerekmiyordu; aynı zamanda birçok klan yer değiştirme teklifimi de kabul etmişti. Dolayısıyla yüz binlercesinin Altınların bombardımanından kurtulabilmesi için Antarktika’daki evlerinden çıkarılıp Kızılların tünellerine götürülmesi gerekiyordu. Bu sırada da Çakal’ın manevralarımızdan haberdar olmaması şarttı. Kısrak, Asgard’dan karşı istihbarat operasyonlarını yönetiyordu; Cıva’nm bilgisayar korsanları varlığımızı gizliyor ve önceki haftalarda Agea’da Kalite Kontrol Kurulu Merkezi’ne sunulan dosyalarla uyumlu raporlar yansıtıyordu.</p>

  <p>Kimse fark etmeden onları taşımak mümkün değil gibi görünürken, bir Altın aristokrat olan Kısrak, Ares’in Oğullan’nın tarihindeki en cüretkâr planı yaptı. Cıva’nın ticaret filosundan ve Ares’in Oğullan’ıun donanmasından binlerce mekik ve nakliye gemisi kullanılarak, kutbun bütün nüfusu on iki saat içinde taşınacaktı; bu muazzam bir askeri nakil manevrasıydı. Güney Denizi’nde bin gemi dolaşacak, helyum yakıp Obsidiyen şehirlerinin önündeki buzlara konacak, kürk ve demirlere bürünmüş yüz binlerce devi almak için rampalarını indirecek; yaşlılar, hastalar; savaşçılar, çocuklar ve leş kokulu hayvanlar içlerine doluşacaktı. Sonra, Ares’in Oğullan’nın gemilerinin koruması altında, nüfus yeraltına ve savaşçılardan birçoğu da yörüngedeki askeri gemilerimize dağıtılacaktı. Bütün dünyalarda böyle bir operasyonu Kısrak kadar hızlı organize edebilecek başka birini düşünemiyordum.</p>

  <p>Asgard’ın düşüşünden sonraki sekizinci günde, Şefi, Kısrak, Holiday ve Cassius’la birlikte göçün son hazırlıklarını yönetmek için Sevro’ya katılmak üzere yola çıktım. Valkyrie’ler donmuş bedenini kalın bir kumaşa sardıkları Ragnar’ı yanımıza almış, gemimiz okyanus yüzeyinin beş metre üzerinden ses hızının hemen altında uçarken dehşetle ona sarılıyorlardı. Oğullar’ın çok sayıdaki yeraltı ulaşım merkezlerinin birinden Mars’ın tünellerine girerken korku ve heyecanla izliyorlardı. Güneydeki sıradağlarda eski bir maden kolonisine gidiyorduk. Biz tünele girerken Oğullar’ın kalın kışlık ceketler ve başlıklar giymiş gözcüleri yumruklarını havaya kaldırarak selam verdiler.</p>

  <p>Yarım gün boyunca yeraltında uçtuktan sonra Tinos’a ulaştık. Gemi hareketliliğinin kesilmediği bir ulaşım merkeziydi. Yüzlercesi sarkıt limanlara yanaşıyor ya da havada süzülüyordu. Sarkıt hangara inmek için mekiğimiz aralarından geçerken bütün şehir bizi izliyor gibiydi; mekiğin sadece beni ve yeni Obsidiyen müttefiklerimizi değil, aynı zamanda Tinos’un kırık Kalkanı’nı taşıdığım da biliyorlardı. Ağlayan yüzleri hızla altımızdan ve yanımızdan akıp geçiyordu. Söylentiler mülteciler arasında çoktan yayılmıştı bile. Obsidiyenler geliyordu. Sadece savaşmaya değil, Tinos’ta yaşamaya. Yemeklerini yemeye. Zaten kalabalık olan sokaklarım paylaşmaya. Dansçı, buranın patlamaya hazır bir barut fıçısı olduğunu söylüyordu ve buna itiraz edemezdim.</p>

  <p>Oğulların yüzleri asıktı. Gemimin rampası inerken sessizce toplandılar. Rampadan önce ben indim. Sevro, Dansçı ve Mickey’nin yanında bekliyordu. Heri atılarak bana sarıldı. Sert yüzünde top sakal bırakmaya başlamıştı. Omuzlarını elinden geldiğince dik tutuyordu; o kemikli şeyler, ikinci yuvasına getirilen Tinos’un Kal-kanı’nı görmek için limanı dolduran binlerce Oğul’un umutlarını yükseltmeye yetermiş gibi.</p>

  <p>“Nerede o?” diye sordu Sevro.</p>

  <p>Şefi ve Valkyrie’leri Ragnar’ı rampadan indirirken omzumun üzerinden mekiğe baktım. Onları ilk karşılayanlar Uluyanlar oldu. Sevro yanımdan geçip Valkyrie’lerin önünde dururken, Palyaço da Sefi’ye saygı sözleri söylüyordu.</p>

  <p>“Tinos’a hoş geldiniz,” dedi Sevro, Nagal dilinde. “Ben Sevro au Barca, Ragnar Volarus’un kan kardeşiyim. Bunlar da diğer kardeşleri.” Hepsi kurt pelerinlerine bürünmüş olan Uluyanları işaret etti. Sevro, Ragnar’m ayı pelerinini çıkardı. “Savaşta bunu giyerdi. İzin verirseniz, şimdi de ona giydirmek isterim.”</p>

  <p>“Sen Ragnar’m kardeşiydin. O zaman benim de kardeşimsin,” dedi Şefi. Dilini şaklattı ve Valkyrie’ler, ağabeyinin cesedini Sevro’ya teslim ettiler. Kısrak bana bir bakış attı. Sefi’nin cömertliği bana umut verici bir işaret gibi görünmüştü. Hırslı biri olsa, Ragnar’m cesedini kendi topraklarında tutar ve O bsidiyenlerin cenaze ateşiyle buzdan uğurlardı. Oysa bana onun gerçek evinin neresi olduğunu bildiğini söylemişti: Yanında savaşan ve halkına geri dönmesine yardım eden insanların yanı.</p>

  <p>Kısrak bana yaklaşırken Uluyanlar da Ragnar’m pelerinini üzerine örterek onu kalabalığın arasından saygıyla taşıdılar. Oğullar onlara yol açarken Ragnar’a dokunmak için ellerini uzattılar. “Bak,” dedi Kısrak, Oğulların sakallarına ve saçlarına bağladıkları ince siyah kurdeleleri işaret ederek. Eli serçeparmağımı buldu. Hafifçe sıkınca bir kez daha beni kurtardığı o ormana geri döndüm. Sevro’nun Ragnar’m cesediyle birlikte hangardan çıkışını izlememize rağmen içimi ısıttı. “Git.” Beni ona doğru itti. “Dansçı ve ben, Cıva ve Victra’yla toplantı yapacağız.”</p>

  <p>“Bir muhafıza ihtiyacı olacak,” dedim, Dansçı’ya. “Senin güvendiğin Oğullardan.”</p>

  <p>“Beni merak etme sen,” dedi Kısrak, gözlerini devirerek. “Sonuçta Obsidiyenlerden bile sağ kurtuldum.”</p>

  <p>“Yanma Çmgıraklı-yılanlar’ı vereceğim,” dedi Dansçı ama Kısrak’a bakarken, gözlerinde görmeye alıştığım nezaket yoktu. Ragnar’ın ölümü bugün ruhunu alıp götürmüştü. Eliyle Narol’u çağırarak mekiği işaret ederken yıllarca yaşlanmış gibi görünüyordu. “Bellona gemide mi?”</p>

  <p>“Holiday onu yolcu kamarasında tutuyor. Boğazı hâlâ berbat halde, Virany’nin ona bir bakması gerekecek. Sessizce halledin. Ona özel bir oda verin.”</p>

  <p>“Özel mi? Her yer sıkışık, Darrow. Kaptanlarm bile özel odaları yok.”</p>

  <p>“Önemli şeyler biliyor. Açıklamadan vurulmasını mı tercih edersin?” diye sordum.</p>

  <p>“Onu bu yüzden mi hayatta tuttunuz?” Dansçı, Kısrak’a, Altın kadın şimdiden kararlarıma müdahale ediyormuş gibi şüpheyle baktı. Cassius’un ölümüne benden daha kolay izin vereceğini bir bilseydi... Ben geri adım atmayınca Dansçı iç geçirdi. “Güvenliğini sağlayacağım. Söz veriyorum.”</p>

  <p>“Daha sonra beni bul,” dedi Kısrak, ben giderken.</p>

  <p>Sevro’yu Mickey’nin laboratuvarında Ragnar’ın cesedinin üzerine eğilmiş halde buldum. Bir dostun geride kalan gölgesini görmek, ölümünü duymaktan çok farklıydı. Babamın ölümünden sonra eski iş botlarım görmekten nefret etmiştim. Annem onları hemen atmayacak kadar pratik bir insandı. Böyle bir lüksümüz olmadığını söylemişti. Ben de bu işi bir gün kendi başıma yapmıştım ve o da kulağımı çekerek bana onları geri getirtmişti.</p>

  <p>Ragnar’ın cesedinden yayılan ölüm kokusu giderek belirginleşiyordu.</p>

  <p>Doğduğu diyarlarda soğuk onu korumuştu fakat Tinos’ta elektrik kesintileri yaşanıyordu ve yeraltmdaki şehrin su arıtıcıları ve havalandırma sistemlerine güç vermek, dondurucu sistemlerden öncelikliydi. Mickey yakında Ragnar’ı mumyalayacak ve dev dostumun istediği gibi gömülmesi için hazırlıklara başlayacaktı.</p>

  <p>Yarım saat boyunca sessizce oturarak Sevro’nun konuşmasını bekledim. Burada olmak istemiyordum. Ragnar’ın cesedini görmek istemiyordum. Hüzne odaklanmak istemiyordum. Yine de Sevro için kaldım.</p>

  <p>Koltukaltlanm kokuyordu. Yorgundum. Dio’nun getirdiği azıcık yemeğe dokunmamış, sadece ekmeği uyuşmuş bir halde kemirmiş-tim. Ragnar’ın o masanın üzerinde ne kadar gülünç göründüğünü düşünüyordum. Masaya fazla büyük geliyor, ayakları kenardan sallanıyordu.</p>

  <p>Kokuya rağmen Ragnar huzurlu görünüyordu. Beyaz sakallarına kış meyveleri gibi kırmızı kurdeleler takılmıştı. Çıplak göğsünde kavuşturulmuş ellerinde birer jilet tutuyordu. Kollarını, göğsünü ve boynunu kaplayan dövmeleri artık daha koyu görünüyordu. Bana ve Sevro’ya da verdiği kafatası deseni üzgün görünüyordu. Onu taşıyan adam ölmüş olsa bile, hikâyesini anlatmaya devam ediyordu. Yaralar dışında her şey daha belirgin ve canlıydı. Yaralar, yan tarafında bir yılanın gülümseyişi gibi belli belirsiz ve incecikti. Aja’nın karnında açtığı delikler şimdi küçücük görünüyordu. Böylesine küçük şeyler bu kadar büyük bir ruhu aramızdan nasıl ayırabilmişti?</p>

  <p>Keşke burada olsaydı.</p>

  <p>İnsanların ona her zamankinden daha fazla ihtiyacı vardı.</p>

  <p>Sevro, parmakları Ragnar’ın beyaz yüzündeki dövmelerin üzerinde dolaşırken camlaşmış gözlerle bakıyordu. “Venüs’e gitmek istiyordu, biliyor musun?” diye mırıldandı, bir çocuğunki gibi, ondan hiç duymadığım kadar yumuşak bir sesle. “Ona oradaki bir katamaranın holoVideosunu izletmiştim. Gözlüğü taktığı anda, hayatımda kimsede görmediğim şekilde gülümsemişti. Her gece odama gizlice girip holoyu ödünç alıyordu; sonunda bir gün lanet olasıca şeyi ona verdim. Ederi en fazla dört yüz kredidir. Karşılığında ne yaptığım biliyor musun?” Bilmiyordum. Sevro bana kafatası dövmesini göstermek için sağ elini uzattı. “Beni kardeşi ilan etti.” Ragnar’ın çenesine şefkatle yavaş bir yumruk attı. “Ama koca aptal, kaçmak yerine Aja’ya saldırmadan edemedi.”</p>

  <p>Valkyrie’ler hâlâ nafile bir şekilde buzulların arasında Olimpik Şövalye’yi arıyordu. İzleri yarığın daha da derinliklerine ilerlemiş, sonra bir yaratığın donmuş siyah kanıyla örtülmüştü. Bir şeyin onu bulduğunu ve işini yavaş yavaş bitirmek için buzdan mağarasına götürdüğünü umuyordum. Yine de bundan şüpheliydim. Öyle bir kadın kolayca yok olup gitmezdi. Aja’nın yazgısı ne olursa olsun, eğer hâlâ hayattaysa, Hükümdar ya da Çakal’la iletişim kurmanın bir yolunu bulurdu.</p>

  <p>“Hepsi benim hatamdı,” dedim. “Aja’yı ortadan kaldırmak için aptalca bir plan yaptım.”</p>

  <p>“Quinn’i öldürdü. Babamın öldürülmesine yardım etti,” diye mırıldandı Sevro. “Sen tutsakken aramızdan onlarcasını öldürdü. Senin hatan değildi. Orada olsam beni de kaybederdin. Rags bile şansımı denememi engelleyemezdi,” dedi Sevro, yumruğunun eklemlerini masanın kenarında kaydırırken. “Hep bizi korumaya çalışıyordu.”</p>

  <p>“Tinos’un Kalkanı,” dedim.</p>

  <p>“Tinos’un Kalkanı,” diye tekrarladı, çatlayan sesiyle. “Bu adı seviyordu.”</p>

  <p>“Biliyorum.”</p>

  <p>“Sanırım bizimle karşılaşmadan önce kendini hep kılıç olarak görmüştü. Biz onun istediği şey olmasına fırsat verdik. Bir koruyucu.” Gözlerini silerek Ragnar’dan uzaklaştı. “Her neyse. Küçük Prens hâlâ yaşıyor.”</p>

  <p>Başımla onayladım. “Onu mekikle getirdik.”</p>

  <p>“Yazık. İki milimetre.” Parmaklarını birbirine yaklaştırarak Kısrak’ın Cassius’un şahdamarını ne kadar küçük bir farkla ıskaladığını gösterdi. Şefi kabilelere savaşçılarını gönderdikten sonra ona ve savaş-şeflerinden birçoğuna kaleyi göstermek için onları mekikle Asgard’a götürmüştüm. Cassius’u da yanımıza almıştım ve Asgard’daki Sarılar hayatını kurtarmıştı. “Onu neden hayatta tutuyorsun, Darrovv? Cömertliğin için sana teşekkür edeceğini sanıyorsan, başına yine bela alacaksın.”</p>

  <p>“Sadece... ölmesine izin veremedim.”</p>

  <p>“Neden?”</p>

  <p>“Bilmiyorum.”</p>

  <p>“Bana tek bir neden söyle.”</p>

  <p>“Belki de o yaşarsa dünyanın daha iyi bir yer olacağını düşünüyorum,” dedim, çekingen bir tavırla. “Çok fazla kişi onu kullandı, ona yalan söyledi, ihanet etti. Hepsi de onu tanımlar hale geldi. Bu haksızlık. Nasıl biri olmak istediğine kendi kendine karar verebilmesi için bir fırsatı olsun istiyorum.”</p>

  <p>“Hiçbirimiz istediğimiz kişi olamayız,” dedi Sevro. “En azından uzun sürmez.”</p>

  <p>“Savaşmamızın nedeni bu değil mi? Ragnar’la ilgili az önce söylediğin bu değil miydi? O bir kılıca dönüştürülmüştü ama ona kalkan olma şansı verdik. Cassius da aynı şansı hak ediyor.”</p>

  <p>“Bokkafalı.” Gözlerini devirdi. “Haklı olman, haklı olduğun anlamına gelmez. Her neyse, burada aslanlar kadar kartallardan da nefret ediliyor. Birileri onu ortadan kaldırmaya çalışacaktır. Senin hatunu da.”</p>

  <p>“Çıngırakh-yılanlar onu koruyor ve o benim hatunum değil.”</p>

  <p>“Sen öyle diyorsan...” Mickey’nin çalıntı deri koltuklarından birine çöktü ve mohikan saçlarının kenarını eliyle sıvazladı. “Keşke Telemanusları da yanına alsaydı. O zaman Aja’nın canına okurdunuz.” Gözlerini kapayarak başını arkaya yasladı. “Ah, hey,” diye hatırladı aniden, “sana birkaç gemi buldum.”</p>

  <p>“Gördüm, teşekkür ederim,” dedim.</p>

  <p>“Nihayet.” Güldü. “Bir fark yarattığımızın işareti. Yirmi şalo-maGemisi, on firkateyn, dört muhrip ve bir dretnot. Görmeliydin, Azrail. Mars Hava Kuvvetleri Lejyonerlerini Phobos’a doldurdu, gemilerini boşalttı ve biz de saldırı mekiklerini çalıp doğru şifrelerle geri uçurduk ve hangarlarına indirdik. Adamlarımın ateş etmesi bile gerekmedi. Cıva’nın adamları Mars gemilerinin anons sistemlerine girdi. Hepsi konuşmanı duydu. Biz daha gemilere binmeden isyanlar patlak vermişti; Kızıllar, Turuncular, Maviler, hatta Griler. Tabii anons sistemi numarası bir daha işe yaramayacak. Altınlar girişimizi engellemek için kendilerini ağdan koparmayı öğreneceklerdir fakat bu hafta onları ağır vurduk. Pax ve Orion’un diğer gemilerine katıldığımızda, Perileri ortadan kaldırmak için gerçek bir gücümüz olacak.”</p>

  <p>İşte, böyle anlarda yalnız olmadığımı anlıyordum. Çirkin ve küçük koruyucu meleğim yanımda olduğu sürece, dünyaların canı cehennemeydi. Keşke ben de onu koruma konusunda onun kadar etkili olabilseydim. Bir kez daha isteyebileceğim her şeyi ve daha fazlasını yapmıştı. Ben Obsidiyenleri toplarken, o da Çakal’ın savunma filosunda kocaman bir delik açmıştı. Dörtte birini sakat-lamıştı. Geri kalanını da Çakal’ın rezervleriyle buluşmak üzere dış uydu Deimos’a çekilmek, Ceres’ten ve Kutu’dan gelecek destekleri beklemek zorunda bırakmıştı.</p>

  <p>Bir saat kadar bir süre boyunca Mars’ın güney yarımküresinde donanma üstünlüğünü ele geçirmişti. Goblin Kral. Sonra adamlarının, sadık askerleri, Rollo’nun birlikleriyle havalarını kesip uzaya fırlatarak ortadan kaldırmak için Phobos’a geri çekilmesi gerekmişti. Kendimi kandırmıyordum. Çakal uyduyu ele geçirmemize izin vermezdi. Halkı umursamayabilirdi fakat istasyonun helyum rafinerilerini yok edemezdi. Dolayısıyla yakında bir saldırı daha olacaktı. Benim savaş girişimlerimi etkilemeyecekti fakat Çakal isyana teşvik ettiğimiz nüfusla uğraşmak durumunda kalacaktı. Ben kapana kısılmazken, onun kaynakları tükenecekti ve bu da onun için olabilecek en kötü durumdu.</p>

  <p>“Ne düşünüyorsun?” diye sordum, Sevro’ya.</p>

  <p>Bakışlarını tavana dikmişti. “Bizim şu masada ne zaman yatacağımızı düşünüyorum. Ve sırada neden bizim olmamız gerektiğini merak ediyorum. Görüntüleri izliyorsun, hikâyeleri duyuyorsun ve sıradan insanları düşünüyorsun. Ganymede, Dünya veya Luna’da yaşam şansı olanları. Kıskanmamak elde değil.”</p>

  <p>“Yaşama şansm olmadığını mı düşünüyorsun?” diye sordum.</p>

  <p>“Düzgün bir hayatı değil,” dedi.</p>

  <p>“Düzgün nedir ki?” diye sordum.</p>

  <p>Bir şatonun tepesinden gerçek dünyaya bakan ve neden kendisi kadar sihirli olamadığını merak eden bir çocuk gibi kollarını kavuşturdu. “Bilmem. Eşsiz Yaralı olmaktan çok uzak bir şey. Belki bir Peri, hatta mutlu bir ortaRenk. Sadece bakıp ‘İşte bu, güvenli, benim ve kimse onu elimden almaya kalkmayacak,’ demek istiyorum. Bir yuva. Çocuklar.”</p>

  <p>“Çocuklar mı?” diye sordum.</p>

  <p>“Bilmiyorum. Babam ölene kadar bunu hiç düşünmemiştim. Sen tutsak düşene kadar.”</p>

  <p>“Victra’yla karşılaşana kadar demek istiyorsun,” dedim, göz kırparak. “Sakalını sevdim bu arada.”</p>

  <p>“Kapa çeneni,” dedi.</p>

  <p>“Siz ikiniz...” Sözümü keserek konuyu değiştirdi: “Ama sadece Sevro olmak da güzel olurdu. Babamın hâlâ yaşaması. Annemi tanımak.” Olması gerekenden daha sert bir tavırla kendi kendine güldü. “Bazen başlangıca geri dönmeyi düşünüyorum ve babam Kurul’un geldiğini bilse ne olurdu diye merak ediyorum. Annemle ve benimle birlikte kaçabilseydi...”</p>

  <p>Başımla onayladım. “Ben de hep Eo hiç ölmeseydi hayatın nasıl olacağını düşünüyorum. Çocuklarımızı. Onlara vereceğimiz isimleri,” Dalgın dalgın gülümsedim. “Yaşlanırdım. Eo’nun yaşlanmasını izlerdim. Ve her yeni yara izinde, her yeni yılda o küçük hayatımızdan nefret etmeyi öğrense de onu biraz daha severdim. Annemi, belki kardeşlerimi gömerdim. Ve şanslıysam, bir gün Eo’nun aklar düşmüş saçları dökülmeye başlamadan, öksürük krizlerine girmeden, ben matkabın tepesinde oynayan kayaların sesini duyardım ve hepsi bundan ibaret olurdu. Beni fırınlara gönderip küllerimi savurur, çocuklarımız da zamanı gelince aynı şeyleri yapardı. Klanlar mutlu, iyi olduğumuzu ve lanet olasıca iyi evlatlar yetiştirdiğimizi söylerdi. O çocuklar öldüğünde, anılardan silinmeye başlardık ve onların da çocukları öldüğünde, dönüştüğümüz toz gibi silinip giderdik. Küçük bir hayat olurdu,” dedim, omuz silkerek, “fakat hoşuma giderdi. Her gün kendime soruyorum: Geri dönme, kör olma, her şeyi geri alma şansı verilse, kabul eder miydim?”</p>

  <p>“Cevabın ne peki?”</p>

  <p>“Bütün bu süre boyunca bunun Eo uğruna olduğunu sanıyordum. Zihnimde o mükemmel fikirle bir ok gibi hedefe gidiyordum. O bunu istemişti. Ben de onu seviyordum. Dolayısıyla hayalini gerçekleştirmek istiyordum. Ama saçmalıktan başka bir şey değildi. Lanet olasıca yarım bir hayat yaşıyordum. Bir kadını putlaştırmış, onu şehide dönüştürmüş, biri yerine bir şey yapmıştım. Mükemmel olduğuna inanıyordum.” Yağlı saçlarımı sıvazladım. “Bunu istemezdi. Ve Çukur’a baktığımda, anladım. Yani, sanırım adaletin geçmişi düzeltmekle değil, geleceği biçimlendirmekle ilgili olduğunu söylerken fark ettim ki biz ölüler için savaşmıyoruz. Yaşayanlar için savaşıyoruz. Ve henüz doğmamış olanlar için. Çocuklarımız olabilmesi için. Bundan sonra gelmesi gereken bu. Yoksa ne anlamı var ki?”</p>

  <p>Sevro sessizce oturup söylediklerimi düşünüyordu.</p>

  <p>“Sen ve ben karanlıktaki ışığı, ortaya çıkmasını bekleyip duruyoruz. Oysa çıktı bile.” Omzuna dokundum. “O biziz, evlat. Arızalı, çatlak, aptal olsak da, ışık biziz ve yayılıyoruz.”</p>

  <h2>36</h2>

  <p>SARHOŞ</p>

  <p>Sevro’yu Ragnar’la bırakıp çıktığımda koridorda Victra’ya rastladım. Saat gece yarısını geçiyordu ve Cıva’nın güvenliği, Oğullar ve Orion’la buluşana kadar kumandasını ona verdiğim yeni donanmamızın son hazırlıklarını koordine etmeye yardımcı olmak için Tinos’a yeni gelmişti. Bu, Dansçı’yı rahatsız eden bir diğer karanındı. Gizli amaçlan olabilecek Altınlara çok fazla güç verdiğimden korkuyordu. Kısrak’ın varlığı bardağı taşıran damla olabilirdi.</p>

  <p>“O nasıl?” diye sordu Victra, Sevro’yu kastederek.</p>

  <p>“Daha iyi,” dedim. “Ama seni gördüğüne sevineceğinden eminim.” Kendini tutamayarak gülümsedi ve sanırım yüzü gerçekten kızardı. “Sen nereye gidiyorsun?” diye sordu.</p>

  <p>“Kısrak ve Dansçı’nın birbirlerinin kafasını koparmalarını engellemeye.”</p>

  <p>“Güzel. Ama çok geç.”</p>

  <p>“Ne oldu? Her şey yolunda mı?”</p>

  <p>“Bu göreceli, sanırım. Dansçı komuta odasında Altınların üstünlük kompleksi, kibri vesaire hakkında bağırıp çağırıyor. Onu hiç bu kadar çok küfrederken görmemiştim. Ben fazla kalmadım ve o da çok bir şey söylemedi. Benimle ilgili çok iyi düşünceleri olmadığım biliyorsun.”</p>

  <p>“Senin Kısrak’la da aran yok,” dedim.</p>

  <p>“Kıza karşı bir garazım yok. Sadece bana evimi hatırlatıyor. Özellikle de bize getirdiğin yeni müttefikler düşünülürse. Sadece ikiyüzlü küçük bir tay olduğunu düşünüyorum, hepsi bu. Ancak en iyisi seni hemen üzerinden atan atlardır, değil mi?”</p>

  <p>Güldüm. “Bunun bir kinaye olup olmadığından emin değilim.” “Öyleydi.”</p>

  <p>“Onun nerede olduğunu biliyor musun?”</p>

  <p>Victra hafifçe yüzünü buruşturdu. “Yaygın görüşün aksine, ben her şeyi bilmiyorum, tatlım.” Sevro’nun yanına gitmek için başıma hafifçe vurarak yanımdan geçti. “Ama yerinde olsam üçüncü kattaki kantine bakardım.”</p>

  <p>“Sen nereye gidiyorsun?” diye sordum.</p>

  <p>Yaramaz yaramaz gülümsedi. “Seni ilgilendirmez.”</p>

  <p>Kısrak’ı Narol amcam, Kavax ve Daxo’yla birlikte, metal bir şişenin üzerine eğilmiş halde kantinde buldum. Narol’un Çıngıraklı-yılanlar’ının bir düzinesi diğer masalara yerleşmiş, yakmaç tüttürerek Kısrak’ı dikkatle dinliyorlardı. Kısrak çizmeli ayaklarını masanın üzerine uzatmış, sırtını Daxo’ya yaslamış halde masadaki diğer iki kişiye Enstitü’yle ilgili bir hikâye anlatıyordu. İçeri ilk girdiğimde Telemanusların iri gövdeleri yüzünden onları görememiştim ama hikâyeyi dinleyenler annem ve ağabeyimdi.</p>

  <p>“.. .ve elbette ki Pax’a bağırdım.”</p>

  <p>“Benim oğlum,” diye hatırlattı Kavax, anneme.</p>

  <p>“...ve o benim Hanemden bir gruba liderlik ederek gelirken, Darrovv ve Cassius yerin titrediğini hissedip çığlık çığlığa göle daldılar. Orada birbirlerine sarılıp tir tir titreyerek morarana kadar saatlerce beklediler.”</p>

  <p>“Morarana kadar!” dedi Kavax, onları dinleyen Oğulların bile sert duruşunu bozduran çocuksu bir kahkahayla. Bir Altın olmasına rağmen Kavax au Telemanus’u sevmemek zordu. “Böğürtlen gibi, Sofokles. Nasıl benzetme ama! Ona bir tane daha ver, Deanna.” Annem masanın üzerinden Sofokles’e bir jelibon uzattı ve Sofokles şişenin yanında hevesle beklediği yerden hemen kapıp midesine indirdi.</p>

  <p>“Burada neler oluyor?” diye sordum. Ağabeyimin Altınların kadehini tazelediği şişeye baktım.</p>

  <p>“Kızın hikâyelerini dinliyoruz,” dedi Narol, üflediği yakmaç dumanının arasmdan. “Bir nefes çek.” Kısrak dumana karşı yüzünü buruşturdu.</p>

  <p>“Ne kadar berbat bir alışkanlık, Narol,” dedi.</p>

  <p>Kieran imalı imalı anneme baka. “İkisine de yıllardır söylüyorum.”</p>

  <p>“Selam, Darrow,” dedi Daxo, ayağa kalkıp kolumu tutarken. “Seni elinde jilet olmadan gördüğüme sevindim.” Uzun parmaklarından biriyle omzumu dürttü.</p>

  <p>“Daxo, o konuda üzgünüm. Adamlarımla ilgilendiğiniz için size bir hayli borçlu olduğumu düşünüyorum.”</p>

  <p>“O işi büyük ölçüde Orion yapü,” dedi, gözleri parlayarak. Zarif bir tavırla sandalyesine döndü. Ağabeyim adamdan ve başındaki melek dövmelerinden çok etkilenmişti. Nasıl etkilenmesindi ki? Daxo onun iki katıydı, kusursuzdu ve Matteo gibi bir Gül’den bile daha terbiyeliydi; bu arada onun Cıva’nın gemilerinden birinde iyileşmekte olduğunu ve yaşadığıma çok sevindiğini duymuştum.</p>

  <p>“Dansçı’yla aranızda ne oldu?” diye sordum Kısrak’a.</p>

  <p>Yanakları kızarmıştı ve soruma güldü. “Şey, benden pek hoşlandığını sanmıyorum fakat endişelenme, fikri değişecektir.”</p>

  <p>“Sen sarhoş musun?” diye sordum gülerek.</p>

  <p>“Biraz. Yetiş bana.” Bacaklarını masadan indirdi ve ayaklarını yere koyarak yanında bana yer açtı. “Çamurda Pax’la güreştiğin kısma geliyordum.” Annem şu anda benliğimi saran paniği biliyormuş gibi dudaklarında hafif bir gülümsemeyle sessizce beni izliyordu. Hayatımın iki yarısının benim kontrolüm dışında bir araya gelişine şaşırarak huzursuzca oturdum ve Kısrak’ın hikâyesinin kalanını dinledim. Olan bitenler arasında bu kadının cazibesini unutmuştum. Rahat, neşeli doğasını. Başkalarına kendilerini önemli hissettirerek, isimlerini söyleyerek ve görüldüklerini fark ettirerek onları kazanışını. Amcamı ve ağabeyimi büyülemiş, Telemanusların hayranlığı bunu daha da güçlendirmişti. Annem benim Kısrak’a hayranlıkla baktığımı yakaladığında kızarmamaya çalıştım.</p>

  <p>“Ama Enstitü’den bu kadar bahsetmek yeter,” dedi Kısrak, Pax’la kalesinin önündeki düellomu detaylarıyla anlattıktan sonra.</p>

  <p>“Deanna, bana Darrow’un çocukluğundan bir hikâye anlatacağına söz vermiştin.”</p>

  <p>“Gaz boşluğuna ne dersin?” dedi Narol. “Keşke Loran da burada olsaydı...”</p>

  <p>“Hayır, o değil,” dedi Kieran. “Bence...”</p>

  <p>“Ben biliyorum,” dedi annem, onların sözünü keserek. Peltekliği yüzünden yavaşça konuşarak anlatmaya başladı: “Darrovv küçükken -belki üç-dört yaşındaydı- babası ona kendi babasından kalma eski bir saat vermişti. Dijital sayılar yerine kadranı ve dişlileri olan bakır bir şeydi. Hatırlıyor musun?” Başımla onayladım. “Çok güzeldi. En sevdiği eşyasıydı. Yıllar sonra babası öldüğünde Kieran öksürüklü bir hastalığa yakalandı. Madenlerde ilaç bulmak daima zordur. Gamalardan veya Grilerden almak gerekir fakat hepsinin fiyatı vardır. Nasıl ödeyeceğimi bilmiyordum ve bir gün Darrovv ilaçla eve döndü ama nasıl aldığını açıklamadı. Haftalar sonra Grilerden birini vakti anlamak için o eski saate bakarken gördüm.”</p>

  <p>Ben ellerime bakarken Kısrak’ın bakışlarını üzerimde hissettim.</p>

  <p>“Sanırım yatma saati geldi,” dedi annem. Narol ve Kieran itiraz ettiler fakat annem boğazını temizleyerek ayağa kalktı. Beni başımdan öperken her zaman olduğundan daha çok oyalandı. Sonra Kısrak’ın omzuna dokundu ve ağabeyimin yardımıyla odadan ayrıldı. Narol’un adamları da onlarla gitti.</p>

  <p>“Çok etkileyici bir kadın,” dedi Kavax. “Ve seni çok seviyor.”</p>

  <p>“Böyle tanışmanıza sevindim,” dedim ve Kısrak’a döndüm. “Özellikle de senin.”</p>

  <p>“Nasıl yani?” diye sordu.</p>

  <p>“Ben kontrol etmeye çalışmadan. Geçen sefer olduğu gibi.”</p>

  <p>“Evet, onun tam bir felaket olduğunu belirtmeliyim,” dedi Daxo.</p>

  <p>“Bu bana doğru geliyor,” dedim.</p>

  <p>“Aynı fikirdeyim. Öyle.” Kısrak gülümsedi. “Keşke ben de seni kendi annemle tanıştırabilseydim. Onu babamdan daha çok severdin.”</p>

  <p>Gülümsemesine karşılık verirken aramızdaki şeyin ne olduğunu merak ettim. Bir isim koymak fikri ürkütücüydü. Onun yanında olmak beni rahatlatıyordu ama onun ne düşündüğünü sormaya korkuyordum. Bu küçük huzur yanılsamasını bozma korkusuyla konuyu açmaktan çekiniyordum. Kavax mahcup bir tavırla boğazını temizleyerek anı bozdu.</p>

  <p>“Demek Dansçı’yla karşılaşmanız iyi gitmedi, ha?” diye sordum.</p>

  <p>“Korkarım gitmedi,” dedi Daxo. “Düşmanlığı çok derinlerden geliyor. Theodora daha dost canlısıydı fakat Dansçı... onunla uzlaşmak olanaksızdı. Adam çok saldırgan.”</p>

  <p>“Çok gizemli,” dedi Kısrak, içkisinden bir yudum daha alıp yüzünü buruştururken. “Bizden bilgi saklıyor ve çoktan bilmediğim hiçbir şey söylemiyor.”</p>

  <p>“Senin de dost canlısı olduğundan şüpheliyim.”</p>

  <p>Yüzünü buruşturdu. “Evet ama başkalarının benim için ödün vermesine alıştım. Dansçı akıllı bir adam. Yani ittifakımızın yürümesini istediğime onu ikna etmemiz zor olacak.”</p>

  <p>“İstiyor musun yani?”</p>

  <p>“Ailenden dolayı, evet,” dedi. “Onlar için bir dünya kurmak istiyorsun. Annen için, Kieran’ın çocukları için. Bunu anlıyorum. Hükümdar’la pazarlığı seçtiğimde ben de aynı şeyi yapmaya çalışıyordum. Sevdiklerimi koruyordum.” Telemanuslar birbirine baktı. Kısrak’ın parmakları masadaki çentiklerde dolaştı. “Boyun eğmediğimiz sürece savaşsız bir hayatın mümkün olamayacağına inanmıştım.” Bakışlarını Armasız ellerime dikti ve hepimizin geleceğinin sırrı orada gizliymiş gibi çıplak tenime baktı. Belki de öyleydi. “Ama artık olabileceğini düşünüyorum.”</p>

  <p>“Bunda gerçekten ciddi misiniz?” diye sordum. “Hepiniz mi?”</p>

  <p>“Önemli olan tek şey ailedir,” dedi Kavax. “Ve sen ailedensin.” Daxo zarif elini omzuma koydu. Sofokles bile anın önemini kavramış gibi masanın altından çenesini ayağıma dayamıştı. “Değil misin?”</p>

  <p>“Evet.” Minnetle başımla onayladım. “Öyleyim.”</p>

  <p>Kısrak gergin bir gülümsemeyle cebinden bir kâğıt parçası çıkarıp masanın üzerinden bana kaydırdı. “Bu Orion’un iletişim frekansı. Nerede olduklarını bilmiyorum. Muhtemelen Kuşak’talar. Onlara basit bir talimat verdim: Kaos yaratın. Altınların konuşmalarından duyduğum kadarıyla şu anda tam olarak bunu yapıyorlar. Octavia’yı indireceksek, ona ve gemilerine ihtiyacımız var.”</p>

  <p>“Teşekkür ederim,” dedim, hepsine, “ikinci bir şansımız olacağını hiç düşünmemiştim.”</p>

  <p>“Biz de öyle,” diye karşılık verdi Daxo. “Seninle açık konuşacağım, Darrow: Endişe verici bir konu var. Senin planın. PençeMatkaplar kullanarak Obsidiyenlerle Mars’ın kilit şehirlerini ele geçirme fikrin... Biz bunun bir hata olduğunu düşünüyoruz.”</p>

  <p>“Gerçekten mi?” diye sordum. “Neden? Ben Çakal’ın güç merkezlerini ele geçirip halkın ilgisini çekmemiz gerektiğini düşünüyorum.”</p>

  <p>“Babam ve ben, senin Obsidiyenlere olan inancım paylaşmıyoruz,” dedi Daxo dikkatle. “Onları Mars halkının arasına salarsan, niyetinin bir önemi kalmayacak.”</p>

  <p>“Barbarlar,” dedi Kavax. “Onlar barbarlar.”</p>

  <p>“Ragnar’ın kardeşi...”</p>

  <p>“...Ragnar değil,” dedi Daxo. “Bir yabancı. Ve Altın esirlere yaptıklarım duyduktan sonra... Obsidiyenleri Mars şehirlerine salacak bir plana vicdanımız rahat bir şekilde kuvvetlerimizi veremeyiz. Arcos kadınları da bunu yapmayacak.”</p>

  <p>“Anlıyorum.”</p>

  <p>“Planın sorunlu olduğunu düşünmemizin bir nedeni daha var,” dedi Kısrak. “Kardeşimin hakkından olması gerektiği şekilde gelmiyor. Ona hakkım teslim etmelisin. Senden daha akıllı. Benden daha akıllı.” Kavax bile buna itiraz etmedi. “Neler yaptığına bir bak. Oyunu nasıl oynayacağını biliyorsa, değişkenleri biliyorsa, günler boyunca bir köşede oturup bütün olası hamleleri, karşı hamleleri, beklenmedik olasılıkları ve sonuçları değerlendirip durur Onun eğlence anlayışı bu. Claudius’un ölümünden ve kardeşimle yaşamak için farklı evlere gönderilmemizden önce hava yağmurlu ya da açık olsun, o sürekli evde kalır, bulmaca çözer, kâğıt üzerinde labirentler yaratır ve babamla ata binmekten veya Claudius ve Pax’la balık tutmaktan döndüğümde onları çözmem için bana yalvarırdı. Ve çözdüğümde güler, ne kadar akıllı bir kız kardeşi olduğunu söylerdi. Bir gün onu bulmacalarım çözdükten sonra odasında tek başına, kimsenin izlemediğini sandığı bir anda yakalayana kadar üzerinde durmamıştım. Çığlıklar atarak bağırıp çağırıyor, kendi yüzünü yumrukluyor, bana yenildiği için kendini cezalandırıyordu.</p>

  <p>“Benden çözmemi istediği bir sonraki labirentte başaramamış gibi yaptım ama onu kandıramadım. Onu odasında gördüğümü biliyor gibiydi. Herkesin gördüğü içedönük, çekingen çocuğu değil, gerçek kimliğini.” Titrek bir şekilde iç geçirerek omuz silkti. “Beni labirenti tamamlamaya zorladı. Yaptığımda gülümsedi, ne kadar akıllı olduğumu söyledi ve yürüyüp gitti.</p>

  <p>“Bir sonrakinde labirentini gerçekten çözemedim. Ne kadar çabalasam da başaramadım,” diye devam etti, huzursuzca kıpırdanarak. “Ben yerde kalemlerinin arasında çabalarken beni izliyordu. Küçük bir porselen bebeğin içine girmiş eski bir kötü ruh gibi. Onu böyle hatırlıyorum. Şimdi babamı öldürüşünü düşünürken onu böyle görüyorum.”</p>

  <p>Telemanuslar sıkıntılı bir sessizlikle dinlerken, Çakal’dan benim kadar korkuyorlardı.</p>

  <p>“Darrow, Enstitü’de onu yendiğin için seni asla bağışlamayacak. Onu elini kesmek zorunda bıraktığın için. Onu çırılçıplak soyup sana teslim ettiğim için beni de asla bağışlamayacak. Biz onun saplantılarıyız; tıpkı Octavia ve babam gibi. Yani Sevro’nun bir pençeMatkapla onun hisarına dalıp seni elinden alışını unutacağını sanıyorsan, bir sürü insanın ölümüne neden olacaksın demektir. Şehirleri ele geçirme planın işe yaramaz. Bunu bir kilometre öteden anlar. Anlamasa ve Mars’ı alsak bile bu savaş yıllarca sürer. Doğruca şahdamarını hedef almalıyız.”</p>

  <p>“Ve sadece o da değil,” dedi Daxo, “zaferi kazandığımızda bir diktatörlük kurmayacağına veya tam bir demoKrasi getirmeyeceğine dair güvenceye ihtiyacımız var.”</p>

  <p>“Bir diktatörlük mü?” dedim sırıtarak. “Gerçekten hükmetmek istediğimi mi düşünüyorsunuz?”</p>

  <p>Daxo omuz silkti. “Birinin bunu yapması gerekecek.”</p>

  <p>Bir kadın kapının dibinde boğazını temizledi. Dönüp baktığımızda Holiday’in başparmaklarını kemeri ilmeklerine geçirmiş halde kapıda durduğunu gördük. “Böldüğüm için özür dilerim, efendim. Ancak Bellona sizi istiyor. Gerçekten önemli gibi görünüyor.”</p>

  <h2>37</h2>

  <p>SON KARTAL</p>

  <p>Cassius, Ares’in Oğulları’nın revirinin ortasında, güçlendirilmiş sedyenin parmaklıklarına kelepçelenmiş halde yatıyordu. Beni onun elinden kurtarmaya çalışırken yaralanan kendi adamlarımın ölümünü izlediğim yerde. Phobos’tan ve Termik’teki diğer operasyonlardan gelen yaralıların yatakları her yeri doldurmuştu. Havalandırmalar vınlayıp bipliyor, adamlar öksürüyordu. Fakat ben en çok, bakışların ağırlığını hissediyordum. Yatakların ve döşeklerin arasından geçerken eller bana uzanıyor, dudaklar ismimi fısıldıyordu. Kollarıma dokunmak, Armaları olmayan, efendilerin damgasını taşımayan bir insanı hissetmek istiyorlardı. Elimden geldiğince onlara izin verdim ama en kenarda kalanları ziyaret edecek zamanım yoktu.</p>

  <p>Dansçı’dan Cassius’a özel bir oda vermesini istemiştim. Bunun yerine onu ana revirde, uzuvlarını kaybetmiş hastaların ortasına ve yanık yaralılarının konduğu devasa naylon çadırın bitişiğine atmıştı. Oradan izleyebilir, adiRenkler tarafından izlenebilir ve bu savaşın ağırlığını tıpkı onlar gibi hissedebilirdi. Bu işte Dansçı’nın parmağını hissediyordum. Cassius’a eşit muamele yapıyordu. Zalimce değil, nazikçe değil, sadece diğerleri gibi, içimden eski sosyaliste bir içki ısmarlamak geldi.</p>

  <p>Narol’un adamlarından birkaçı, bir Gri ve iki deneyimli eski Cehennemdalgıcı, Cassius’un yatağının yakınındaki metal sandalyelere çökmüş, kâğıt oynuyorlardı. Sırtlarında ağır yakıcılar asılıydı. Ben yaklaşırken hemen ayağa fırlayıp selam verdiler.</p>

  <p>“Beni istediğini duydum,” dedim.</p>

  <p>Kızıllardan kısa boylu olanı, Holiday’e bir bakış atıp sertçe, “Neredeyse tüm gece,” dedi. “Sizi rahatsız etmek istemedik... ama bu kadın lanet olasıca bir Olimpik. Haberi yukarı ulaştırmamız gerektiğini düşündü.” Adam bana o kadar çok sokulmuştu ki lekeli dişlerinin arasındaki sentetik tütünün mentol kokusunu alabiliyordum. “Ve pislik herif bilgi paylaşmak istediğini söylüyor, efendim.”</p>

  <p>“Konuşabiliyor mu?”</p>

  <p>“Evet,” diye homurdandı asker. “Fazla bir şey söylemiyor fakat ok, ses tellerini ıskalamış.”</p>

  <p>“Onunla yalnız konuşmalıyım,” dedim.</p>

  <p>“Elbette, efendim.”</p>

  <p>Doktor ve muhafızlar Cassius’un sedyesini salonun uzak tarafında sürekli kilit altında tuttukları eczaneye götürdüler. İçeride plastik ilaç kutularının arasında Cassius’la yalnız kaldım. Boynuna sarılmış beyaz bandajlarla yattığı yerden beni izlerken âdemelması ile boğazının sağ tarafındaki şahdamarının arasında çok hafif bir kan lekesi vardı. “Ölmemen mucize,” dedim. Omuz silkti. Kollarında tüpler veya morphon bileziği yoktu. Kaşlarımı çattım. “Sana ağrıkesici vermediler mi?”</p>

  <p>“Ceza için değil. Oylama yaptılar” dedi, boğazındaki dikişleri zorlamamaya çalışarak. “Yeterince morphon yokmuş. Malzemeleri az. Söylediklerine göre, hastalar geçen hafta güçlü ilaçların yanık yaralılarına ve uzuv kaybedenlere verilmesini istemişler. Bütün gece acıları yüzünden terk edilmiş köpek yavruları gibi inlemeseler; bunun asil bir davranış olduğunu düşünürdüm.” Duraksadı. “Annelerin çocuklarının ağlayarak onlara seslendiklerini duyup duymadığını hep merak etmişimdir.”</p>

  <p>“Seninki duyabiliyor mu?”</p>

  <p>“Ben ağlamadım ki. Ve annemin intikamdan başka bir şeyi umursadığım da sanmıyorum. Bu saatten sonra ne anlamı olacaksa.”</p>

  <p>“Bilgi paylaşmak istediğini söylemişsin?” diye sordum, başka ne diyeceğimi bilmediğim için doğruca konuya girerek. Bu adamla aramda çok güçlü bir yakınlık hissediyordum. Sevro bana onu neden kurtardığımı sorduğunda onur ve mertliğe değinebilirdim. Ancak en derinlerdeki asıl neden, onunla tekrar dost olmayı umutsuzca istememdi. Onun takdirine ihtiyacım vardı. Bu beni aptal mı yapıyordu? Suçluluk duygumdan mı kaynaklanıyordu? Adamın etkileyiciliği miydi? Yoksa saygı duyduğum insanlar tarafından sevilmek isteyen kibirli tarafım mıydı? Ona saygı duyuyordum. Onurluydu; yozlaşmış olabilirdi ama yine de gerçekten onurluydu.</p>

  <p>“Sen miydin, o muydu?” diye sordu, dikkatle.</p>

  <p>“Ne demek istiyorsun?”</p>

  <p>“Obsidiyenlerin gözyuvalarımı haşlayıp dilimi kesmesine hanginiz engel oldu?”</p>

  <p>“İkimiz de.”</p>

  <p>“Yalancı. Doğrusunu istersen Virginia’nın beni vurabileceğini düşünmemiştim.” Boğazına dokunmak istedi ama kelepçeler elini aniden durdurunca onu ortamın gerçekliğine geri çekti. “Bunları çıkarabilir misin acaba? Kaşındığında çok kötü oluyor.”</p>

  <p>“Bence dayanırsın.”</p>

  <p>Denemesi gerekeceğini anlatırcasına güldü. “Eh, beni kurtardığın için ahlaki üstünlük tasladığın noktaya mı geldik? Altm’dan daha medeni olduğun için?”</p>

  <p>“Belki de vereceğin bilgiler için sana işkence ederim,” dedim.</p>

  <p>“Pekâlâ, bu hiç de onurlu bir davranış olmaz.”</p>

  <p>“Bir adamın bana üç ay boyunca işkence ettikten sonra dokuz ay boyunca bir kutuya kapatmasına izin vermek de öyle. Her neyse, onurlu olmayı umursadığımı nereden çıkardın?”</p>

  <p>“Doğru.” Kaşlarını çattığında Michelangelo’nun elinden çıkmış bir heykel gibi göründü. “Hükümdar’m pazarlık yapacağını sanıyorsan, yanılıyorsun. Beni kurtarmak için tek bir şey bile feda etmez.”</p>

  <p>“O halde neden ona hizmet ediyorsun?” diye sordum.</p>

  <p>“Görev.” Bunu söylüyordu fakat artık ne kadar samimi olduğunu merak ediyordum.</p>

  <p>Gözlerinde gördüğüm şey yalnızlık, olması gerektiğini düşündüğü bir hayatın özlemi ve olmak zorunda kaldığı adamın altında olmak istediği adamın parıltısıydı.</p>

  <p>“Her neyse,” dedim. “Bence birbirimize yeterince kötülük yaptık. Sana işkence etmeyeceğim. Paylaşmak istediğin bir bilgi var mı yoksa on dakika daha etrafından dolamp duracak mıyız?”</p>

  <p>“Hükümdar’ın neden barış istediğini hiç merak ettin mi, Darrow? Bu sorunun aklına geldiğinden eminim. Mecbur kalmadığı sürece cezadan kaçınacak biri değildir. Neden Virginia’ya hoşgörü göstersin? Çeper’e? Filosunun büyüklüğü Uydu Lordlarınınkinin üç katı. Çekirdek daha donanımlı. Romulus, Roque’la başa çıkamaz. Ne kadar iyi olduğunu biliyorsun. O halde neden Hükümdar pazarlık etmek için bizi gönderdi? Neden uzlaşmayı seçti?”</p>

  <p>“Çakal’m yerine başkasını geçirmek istediğini zaten biliyorum,” dedim. “Ve bir yandan onu etkisiz hale getirip bir yandan da Ares’in Oğulları’yla savaşırken Çeper’de topyekûn bir isyanı göze alamaz. Bütün gücünü sorunlara sırayla ayırmak için savaş cephelerini sınırlamaya çalışıyor. Karmaşık bir strateji değil.”</p>

  <p>“Peki, onun yerine başkasını geçirmeyi neden istediğini biliyor musun?”</p>

  <p>“Benim kaçışım, kamplar, helyum üretimindeki sıkıntılar... Bir psikopatı BaşVali atamanın yaratacağı yüzlerce sorun sıralayabilirim.”</p>

  <p>“Bunların hepsi haklı nedenler,” dedi sözümü keserek. “Hatta ikna edici. Ve Virginia’ya sunduğumuz nedenler bunlardı.”</p>

  <p>Sesindeki imayı duyarak ona doğru bir adım attım. “Ona söylemediğiniz ne?” Bana söyleyip söylememek konusunda şimdi bile tereddüt ediyormuş gibi duraksadı. Sonunda kararmı verdi.</p>

  <p>“Bu yılın başlarında istihbarat ajanlarımız Enerji Bakanlığı’na ve Maden Yönetim Bakanlığı’na bildirilen çeyrek dönemlik helyum üretimi kayıtları ile maden kolonilerinin içindeki ajanlarımızın bildirdiği raporlar arasında tutarsızlıklar olduğunu keşfetti. Çakal’ın Ares’in Oğulları’nın yarattığı sorunları bahane ederek sahte helyum zararı bildirdiği en az yüz yirmi beş vaka tespit ettik. Gerçekte olmayan sorunlar. Ayrıca Ares’in Oğulları’nın saldırılarında on dört madenin yok olduğunu iddia ediyordu. Hiç gerçekleşmeyen saldırılarda.”</p>

  <p>“Yani işin kaymağını götürüyordu,” dedim omuz silkerek. “Dünyalardaki ilk yozlaşmış BaşVali olduğu söylenemez.”</p>

  <p>“Ancak onları satmıyor,” dedi Cassius. “Yapay sıkıntılar yaratıp hepsini stokluyor.”</p>

  <p>“Stoklamak mı? Şimdiye dek ne kadar?” diye sordum gergin bir tavırla.</p>

  <p>“On dört madenin üretim fazlası envanterinden ve Mars Rezervlerinden mi? Bu hızla, iki yılda Luna ve Venüs’teki İmparatorluk Rezervleri ile Ceres’teki Savaş Rezervlerinin toplamından daha fazla helyumu olacak.”</p>

  <p>“Bu yüzlerce anlama gelebilir,” dedim sakince, ne kadar helyumdan söz ettiğimizi yavaşça kavrarken. Bütün dünyalardaki en değerli maddenin stokunun dörtte üçü! Hepsi tek bir adamın kontrolünde. “Hükümdarlığa hazırlıyor. Senatörleri satın almaya başlamış mı?”</p>

  <p>“Şimdiye kadar kırkını,” diye itiraf etti Cassius. “Tahmin ettiğimizden daha fazlası. Ancak onları kattığı başka bir dolap daha var.” Yatağında daha dik oturmaya çalıştı ama bileklerindeki kelepçeler yüzünden kambur kaldı. “Sana bir soru soracağım. Bana doğruyu söylemeni istiyorum.” Ne kadar ciddi olduğunu görmesem, bu fikre gülerdim. “Ares’in Oğulları martta, senin kaçışından birkaç gün sonra derin uzay asteroit depolarından birini soydu mu? Dört ay kadar önce?”</p>

  <p>“Daha net konuş,” dedim.</p>

  <p>“Karin Kümesi’nde küçük bir kuşak. S-1988. Silikat bazlı hurda asteroiti. Maden potansiyeli neredeyse sıfır. Yeterince net oldu mu?”</p>

  <p>Mickey’nin yanında iyileşirken Sevro’nun taktiksel operasyonlarının tamamını incelemiştim. Asteroit kuşaklarındaki Lejyon üslerine birkaç saldırı yapılmıştı fakat Cassius’un sözünü ettiği şeye benzeyen hiçbir şey görmemiştim.</p>

  <p>“Hayır. Bildiğim kadarıyla S-1988’e operasyon düzenlenmedi.”</p>

  <p>“Korkunç lanet,” diye mırıldandı. “O halde doğru tahmin etmişiz.”</p>

  <p>“Depoda ne vardı ki?” diye sordum. “Cassius...”</p>

  <p>“Beş yüz nükleer başlık,” dedi asık yüzle.</p>

  <p>Sargılarındaki kan lekesi açık bir ağız büyüklüğüne yayılmıştı.</p>

  <p>“Beş yüz,” diye tekrarladım, kendi sesimi uzaktan duyuyormuşum gibi hissederek. “Güçleri ne?”</p>

  <p>“Her biri otuz megaton.”</p>

  <p>“Gezegen katilleri... Cassius, bunlar en başta neden yapıldı ki?”</p>

  <p>“Küller Lordu’nun, Rhea’yı tekrarlaması gerekirse diye,” dedi Cassius. “Depo, Çekirdek ve Çeper’in arasında.”</p>

  <p>“Rhea’yı tekrarlamak... Sen böyle bir kadına mı hizmet ediyorsun?” diye sordum. “Ne olur ne olmaz diye bir gezegeni yok edecek nükleer başlıkları depolayan bir kadına mı?”</p>

  <p>Ses tonuma aldırmadı. “Bütün kanıtlar Ares’i işaret ediyordu fakat Hükümdar bunun Sevro için fazla büyük bir başarı olduğunu düşündü. Soruşturmayı bizzat Moira’ya verdi ve bir korsan gemisinin izlerini sürerek daha önce Julii Sanayicilik’e ait olan ve artık kullanılmayan bir nakliyat hattına ulaştı. Onları gerçekten Oğullar çalmadıysa, başlıklar Çakal’da demektir. Ama onlarla ne yaptığını bilmiyoruz.” Uyuşmuş bir halde kalakaldım. Çakal’ın bu kadar çok atom bombasını nasıl kullanabileceği konusunda zihnimden sayısız düşünce geçiyordu. Sözleşme uyarınca Mars kuvvetlerinin cephanesinde, sadece gemiler arası savaşta kullanılmak ve hepsi beş megatonun altında olmak üzere en fazla yirmi başlık bulunabilirdi.</p>

  <p>“Bu doğruysa, neden bana söylüyorsun?” diye sordum.</p>

  <p>“Çünkü Mars benim de evim, Darrow. Ailem seninki kadar uzun süredir oradaydı. Annem hâlâ oradaki evimizde. Çakal’ın uzun vadeli stratejisi her neyse, Hükümdar, onun köşeye sıkıştığı takdirde silahları kullanacağına inanıyor.”</p>

  <p>“Kazanabileceğimizden korkuyorsunuz,” dedim.</p>

  <p>“Sadece Sevro’nun savaşıyken, hayır. Ares’in Oğulları’nın sonu gelmişti. Ancak şimdi? Olanlara bir bak.” Beni baştan aşağı süzdü. “Dizginleri kaçırdık. Octavia nerede olduğumu bilmiyor. Aja’nın hayatta olup olmadığını bilmiyoruz. Burada olanlardan habersiz. Çakal, Hükümdar’ın kendisine karşı kız kardeşiyle komplo kurduğunu anlamış olabilir. Ve o vahşi bir köpek. Kışkırtırsan ısırır.” Sesini kıstı. “Sen bunu atlatabilirsin, Darrow. Ama ya Mars?”</p>

</body>

</html>