<?xml version='1.0' encoding='utf-8'?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">

<head>
  <meta name="charset" content="UTF-8"/>
  <title></title>
  <link rel="stylesheet" href="main.css" type="text/css"/>
</head>

<body>

  <h2>15</h2>

  <p>AV</p>

  <p>Uluyanlarla birlikte çöp toplayıcının arkasında süzülüyordum.</p>

  <p>Karanlıktı. Gözlüğümün gece görüşü, yörüngede dönen çöpleri yeşil renkte, belli belirsiz gösteriyordu. Muz kabukları. Oyuncak paketleri. Öğütülmüş kahve. Yüzüne bir tuvalet kâğıdı yapışınca Victra iletişim kanalından bir öğürtü çıkardı. Maskesi bir iblisMiğ-ferdi. Benimki gibi gözleri siyahtı ve çığlık atan bir iblis yüzüne benziyordu. Miğferleri Fitchner bir yıl önce Oğullar için Luna’nın cephaneliğinden çalmayı başarmıştı. Çoğu ışık tayfını görebiliyor, uzaktaki sesleri duyabiliyor, birbirimizin koordinatlarını izleyebiliyor, haritalara ulaşabiliyor ve sessizce iletişim kurabiliyorduk. Etrafımdaki bütün dostlarım baştan aşağı simsiyah giyinmişti. Üzerimizde mekanik zırh yoktu, sadece bıçaklan ve bazen mermileri engelleyebilecek ince böcekKabukları vardı. ÇekimBotlarımız veya akımZırhlarımız da yoktu. Bizi yavaşlatacak, ses çıkaracak veya alıcıları harekete geçirecek hiçbir şey almamıştık. Kırk dakika süreli oksijen tankları taşıyorduk. Ragnar’ın kayışlarım ayarlamayı bitirince veri-tabletime baktım. Eski çöp toplayıcıyı kullanan iki Kızıl bizim için geri sayıyordu. Bire ulaştığında Sevro’nun sesini duyduk: “Kasıklarınızdaki cevizlerinizi toplayın ve pelerinlerinizi açın. ”</p>

  <p>HayaletPelerinimi çalıştırdım ve onun etkisiyle etrafım bulanıklaştı. Kirli suyun içinde görmeye çalışmak gibiydi ve kuyruksokumumdaki bataryanın ısınmaya başladığım şimdiden hissediyordum. Pelerin kısa süreli kullanımlar için iyiydi fakat taşıdığımız türden küçük bataryaları ısıtıyordu ve soğuyup tekrar şarj olmaları için zaman gerekiyordu. Sevro ve Victra’nm ellerine uzanarak tam zamanında tutmayı başardım. Geri kalanlar da gruplaştı. Demir Yağmur’dan önce bu kadar korktuğumu hatırlamıyordum. O zamanlar daha mı cesurdum? Belki de daha saftım.</p>

  <p>“Sıkı tutunun. Biraz sarsılacağız,” dedi Sevro. “fırlıyoruz. Üç. ■ ■ iki...” Elini daha sıkı tuttum, “...bir.”</p>

  <p>Toplayıcının kapısı sessizce geri çekilerek açıldı ve yakınlardaki bir gökdelenin holoEkranının kehribar ışığı üzerimize vurdu. Dışarı basınçlı hava boşaldı ve çöp toplayıcı, deposundaki çöpleri dışarı boşaltırken dünyam dönmeye başladı. Şehre fırlatılan tohumlar gibiydik. Kuleler ve reklamlardan oluşan bir kaleydoskop dünyada, çöplerle birlikte döne döne savruluyorduk. Caddelerde yüzlerce gemi dolaşıyordu. Hepsi sıvımsı bulanıklıkta yanıp sönerek geçiyordu. İzlerimizi örtmek için döne döne savrulmaya devam ettik.</p>

  <p>İletişim kanalında dışarı dökülen çöple ilgili şikâyet eden bir Mavi trafik kontrolörünün sesini duydum. Çok geçmeden hattaki bir şirket Bakır’ı, beceriksiz sürücüleri kovmakla ilgili bir tehdit savurdu. Ama beni gülümseten şey duyduklarım değildi. Polis kanalları her zamanki yayınlarını yapıyor, Sendika’nın Kovan’da hava korsanlığı saldırısı yaptığını, Park Plaza yakınlarındaki antik sanat müzesinde iğrenç bir cinayet işlendiğini ve Bankalar Bölgesi’nde bir veri-merkezi soygununu rapor ediyordu. Çöplerin arasında bizi fark etmemişlerdi bile.</p>

  <p>Miğferlerimizdeki küçük iticileri kullanarak dönüşümüzü aşamalı olarak yavaşlattık. Püsküren basınçlı hava bizi sürekli bir süzülüşe geçirdi. Sessiz bir vakum. Plan işliyordu. Çöplerin geri kalanıyla birlikte bir çelik kulenin kenarına çarpmak üzereydik. Temiz bir iniş olması gerekiyordu. Hepimiz giderek yaklaşırken Victra bir küfür savurdu. Parmaklarım titriyordu. Sakın sekme. Sakın sekme.</p>

  <p>“Bırak,” diye emretti Sevro.</p>

  <p>Onun ve Victra’nm ellerini bıraktım; üçümüz de çeliğe sarsıntıyla çarptık. Etrafımızdaki çöpler metalden sekerek tuhaf açılarda geri savruldu. Sevro ve Victra eldivenlerindeki mıknatıslar sayesinde yapıştılar fakat benden önce çarpan bir çöp parçası çelikten sekerek bacağıma denk geldi ve uçuş yolumu bozdu. Yanlamasına dönerken bir yere tutunmak için çırpındım ki bu, hızla dönmeme neden oldu.</p>

  <p>Önce ayağım çarptı ve tekrar uzay boşluğuna sekerken bir küfür savurdum.</p>

  <p>“Sevro!” diye bağırdım.</p>

  <p>“Victra. Yakala onu”</p>

  <p>Bir el ayağımı yakalayarak beni aniden durdurdu. Aşağı baktım ve şeffaf, çarpık bir biçimin ayağımı tuttuğunu gördüm. Victra. Kendi mıknatıslarımı çeliğe yapıştırabilmem için ağırlıksız bedenimi dikkatle duvara geri çekti. Gözlerimin önünde benekler uçuşuyordu. Şehir her tarafımızı sarmıştı. Sessizliği, renkleri, insanlık dışı metal manzarasıyla ürkütücü görünüyordu. İnsanların yaşadığı bir yerden çok, antik bir uzaylı kalıntısına benziyordu.</p>

  <p>“Yavaşla.” Victra’nın sesi miğferimde cızırdadı. “Darroıv. Aşırt hızlı nefes alıyorsun. Nefeslerini bana uydur. Al. Ver. Al...” Nefeslerimi ona uydurmak için ciğerlerimi zorladım. Görüşümdeki lekeler çok geçmeden kayboldu. Gözlerimi açtığımda yüzüm çelikten birkaç santim ötedeydi.</p>

  <p>“Tulumuna falan mı sıçtın?” diye sordu Sevro.</p>

  <p>“Ben iyiyim,” dedim. “Biraz paslanmışım sadece.”</p>

  <p>“Ahh. Kelime oyunu mu yapıyorsun?” Ragnar ve diğer Uluyanlar bizden otuz metre kadar aşağıda duvara indi. Çakıl bana el salladı. “Daha üç yüz metremiz var. Tırmanalım, sizi periler.”</p>

  <p>Cıva’nın çift sarmallı kulelerinin camlarının ardında ışıklar yanıyordu. Çift sarmalı, yaklaşık iki yüz ofis katı birleştiriyordu, içeride bilgisayar terminallerinin başında hareket edenleri görebiliyordum. Gözlüğümün lensini zumlayarak ofislerinde oturan borsacıları, oraya buraya koşturan asistanlarını, Luna’daki piyasalarla sürekli iletişim halinde, holografik hisse senedi panoları üzerinden heyecanla işaretler gönderen analistleri izledim. Hepsi Gümüş’tü. Çalışkan arıları anımsatıyorlardı.</p>

  <p>“Bana çocukları özletti,” dedi Victra. Gümüşlerle ilgili konuşmadığını sonradan anladım. Onunla bu taktiği son denediğimizde Tactus ve Roque bizimle birlikteydi. Akademi’nin savaş simülasyonu sırasında bir asteroit üssünden yakıt ikmali yapan Kamus’un sancak gemisine sızmıştık. Ekibini etkisiz hale getirmek için geminin gövdesini delerek onu kaçırmayı planlıyorduk. Ama bir tuzaktı ve arkadaşlarımın yardımıyla kıl payı kurtulmuş, bu kumarın ödülü olarak kolumu kırmıştım.</p>

  <p>İniş yerimizden kulenin büyük bir hilale dönüştüğü zirvesine I tırmanmamız beş dakikamızı aldı. Bir elimizi diğerinin önüne ko- ; yarak hareket etmediğimiz düşünülürse, aslında tırmanmak pek doğru bir tanım değildi. Eldivenlerimizdeki mıknatısların negatif ve pozitif akım dalgalan, avuçlarımızın içinde tekerlekler varmış gibi' kulenin yan tarafı boyunca sürünmemizi sağlıyordu. Yükselişin -ya da inişin veya yerçekimsiz ortamda adına ne denirse- en zor tarafı, aşırı yüksekte ya da kulenin ucundaki hilal şeklindeki eğimdi. Cam tavanm ortasından tıpkı bir yaprağın sapı gibi uzanan incecik bir metal desteğe tutunmak zorundaydık. Karınlarımızın altında ve camın diğer tarafında Cıva’nın ünlü müzesi vardı. Üzerimizde ise Cıva’nın kulesinin zirvesinden yukarıda Mars görünüyordu.</p>

  <p>Gezegenim uzayın kendisinden daha büyük gibiydi. Olabilecek her şeyden daha büyük. Milyarlarca insanın yaşadığı; tasarımcı okyanuslarından, dağlarından ve Dünya’nın asla sahip olamadığı kadar büyük, ekilebilir kuru topraktan oluşan bir gezegen. Gezegenin bu tarafında şimdi geceydi. Ve gezegenin iliklerinde milyonlarca kilometre uzunluğunda tünellerin dolaştığını, Mars’ın Bin Şehri’nin ışıklarıyla yüzeyi parıldarken bile yükselmekte olan görünmez bir dalganın varlığını asla tahmin edemezdiniz. Şimdilik çok huzurlu görünüyordu. Savaş uzak, imkânsız bir şey gibiydi. Bir şair tam şu anda ne derdi acaba? Roque havaya ne fısıldardı? Fırtınadan önceki sükûnet. Ya da derinlerde bir kalp atışı. Tam o anda bir ışık patlaması oldu ve beni irkiltti. Bembeyaz parıldayan bir ışık ve gezegenin karanlığında mantar biçiminde büyüyen fosforlu bir şeytan.</p>

  <p>“Şunu gördünüz mü?” diye sordum, iletişim kanalından, uzaktaki patlamanın görüşümde yarattığı kara beneklere karşı gözlerimi kırpıştırırken. Diğerleri bakmak için dönerken iletişim kanalında küfürler duyuldu.</p>

  <p>“Lanet olsun,” diye mırıldandı Sevro. “Yeni Thebes miydi?”</p>

  <p>“Hayır,” diye cevap verdi Çakıl. “Daha kuzeydeydi. Orası Aventine Yarımadası. Muhtemelen Cyprion. Son istihbarata göre Kızıl Lejyon o şehre doğru ilerliyordu.”</p>

  <p>O anda bir ışık patlaması daha oldu. Yedimiz birden binanın zirvesinde hareketsiz kalarak ilkinden bir parmak ötede ikinci bir nükleer bombanın patlayışını izledik.</p>

  <p>“Lanet olsun. Bu biz miyiz, onlar mı?” diye sordum. “Sevro?”</p>

  <p>“Bilmiyorum,” dedi Sevro, sinirle.</p>

  <p>“Bilmiyor musun?” diye sordu Victra.</p>

  <p>Nasıl bilmezdi? içimden bağırmak geldi. Ancak Dansçı’nın sözlerini hatırlayınca cevabı da buldum. Haftalar önce başarısızlığa uğrayan başka bir Uluyan operasyonundan sonra, “Bu savaşı Sevro yönetmiyor,” demişti. “O sadece ateşi körüklüyor.” Belki de bu savaşın ne boyutlara varabileceğini, kargaşanın ne kadar büyüdüğünü anlayamamıştım.</p>

  <p>Ona bu kadar körlemesine güvenmekle hata mı etmiştim? ifadesiz maskesini izledim. Zıhının dokusu etrafımızdaki şehrin renklerini yutuyor, hiçbir şeyi yansıtmıyordu. Bir ışık abisi. Patlamaya yavaşça arkasını dönerek yine tırmanmaya başladı. Çoktan geride bırakmıştı bile.</p>

  <p>“HoloHaberler patlamayı veriyor, ” dedi Çakıl. “Hızlılar. Cyprion yakınlarında Kızıl Lejyon’un Altın kuvvetlerine karşı nükleer silah kullandığını söylüyorlar. En azından hikâye böyle. ”</p>

  <p>“Lanet olasıca yalancılar, ” dedi Palyaço. “Bir kandırmaca daha.”</p>

  <p>“Kızıl Lejyon nükleer silahları nereden bulacak ki?” diye sordu Victra. Elinde olsaydı Harmony çoktan kullanırdı. Ancak bombalan kullananların Kızıl Lejyon değil, Altınlar olduğuna bahse girerdim.</p>

  <p>“Bunun bizim için bir önemi yok şimdi. Hazırlanın,” dedi Sevro. “Yapmaya geldiğimiz şeyi yapmalıyız. Kıçlarınızı kaldırın.” Uyuşmuş bir halde itaat ettik. Çift sarmallı kulenin tepesindeki hilalin giriş noktasına ulaştığımızda önceden prova ettiğimiz işlere başladık. Victra’nm sırtındaki çantadan küçük asit şişesini çıkardım. Sevro ancak tırnağım kadar bir nano-kamerayı havaya fırlattı ve kamera, camın üzerinde boşlukta asılı kalarak müzenin içini taramaya başladı. Ortalıkta kimse yoktu ki bu sabahın üçünde şaşılacak bir şey değildi. Bir akımjeneratörü çıkardı ve Çakıl’ın veri-tabletindeki işini bitirmesini bekledi.</p>

  <p>“Durum nedir, Çakıl?” diye sordu sabırsızca.</p>

  <p>“Şifreler işe yaradı. Sisteme girdim,” dedi Çakıl. “Sadece doğru bölgeyi bulmam gerek. İşte, burada. Lazer ağı... kapandı. Termal kameralar... donduruldu. Nabız alıcıları... devre dışı. Tebrikler, millet. Resmi olarak hayaletiz! Biri elle alarm vermediği sürece.”</p>

  <p>Sevro akımjeneratörünü çalıştırdı ve yanardöner mavi renkte bir köpük etrafımızı sardı, Böylece uzay boşluğu bizimle birlikte binanın içine girmeyecekti. Bu çabucak fark edilmemize neden olurdu. Camın ortasına küçük bir vantuz yapıştırdım ve asit şişesini açarak köpüğü vantuzun etrafında ikiye iki metre ölçülerinde bir kare şeklinde camın üzerine uyguladım. Asit, camı eriterek bir açıklık oluştururken köpürdü. Binanın içinden bize küçük bir hava akımı çarparken kare cam parçası akımAlanımıza fırladı ve Victra uzaya savrulmasına izin vermeden onu yakaladı.</p>

  <p>“Önce Rags,” dedi Sevro. Müze zemini yüz metre aşağıdaydı.</p>

  <p>Ragnar camın kenarına bir tırmanma vinci tutturdu ve koşumlarını manyetik kabloya geçirdi. Jiletini çıkararak hayaletPelerinini tekrar çalıştırdı ve delikten geçti. Ben hâlâ havada süzülürken onun neredeyse görünmez siluetinin yapay yerçekimiyle aşağı doğru hızlanışını izlemek duyularımı altüst ediyordu. Bir yaz günü çöl kumullarının üzerinde titreşen sıcak dalgalarından oluşmuş bir iblise benziyordu.</p>

  <p>“Temiz.”</p>

  <p>Sevro onu izledi. “Sıra sende,” dedi Victra, beni onun peşinden delikten iterken. İleri doğru süzüldüm ve delikten binanın içine girdiğim anda çekimin etkisine kapıldığımı hissettim. Kablodan aşağı kayarken giderek hızlanıyordum. Aniden dönen ağırlık hissinin etkisiyle midemdeki yiyecekler çalkalanırken kusacak gibi oldum. Yere sertçe indiğimde neredeyse ayak bileğimi burkuyordum. Hemen susturuculu yakıcımı çektim ve etrafı kolaçan ettim. Uluyanlarm geri kalanı arkamdan indi. Büyük salonda sırt sırta verip çömeldik. Zemin gri mermerdi. Salonun uzunluğunu tahmin etmek imkânsızdı çünkü kıvrımları hilali izliyor, yukarı eğim yaparak görüş alanından çıkıyor, yerçekimini değiştiriyor, başımı döndürüyordu. Metal kalıntılar etrafımızda yükseliyordu. İnsanlığın Öncü Çağ’ından kalma eski roketler. Ragnar’m yakınındaki gri bir sondanın üzerinde Luna Şirketi’nin amblemi. Octavia au Lune’un hanedanlık armasına çok benziyordu.</p>

  <p>“Demek şişman olmak böyle bir şeymiş,” dedi Sevro, ağır yer-çekiminde homurdanarak küçük bir sıçrama yaparken, “iğrenç.”</p>

  <p>“Cıva, Dünyalı,” dedi Victra. “Yerçekiminin düşük olduğu yerlerden gelenlerle pazarlık masasına oturduğunda yerçekimini daha da arttırıyor.”</p>

  <p>Yerçekimi Mars’ta alıştığımın üç katı, lo veya Europa’da tercih edilenin sekiz katıydı ama vücudumu yeniden onarırken Mickey Dünya’nın yerçekimini iki kat hissettiren simülatörler kullanmıştı. Neredeyse dört yüz kilo çekmek sevimsiz bir histi fakat kasları feci çalıştırıyordu.</p>

  <p>Oksijen tanklarımızı çıkardık ve onları imparatorluk öncesi Amerika’nın bayrağım taşıyan eski bir uzay mekiğinin motorunun kenarma sakladık. Böylece küçük çantalarımız, böcekKabuklarımız, iblisMiğferlerimiz ve silahlarımızla kaldık. Sevro, Victra’nın kulenin içini kabaca çizdiği haritaları çıkardı ve Çakıl’a Cıva’yı henüz bulup bulamadığım sordu.</p>

  <p>“Bulamıyorum. Tuhaf. En üstteki iki katın kameraları kapalı. Bi-yometrik okuyucular da öyle. Yerini planladığımız gibi bulamıyorum.”</p>

  <p>“Kapalı mı?” diye sordum.</p>

  <p>“Belki de seks partisi yapıyordur ya da otuz bir çekiyordur ve Güvenlik’inin görmesini istemiyordur.” Sevro omuz silkerek homurdandı. “Ne olursa olsun, bir şey gizliyor, dolayısıyla biz de oraya gidiyoruz. ”</p>

  <p>Diğerlerinin bizi duyamaması için Sevro’nun kişisel hattına girdim:</p>

  <p>“Ortalıkta dolaşarak onu arayamayız. Herhangi bir avantajımız olmadan koridorlarda yakalanırsak...”</p>

  <p>“Dolaşmayacağız.” Benim sözümü kestikten sonra Uluyanlara döndü. “Pelerinlerinizi açın, hanımlar. Jiletler ve susturuculu yakıcılar. AkımYumruklarını ancak işler çirkinleşirse kullanacağız” Dalgalanarak görünmez oldu. “Uluyanlar, beni izleyin.”</p>

  <p>Sevro’nun peşine takılarak müzeden ayrılıp dünyadışı koridorlardan oluşan bir labirente daldık. Zemin siyah mermerden, duvarlar camdandı. AkımAlanlarından oluşmuş on metre yüksekliğinde tavanlar, mantar dokunaçlar gibi uzanan mercan kayalıklarının olduğu akvaryumlara bakıyordu, insan yüzlü, gri derili, kafaları taç biçimindeki yarım metre uzunluğunda sürüngen denizkızları, mavi ve parlak turuncu bir krallıkta yüzüyorlardı. Küçük karga gözleri, yanımızdan geçerlerken bize nefretle bakıyordu.</p>

  <p>Duvarlar ruhCamdandı ve hafifçe değişen renklerle yanıp sönüyorlardı. Şimdi mor parıltılar, biraz sonra kobalt ve gümüş renkte dalgalanan perdeler. Rüya gibiydi. Labirentin ortasında küçük nişler vardı. Çağdaş nokta hologramlarının ve Eşsiz Yaralılar arasında popüler olan Neoklasik Romantizm örnekleri yerine, yirmi birinci yüzyıldan kalma gösterişçilik akımı eserlerinin sergilendiği minyatür sanat galerileri. HayaletPelerinlerimizin bataryalarını yeniden şarj ettik ve balon hayvan biçimindeki, parlak mor renkli, metalik bir köpeğin sergilendiği bir galeriye girdik.</p>

  <p>Victra iç geçirdi. “Korkunç lanet. Adamda magazin sosyetesi zevki var."</p>

  <p>Ragnar başıyla köpeği işaret etti. “Bu nedir?”</p>

  <p>“Sanat,” dedi Victra. “Güya.”</p>

  <p>Vıctra’nın küçümseyici tavrı ilgimi çekti; binanın kendisi gibi. Sanat, duvarlar, denizkızları, hepsi Eşsiz Yaralıların yeni zengin olmuş bir Gümüş’ten bekleyeceği şeylerdi. Bu kadar zengin olmasına izin verildiğine göre, Cıva Altınların psikolojisini yakından tanıyor olmalıydı. Dolayısıyla bütün bu abartıların ve savurganlığın daha akıllıca bir amaca hizmet edip etmediğini merak ediyordum. Kimsenin altına bakmayı aklına bile getirmeyeceği kadar açık ve kabullenmesi kolay bir maske miydi? Açıkçası Cıva asla aptal biri olarak tanınmamıştı. Belki de bu zevksiz rüya âlemi onun için değildi. Belki de konukları içindi.</p>

  <p>Bu da bana pembe yasemin ağaçlarıyla süslenmiş, cilasız kumtaşı zeminli, karanlık bir avluya ulaşıp V şeklinde sıralanarak Cıva’nın yatak odasının çift kanatlı kapılarına doğru sessizce yürüdüğümüz sırada, burada bir terslik olduğunu düşündürdü. Etrafımızı daha iyi görebilmek için pelerinlerimizi kapadık. Jiletlerimizi ellerimizde kaskatı halde yerden yalnızca birkaç santimetre yüksekte tutuyorduk.</p>

  <p>Burası bir ev değildi. Bir sahneydi. Yanıltmacaydı. Yapılış biçimi soğuk bir hesapçılığı yansıtıyordu. Bundan hoşlanmamıştım. Yine Sevro’nun frekansına girdim. “Burada bir terslik var. Hizmetçiler nerede? Muhafızlar?”</p>

  <p>“Belki de mahremiyeti seviyordur... ”</p>

  <p>“Bence bu bir tuzak.”</p>

  <p>“Tuzak mı? Konuşan beynin mi, sezgilerin mi?”</p>

  <p>“Sezgilerim.”</p>

  <p>Bir an sessiz kaldı ve başka bir frekansta biriyle konuşup konuşmadığını merak ettim. Belki de hepsiyle konuşuyordu. “Önerin ne?”</p>

  <p>“Geri çekilelim. Önce durum değerlendirmesi ya...”</p>

  <p>“Geri çekilmek mi?” diye çıkıştı. “Bildiğimiz kadarıyla az önce halkımızın üzerine nükleer bomba attılar. Buna ihtiyacımız var” Sözünü kesmeye çalıştım ama hiç duymadan devam etti: “Lanet olsun, sadece bu gümüşi pislik hakkında istihbarat toplamak için on üç operasyon yaptım. Şimdi gidersek hepsi boşuna olur. Buraya geldiğimizi anlarlar. Bir daha böyle bir şansımız olmaz. O, Çakal’a ulaşmamızın anahtarı. Bana güvenmek zorundasın, Azrail. Bana güveniyor musun?”</p>

  <p>Dilimin ucuna kadar gelen küfrü yuttum ve iletişim kanalını kapadım. Ona mı kendime mi kızdığımı bilmiyordum; belki de Çakal’ın beni farklı hissettiren kıvılcımı söndürdüğünü bilmemle ilgiliydi. Her fikrim, diğerleri için çürük ve yetersizdi. Çünkü içten içe, korkutucu böcekKabuğunun altında, iblis maskesinin ardmda karanlıkta yapayalnız kalmaktan korktuğu için ağlayan toy bir oğlan çocuğu olduğunu biliyordum.</p>

  <p>Arkamızdaki cam duvarın ardından lüks bir gemi geçerken ortam aniden mor bir ışıkla doldu. Hemen Cıva’nın süit kapısının kenarına sıralanarak içeri girmeye hazırlandık. Siyah gözlüğümle bakarak geminin geçişini izledim. Bu uydunun altmdaki gezegende bir savaş sürmüyormuş gibi yüzlerce Peri, güvertelerden birinde Lima'nın uzak kesimlerinde son derece popüler olan Etrurya ritmiyle dans ederken ışıklar yamp sönüyordu. Sanki yaşam tarzlarım altüst etmeye gelmemişiz gibi. Yakıtı Mars’tan sağlanan gemilerde, Venüs’te yapılmış giysilerin içinde, Dünya’dan gelmiş şarapları yudumluyorlardı. Kahkahalarla gülecek, sürekli tüketmeye devam edecek, düzüşecek ve hiçbir bedel ödemek zorunda kalmayacaklardı. Bir sürü küçük çekirge. Sevro’nun haklı gazabım hissediyordum.</p>

  <p>Acı çekmek onların gerçekliğinde yoktu. Savaş onlar için gerçek değildi. Sadece dijital haber yayınlarında gördükleri, diğer insanlar için geçerli olan beş harfli bir kelimeden ve hızla göz atıp geçtikleri huzursuz edici görüntülerden ibaretti. Farkına bile varmadıkları silahlarla, gemilerle ve hiyerarşilerle dolu bir iş dünyası; hepsi bu aptalları insan olmanın gerçek acısından korumak içindi. Ancak yakında onlar da bu acıyı öğrenecekti.</p>

  <p>Ve ölüm döşeğindeyken bu geceyi hatırlayacaklardı. Kimle birlikte olduklarını. O beş harfli kelime, yakalayıp bir daha bırakmadığında ne yapıyor olduklarını. Bu zevk gezisi, bu iğrenç çürümüşlük, Altın Çağ’ın son nefesiydi.</p>

  <p>Ve nasıl da zavallı bir nefesti.</p>

  <p>“Elbette sana güveniyorum,” dedim, jiletimi daha sıkı kavrarken. Ragnar frekansımızı dinleyemese de bizi izliyordu. Victra içeri girmek için kapının dibinde bekliyordu.</p>

  <p>Işık zayıfladı ve gemi şehir manzarasında gözden kayboldu. Gerçekleşmek üzere olan şeyleri bilmenin zevkini hissetmediğimi anlayınca şaşırdım. Çağlarının sona ereceğini bilmenin; insanlığın bu imparatorluğundaki bütün şehirlerde ışıklarının kararacağını, bütün gemilerin yavaşlayacağını, bütün parıltılı Altınların çürüyen ve paslanan binalarıyla birlikte yıkılıp gideceğini bilmenin. Keşke Kısrak’ın bu planla ilgili düşüncelerini sorabilseydim. Önceleri onun dudaklarını, kokusunu özlerdim, şimdiyse zihninin benimkiyle paralel olduğunu bilmenin rahatlığını özlüyordum. Onunlayken bu kadar yalnız hissetmiyordum. Yaratmaktansa yıkmaya odaklandığımız için bize çok fena azar çekerdi muhtemelen.</p>

  <p>Neden şimdi böyle hissediyordum ki? Dostlarımla sarılmış halde, her zaman yapmayı dilediğim gibi Altınlara saldırıyordum. Ancak zihnimin derinliklerinde bir şey beni huzursuz ediyordu. Sevro ne derse desin, burada bir terslik vardı. Sadece bu binada değil, bu planın tamamında. Ben böyle mi yapardım? Fitchner nasıl yapardı? Başarıya ulaşırsa, toz dağıldıktan ve helyum akışı durduktan sonra kendimizi nasıl bir ortamda bulacaktık? Karanlık bir çağda mı? Sevro başına buyruk bir güçtü ve öfkesi dağları yerinden oynatabilirdi.</p>

  <p>Bir zamanlar ben de öyleydim ve bunun beni nereye ulaştırdığı açıktı.</p>

  <p>“Muhafızlarım öldürün. Pembeleri sersemletin. Kırıp dökün, yakalayın ve çıkın,” dedi Sevro, Uluyanlarına. Silahımı sımsıkı kavradım. Sevro işareti verdi ve Ragnar ile Victra kapılardan içeri daldılar. Biz de karanlığın içine doğru onları takip ettik.</p>

  <h2>16</h2>

  <p>CARİYE</p>

  <p>Işıklar sönüktü. İçeride mezar sessizliği vardı. Ön oda boştu. Bir masanın üzerindeki bir akvaryumda fosforlu yeşil bir denizanası yüzüyor, odada tuhaf gölgeler yaratıyordu. Altın sarısı filigranlı kapıları kırarak geçip yatak odasına girdik. Ben bir dizimin üzerine çöküp susturuculu raylı silahı kollarıma yatırarak ve jiletimi koluma sararak Çakıl’la birlikte kapıyı kolluyordum. Arkamızda bir adam, sayvanlı bir yatakta uyuyordu. Ragnar onu ayağından yakalayıp sertçe çekip yere fırlattı. Adam havada uyanıp Ragnar’ın elinin boğduğu bir çığlık attı.</p>

  <p>“Lanet olsun. Bu o değil,” dedi Victra, arkamdan. “Bu bir pembe. ” O tarafa baktım. Ragnar, Pembe’nin üzerine eğilmişti ve görüşümü engelliyordu.</p>

  <p>Sevro yatağın direklerinden birine vurarak ortadan kırdı. “Saat sabahın üçü. Hangi cehennemde bu herif?”</p>

  <p>“Luna’nın borsa zamanıyla saat akşamüstü dört,” dedi Victra.</p>

  <p>“Belki de ofisindedir. Köleye sor.”</p>

  <p>“Efendin nerede?” diye sordu Sevro, maskenin etkisiyle demir çubuğa sürünen bir çelik halatmkine benzeyen sesiyle. Bakışlarımı salona dikmiştim ama Pembe’nin iniltileri beni arkama bakmaya zorladı. Sevro adamın kasıklarına diz atmıştı. “Güzel pijama, evlat. Kırmızısını görmek ister misin?”</p>

  <p>Sesinin soğukluğu karşısında yüzümü buruşturdum. O tonu çok iyi tanıyordum. Attika’da bana işkence ederken Çakal da o tonla konuşuyordu.</p>

  <p>“Efendin nerede?” diye sordu Sevro, adamın dizini bükerken. Pembe acıyla uludu ama cevap vermedi. Uluyanlar işkenceyi sessizce, karanlık odada yüzü olmayan lekeler gibi izliyorlardı. Kimse karşı çıkmıyordu. Kimse işin ahlaki yönünü sorgulamıyordu; bunu daha önce de yapmış olmalıydılar. Bunu anlamak ve yere serilmiş Pembe’nin hıçkırıklarını duymak bana kendimi kirli hissettirdi. Bu, savaşı borazanlardan veya savaş-gemilerinden daha iyi anlatıyordu. Hatırlanmayan, sessiz zulüm anları.</p>

  <p>“Bilmiyorum,” dedi Pembe. “Bilmiyorum.”</p>

  <p>Ses. O sesi geçmişimden hatırlıyordum. Şaşkınlığa kapılarak kapıdaki yerimden fırladım ve Sevro’yu tutup Pembe’nin üzerinden sertçe çektim çünkü bu adamı ve nazik yüz hatlarını tanıyordum. Uzun, kemikli burnu; pembe-kuvars gözleri ve koyu bal rengi teniyle. Beni olduğum şeye dönüştürmekten Mickey kadar o da sorumluydu. Bu Matteo’ydu. Güzel ve kırılgan, şimdi kırık koluyla yerde hıçkırıklara boğulmuş olan Matteo. Ağzından kan süzülüyordu ve Sevro’nun vurduğu kasıklarını tutuyordu.</p>

  <p>“Senin derdin ne be?” diye hırladı Sevro, bana dönerek.</p>

  <p>“Onu tanıyorum!” dedim.</p>

  <p>“Ne?”</p>

  <p>Benim müdahalemden yararlanan ve miğferlerimizin siyah iblis yüzlerinden başka bir şey görmeyen Matteo, komodinin üzerinde duran bir veri-tabletine doğru atıldı. Sevro daha hızlıydı, insan türünün en sert kemik yoğunluğu, en yumuşağıyla boğuk bir gürültüyle çarpıştı. Sevro’nun yumruğu Matteo’nun zarif çenesini parçaladı. Matteo öğürerek yere yığılırken gözleri başının arkasına döndü. Sersemlemiş halde izlerken şiddet son derece gerçekdışı ama aynı zamanda soğuk, ilkel ve kolay görünüyordu. Sadece kas ve olmaması gereken şekilde hareket eden kemikler. Kendimi tutamayarak Sevro’yu itip Matteo’nun yerde seğiren vücudunun üzerine eğildim.</p>

  <p>“Dokunma ona!” Neyse ki Matteo bayılmıştı. Omurgası mı hasar almıştı yoksa beyin sarsıntısı mı geçiriyordu, bilmiyordum. Şimdi koyu renkli olan, hafif mavi pırıltılı buklelerine dokundum. Elini bir çocuğunki gibi sıkmıştı ve yüzükparmağında ince bir gümüş yüzük vardı. Bütün bu süre boyunca neredeydi acaba? Burada ne arıyordu? “Onu tanıyorum,” diye fısıldadım.</p>

  <p>Matteo için burada yapabileceğimiz bir şey olmasa da, Ragnar koruyucu bir tavırla onun üzerine eğildi. Palyaço veri-tabletini Sevro’ya attı. “Alarm düğmesi.”</p>

  <p>“Ne demek istiyorsun? Onu nereden tanıyorsun?” diye sordu Sevro.</p>

  <p>“O Ares’in Oğulları’ndan biri,” dedim, şaşkınlıkla. “Ya da öyleydi. Enstitü’den önceki öğretmenlerimden biriydi. Bana Altın kültürünü o öğretmişti.”</p>

  <p>“Korkunç lanet,” diye homurdandı Ekşisurat.</p>

  <p>Victra, Matteo’nun pembe Armasını küçük çiçeklerin süslediği bileğine ayağının ucuyla dokundu. “O da Bahçe Güllerinden. Theodora gibi.” Ragnar’a baktı. “Fiyatı seninkine denk, Lekeli.”</p>

  <p>“Aynı adam olduğundan emin misin?” diye sordu Sevro, bana.</p>

  <p>“Lanet olsun, elbette eminim. Adı Matteo.”</p>

  <p>“O halde burada ne arıyor?” diye sordu Ragnar.</p>

  <p>“Tutsağa benzemiyor,” dedi Victra. “Bu pahalı bir pijama takımı. Muhtemelen bir cariye. Sonuçta Cıva sekse düşkünlüğüyle bilinir.”</p>

  <p>“Taraf değiştirmiş olmalı,” dedi Sevro, sertçe.</p>

  <p>“Ya da baban ona bir görev vermişti,” dedim.</p>

  <p>“O zaman neden bizimle bağlantı kurmadı? Dönek bu. Bu da, Cıva’nın Oğullar’ın araşma da sızdığı anlamına geliyor.” Sevro hızla dönüp kapıya baktı. “Lanet olsun. Tinos’u biliyor olabilir. Bu lanet olasıca baskından haberi olabilir. ”</p>

  <p>Zihnim hızla çalışmaya başladı. Matteo’yu buraya Ares mi göndermişti? Yoksa Matteo batan bir gemiden mi kaçmıştı? Belki de Harmony’den önce onlara benden söz etmişti... Bunu düşünmek karnıma saplanan bir bıçak gibiydi. Onunla uzun zaman geçirme-miştim fakat ona değer vermiştim. Nazik biriydi ve böyle insanların sayısı artık pek fazla değildi. Oysa şimdi ona neler yapmıştık.</p>

  <p>“Buradan hemen çıkıp gitmeliyiz,” diyordu Palyaço.</p>

  <p>“Cıva olmadan olmaz,” diye karşılık verdi Sevro.</p>

  <p>“Cıva’nın nerede olduğunu bilmiyoruz ki,” dedim. “Bu işte göründüğünden fazlası var. Matteo’nun uyanmasını beklemek zorundayız. Yanında uyarıcı olan var mı?”</p>

  <p>“Bir doz bile onu öldürür, ” dedi Victra. “Pembelerin dolaşım sistemi askeri maddeleri kaldırmaz”</p>

  <p>“Konuşacak zamanımız yok,” diye bağırdı Sevro. “Burada kapana kısılma riskini göze alamayız. Hemen harekete geçiyoruz.” Konuşmaya çalıştım ama Matteo’nun veri-tabletini kurcalayan Palyaço’ya dönerek devam etti: “Palyaço, ne buldun?”</p>

  <p>“Dahili sunucuda mutfak bölümünden bir yemek talebi var. Görünüşe bakılırsa biri C19’a koyun eti, jambonlu sandviç ve kahve istemiş. ”</p>

  <p>“Azrail, ne diyorsun?” diye sordu Ragnar.</p>

  <p>“Tuzak olabilir,” dedim. “Bir ayarlama yapmak için...”</p>

  <p>Victra sözümü keserek alaycı bir tavırla güldü. “Tuzak olsa bile, kimi aldığımıza bir baksanıza. O lanet tuzağı aşarız.”</p>

  <p>“Kesinlikle haklısın, Julü.” Sevro kapıya doğru yürüdü. “Ekşisu-rat. Pembe’yi yanına al ve sessiz kalmasını sağla. Dişlerinizi çıkarın. Ragnar, Victra, öne geçin. Kan geliyor.”</p>

  <p>Bir alt katta ilk güvenlik ekibiyle karşılaştık. Bir göletin yüzeyi gibi dalgalanan büyük cam kapının önünde yarım düzine pusucu bekliyordu. Askeri zırh yerine siyah tulumlar giymişlerdi. Sol kulaklarının arkasındaki deriden, gümüş topuk biçiminde protezler uzanıyordu. Bu katta daha fazla devriye vardı ama hiç hizmetçi yoktu. Birkaç dakika önce benzer tulumlar giymiş birkaç Gri odaya bir kahve arabası sokmuştu. Kahve servisi için Pembeleri veya Kahverengileri kullanmamaları tuhaftı. Güvenlik çok sıkıydı. Dolayısıyla Cıva’nın ofisindeki kimse, önemli olmalıydı ya da en azından fazlasıyla paranoyaktı.</p>

  <p>“Hızla gireceğiz,” dedi Sevro, koridorda Grilerin grubundan otuz metre ötede beklediğimiz köşeye yaslanarak. “O bokkafalıları etkisiz hale getirip çabucak içeri dalıyoruz. ”</p>

  <p>“İçeride kimin olduğunu bilmiyoruz bile,” dedi Palyaço.</p>

  <p>“Öğrenmenin de tek yolu var” diye çıkıştı Sevro. “Kıpırdayın.”</p>

  <p>Köşeyi önce Ragnar ve Victra dönerken hayaletPelerinleri ışığı büktü. Geri kalanımız hızla arkalarındaydık. Grilerden biri koridorda bize kısık gözlerle baktı, irislerine yerleştirilmiş termal optik protezler harekete geçerken ve bataryalarımızdan yayılan sıcaklığı algılarken kırmızı ışıkları yanıp söndü. “HayaletPelerinler!” diye bağırdı. Deneyimli altı çift el yakıcılara gitti. Fazlasıyla geç kalmışlardı. Ragnar ve Victra aralarına daldı. Ragnar jiletini sallayarak birinin kolunu koparırken diğerinin şahdamarını biçti. Cam duvarlara kan fışkırdı. Victra susturuculu yakıcısını ateşledi. Manyetik etkiyle atılan mermiler iki kafaya gömüldü. Düşen bedenlerin arasından ileri kayarak jiletimi adamlardan birinin göğüs kafesine sapladım. Çatırtıyı duyarken kalbinin yumuşaklığını hissettim. Jiletimi geri çekebilmek için kırbaç biçimine dönüştürdüm. Adam yere düşmeden önce sapanOrağım yine katılaşmıştı bile.</p>

  <p>Griler tek el bile ateş edememişti. Ancak biri veri-tabletinde bir düğmeye basmıştı ve kulenin alarmı koridorlarda derin bir sesle yankılanıyordu. Duvarlar yanıp sönen kırmızı ışıkla parlıyor, acil durumu haber veriyordu. Sevro son adamı da biçti.</p>

  <p>“Odaya daim. Hemen!” diye bağırdı.</p>

  <p>Bir terslik vardı. Bunu iliklerimde hissediyordum fakat Victra ve Sevro hızla ilerliyordu. Ragnar kapıyı tekmeledi. Devinimin her daim kölesi olduğumdan ben de onun peşinden daldım.</p>

  <p>Cıva’nın toplantı salonu yukarıdaki odalar kadar gösterişli değildi. Tavan on metre yüksekliğindeydi. Duvarlar gümüşi dumanla belli belirsiz dalgalanan dijital camdandı. Ortasından kuru bir beyaz ağaç yükselen devasa oniks toplantı masasının iki tarafında iki sıra mermer sütun uzanıyordu. Salonun karşı tarafında, dev bir pencereden Kovan’ın endüstriyel manzarası görünüyordu. Cıva adıyla Merkür’den Plüton’a kadar sistemin en zengin adamı olan Regulus ag Sun, tombul elinde bir kırmızı şarap kadehiyle pencerenin önünde duruyordu.</p>

  <p>Kafası keldi. Alnı çamaşır tahtası gibi kırışıklarla doluydu. Kavgacı dudakları vardı. Kasap parmakları, elma ağaçlarıyla süslenmiş yüksek yakalı turkuvaz rengi Venüs tarzı cüppesinin kollarından uzanıyor, maymunumsu omuzları hemen dikkat çekiyordu. Alt-mışlarındaydı. Teni iliklerine kadar bronzlaşmış gibiydi. Nafile olsa da, yüzüne biraz biçim kazandırmak için top sakal bırakmıştı fakat Oymacılardan büyük ölçüde uzak durmuş gibi görünüyordu. Ayakları çıplaktı. Ancak asıl dikkat çeken, üç gözüydü. İkisi kısık ve Gümüş’tü. Gümüşün doğal ve etkili bir tonunda. Üçüncüsü Altın’dı ve tombul sağ elinin ortaparmağına taktığı basit bir yüzüğe yerleştirilmişti.</p>

  <p>Toplantısını bölmüştük.</p>

  <p>Odada yaklaşık otuz Bakır ve Gümüş vardı. İki grup halinde üzeri kahve fincanları, karaflar ve veri-tabletleriyle dolu oniks masanın iki tarafında karşılıklı oturuyorlardı. Aralarında mavi bir holo belge havada asılı duruyordu ve kapı parçalanarak açılana kadar oradaki herkesin ilgi odağı olduğu belliydi. Korkamayacak veya hayaletPelerinlerimizle içeri girerken biz Uluyanları göremeyecek kadar şaşkın halde masadan geri çekildiler Ancak masada oturanlar sadece Bakırlar ve Gümüşler değildi.</p>

  <p>“Ah, lanet olsun,” diye mırıldandı Victra.</p>

  <p>Mesleki Renklerin arasında baştan aşağı akımZırhı kuşanmış altı Altın şövalye oturuyordu ve hepsini tanıyordum. Sol taraftaki, simsiyah zırh giymiş, esmer yüzlü ve yaşlıca adam Ölüm Şövalyesi’ydi; iki tarafında tombul yüzlü Moira -Aja’nın kardeşi olan bir Furia-ve sevgili Cassius au Bellona vardı. Sağda Kavax au Telemanus, Daxo au Telemanus ve yaklaşık bir yıl önce Mars’ın eski maden tünellerinde beni dizlerimin üzerinde terk etmiş olan kadın...</p>

  <p>Kısrak.</p>

  <h2>17</h2>

  <p>ALTINLARI ÖLDÜRMEK</p>

  <p>''Ateş etmeyin!” diye bağırdım, Victra’nın silahını yere iterken.</p>

  <p>Ancak Sevro bağırarak emirler yağdırmaya başlamıştı ve Victra da silahını tekrar kaldırıyordu. Akım Yumruklarımızı ve yakıcılarımızı Altınlara doğrultmuş halde çapraz bir saf oluşturmuştuk. Ateş etmiyorduk çünkü Cıva’yı canlı ele geçirmemiz gerekiyordu ve Kısrak’ı, Cassius’u ve Telemanusları burada görmenin Sevro’yu da benim kadar şaşırttığını biliyordum.</p>

  <p>“Hepiniz yere yatın yoksa sizi harcarız!” diye bağırdı Sevro, iblisMiğferin güçlendirdiği, insanüstü bir sesle. Uluyanlar sert seslerle emirler yağdırarak ona katıldılar. Kanımın damarlarımda donduğunu hissettim. Bütün gürültüler arasında alarm çalıyordu. Ne yapacağımı bilemediğimden, akımYumruğumu odadaki en tehlikeli Altın’a, Cassius’a doğrulttum; babasının katili karşısında dururken Sevro’nun zihninden neler geçebileceğini biliyordum. Miğferim silahla eşleşerek düşmanımın zırhının zayıf noktalarını işaret etti fakat gözümü elindeki kahve fincanını her zamanki gibi zarafetle bırakıp masadan uzaklaşırken zırhının sol eldivenine yerleştirilmiş olan akımYumruğunu yavaşça açmaya başlayan Kısrak’tan ayıramıyordum.</p>

  <p>Zihnim ve kalbim çatışıyordu. Onun burada ne işi vardı? Çeper’de olması gerekiyordu. Ne o ne de diğer Altınlar bizi dinleyebiliyordu. Miğferlerimizin arkasında kim olduğumuzu bilmiyorlardı. Bugün kimse kurt pelerini giymemişti. Temkinli gözlerle bakarak ve durumu tartmaya çalışarak geri çekildiler. Cassius’un jileti sağ kolunda çözülmeye başlıyordu. Kavax ve Daxo sandalyelerinden yavaşça kalktılar. Cıva telaşla ellerini salladı.</p>

  <p>“Durun!” diye bağırdı, kargaşanın arasında neredeyse duyulmayan bir sesle. “Ateş etmeyin! Bu diplomatik bir toplantı! Kendinizi tanıtın!” Anlaşılan bir pazarlığın ortasına dalmıştık. Kısrak’ın kuvvetleri teslim mi oluyordu? Bir ittifak mı kuruyorlardı? Çakal’ın odada olmaması dikkat çekiciydi. Cıva ona ihanet mi ediyordu? Öyle olmalıydı. Dolayısıyla Hükümdar da öyle. Bina bu yüzden böylesine boştu. Bu yüzden hizmetçiler yoktu ve güvenlik çok zayıftı. Cıva, müttefikinin burnunun dibinde yaptığı bu toplantı için sadece en güvendiği adamlarını görevlendirmişti.</p>

  <p>Bizi Çakal’ın göndermiş olduğunu düşünebileceklerini anladığımda midem ağzıma geldi. Yani buraya onları öldürmeye geldiğimizi ve bu işin tek şekilde biteceğini sanıyorlardı.</p>

  <p>“Lanet olasıcalar, yere yatın!" diye bağırdı Victra.</p>

  <p>“Ne yapacağız?” diye sordu Çakıl, telsizden. “Azrail?”</p>

  <p>“Bellona benim!" dedi Sevro.</p>

  <p>“Şok edicileri kullanın!” dedim. “Kısrak...”</p>

  <p>“O zırha etkisi olmaz,” diye sözümü kesti Sevro. “Silahlarını kaldırırlarsa hepsini gebertin. Tam akım kullanın. Ailemizden kimseyi riske atmam.”</p>

  <p>“Sevro, dinle beni. Konuşmamız gerek..Miğferine yerleştirilmiş ana komut sisteminden iletişim sinyalimi keserek beni susturdu. Onları duyabiliyordum ama onlar beni duyamıyorlardı. Boş yere Sevro’ya küfürler savurdum.</p>

  <p>“Bellona, olduğun yerde kal!” diye bağırdı Palyaço. “Dur dedim!”</p>

  <p>Kısrak’ın karşısındaki Cassius aramızdaki mesafeyi kaparken Gümüşleri kalkan olarak kullanıp aralarından süzülüyordu. Sadece on metre ötedeydi ve yaklaşıyordu. Victra’nın yanımda gerildiğini, annesinin ölümü için suçladığı adamlardan birinin üzerine atılmaya hazır olduğunu hissettim fakat Altınlarla aramızda siviller vardı ve Cıva kaybetmeyi göze alamayacağımız bir ganimetti.</p>

  <p>Gözlerim Gümüşlerin ve Bakırların şişkin yanaklarına takıldı. Burada baskı altında tutulan tek bir ruh yoktu. Açlığın ne olduğunçı bilen tek bir mide yoktu. Bunlar işbirlikçileriydi. Sevro’nun elinde paslı bir bıçak ve boş geçirebileceği birkaç saati olsa, hepsinin kafa derisini tek tek yüzerdi.</p>

  <p>“Azrail... ” dedi Ragnar, kısık sesle. Benden talimat bekliyordu.</p>

  <p>“Elini jiletinden çek!” diye bağırdı Victra, Cassius’a. Cassius sessizdi. Bir buzul kadar kararlı bir tavırla hâlâ yaklaşıyordu. Moira ve Ölüm Şövalyesi de peşindeydi. Kavax’m miğferi kapanarak başım örtüyordu. Kısrak’m yüzü çoktan örtülmüştü bile. Etkinleştirdiği akımYumruğunu yere dönük tutuyordu.</p>

  <p>Ölümü, nefes aldığında duyacak kadar iyi tanıyordum.</p>

  <p>Dış hoparlörlerimi açtım. “Kavax, Kısrak, durun! Benim. Ben... ” “Olduğun yerde kal, seni pislik!” diye hırladı Victra. Cassius keyifle gülümseyerek ileri atıldı. Ragnar tuhaf bir şekilde soluma doğru döndü ve taşıdığı iki jiletten biri havada süzülerek Ölüm Şövalyesi’nin alnına saplandı. Ünlü Olimpik Şövalye yere serilirken Gümüşlerin ağızları şaşkınlıkla açık kaldı.</p>

  <p>“KAVAX AU TELEMANUS,” diye kükredi Kavax ve yanında Daxo’yla birlikte harekete geçti. Kısrak yana doğru kaydı. Moira akımYumruğunu kaldırarak saldırdı.</p>

  <p>“Harcayın hepsini,” diye hırladı Sevro.</p>

  <p>Ortalık aniden karıştı. Uluyanlar kalabalık salonda yakın mesafeden ateş açarken aşırı yüksek ısılı parçacıklar havayı paramparça etti. Mermerler tuzla buz oldu. Sandalyeler eriyip bükülmüş metal yığınlarına dönüşerek oradan oraya savruldu. Gümüşler ve Bakırlar iki ateş arasında kalırken et ve kemikler patlayarak havayı kırmızı bir sise boğdu. Sevro, bir sütunun arkasına dalan Cassius’u ıskaladı. Kavax en azından on kez vuruldu fakat kalkanları aşırı ısınmasına rağmen sendelemedi bile. Jiletiyle Sevro ve Victra’yı biçecekken Ragnar yan taraftan saldırarak kendinden daha ufak adama omzuyla öyle sert vurdu ki Kavax’ın ayakları yerden kesildi. Daxo, Ragnar’a arkasından saldırdı ve üç dev odanın yan tarafına doğru yuvarlanırken karşılarına çıkan yarı boyutlarındaki iki Bakır’ı da beraberlerinde sürüklediler; Bakırlar parçalanmış bacaklarıyla yerde çığlıklar içinde kaldılar.</p>

  <p>Kavax’ın arkasında Kısrak göğsünden iki defa vuruldu fakat akımKalkanı dayandı. Olduğu yerde sendelerken ateşimize karşılık verdi ve Çakıl’ı kalçasından vurdu. Çakıl arkaya savrularak duvara çarptı. Patlama yüzünden parçalanan bacağını tutarken acıyla haykırıyordu. Palyaço ve Victra, Kısrak’a karşılık vererek Çakıl’ı korurken onu bir sütunun arkasına çektiler. Ekşisurat ile kapıyı ve dışarıdaki Matteo’yu koruyan diğer dört Uluyan, şimdi koridordan salonun içine ateş ediyorlardı.</p>

  <p>Ayaklarımın altındaki mermer zemin parçalanırken kargaşada yönümü kaybetmiş halde yanlamasına sendeledim. Gümüşler masanın altına kaçıştılar. Diğerleri oturdukları sandalyelerden fırlayarak salonun kenarlarındaki sütunların arkasında kendilerini güvenceye almaya çalıştılar. Hipersonik akım ateşleri aralarından, başlarının üzerinden uçuşuyor, içlerinden geçiyordu. Sütunlar sarsılıyor, kısmen parçalanıyordu. Cıva iki Bakır’m arasına koşarak onları kalkan olarak kullanırken şarapneller ikisini de parçaladı ve hep birlikte parçalanmış, kanlar içinde kalmış uzuvlar halinde yere yuvarlandılar.</p>

  <p>Furia Moira jiletini, Cassius’a ulaşmak için iki Telemanus’la aynı anda çatışan Ragnar’ı geçmeye çalışan Sevro’nun sırtına saplamak için arkadaşıma doğru koştu. Ancak ulaşmasına fırsat vermeden akım Yumruğumla yakın mesafeden yan tarafına ateş ettim. Zırhının akımKalkanı vücudunun etrafında dalgalanan mavi bir koza oluşturarak ilk birkaç darbeyi emdi. Yanlamasına sendeleyişini izlerken, ateş etmeyi sürdürmezsem sabaha bir çürük dışında hiçbir şeyi olmayacağını biliyordum. Fakat ortaparmağım silahımın tetiğine abanıyordu. Bu kadın bir zulüm mühendisi ve en muhteşem Altın zihinlerden biriydi. Üstelik Sevro’yu öldürmeye çalışıyordu. Kötü hamle.</p>

  <p>Kalkanı içe doğru bükülene, Moira bir dizinin üzerine çökene kadar ateşi sürdürdüm ve sonunda derisinin molekülleri ve organları aşırı ısınırken çığlık atarak kıvrandı. Burnundan ve gözlerinden kaynamış kan süzülüyordu. Zırhı ve eti birbirine karışırken, ben benliğimi saran, korkumu uyuşturan, duyularımı ve acıma duygumu etkisiz hale getiren öfkeyi hissediyordum. Cassius’u dize getiren Azrail buydu. Karnus’u öldüren. Altınların öldüremediği Azrail.</p>

  <p>Moira’nın parmaklarındaki tendonlar sıcaklık yüzünden kaşıtırken akımYumruğu çılgınca ateş ediyordu. Tam otomatik halde tavana saydırıyordu. Seğirerek yan tarafına dönüp bütün salona ölüm saçtı. Kurtulmak için bir yere sığınmaya çalışan iki Gümüş ateş hattında kalıp patladılar. Salonun karşı tarafındaki uzay şehrine bakan pencerenin camı tehlikeli bir şekilde çatladı. Uluyanlar bir yerlerde siper almaya çalışırken sonunda akım Yumruğu Moira’nın sol elinde eridi ve namlusu içe doğru çökerek kıvılcımlar saçtı. Bu son nefesle, Hükümdar’ın üç Furia’sından en akıllısı kapkara bir kömür yığını halinde yere yığıldı.</p>

  <p>Tek dileğim, onun yerinde Aja’nın olmasıydı.</p>

  <p>Gazabın soğuk elinin kontrolünde salona geri dönerken daha fazla kana susamıştım. Ancak geride kalanlar sadece arkadaşlarımdı. Daha doğrusu eski arkadaşlarımdı. Öfke geldiği kadar hızla benliğimi terk ederken titredim. Arkadaşlarımın birbirlerini öldürmeye çalışmasını izlerken şimdi öfkemin yerini panik almıştı. Düzenli saflar bozulmuş, herkes ileri teknolojili bir gerilla kapışmasına dalmıştı. Ayaklar cam parçalarının üzerinde kayıyordu. Omuzlar ve sırtlar duvarlara çarpılıyordu. Sütunların arasında akımYumruğu çatışmaları sürüyordu. Akım Yumrukları ulurken ve kılıçlar cazırdayarak birbirine çarparken eller, dizler ve ayaklar hızla hareket ediyordu.</p>

  <p>Ve ancak şimdi, bu dehşet verici manzaranın etkisiyle, hepsini bağlayan sadece tek bir bağ olduğunu anladım. Bu bir fikir değildi. Karımın hayali değildi. Güven, ittifaklar ya da Renkler değildi.</p>

  <p>Bendim.</p>

  <p>Ben olmazsam, daima yapacakları şey buydu. Ben olmadan Sevro’nun yaptığı şey buydu. Sonucu ne kaçınılmaz bir ziyan! Ölüm ölümü, ölüm ölümü, ölüm ölümü doğuruyordu.</p>

  <p>Buna son vermek zorundaydım.</p>

  <p>Cassius salonun ortasında, bükülmüş sandalyelerin ve parçalanmış camların arasında, kan yüzünden kayganlaşmış zeminde Victra’nın peşinden sendeleyerek koşturdu. Victra’nın hasar görmüş hayalet-Pelerini kıvılcımlar saçarak açılıp kapanırken, kararsız bir iblis gibi bir görünüp bir kayboluyordu. Cassius jiletiyle onun kalçasını kesti ve Palyaço ona ateş ederken olduğu yerde dönüp onun da başının kenarına bir kesik attı; arkasından Çakıl’ın ateşinden kaçabilmek için salonun karşı tarafına doğru yerden bir takla attı. Victra, kendini kurtarmak için masanın altına yuvarlanırken Cassius’un ayak bileklerine saldırdı. Cassius masanın üzerine fırlayarak akım Yumruğuyla oniks masanın ortası bükülüp Victra’yı altına hapsedene kadar ateş etti. Sevro arkasından ateş ettiğinde Cassius’un Victra’yı öldürmesine ramak kalmıştı; Cassius’un kalkanı patlamayı emdi fakat yine de darbenin etkisiyle metrelerce kenara savruldu.</p>

  <p>Sağ tarafta Ragnar, Daxo ve Kavax devler arasında bir savaşa tutuşmuştu. Ragnar, jiletiyle Kavax’ın kolunu duvara mıhlayarak silahı orada bıraktı, eğildi ve akımYumruğuyla yakın mesafeden Daxo’ya ateş etti. Daxo’nun kalkanı patlamayı emerken jileti Ragnar’ı ıskaladı ve duvarın bir parçasını kopardı. Ragnar, Daxo’nun eklemlerine vurdu ve tam boynunu kırmak üzereyken Kavax, hanesinin adını haykırarak jiletini onun omzuna sapladı. Lekeli arkadaşıma yardım etmek için koşturdum ama tam o anda solumda birini hissettim.</p>

  <p>Döndüğüm anda Kısrak’ı yüzünü örten miğferi ve beni biçmek için aşağı doğru kavis çizen jiletiyle havada üzerime gelirken gördüm. Kendi jiletimi tam zamanında kaldırmayı başardım ve namlular birbirine çarptı. Titreşimler kolumu neredeyse koparacaktı. Hatırladığımdan daha yavaştım; Mickey’nin laboratuvarına ve Victra’yla yaptığım eğitimlere rağmen kas hafızamı büyük ölçüde kaybetmiştim ve Kısrak da bu süreçte hızlanmıştı.</p>

  <p>Gerilemek zorunda kaldım. Kısrak’ın etrafından dolaşmayı denedim ama jiletini son bir yıldır sürekli savaşıyormuş gibi kullanıyordu. Lorn’un öğrettiği gibi yana kaymaya çalıştım fakat kaçış yoktu. Çok akıllıydı ve beni köşeye sıkıştırmak için molozları ve sütunları kullanıyordu. Parıldayan metalin gücüyle kuşatılmıştım. Savunmam açık vermiyordu fakat merkezimi korumaya çalışırken kenarları giderek zayıflıyordu.</p>

  <p>Bıçak sol omzuma iki santim derinliğinde bir yarık açtı ve çıngıraklı-ydan ısırığı gibi yaktı. Ben bir küfür savururken Kısrak etimi biraz daha parçaladı. Bağırarak ona durmasını söyleyecektim. Soluklanacak yarım saniye bulabilsem, adımı falan haykıracaktım ama yapabildiğim tek şey kollarımı hareket ettirmekti. Tam zamanında geri çekildim ve böcekKabuğumun boynunda dar bir kesikle kurtuldum. Sağ koluma üç hızlı hamle gelirken kıl payı ıskaladı. Bir ritim yakalamıştı. Sırtım duvara yapışmıştı. Kes. Kes. Sapla. Bütün vücudum ateşle yarılıyordu. Burada ölecektim. Telsizimden yardım istemeye çalıştım ama Sevro’nun kilidi hâlâ etkindi.</p>

  <p>Yutabileceğimizden büyük bir lokma ısırmıştık.</p>

  <p>Kısrak’ın kılıcı üç kaburgamı sıyırırken nafile bir şekilde çığlık attım. Kılıcını elinde çevirdi ve ters bir hamleyle kafamı koparmak için savurdu. Jiletimle hamlesini karşılayarak silahını duvara yönlendirmeyi ve başımın hemen üzerine mıhlamayı başardığımda miğferi maskeme iyice yaklaştı. Fırsatı değerlendirerek bir kafa attım. Ne var ki miğferi benim maskemin dayan-plastik alaşımından daha güçlüydü. Benim taktiğimi kullanarak başım önce geri atıp sonra benimkine savurdu. Kafatasıma bir acı dalgası yayıldı. Neredeyse bayılıyordum. Görüşüm bir kaybolup bir geri geldi. Hâlâ ayaktaydım. Maskem çatlayıp yüzümden kaymıştı. Burnum tekrar kırılmıştı ve gözlerimin önünde beyaz noktalar uçuşuyordu. Maskenin geri kalanı dağılıp giderken kendimi Kısrak’ın sonumu getirmeye hazırlanan ölüm gözlü at miğferine bakar halde buldum.</p>

  <p>Jileti ölümcül darbeyi indirmek için geri çekildi ve başının üzerinde kalakaldı. Ortaya çıkan yüzüme bakarken eli titredi ve miğferi açılarak kendi yüzünü ortaya çıkardı. Terden sırılsıklam olmuş saçları alnına yapışarak altın parıltısını karartmıştı. Gözleri çılgınca bakıyordu ve o gözlerde gördüğüm şeyin mutluluk ya da aşk olduğunu söyleyebilmek isterdim fakat değildi. Diğer elini anlamsızca sallayarak geri sendelerken belki korkudan, belki de dehşetten yüzünün bembeyaz kesildiğini gördüm.</p>

  <p>“Darrovv?..”</p>

  <p>Fırtınanın ortasındaki bir anlık sessizlik balonumuzda omzunun üzerinden hâlâ salonda devam eden kargaşaya baktı. Cassius, Ölüm Şövalyesi ve Moira’nın cesetlerini arkasında bırakarak bir yan kapıdan süzülüp kaçarken bir an göz göze geldik. Victra onun peşinden gidecek oldu ama Sevro izin vermedi. Diğer Uluyanlar Kısrak’a doğru dönüyordu. Ona doğru bir adım attım ama jiletinin ucu köprücükkemiğime değince durdum.</p>

  <p>“Senin öldüğünü gördüm.”</p>

  <p>Duvarlardan dökülmüş cam parçalarını ezerek ve mermerin üzerinde kayarak ana kapıya doğru geriledi. “Kavax, Daxo!” diye seslendi, boynunda bir damar kabarırken. “Geri çekilin!”</p>

  <p>Telemanuslar kendilerini Ragnar’dan uzaklaştırmaya çakşırken dövüştükleri maskeli adamın kimliği ve neden bu kadar çok yerlerinin kanadığı konusundaki şaşkınlıklarıyla boğuşuyorlardı, ikisi de aceleyle geri çekilmek için Kısrak’ın yanına koştular fakat kapının dibinde ona katılmak için yanımdan geçerlerken, Kısrak’ın gidişini öylece izleyemeyeceğimi biliyordum. Bu yüzden jiletimi kırbaca dönüştürüp Kavax’ın boynuna doladım. Boğulur gibi sesler çıkararak kurtulmaya çalıştı fakat izin vermedim. Sadece tek bir düğmeye basarak kılıcı sertleştirebilir ve kafasını koparabilirdim. Ancak adamı öldürmek gibi bir niyetim yoktu. Ragnar onun bacaklarını yerden kesip bir dizini göğsüne bastırınca yere indi. Ekşisurat ve diğerleri de koşup Kavax’ı yere mıhladılar.</p>

  <p>“Onu öldürmeyin,” diye bağırdım. Ekşisurat, Pax’ı tanıyordu. Telemanuslarla karşılaşmıştı; dolayısıyla kılıcını geri tutarken diğer yeni Uluyanlara bağırarak aynı şeyi yapmalarını emretti. Daxo babasının yardımına koşmaya çalıştı fakat Sevro ve Victra yanımıza koşarken Ragnar ve ben onu engelledik. Daxo’nun parlak gözleri yüzüme şaşkınlıkla baktı.</p>

  <p>“Git, Virginia!” diye bağırdı Kavax, yattığı yerden. “Kaç!”</p>

  <p>“Pax benim elimde. Orion da hayatta,” dedi Kısrak, arkamda ona ve Daxo’ya saldırmaya hazır halde bekleyen Uluyanlara bakarak. “Onu öldürme. Lütfen.” Sonra Kavax’a üzgün bir bakış atarak kaçtı.</p>

  <h2>18</h2>

  <p>ABİS</p>

  <p>''Orion hayatta derken ne demek istedi?” diye sordum, Kavax’a.</p>

  <p>O da benim kadar sarsılmış haldeydi ve salonda dolaşan siyahlar içindeki Uluyanlara gergin gözlerle bakıyordu. Bir tane bile kaybımız yoktu ama berbat durumdaydık. “Kavax!”</p>

  <p>“Dediği gibi,” dedi. “Aynen dediği gibi. Pax güvende.”</p>

  <p>“Darrovv!” diye bağırdı Sevro, Victra’yla birlikte salona geri dönerken. Salonun karşı ucundaki kararmış kapıdan çıkarak Cassius’un peşinden gitmişlerdi fakat şimdi topallayarak ve elleri boş dönüyorlardı. “Buraya gel!” Kavax’a sormak istediğim başka sorular vardı fakat Victra yaralıydı. Pazısındaki derin yarayı tutarak parçalanmış oniks masaya dayanırken yardımına koştum. Maskesini çıkarmıştı; yaranın kanamasını durdurmak için ağrıkesici ve kan pıhtılaştırıcılarla yüklenmiş iğneyi yaparken ter içindeki yüzünü buruşturdu. Kanların arasından kemik beyazını görebiliyordum.</p>

  <p>“Victra...”</p>

  <p>“Lanet olsun,” dedi, keyifsizce gülerek. “Erkek arkadaşın eskisinden daha hızlı çıktı. Koridorda onu neredeyse yakalıyorduk ama sanırım Aja ona senin Söğüt Yöntemi’ni biraz öğretmiş.”</p>

  <p>“Öyle görünüyordu,” dedim. “İyi misin?”</p>

  <p>“Sen benim için endişelenme, tatlım.” Sevro tekrar seslenirken Victra bana göz kırptı. Sevro ve Palyaço, Moira’nın üzerinden dumanlar tüten kalıntılarına doğru eğilmişlerdi. Terörist lideri, etrafımızdaki katliamdan hiç etkilenmemişti.</p>

  <p>“Furialardan biri,” dedi Palyaço. “Kızarmış.”</p>

  <p>“İyi pişmiş, Azrail,” dedi Sevro, keyifle. “Dışı kızarmış, ortası hâlâ kanlı. Tam sevdiğim gibi. Aja çok kızacak...”</p>

  <p>“İletişimimi kestin!” diye böldüm, öfkeyle.</p>

  <p>“Cazgırlık yapıyordun. Adamlarımın kafasını karıştırıyordun.”</p>

  <p>“Cazgırlık mı yapıyordum? Neyin var senin be? Her şeye ateş etmek yerine kafamı kullamyordum. Lanet olasıca salondakilerin yarısını öldürmeden de işimizi halledebilirdik.”</p>

  <p>Gözleri hatırladığım arkadaşımınkinden daha karanlık ve zalimce bakıyordu. “Bu savaş, evlat. Oyunun adı katliam. Bu işte iyiyiz diye üzülme.”</p>

  <p>“Kısrak aralarındaydı!” dedim, Sevro’ya yaklaşarak. “Ya onu öldürseydik?” Omuz silktiğini görünce parmağımla göğsünü dürttüm. “Onun burada olacağmı biliyor muydun? Doğruyu söyle.”</p>

  <p>“Yooo,” dedi yavaşça. “Bilmiyordum. Şimdi geri çekil, evlat.” Bana yumruk atmaktan çekinmeyecekmiş gibi küstahça baktı. Geri çekilmedim.</p>

  <p>“Onun burada ne işi vardı?”</p>

  <p>“Ne bileyim ben be?” Omzumun üzerinden Ragnar’a baktı; Rag-nar, Kavax’ı salonun ortasında toplanan Uluyanlara doğru itiyordu. “Herkes çıkmaya hazırlansın. Bu lanet olasıca pislik yuvasından çıkmak için bir orduyu yarmamız gerekecek. Çıkış noktası on kat yukarıda, karanlık tarafta.”</p>

  <p>“Ödülümüz nerede?” diye sordu Victra, katliamı incelerken. Ortalık cesetlerle doluydu. Gümüşler acı içinde titriyordu. Bakırlar kırılmış bacaklarım sürükleyerek yerde sürünüyordu.</p>

  <p>“Muhtemelen o da kızardı,” dedim.</p>

  <p>“Büyük olasılıkla,” dedi Palyaço, cesetleri araştırmak için Sevro’dan uzaklaşırken bana üzgün bir bakış atarak. “İşler boka sardı.”</p>

  <p>“Kısrak’m burada olacağını biliyor muydunuz?” diye sordum.</p>

  <p>“Hiçbir fikrimiz yoktu. Gerçekten, patron.” Sevro’ya bir bakış attı. “İletişimini kesti derken neyi kastettin?”</p>

  <p>“Çene çalmayı bırakın ve lanet olasıca Gümüş’ü bulun,” diye gürledi Sevro, salonun ortasından. “Biri koridordaki Pembe’yi getirsin.”</p>

  <p>Palyaço, Cıva’yı salonun karşı ucunda, koridor kapısından en uzak noktada, Phobos’u gören büyük pencerenin sağında buldu. Yerinden koparak duvara yanlamasına dayanmış bir sütunun altında hiç kıpırdamadan yatıyordu. Diğerlerinin kanı turkuvaz tuniğini kaplamıştı. Yaralı eklemlerine cam parçaları saplanmıştı. Nabzını yokladım. Yaşıyordu. Demek ki görevimiz lanet olasıca bir ziyan olmamıştı. Ancak alnında şarapnel yüzünden bir ezilme oluşmuştu. Grubumuzun en güçlü iki üyesi olan Ragnar ve Victra’yı sütunu adamın üzerinden kaldırmama yardım etmeleri için çağırdım.</p>

  <p>Ragnar, Ölüm Şövalyesi’nin kafasına fırlattığı jileti sütunun altına sokarak bir taşa dayadı ve onu kaldıraç olarak kullanacakken Victra bize durmamızı söyledi. “Bakın,” dedi. Sütunun tepesinin duvarla buluştuğu yerde yerden tavana kadar dikdörtgen şekilli, hafif mavi bir parıltı vardı. Bu gizli bir kapıydı. Sütun devrildiğinde Cıva ona doğru koşuyor olmalıydı. Victra kulağını kapıya dayayarak gözlerini kıstı.</p>

  <p>“AkımMeşaleleri,” dedi. “Ah, harika.” Güldü. “Gva’nın korumaları bunun arkasında. İşler çirkinleşirse diye onları oraya gizlemiş olmalı. Nagal konuşuyorlar.” Obsidiyenlerin dili. Ve duvarı yıkarak bulunduğumuz tarafa gelmeye çalışıyorlardı. Sütun devrilip kapıyı engellemiş olmasa şimdiye ölmüştük.</p>

  <p>Kellelerimizi kurtaran sadece şanstı. Bunu üçümüz de biliyorduk ve Sevro’ya olan öfkem artarken, Victra’mn gözlerindeki çılgınlığın biraz yatıştığını gördüm. Sevro’nun ne kadar dikkatsiz davrandığını aniden o da anlamıştı. Buraya elimizde bina planları olmadan asla girmemeliydik. Sevro benim bir yıl önce yapacağım şeyi yapmıştı. Sonuç aynıydı. Üçümüz salonun ana kapısına bakarken aynı şeyi düşünüyorduk. Fazla zamanımız yoktu.</p>

  <p>Ragnar ve Victra, Cıva’yı kurtarmama yardım ettiler. Victra onu salonun ortasına geri taşırken baygın adamın kırılmış bacakları arkasından sürünüyordu. Sevro orada Matteo ve bana ağzı açık halde bakan Kavax’la birlikte salondan kaçabilmemiz için Palyaço ve Çakıl’ı hazırlıyordu. Ancak Çakıl ayakta bile duramıyordu. Hepimiz perişan haldeydik.</p>

  <p>“Çok fazla esirimiz var,” dedim. “Hızlı hareket edemeyiz. Ve bu kez elimizde EMD de yok.” Bizi uzaydan ayıran şeyler sadece santimlerce kalınlığında duvarlar ve havalandırmalarken bir uzay istasyonunda bunun kimseye bir yararı da olmazdı gerçi.</p>

  <p>“O halde ağırlıkları atacağız,” dedi Sevro, elleri arkasından bağlanmış ve yaralı bir halde oturan Kavax’a doğru yürüyerek. AkımYumruğunu Kavax’ın yüzüne doğrulttu. “Kişisel bir şey değil, kocaoğlan.”</p>

  <p>Sevro tetiği çekerken onu yana doğru ittim. Akım Kavax’ın başını sıyırarak Matteo’nun yattığı yerin yanına çarparak neredeyse adamın bacağını koparıyordu. Sevro hızla bana doğru dönerek akımYumruğunu bu kez benim başıma doğrulttu.</p>

  <p>“Çek şunu yüzümden,” dedim, namluya bakarak. Yayılan sıcaklık gözlerimi yaktığı için başımı çevirmek zorunda kaldım.</p>

  <p>“Onun kim olduğunu sanıyorsun?” diye hırladı Sevro. “Dostun mu? Dostun falan değil.”</p>

  <p>“Ona canlı ihtiyacımız var. O bir pazarlık kozu. Ve Orion hayatta olabilir.”</p>

  <p>“Pazarlık kozu mu?” dedi Sevro, alaycı bir tavırla. “Peki ya Moira? Onu kızartmaktan çekinmedin ama bu adamı mı koruyorsun?” Sevro silahını indirirken bana kısık gözlerle baktı. Sıyrılan dudaklarının arasından dişleri göründü. “Ah, nedeni Kısrak. Elbette.”</p>

  <p>“O Pax’ın babası,” dedim.</p>

  <p>“Ve Pax ölü. Neden? Çünkü sen düşmanlarının yaşamasına izin veriyorsun. Artık Enstitü’de değiliz, evlat. Bu gerçek savaş!” Parmağıyla yüzümü dürttü. “Ve savaş gerçekten son derece basittir. Düşmanlarını fırsatını bulduğunda, herhangi bir şekilde ve olabildiğince çabuk öldür. Yoksa onlar seni ve aileni öldürürler.”</p>

  <p>Sevro diğerlerinin giderek artan bir huzursuzlukla bizi izlediğini fark edince bana sırtını döndü. “Bu konuda yanılıyorsun,” dedim.</p>

  <p>“Onları yanımızda sürükleyenleyiz”</p>

  <p>“Koridorlar kaynıyor, patron,” dedi Ekşisurat, ana salondan dönerken. “Yüzden fazla güvenlik personeli. Kapana kısıldık.”</p>

  <p>“Hafif hareket edersek onları aşabiliriz,” dedi Sevro.</p>

  <p>“Yüz kişiyi mi?” dedi Palyaço. “Patron...”</p>

  <p>“Enerjilerinizi kontrol edin,” dedi Sevro, akım Yumruğuna kısık gözlerle bakarak.</p>

  <p>Hayır. Sevro’nun dar görüşlülüğünün bizi yok etmesine izin vermeyecektim.</p>

  <p>“Boş versene,” dedim. “Çakıl, Holiday’e haber ver. Hemen ayrılmamız gerektiğini ve koordinatlarımızı bildir. Camın bir kilometre ötesine, arka tarafımıza park edecek.” Çakıl veri-tabletine uzanmadı. Kimin emrine uyacağını bilemez halde bir bana, bir Sevro’ya bakıyordu. “Geri döndüm,” dedim. “Dediğimi yap.”</p>

  <p>“Yap, Çakıl,” dedi Ragnar.</p>

  <p>Victra hafifçe başıyla onayladı. Çakıl, yüzünü buruşturarak Sevro’ya baktı. “Üzgünüm, Sevro.” Bana dönüp başını salladıktan sonra telsizden Holiday’e seslendi. Diğer Uluyanlar da bana bakarken onları böyle bir ortamda seçmeye zorladığımı bilmek canımı yakıyordu.</p>

  <p>“Palyaço, hâlâ çalışıyorsa Moira’nın veri-tabletini al ve yapabilirsen verilere ulaş. Hangi konuda pazarlık yaptıklarını bilmek istiyorum,” dedim çabucak. “Ekşisurat, Uykucu’yu alıp koridoru tut. Ragnar, Kavax sana emanet. Kaçmaya kalkışırsa kafasını uçur. Victra, hiç tırmanma ipin kaldı mı?” Kemerini kontrol ederek başıyla onayladı. “Bizi birbirimize bağlamaya başla. Herkes salonun ortasında toplansın. Sağlam olmalı.” Sevro’ya döndüm. “Kapıya patlayıcı yerleştir. Ziyaretçilerimiz olacak.”</p>

  <p>Bir şey söylemedi. Gözlerinde gördüğüm şey öfke değildi. İçsel şüpheler ve korku yüzeye çıkıyor, bakışlarına nefret yayılıyordu. O bakışları tanıyordum. Kendi adıma sayılamayacak kadar çok kez hissetmiştim. Değer verdiği tek şeyi elinden alıyordum; Uluyanlarını. Yaptığı onca şeyden sonra, henüz hazır olduğuma inanmadığı bir zamanda onları beni tercih etmek zorunda bırakmıştım. Bu liderliği açısından ciddi bir darbeydi ve babasının ölümünden sonra hissettiğini gayet iyi bildiğim içsel şüphelerini doğruluyordu.</p>

  <p>Öyle olmamalıydı. Onu izleyeceğimi söylemiş ama izlememiştim. Hatalı olan bendim. Yine de şimdi nazlanmanın zamanı değildi. Onunla konuşmaya, mantığın yolunu göstermek için arkadaşlığımızı kullanmaya çalışmıştım fakat döndüğümden beri her şeye sadece şiddet ve güçle tepki veriyordu. Dolayısıyla ben de onun lanet dilinden konuşacaktım. Ona doğru bir adım attım. “Burada gebermek istemiyorsan hemen harekete geç.”</p>

  <p>Uluyanların emirlerimi yerine getirmek için koşturduklarını gördüğünde buruş buruş küçük yüzü sertleşti. “Onların ölümüne neden olursan seni asla bağışlamam.”</p>

  <p>“Ben de öyle. Haydi.”</p>

  <p>Döndü ve kemerinde kalan patlayıcıları yerleştirmek için kapıya koştu. Darmadağın olmuş salona bakındığımda arkadaşlarım harekete geçerken nihayet kaosa biraz düzen gelmeye başladığını gördüm. Artık hepsi benim planımı anlamıştı. Ne kadar manyakça olduğunu biliyorlardı. Ancak hareketlerindeki inanç ve güven beni canlandırıyordu. Sevro güvenmezken, onlar bana güveniyordu. Yine de Ragnar’ı şimdiye kadar üç kez pencereye bakarken görmüştüm. Tulumlarımızın hepsi hasar görmüştü. Hiçbirimiz vakumda basınç altında kalamazdık. Benim maskem bile yoktu. Kurtuluşumuz tamamen Holiday’e bağlıydı. Keşke değişkenleri kontrol edebilmemin daha fazla yolu olsaydı fakat karanlıkta geçirdiğim süreçten öğrendiğim bir şey varsa, o da hayatın tek başıma kontrol edemeyeceğim kadar kapsamlı olduğuydu. Diğerlerine güvenmek zorundaydım. “Herkes bozucularını çalıştırsın,” dedim, kendi kemerimdekini çalıştırırken. Dışarıdaki kameraların açık yüzlerimizi görmesini istemiyordum.</p>

  <p>“Holiday yerini aldı,” dedi Çakıl. Pencereden dışarı baktığımda bir kilometre ötede boşlukta asılı duran gemiyi gördüm. Bu mesafeden ancak bir kalem ucu kadar görünüyordu.</p>

  <p>“Benim işaretimle hepimiz pencerenin ortasına ateş edeceğiz,” dedim arkadaşlarıma, sesimdeki korkuyu gizlemeye çalışarak. “Ekşisurat! Uykucu! Buraya gelin. Maskelerinizi baygın esirlere takın.”</p>

  <p>“Ah, korkunç lanet,” diye mırıldandı Victra. “Bundan daha iyi bir planın olmasını umuyordum.”</p>

  <p>“Nefesinizi tutmaya çalışırsanız ciğerleriniz patlar. Bu yüzden pencere parçalanır parçalanmaz nefesinizi verin ve bayılmaya direnmeyin. Tatlı rüyalara dalın ve Holiday’in, Palyaço’nun yatak odasında olduğu kadar hızlı davranması için dua edin.”</p>

  <p>Gülüşerek bir araya toplandılar, Böylece Victra’nın tırmanma ipini hepimizin cephane kemerine bağladık ve bir üzüm salkımına dönüştük. Sevro kapıya son patlayıcıları da yerleştirirken Uykucu ile Ekşisurat da bize katıldılar ve ona çabuk olmasını işaret ettiler.</p>

  <p>Victra beni Ragnar’a bağlamak için eğilirken bir ses duvarlardaki hoparlörlerden, “Dikkat!” diye gürledi. “Ben Alec ti Yamato. Güneş Sanayi Güvenlik Şefi. Etrafınız sarıldı. Silahlarınızı atın. Rehinelerinizi bırakın. Yoksa ateş açmak zorunda kalacağız. Teslim olmak için beş saniyeniz var.”</p>

  <p>Salonda bizden başka kimse yoktu. Ana kapılar kapalıydı. Sevro patlayıcıları yerleştirdikten sonra yanımıza koştu. “Sevro, çabuk!” diye bağırdım. Tam aramızdaki mesafeyi yarılamıştı ki ayakaltında ezilmiş boş bir teneke kutu gibi yere yığıldı. Aynı güç beni de yere savurdu. Dizlerimiz bükülüyor; kemikler, ciğerler, boğazlar aynı muazzam çekim gücüyle eziliyordu. Gözlerim kararıyordu. Beynime kan gitmiyordu. Kolumu kaldırmaya çalıştım. Yüz kilodan ağırdı. Güvenlik, salondaki yapay yerçekimini artırmıştı ve yere çökmeyen tek kişi Ragnar’dı. Dünyayı sırtında, taşıyan Atlas gibi, omuzları bükük halde zorlanarak tek dizinin üzerine inmişti.</p>

  <p>“Bu da ne...” diye homurdandı Victra, zorlukla. Yattığı yerden arkamdaki kapıya baktı. Kapı açıldığında içeri giren bir Gri, Obsidiyen ya da Altın değildi. Ufak tefek bir insan büyüklüğünde, yanlamasına yuvarlanan, siyah, devasa bir yumurtaydı. Yüzeyi pürüzsüz ve parlaktı; yan tarafında küçük beyaz rakamlar vardı. Bir robot. EMD ya da nükleer savaş başlıkları kadar yasadışı. Augustus’un büyük korkusu. Bir yağ birikintisinden yayılır gibi, metal yumurtanın tepesindeki metal kapak açıldı ve küçük bir top belirerek Sevro’ya nişan aldı. Kalkmaya çalıştım. AkımYumruğumu ateşlemeyi denedim. Ancak yerçekimi çok fazlaydı. Silahı doğrultmak için kolumu bile kaldıramadım. Bütün gücüne rağmen Victra da yapamıyordu. Sevro yerde homurdanıyor, sürünerek makineden uzaklaşmaya çalışıyordu.</p>

  <p>“Pencere!” diye bağırdım, bütün gücümle. “Ragnar. Pencereye ateş et.”</p>

  <p>AkımYumruğu yanındaydı. Yoğun yerçekimine karşı koyarken homurdanarak titreyen kolunu kaldırdı. O ürkütücü savaş çığlığı,</p>

  <p>boğazından uzaktan gelen bir çığ sesi yayılıyordu. Ses yükselirken doğaüstü hırıltıyla ve çabasının etkisiyle bütün vücudu sarsılıyordu; sonunda kolu pencereye döndü ve akım Yumruğu titreyen erimiş enerjisini toplarken avcunda küçücük yıldızlar doğmaya başladı.</p>

  <p>Arkadaşımın bütün vücudu şiddetle sarsılırken parmakları tetiği bıraktı. Kolu geri seğirdi. Akım-ateşi tiz bir çığlıkla pencere camına uçtu. Pencere dışarı doğru bükülürken ve bütün cama çatlaklar yayılırken havada kıvılcımlar uçuştu.</p>

  <p>“Kadir njar laga... ” diye kükredi Ragnar.</p>

  <p>Ve cam paramparça oldu. Uzay boşluğu salondaki bütün havayı emiyordu. Her şey kayıyordu. Bir Bakır çığlık çığlığa yanımızdan uçarak geçti ve vakuma kapıldığı anda çığlıkları kesildi. Çatışma sırasında saklanmış olanlar salonun ortasındaki kırık masaya tutunmaya ve sütunlara sarılmaya çalışıyordu. Parmaklar kanıyor, tırnaklar kırılıyor, bacaklar savruluyor, eller kayıyordu. Boşluk, binanın içindeki her şeyi iştahla yutarken cesetler döne döne dışarı savruldu. Tek başına bizden daha hafif olan Sevro aniden yattığı yerden havalanarak robottan uzaklaştı. Hızla uzandım ve kısa mohikanından yakaladım, Victra da bacaklarını ona sararak kendine çekti.</p>

  <p>Kırık pencere camına doğru kayarken korkudan ölmek üzereydim. Ellerim titriyordu. Kararımla yüzleşirken ondan şüphe etmeye başlamıştım. Sevro haklıydı. Binanın içlerine doğru ilerlemeliydik. Kavax’ı öldürmeli ya da kalkan olarak kullanmalıydık. Soğuk dışında her şey olabilirdi. Çakal’m yeni kurtulduğum karanlığından başka her şey olabilirdi.</p>

  <p>Sadece korkuyorsun, dedim, kendi kendime. Sadece korku yüzünden paniğe kapılıyordum. Ve bu, arkadaşlarımı da etkiliyordu. Yüzlerindeki dehşeti görebiliyordum. Bana baktıklarında onların yüzünde kendi korkumu gördüm. Benim korkma lüksüm yoktu. Korkarak haddinden fazla zaman harcamıştım. Kayıplarla gereğinden fazla eksilmiştim. Olmam gereken şey dışında her şey olmakla fazla zaman kaybetmiştim. Azrail ister kimliğim isterse sadece bir maske olsun, ona bürünmeliydim; sadece onlar için değil, kendim için de.</p>

  <p>Uluyarak ciğerlerimdeki bütün havayı boşaltmak için başımı arkaya atarken, “Omnis vir lupus!” diye bağırdım. Yanımdaki Ragnar’m gözleri çılgınca bir zevkle irileşti. Kocaman ağzını açarak atalarını buzlu mezarlarından kaldıracak bir sesle uludu. Çakıl ona katıldı; sonra Palyaço, hatta soylu Victra bile. Öfke ve korku bedenlerimizden ayrılıyordu. Boşluk bizi yerden kucağına çekmesine rağmen. Ölüm bizi bulabilecek olmasına rağmen. Bu uluyan, çığlıklar atan tuhaf insan yığınının arasında yuvamdaydım. Cesurmuş gibi davranarak cesaret buluyorduk.</p>

  <p>Hep birlikte uzay boşluğuna savrulurken sessizliğini koruyan Sevro dışında.</p>

</body>

</html>