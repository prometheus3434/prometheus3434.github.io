<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <p class="bolum"><span class="bb">Y</span>İRMİNCİ <span class="bb">B</span>ÖLÜM</p>

  <p class="baslik">Euler, matematiği gören adam</p>

  <p>YYA. Yapış yapış ağız!</p>

  <p>Mösyö Ruche uyandığında, başının ağrıması sayesinde ölmemiş olduğunu anladı. Ama iyi bir Pythagorasçı gibi davranamadı. İyi bir Pythagorasçı bir gün önce yaşamış olduğu olayları hafızasına iyice yerleştirmeden kalkmazdı ertesi gün.</p>

  <p>Mösyö Ruche hiçbir şey hatırlamadı.</p>

  <p>Öğleden hemen sonra garaj-odasında uyuklarken, daireden geldiği izlenimi uyandıran tuhaf bir ses duydu. Arkasından da Nofutur’un bağırdığını fark etti. Peşinden hiçbir şey işitmedi. Peşinden ayak sesleri. Sonra gene hiçbir şey işitmedi.</p>

  <p>Perrette olamazdı bu. Pazartesi günleri dükkânı beşe kadar açmıyor, Quartier Latin’deki kitapçıları dolaşıyor ve son kitaplar hakkında bilgi topluyordu. Meslektaşlarının özellikle teşhir etmek istedikleri kitapları görmek için vitrinleri inceliyor, konuşmaları dinliyor, müşterilerin tepkilerini ölçmeye çalışıyordu; böylelikle tanıtmacılara sipariş verebilmek için bilgi ediniyordu.</p>

  <p>Kitaplar, aman Allahım! Mösyö Ruche sandalyesine attı kendini. Orman kütüphanesi! Sesler, anlaşılmıştı durum. Atölyelerin kapısını hiç kilitlemezdi. Kilitlesen ne olurdu? Soyguncular maymuncuk kullanmayı çok iyi biliyorlar. Hiç değilse başkaları gibi... alarm taktırsaydı... Avluya doğru giderken, gözlerini de atölyenin kapısından ayırmıyordu. Grosrouvre ona bir hazine emanet etmişti ve o bu hazineyi uçuruyordu elinden. Mösyö Ruche ihmalkârlığına lanet yağdırıyordu. Sandalyesinin tekerleği çeşmenin parmaklığına takıldı. Az daha devriliyordu. Kapıyı itti. Kapalıydı! Hiçbir şeyi kanıtlamazdı bu; hırsız giderken kapatmıştı kapıyı arkasından. Mösyö Ruche kolu çevirdi. Felaket! Her tarafa baktı... bir felaket yoktu. Raflarda hiçbir boşluk yoktu. İçkili geceden önce nasıl bıraktıysa öyleydi içerisi. Görünüşe bakılırsa içeri giren olmamıştı. O halde? Soyguncu OK’nin kapısını açacağı sırada Nofutur’un feryatlarını duyarak kaçmıştı anlaşılan. Nofutur? Mösyö Ruche gürültünün atölyelerden değil daireden geldiğini o zaman anladı.</p>

  <p>“Nofutur!” diye seslendi. Daha çabuk gitmek için Ruche-asansörünün koruma bariyerini kaldırmadı. Hay Alah, ne kadar ağır bu alet! Dairenin kapısı ardına kadar açıktı! Dayanılmaz bir kimyasal koku yayılıyordu ortalığa. Geriledi, ve kapının eşiğinden birkaç kez seslendi Nofutur’a. Mösyö Ruche ağzına bir mendil kapayıp içeri girdi. Tüneğin devrilmiş olduğunu gördü; tohumlar yere saçılmış ve dökülen suyla karolar ıslanmıştı. Hemen yanında üç tüy vardı. Nofutur kaçırılmıştı! Bu işi yapanlar bilinçli bir şekilde Perrette’in bulunmadığı bir günü seçmişlerdi. İyi bilgi toplamışlardı.</p>

  <p><br /></p>

  <p>Perrette salon-salamanjeye girdiğinde koku tamamen dağılmamıştı. Kloroform! Nofutur uyutulmuştu. Gene de mertçe mücadele etmişti; yerdeki tüyler direnç gösterdiğine tanıklık ediyordu.</p>

  <p>Perrette düşünceli bir halde tüyleri aldı yerden, masaya koydu, tüneği kaldırdı, saçılmış tohumları süpürdü, bezle sildi yeri. İçerde boydan boya bir tur attı, her tarafı yokladı ve hiçbir şeyin çalınmamış olduğunu gördü. Yalnızca papağanı almak istemişlerdi.</p>

  <p>Perrette’in gelişinden beri tek kelime etmeyen Mösyö Ruche, ona tüyleri masada bırakmamasını söyledi.</p>

  <p>– Atayım mı? dedi Perrette, şaşkındı. Polisin hırsızları bulmasını sağlayacak izler vardır mutlaka bu tüylerde.</p>

  <p>Bunlara hırsız mı yoksa, adam kaçırıcı mı demesi gerekiyordu, bilemiyordu.</p>

  <p>– Max birazdan döner okuldan, tüyleri görmese iyi olur.</p>

  <p>– Tabii. Ama neyiniz var sizin Mösyö Ruche?</p>

  <p>Sandalyesine yığılmıştı, yüzü bembeyazdı, yıkılmış gibiydi. Nofutur’e çok bağlanmıştı. Atölyedeki toplantılarda gerçek bir işbirliği doğmuştu aralarında. Mösyö Ruche hayatında hiç bu kadar... akıllı bir hayvan görmemişti. Akıllı ve çekici. Ama onu en fazla etkileyen, kaçırılmasını engellemek için hiçbir şey yapamamış olmasıydı. Birtakım insanlar evime giriyor, yattığım yerin hemen üstündeki bir papağanı kaçırıyor ve ben karşı koyma anlamında hiçbir şey yapamıyorum. Perrette’in olmadığından ne kadar emin oldularsa, benim varlığımdan da o kadar emin olmaları gerekirdi. “Hiçbir tehlike yok, ihtiyar, karşı koyamaz, o...” Hayır, kesinlikle “güçsüz” demeyecektir. Korkunç bir sözcük bu. Sakat, felçli, inmeli, ne isterseniz deyin ama güçsüz demeyin. İnsan saldırganlara karşı evini koruyamadığında, bir şey değildir artık.</p>

  <p>– Çok şükür, zamanında yetişememişsiniz, dedi Perrette. Bu insanlar kararlı. Başınıza bir şey gelebilirdi. Şimdi sizinle ilgilenmem gerekiyor. O kadar çok işim var ki...</p>

  <p>Max koşarak çıkıyordu merdivenlerden. Mösyö Ruche haykıracak zamanı ancak bulabildi:</p>

  <p>– Perrette, tüyler!</p>

  <p>Max içeri girerken Perrette cebine tıktı tüyleri. Perrette ve Mösyö Ruche’ü birlikte gören Max:</p>

  <p>– Kitabevi kapalı. Bir şeyler olmuş.</p>

  <p>Ve tüneği fark etti:</p>

  <p>– Nofutur nerede?</p>

  <p>Perrette durumu anlattı.</p>

  <p>– Pislikler! (Max’in küçük kara gözleri öfkeden parlıyordu) Umarım kötülük yapmamışlardır ona. Yoksa...</p>

  <p>Bakışlarında öyle tehditkâr bir ifade vardı ki Perrette korktu.</p>

  <p>– Onlar yaptılar bu işi! diye mırıldandı kendi kendine.</p>

  <p>– Kim?</p>

  <p>– Hayvan kaçıran çete!</p>

  <p>– Hangi çete?</p>

  <p>– Bitpazarı çetesi anne. Notufur’ün buraya nasıl geldiğini unutmadın herhalde.</p>

  <p>– Aylar geçti aradan Max. Nasıl bulacaklar seni?</p>

  <p>Max Mégisserie rıhtımında dolaşmasını anlattı ve satıcı kızın tavrından söz etti onlara.</p>

  <p>– Buraya kadar izlediler mi seni yani? Peki niçin bu kadar uzun süre beklesinler? Ne azgınlık ama! diye bağırdı Perrette. (Sonra hafifçe gülümseyerek) Bu kadar zahmete katlandıklarına göre çok değerli olmalı senin papağan...</p>

  <p>– Beni izlememiş olduklarından eminim, dedi Max. Dikkatli davrandım.</p>

  <p>– O zaman nasıl gelebildiler buraya kadar? Hayır, tek yol budur.</p>

  <p>– Beni kimse izlemedi diyorum sana. Bunu sana ben söylüyorsam, inanman gerekir.</p>

  <p>Kendisinden son derece emin gözüküyordu. Biraz sonra da ekledi:</p>

  <p>– İşte sorun da bu. Beni izlemediler ve Nofutur’un izini buldular. Nasıl yaptılar bunu anlamıyorum.</p>

  <p>Her şeye rağmen, Perrette, Max’in, kuşçu dükkânına gitmekle, bitpazarındaki adamlarla Nofutur arasında istemeden bir bağ kurduğunu düşündü.</p>

  <p>– Polise haber vereceğim.</p>

  <p>Max yerinden sıçradı:</p>

  <p>– Hayır, anne, sakın yapma!</p>

  <p>Onlara zorunlu belgeler, satış belgesi ve sağlık raporundan, karantina zorunluğundan, aşılardan söz etti.</p>

  <p>– Polise başvurursak başımız ağrır. Nofutur bulununca, bizi de götürürler. Yazıda açıkça belirtilmişti: Kaçak getirilen hayvan müsadere edilir ve karantinaya alınır. Biz onu yeniden kaybetmek üzere bulacaksak!</p>

  <p>– Siz ne diyorsunuz Mösyö Ruche?</p>

  <p>– Max’la aynı fikirdeyim ben. Bir an önce kuşçuya gitmek gerekir. Bu tezgâhtarın bulunması gerekir.</p>

  <p>– Yarın giderim.</p>

  <p>– Ne kadar erken gidilse o kadar iyi olur, diye bir tavsiyede bulundu Mösyö Ruche.</p>

  <p>– Kitabevini, öğleden sonra bütünüyle kapalı tutamam.</p>

  <p>Duraksadı, sonra:</p>

  <p>– Haklısınız, müşterilere haber vermek için bir yazı asacağım.</p>

  <p>– Tamam, dedi Mösyö Ruche, bir kâğıt asarsınız ve şöyle derseniz:</p>

  <p><br /></p>

  <p class="gir1"><i><b>Kitabevi papağan kaçırma olayı nedeniyle kapalıdır!</b></i></p>

  <p><br /></p>

  <p>– Kapıya hiçbir şey yazmadan kapatacağım kitabevini, dedi</p>

  <p>Perrette.</p>

  <p>– Niçin kapanıyormuş? Siz kuşçudayken ben bakarım kitabevine.</p>

  <p>– Ama... on yıl oluyor...</p>

  <p>– Beceremez miyim, demek istiyorsunuz? Unutuyorsunuz galiba, ben otuz beş yıl işlettim bu kitabevini.</p>

  <p>Perrette Max’in kendisiyle birlikte gelmesini istemedi. Megisserie rıhtımına son gidişinde, ikizler vardı yanında; yedi-sekiz yaşlarındaydılar o sırada.</p>

  <p>Kuşçu dükkânında bir tur attı, Max’in tarif ettiği tezgahtar kızı göremedi. Dükkânın sahibini görmek istedi. Bu arada Mösyö Ruche’ü düşündü, orada olmak, onu seyretmek isterdi. Eski alışkanlıklarını hemen kazanabilmiş miydi, yoksa kendisinin, kitabevini bütünüyle değiştirmiş olduğu duyguları içinde miydi?</p>

  <p>– Beni siz mi görmek istediniz Madam? Çok meşgulüm.</p>

  <p>Dükkân sahibi pek rahat gözükmüyordu. Perrette, tezgâhtarı tarif etti ona.</p>

  <p>– Ha, evet Anna. Anna Giletti. Geçen hafta ayrıldı bizden: sadece birkaç ay çalıştı burada. Çok iyi, çok ciddi bir kızdır. Kendisi ayrılmak istedi, çok isterdim kalmasını. Arkadaşı mısınız, aileden biri mi yoksa?</p>

  <p>Dükkân sahibi Anna Giletti’nin adresini vermek istemedi. Perrette, kendisine, bu isteğinin nedenlerini açıklamak zorunda kaldı. Max’in dükkâna gelişini, tezgahtarın tavrını anlattı. Ama Nofutur’un kaçırılışını gizledi. Sonunda da bu genç kadının bir hayvan kaçırma işine bulaşmış olduğundan kuşkulandığını belirtti.</p>

  <p>– Kaçakçılık? Burada mı? (Dondu kaldı dükkân sahibi). Bunu söyleme cesaretini mi gösteriyorsunuz Madam, burada, bizim dükkânımızda...</p>

  <p>– Katiyen, efendim, ben...</p>

  <p>– Sözleriniz küçültücü. Şunu biliniz ki Madam, bizim dükkânımızın mazisi bir yüzyıldan da eski. Ve hep de aynı yerde, buradaydık, Megisserie rıhtımında. Tanınmış ve şerefli bir firmayız biz. Ayrıca şunu da bilmeniz gerekir ki, hayvan satan dükkânlar, yani bu sokakta tanınmış olanlar demek istiyorum, düzenli biçimde denetlenirler. Hepsi için aynı şeyi söyleyemem. İlgili makamlar egzotik hastalıklar nedeniyle aşı konusunda çok sert bir tutum izler oldular. Hayvanlarımızın ithal belgeleri düzenli biçimde vizeye tabi. (Sonra ses tonunu değiştirerek) Birkaç yıldır Paris’te büyük boyutlarda bir kaçakçılık yapılıyor. Bu nedenle bize de büyük haksızlık yapılıyor. Bu işin nerede yapıldığı çok iyi biliniyor oysa.</p>

  <p>Perrette adama baktı, onu daha da ileri gitmeye teşvik etti.</p>

  <p>– Bitpazarında madam, bitpazarında yapılıyor bu işler!</p>

  <p>Her şey birbirini tutuyordu. Max doğru düşünmüştü.</p>

  <p>Adam odasına gelmesini istedi. İçinde gazete kupürleri bulunan bir dosya çıkardı. Bu kupürlerden ilkinde Oscar şifresiyle tanınan bir polis operasyonundan söz ediliyordu. İkinci kupür, beş kaçakçının sorguya çekildiği Romeo operasyonunu anlatıyordu. Bir üçüncüsü MB (Montreuil Bitpazarı gibi) adı verilmiş operasyonu aktarıyordu; başkent polisinin gerçekleştirdiği en önemli operasyon. Yazıda belirtildiğine göre 499 hayvan toplanmıştı; isketeler, kırmızı kuyruklu muhabbet kuşları, Florida kaplumbağaları. Ama papağan yoktu bunlar arasında.</p>

  <p>Dükkân sahibi dikkatle kaldırdı dosyayı. Sonra bir defter çıkardı, karıştırdı ve Perrette’e bir kâğıt uzattı:</p>

  <p>– İşte istediğiniz adres.</p>

  <p>Perrette hemen farkına vardı durumun. Adres kesinlikle sahteydi. Arma Giletti’nin adresi değildi! Ve bu durum kuşkularını güçlendiriyordu: Hayvanı kaçıranlar –şimdilik kaçıranlar diyordu– Max’ı izleyerek çıkmışlardı Ravignan sokağına kadar.</p>

  <p><br /></p>

  <p>Max küçük odasına kapandı. Nofutur’u bir kez kurtarmıştı o iki herifin elinden. Onlar içeri girdiklerinde evde olsaydı, Nofutur’u korumak için dövüşürdü. Okula gittiği için kızıyordu kendine. Ama onu da yanına alıp gidemezdi okula herhalde. Körlere yol gösteren köpekler var, sağırların papağanı niçin olmasın?</p>

  <p><br /></p>

  <p>Altı ayı aşkın bir süredir girişilen işi yarıda bırakmak yanlış olurdu. Nofutur araştırmanın en etkili oyuncularından biri olmuştu, eksikliği hissedilecekti kesinlikle, ama çalışmanın sürmesi gerekiyordu. Bir müfettişin kaybolması ekibin araştırmalarını durdurmamalıydı. Mösyö Ruche, Ravignan sokağında herkesin kendisiyle aynı düşünceleri paylaşacağını umut ediyordu.</p>

  <p>Grosrouvre’un listesinde Pierre Fermat’dan sonra Euler geliyordu. “h”sız Leonard, Vinci, h’lısı ise Euler’di. 1707’de Basel’de doğan Leonhard Euler.</p>

  <p>Mösyö Ruche arka arkaya çok önemli iki filozof matematikçiyle uğraşmıştı. Descartes, Leibniz. Modern batı filozofları içinde en ünlü matematikçi Leibniz’di; bütün batı matematikçilerin arasında en büyük filozoftu. Euler’de her şey çok farklıydı. Mösyö Ruche felsefe bağlamında, ondan söz edildiğini hiç işitmemişti. Mösyö Ruche Euler’e geçmek için bir araçtan yararlanmaya karar verdi: Bir matematik sözlüğü. Eukleides’ten hemen sonra Euler geliyordu. Kendisine ayrılmış olan yere bakılırsa Euler, Eukleides’in yanında pek önemsiz kalmamıştı. Sekiz sayfa!</p>

  <p>Grosrouvre çok güçlü araçlar kullanmıştı. XVII. yüzyıl için Fermat, XVIII. yüzyıl için Euler! Her biri kendi yüzyılında yükselen iki anıt, eğer Fermat dört yönü gösteren bir rüzgârgülü idiyse, bütün yönleri gösterir gibi olan Euler’e ne ad vermek gerekiyordu? Yaşadığı dönemde matematik dünyasında olup biten hiçbir şeyi kaçırmamıştı sanki.</p>

  <p>Kesin olan bir şey vardı: Bütün matematikçiler içinde, “doğrulanmış adlandırmalar”ın en eski bulucusudur ve ona borçlu olduğumuz isim listesi çok uzundur: Formüller, teoremler, yöntemler, ölçütler, ilintiler, denklemler...</p>

  <p>Geometride üçgenlerle ilgili Euler dairesi, doğrusu ve noktaları, bir üçgen içine çizilen daireyle ilgili olarak Euler bağıntısı. Sayılar kuramında Euler ölçütü, Euler göstergesi, Euler özdeşliği, Euler önermesi – “o da!” Mekanikte Euler açıları. Analizde, Euler sabit değeri. Mantıkta Euler diyagramı. Diyagramlar kuramında gene Euler bağıntısı. Cebirde 4. dereceden denklem çözümü konusunda Euler yöntemi. Diferansiyel hesapta, diferansiyel denklemler konusunda Euler yöntemi. Başı dönüyordu. Sonuna kadar gidecekti. Normal biçimli doğru Euler denklemi ve değişkenlerin hesabıyla ilgili Euler denklemi (Lagrange’la paylaştığı). Çokgenler, diyagramlar, yüzeyler, diferansiyel değişkenlerle ilgili, Poincare’yle paylaştığı Euler belirtkesi (Euler karakteristiği olarak da bilinir). Diyagramlarla ilgili olarak gene Euler bağıntısı, ve de üçgenler konusundaki Euler bağıntısı. Parçalı türevlere ilişkin ve dizi oluşturan türevlere ilişkin Euler dönüşümü. Ayrıca Euler’in 36 subay problemi. Ve tam sayılarla ilgili bir yığın teorem, iki terimli formülün genelleştirilmesi, bağlantılı diyagramlar. Ayrıca, bir topoloji oluşturan çokgenlerle ilgili teorem. Bu arada bir yığın formül. Adlarla ilgili olanlar.</p>

  <p>Sonra sıfatlar da vardı.</p>

  <p>Eril tekil: Euler çevrimi ve Euler diyagramı.</p>

  <p>Dişil tekil: Birinci tür Euler fonksiyonu ya da beta fonksiyonu ve ikinci tür fonksiyon ya da <i>gamma</i> fonksiyonu. Bağıntısız bir diyagram olan Euler zinciri. Eril çoğul: Euler sayıları’ndan farklı olan, gene onun geliştirdiği Euler kombinatorik sayıları ve karmaşık sayılar sinüs ve kotanjantları için açıklamalar!</p>

  <p>Şunu da belirtmek gerekir ki bunların tümü özgün bir yöntem, yeni bir sonuç, yeni bir anlayış getirmiştir!</p>

  <p>Bu sözcüklerden çoğundan habersizdi o. İçerdikleri anlamları kesinlikle bilmiyordu. Bir değişkenlik, bir zincir, bir diyagram nedir? Bunlarla ilgili yeni buluşlar yapmak ne büyük bir zevkti: Karmaşık sayı, bir üçgeni çeviren çember, cebirsel denklem, iki terimli, çokgen, diferansiyel denklem. Kesin olan matematik dünyasındaki bu gezintinin sözcük dağarcığını zenginleştirmiş olmasıydı.</p>

  <p>Ve bu bilgi ayrıca Mösyö Ruche’ü de yeniden bildik bir alana getiriyordu: Euler, “bağdaşır sayıların kralı.” Kendisinden öncekiler, bunlardan ancak iki ya da üç çift ortaya çıkarabilmişlerdi, oysa onun ulaştığı sayı altmışı geçmişti!</p>

  <p><br /></p>

  <p>Mösyö Ruche, sözlüğün sekiz sayfasının etkisi altında sandalyesinin tekerleklerini OK’nin raflarına doğru döndürdü. 3. Bölüm. Burada Euler Eukleides’in değil, Descartes’ın yanındaydı. Hayır! Mümkün olamaz böyle bir şey! Sandalyenin tekerlekleri kütüphane boyunca dönüyor, dönüyor, dönüyordu. 75 cilt! Matematik konusunda tek bir insan tarafından düşünülüp yazılmış 45 bin sayfa! Leonhard Euler, neredeyse tek başına bir kütüphaneydi.</p>

  <p>Buna bir de dört bin mektuptan oluşan yazışmalarını eklemek gerekiyordu! Ve benim bu konudaki bütün zenginliğim yitirilmiş bir dosttan alınan iki mektup.</p>

  <p><i>Bütün Yapıtları</i> 1983’te ölümünün ikiyüzüncü yılı dolayısıyla yayınlanmıştı. Grosrouvre’un, onun son yayınlarının farkında olup olmadığı gerekirse denetlenebilirdi bu sayede. Mösyö Ruche’ü sıkıntı bastı. Bir gün önce evinin tecavüze uğramasına ve artık bağlandığını söyleyebileceği bir papağanın çalınmasına engel olamamışken şimdi de devasa bir anıtla boğuşması gerekiyordu. Yorgunluk. Neye yarar? Evet, ne anlamı vardı bunun? Grosrouvre’un programını niçin harfi harfine izliyordu? Birden her şey alt üst oldu, her şey anlamsız göründü. Durmak, bu çocukça şeyleri bitirmek. Artık bunlarla uğraşacak yaşta değilim! Son cümle yerinden sıçrattı onu. Tam tersiydi: Artık ancak bunlarla uğraşabilecek yaştaydı!</p>

  <p>Parantez kapatılınca yeniden başlamak gerekiyordu. Nereden başlamak? Yarıda kaldığı sayfanın ortasındaki bir formül sade güzelliğiyle dikkatini çekti:</p>

  <div class="resim"><img alt="" src="../Images/389.jpg" /></div>

  <p>Mösyö Ruche Fransızca okumaya çalıştı formülü: Pİ’nin karesinin altıda biri... farklı tam sayıların karelerinin... terslerinin... toplamına eşittir. “Gördüğün gibi yapabiliyorsun, dedi kendi kendine, bir kerede başarmış olduğundan dolayı gururlanarak; ayrıca bir buluş olarak da nitelendirilirdi bu: Yazılı bir formülü hiç sekmeden kelimelerle dile getirmek.” Yani formülü çözmek ve açıklamak istediği şeyi dile getirmek, n’nin karesi... Tamam! Gideceği yönü bulmuştu. Biraz hava almak Max’a iyi gelecekti.</p>

  <p><br /></p>

  <p>Yukarıda mı, aşağıda mı durmalıydı? Yukarısı Etoile alanı ve ortasında Arc de Triomphe. Aşağısı Concorde alanı. Arada Champs-Élysées. Aşağıda karar kıldılar, daha yakındı. Max ve Mösyö Ruche, Concorde’a vardıklarında “dünyanın en güzel caddesi” ne çıktılar.</p>

  <p>Yıpranmış olduğu görülen muazzam salonuyla Grand Palais hizasına geldiklerinde Mösyö Ruche bu konuyla ilgili olarak gazetelerde okuduklarını anlattı. Saray büyük 1900 Evrensel Sergisi için yapılmıştı. Alan Champs-Élysées’den Seine’e kadar hafif eğimliydi. Toprakla doldurulması gerekmişti. Toprakla doldurmak yerine meşe diktiler. Binlerce meşe dikilmişti.</p>

  <p>Aradan seksen yıl geçti. Grand Palais Seine’e doğru kaymaya başlamıştı. Nedenini aradılar. Ağaçlar kurumuştu. Ağaçlar kurumuştu çünkü bunları nemlendiren Seine ırmağının suyu ulaşamıyordu ağaçlara kadar. Onlara kadar ulaşamıyordu çünkü daha sonra kıyılarda yapılan yollar su geçirmez bir baraj oluşturuyordu. Max, Mösyö Ruche’ün yanında yürüyordu. Gelmişlerdi.</p>

  <p>– Sene 1937, dedi Mösyö Ruche.</p>

  <p>Paris sokakları Halk Cephesi’nin gösterilerinin gürültü patırtısı içindeydi henüz, insanlar gittikleri köylerden, dağlardan, denizlerden, nereye gitmişlerse oradan dönmüyorlardı. Gittikleri yer deniyordu sadece. “Tatil” denmiyordu, zenginlere özgü bir sözcüktü bu, “ücretli izin” deniyordu. Büyülü sözcük, işleri alt üst ediyordu. Eskiden bir patron bir işçiye “sana izin veriyorum” dediğinde onu kapıya koyduğu anlamına gelirdi bu. Oysa şimdi patron sana dinlenmen için yalnızca izin vermek zorunda değil, o izin için üstüne para da vermek zorundaydı!</p>

  <p>Hatırlıyorum, kış boyunca, sokakta, metroda ya da otobüste rastladığım bütün insanlar tuhaftı. Bir yerlere gitmek için ağustos ayını bekliyorlardı.</p>

  <p>1937 yılı başında Büyük Sergi açıldı Seine kıyısında. Eiffel kulesi, Champ-de-Mars, Champs-Élysées parkları, Trocadero Sarayı, Petit Palais, Grand Palais.</p>

  <p>Paris’in neredeyse her tarafında müzeler açılmıştı. Bir anda beş müze! Les Arts et Traditons populaires (Halk sanatları ve gelenekleri müzesi), la Marine (Deniz müzesi), les Monuments français (Fransız anıtları müzesi), ve sık sık gittiğim son ikisi, le musee de l’Homme (İnsanlık Tarihi Müzesi), le musee d’Art Moderne (Modern sanat müzesi).</p>

  <p>Üniversitede ders yılı bitmişti. Bir sabah, kahvaltıda, Grosrouvre büyük bir mesele çıkardı başıma. Deyim yerindeyse zorla sürükledi beni gideceği yere. Oraya vardığımızda, büyük salonun, dairesel olmadığını gösterdi bana. Mösyö Ruche’ün tekerlekli sandalyesi, kendisinin ve Max’in gezintilerinin amacı olan 1937 uluslararası sergisinin atraksiyonlarından biri Palais de la Découverte’in devasa elips biçimli devasa salonunun –tarihi anıt sınıfına giriyordu– mozaikleri üstünde kayıyordu.</p>

  <p>Max, başını yana eğmiş, gün ışığının girdiği kubbe ve camlara bakıyordu. Hemen yer yerde cam vardı zaten, dedi kendi kendine Mösyö Ruche. Bu camları boşuna aradı gözleriyle. Çoğu kapatılmıştı ve yerleri belliydi. Elipsin tam ortasına geldiklerinde Mösyö Ruche sağa, yan merdivene doğru yöneldi.</p>

  <p>Basamakları dörder dörder atladık, Grosrouvre yanıp tutuşuyordu bana göstermek için...</p>

  <p>Mösyö Ruche’ün sandalyesi birinci, devasa merdivenin dibinde, ilk basamakta kaldı.</p>

  <p>Asansör falan yoktu. Felçliler ancak giriş katını ziyaret etmekle yetinmek zorundaydılar! Kirli çamaşır bohçası gibi alelacele tuvaletten geçerek binilebilecek bir yük asansörü vardı.</p>

  <p>Mösyö Ruche istemedi. Max da kesinlikle aynı fikirdeydi.</p>

  <p>Tam geri dönmeye karar vermişti ki bilet almaya giden öğretmenlerini beklerken onları fark eden bir grup lise öğrencisi sandalyeyi kaptı, kaldırdı ve saldırı adımıyla merdiveni tırmandı. Yükselme nedeniyle başı dönen, hiç bu kadar sarsıldığını hatırlamayan Mösyö Ruche kahkahalarla gülüyordu.</p>

  <p>Ziyaretçiler olayı onaylamayan bir tavırla seyrediyorlardı. Max da arkadan koşuyordu. Bu kalabalık Ruche asansörünün en hızlı çıkışının bile sağlayamayacağı kadar kısa bir sürede sahanlıkta buldu kendisini. Hiçbir şeyde zorlanmayan gençler! Matematik öğretmenleriyle gelmiş bir spor okulu öğrencileriydi bu grup. Sandalyenin gittiği yere gidiyorlardı.</p>

  <p>Sandalye tekrar eski uygar görünümünü kazanırken Mösyö Ruche’ün dudaklarından bir kaç cümle çıktı. Bu cümleleri ona uzun ziyaret süresi sırasında Grosrouvre söylemişti. Şu bir gerçek ki insan bir zamanlar bir şeyler yaşadığı yere tekrar gidince hafızası da geri geliyor!</p>

  <p>“Soyutun renksiz sularından fışkıran ilk bilim dalı, deniz dalgalarının köpüklerinden doğmuş Afrodit’in bedeninin örtüsü altına gizlenir. Kübist bir film dekorundan alınmış kubbenin altında π sayısının hesaplanmış 700 ondalık rakamlı bezek kordonu çeviriyor salonu.”</p>

  <p>Amaçlarına ulaşmışlardı! π’nin tapınağı. Genç kuşaklara düşler kurduran ve dünyada bir eşi daha olmayan bir salon. Ve burayı dolduran yetişkinlere bakarak da düşler kurduruyordu bu salon. Yuvarlaktı tabii ki burası!</p>

  <p>Ünlü matematikçilerin adlarının yazılı olduğu bir şerit çepeçevre dolanıyordu salonu. Üstte, ışıklı küre biçiminde bir tonozun altında birçok kez dolanan spiral bir frizde kırmızı ve siyah renkli onlu gruplar halinde π’nin ilk 707 ondalığı görülüyordu.</p>

  <p>Bu sayılardan, rakamlardan çok etkilenen Max, başlangıçtaki 3 rakamına yöneltti bakışını, virgülü atladı ve başladı okumaya: 1415926535, kırmızı bölüm, 8979323846, siyah bölüm, 2643383279, kırmızı bölüm, 502... hızlandı, siyah bölüm, kırmızı bölüm. Birinci tur, başlangıçtaki 3’ün altına gelmişti, siyah bölüm, kırmızı bölüm. Ondalık koşucusu! Daha da hızlandı, kırmızı, siyah, rulet gibi. Kapkara gözleri kırmızı bir top gibi rakamdan rakama atlıyordu, dolu! Boş! Gözleri yaşarmıştı, Nofutur neredeydi şu anda? Siyah, kırmızı, tüylerinin ucu gibi kırmızı. Max kendi çevresinde git gide daha hızlı dönüyordu, başı da dönüyordu, hayatında hiç bu kadar rakam tüketmemişti. Dördüncü tur, Nofutur’un kayboluşunun dördüncü günü. Çekip gidecekti! Kafası kazana dönmüştü, son rakamı rüzgâr gibi, hiç duramadan geçti. 707’ncide niçin duracaktı? Devam, bitmez tükenmez rakam çemberine devam etmek! Nihayet, gözlerini, hâlâ π’nin ondalıklarının dans ettiği frizden ayırıp durmayı başarınca sıkı sıkı yapıştı Mösyö Ruche’ün sandalyesine. Salon dans ediyor, zemin sallanıyordu. Ayaklarının altında meşeler mi hareket etmeye başlamıştı?</p>

  <p><br /></p>

  <p>Sessizlik hâkim oldu. Konuşmacı-sunucu girdi içeri. Hem ciddi hem muzip bir görünümü vardı. Hemen başladı:</p>

  <p>– Düzlemde, doğru, iki nokta arasındaki en kısa mesafedir. Kendinizi aylak ve boş hissediyorsanız ve güzergâhı, dairesel yoldan tamamlamak istiyorsanız, uzayacaktır yol. Ne kadar? π / 2 kere uzayacaktır!</p>

  <div class="resim"><img alt="" src="../Images/392.jpg" /></div>

  <p>– Babil, Ahmes, Mısırlı, Archimedes, Archimedes, Archimedes, Aryabhatta, Hintli, Zu Çongşi, Çinli... uzun hikâye rt’nin hikâyesi.</p>

  <p>Max bir türlü dikkatini toplayamıyordu.</p>

  <p>– Semerkand’da el-Kâşi, 14 ondalık, Ludolph van Ceulen, mezar taşına yazdırdığı 35 ondalık.</p>

  <p>Sayısız kâğıt pano kullanmıştı. Sunucu kaldığı yeri şaşırdı. Bu bir işaret oldu. Max düşüncelerinden sıyrıldı. Mösyö Ruche gevşedi.</p>

  <p>– Şimdi formüller dönemine giriyoruz, dedi, kaldığı yeri bulan sunucu. François Viète çok şaşırtıcı bir formül buldu. Tek bir sayı, 2 sayısını devreyi sokuyordu! Onun mekanizması kareköklerin yan yana gelmesine dayanıyordu. Bu, ilk sonsuz formül olmuştur:</p>

  <p>Ağır ağır yazdı panoya:</p>

  <div class="resim"><img alt="" src="../Images/393.jpg" /></div>

  <p>– Görüyorsunuz, her şey, zorunlu olarak gittikçe büyüyen paydalar üstünde dönüyor, aksi takdirde sonuç sonsuz olurdu.</p>

  <p>Sonra, π sayısının hesaplanması, Manş’ı geçecektir, diye devam etti. XVII. yüzyıl boyunca İngiltere’ye özgü bir uzmanlık alanı olacaktır. Önerilen çeşitli formüller sonsuz ama kök içermeyen ifadeleri, toplamları, sonuçları, bölümleri ortaya koyacaktır. Bu tip ifadeyi ilk ortaya koyan John Wallis olmuştur.</p>

  <p>“İşte gene şifre çözme uzmanı!” dedi kendi kendine Mösyö Ruche.</p>

  <p>Sunucu formülü yazarken bir yandan da orada bulunanlar için çözdü:</p>

  <p>– Pay’da, yinelenen çift tamsayılar: iki kere iki, kere dört kere dört, kere altı kere altı vb. Payda’da yinelenen tek sayılar: Üç kere üç, kere beş kere beş, kere yedi kere yedi, kere v.b.</p>

  <p>– Kekeliyor sanki, dedi Max Mösyö Ruche’ün kulağına eğilerek. İlk sağır-dilsiz okulunu açanın Wallis olduğunu bilseydi..!</p>

  <div class="resim"><img alt="" src="../Images/393_2.jpg" /></div>

  <p>Gerçekten de formül kekeliyordu sanki.</p>

  <p>– Sonra, diye devam etti sunucu, Fransız Bilimler Akademisinin dengi Royal Society’nin ilk başkanı William Brouncker geldi. Bizim genellikle kullandıklarımızdan farklı bir kesiri, <i>zincirleme kesir</i>’i buldu. Payı bir kesire eklenen bir tam sayıdan oluşur... ve bu kesirin de paydası bir tam sayı ve önceki kesirlerle aynı biçimde oluşmuş bir kesirden oluşur ve böyle devam eder zincir. Bu tanımlama Leonhard Euler’indir. Burada formül tek sayıların karelerini ortaya koyar.</p>

  <p>Tahtaya yazmaya başladı, formülü yazarken ilerledikçe eğilmek zorunda kalıyordu.</p>

  <div class="resim"><img alt="" src="../Images/394.jpg" /></div>

  <p>– Batıyor! diye bağırdı birisi. <i>Titanic.</i></p>

  <p>Spor okulu gurubundan bir öğrenci, Mösyö Ruche’ün sandalyesini yukarı çıkaranlardan biri bağırdı:</p>

  <p>– Dalmamız gerekecek çocuklar, formülü yazmak için!</p>

  <p>– Haydi Henry. Dal!</p>

  <p>Henry derin bir nefes aldı. Bütün öğrenciler Henry’nin göğsünün yavaş yavaş şişmesini dikkatle incelediler. Nefes almayı bilince ayaklarını iyice yere yapıştırdı.</p>

  <p>– Hop!</p>

  <p>Delikanlı hiç acele etmeden, akıcı ve güçlü bir ritimle başladı. Çocuklar antrenmanlıydı.</p>

  <p>– Bir artı bir bölü iki artı üç kare bölü iki artı beş kare bölü iki artı yedi kare bölü iki artı dokuz kare...</p>

  <p>Yirmi yediye geldi! Rekor. Mösyö Ruche solunumölçerde 5 yapacağını sandı, Grosrouvre’un biraz altında ama olsun!</p>

  <p>Sunucu çatı katındaki odasına döner dökmez, nereye kadar inebileceğini görebilmek amacıyla deneme yapmaya karar verdi. Palais de la Decouverte’in müdürünü sunucuları sınmak amacıyla bu alıştırmadan yararlanırken hayal etti. Belirli bir tek tam sayıya ulaşamayanlar duvar ilanıyla herkese duyuracaklardı!</p>

  <p>Sonra tekrar π’ye döndü.</p>

  <p>– Arkadan James Gregory, Isaac Newton ve John Machin geldi, dedi. Newton arkadaşlarından birine yazdığı mektupta şöyle demişti: “Şu günlerde yapacak başka işim olmadığından pi’nin 16 ondalığını hesapladım”! John Machin ilk yüz ondalığa ulaşan isimdir. Tekrar kıtaya geçelim.</p>

  <p>XVII. yüzyıl sonundayız. Gottfried W. Leibniz de gene bir tek sayılar dizisi ortaya çıkaran sonsuz bir toplam elde etti:</p>

  <div class="resim"><img alt="" src="../Images/395.jpg" /></div>

  <p>“Bu formüllerin hepsi çok “güzel” olmakla birlikte, ondalıkların üretimi açısından da çok etkili olmadıklarından çok “doğru” değildir. Bazıları çok yavaş, kaplumbağa gibi ilerlerken, bazıları çok çok hızlı ilerliyor. Bu alanda matematikçiler tavşanları tercih ediyorlar. Sonra Leonhard Euler’e geliniyor, h’la yazılan Leonhard.</p>

  <p>Mösyö Ruche mırıldandı: “Farklı tam sayıların terslerinin karelerinin toplamı.”</p>

  <p>Kâğıt panoda, formül, OK’nde defterine yazdığı formülden farklıydı.</p>

  <div class="resim"><img alt="" src="../Images/395_2.jpg" /></div>

  <p>– Bazılarının yüzlerini buruşturduğunu görüyorum, dedi sunucu, Mösyö Ruche’ün kuşkucu havasını fark edince. Mutlaka eşitlikten sonraki işaret yüzünden değil mi, bizim “S”nin eşdeğeri olan büyük Yunan maiskülü <i>sigma</i>’sı? Bu imleme yoğunlaştırılmış bir ifade olanağı sağlar, özellikle sonsuz bir toplamı gösterme konusunda çok ekonomik bir yöntem sunar:</p>

  <div class="resim"><img alt="" src="../Images/395_3.jpg" /></div>

  <p>Bu şöyle okunur: “n’nin toplamı eşittir 1’ den sonsuza kadar.” Evet, sigmanın üstündeki yatık küçük sekiz n sayısının uzandığı sonsuzu gösterir. Biraz önce sözünü ettiğimiz John Wallis tarafından bulunmuştur.</p>

  <p>Max ve Mösyö Ruche bakıştılar.</p>

  <p>– Ondalıklar yarışı başladı. Tam bir rekorlar borsasıdır bu. 127, sonra 140. “Ondalık avcıları” adı takılan profesyonel hesapçılar birbirleriyle mücadeleye girerler. Bazıları adeta gerçek birer sirk cambazıdır. 1844’te 200’üncü ondalığa ulaşılır. Bir çırpıda 440’ncıya geçilir. Uzun süre yakalanamayacağına inanan rekortmen William Rutherford deliksiz bir uykuya dalmıştır. Pat! İki yıl sonra, yıl 1874, başka bir William geçer onu, William Shanks 707 ondalığa ulaşır! Bir kahraman gibi coşkuyla karşılanır; hak etmiştir bunu. Hayatının yirmi beş yılını bu 707 ondalığı tek tek hesaplamakla geçirmiştir!</p>

  <p>Mösyö Ruche bir çırpıda böyle bir yaşamı hayal etti. Yirmi yıl boyunca, her sabah masasına otururken “Evet, nerede kalmıştım?” demek. İçi bulandı.</p>

  <p>William Shanks’ın ondalıkları kubbenin frizinde yer almıştı. Grosrouvre 1937 temmuzunun o sabahında onu Palais de la Decouverte’e sürüklerken bunları göstermek istemişti!</p>

  <p>Konuşmacı-sunucu devam etti:</p>

  <p>– Shanks rekoru yetmiş bir yıl elinde tuttu. 1947’de savaş henüz bitmişti ki Ferguson adlı biri, yeni bir hesaplamayla yeni bir buluş yaptı...</p>

  <p>Cümlesini yarıda keserek, kimsenin gözüne çarpmamış olan uzun bir cetvel aldı eline ve bir eskrimci gibi öne atılarak, dördüncü sıradaki, PONCELET’den önceki POISSON’un iki “S”inin hemen üstündeki “9”a dokundu. Sonra topluluğa dönerek, devam etti:</p>

  <p>“528’inci ondalığın yanlış olduğunu buldu!</p>

  <p>Ürken topluluk hep bir ağızdan “Ah!...” diye bağırmaktan alamadı kendini. Bu sesler yankılanınca daha da korkunç oldu.</p>

  <p>“Lanet olsun!” dedi Mösyö Ruche. Ağzı kulaklarına varıyordu. Grosrouvre sabahları yanlış rakamların karşısında kendinden geçmiş. İnsanın sokuşturulan sahte bir Rernbrandt’ın önünde ağzının sularının akması gibi bir şey. Uzun zamandan beri almış olduğu en iyi haberdi bu. Mösyö Ruche intikam almış gibi hissediyordu kendisini. Müthiş bir gülme krizi tuttu.</p>

  <p>Herkes bunun bir tür baskıdan kurtulma olduğunu düşündü. Ya Grosrouvre’un bunu hiç öğrenememiş olmasına ne demeli! Hata haberi öğrenildiğinde, neredeydi? Amazon’da, cangılda sivrisinekler arasında kauçuk çıkarmak için kauçuk ağaçları kesiyor ve canı çıkıyordu. pi sayısın 528’inci ondalığının yanlış olduğunu ona o sırada söylemiş olsalar, bahse girerim hiç aldırış etmezdi.</p>

  <p>Toplantının başından beri tek kelime etmeyen spor okulu öğrencilerinin refakatçi hocası işitmeleri için sesini yükseltti.</p>

  <p>– Ama 528’nci yanlışsa, daha sonrakiler de yanlıştır!</p>

  <p>– Tabii, diye onayladı soğukkanlı bir tavırla sunucu.</p>

  <p>– O zaman, buraya yazılmış olan son 180 ondalık da yanlış! dedi öğretmen.</p>

  <p>Bütün gözler sunucuya çevrilmişti.</p>

  <p>– Öyleydi! 1949 yılından beri değil artık. Palais de la Decouverte yönetimi bu 9’dan sonraki (tekrar cetvelle dokundu) yanlış ondalıkları sildirdi. Burada gördüklerinizin hepsi kesinlikle doğrudur!</p>

  <p>Herkes rakamları daha yakından incelemek ve değişikliğin izlerini fark etmek için bir adım ileri attı. Ne renkler, ne harflerin biçimi, ne aralıklar... olup bitenleri gösteren hiçbir belirti yoktu. Frizin yaşamış olduğu dram belli olmuyordu.</p>

  <p>Bilgili bir profesyonel olan sunucu, topluluğa hiç vakit bırakmadan tekrar başladı:</p>

  <p>– Gene bu 49 yılında binler duvarı yıkıldı. Sonra nöbeti makineler devraldı: pi sayısının ondalıklarını artık uygun biçimde programlanmış makineler bulacaktır. 58’de 10 000, 61’de 100 000, 73’te milyon, 83’te 10 milyon, 87’de 100 milyon, 89’da milyar rakamına ulaşılır!</p>

  <p>Rakamlarla büyülenen spor okulu öğrencileri bu rekorlar yarışını nefes nefese izliyorlardı. Spordu işte bu!</p>

  <p>Toplantı bitmişti.</p>

  <p>“Ayrılmadan önce bir-iki küçük şey. π sayısının yalnızca matematiğin içinde bulunduğunu sanmamak gerekir. Fizik hatta kozmolojik olgular içinde de rastlanır bunlara.</p>

  <p>Ondalıklar spiralini kaplayan ışıklı küresel tonozu işaret etti. Bir düğmeye bastı, tonoz karanlıkta kayboldu.</p>

  <p>– Bazı gökbilimciler π’nin gökte bulunduğunu iddia ediyorlar. Eğer gökyüzündeki her yıldız, iki koordinatı, yüksekliği ve yükselimiyle belli olup, tam sayılarla ifade ediliyorsa, bu iki sayının aralarında asal sayılar olma olasılığı vardır, yani bunların hiçbir ortak böleni yoktur ve bu olasılık 6 / 2π’dir.</p>

  <p>Küresel tonoz tekrar aydınlandı.</p>

  <p>– Ve yeryüzünde, diye devam etti sunucu, π sayısı büyük tembel ırmaklara bağlıdır. Menderesler ve kıvrımlar yaparak ırmaklara. Irmağın kaynağı ve ağzı arasındaki kuş bakışı mesafe ve bu menderesler ve kıvrımlarıyla gerçek uzunluğu karşılaştırılırsa bağıntının 3,14’e yakın olduğu görülür. Engebe ne kadar az olursa, bu bağıntı π’ye o kadar yakındır. Amazon ırmağı bu bağlamda en iyi örneği oluşturur.</p>

  <p>Mösyö Ruche Max’ın çok ciddi bir tavırla mırıldandığını duydu:</p>

  <p>– Havada π, suda π.</p>

  <p>– Salondan çıkarken kapının üstündeki formüle bakmayı unutmayın. Leonhard Euler’in formülüdür bu. Tüm matematiğin en güzel formülüdür kesinlikle.</p>

  <p>Salondan çıkan herkes kafasını kaldırıp formülü okudu:</p>

  <table align="center" class="tablo3">
    <tr>
      <td>
        <p class="tablo_yazi" style="text-align: center;">e<sup>iπ</sup> = - 1</p>
      </td>
    </tr>
  </table>

  <p>Mösyö Ruche boynunu kısmış formülü inceliyordu. Kısa olmasına kısaydı. Hay Allah, ama niçin güzeldi? Yalnızca güzel değil, çok güzeldi, niçin?</p>

  <p>Mösyö Ruche incelemeye aldı formülü. Hepsi bildikti onun için. Biri dışında.</p>

  <p>π vardı, bu mekânda bundan daha normal bir şey olamazdı, özendiren kuvvet. Sonra, Recorde’un “=” işareti, parkinglerin “- l”i, Leonhard Euler’in doğrulanmış adlandırmalar listesinde unuttuğu... sanal “i”si.</p>

  <p>Ve de <i>e</i>. Daha önce hiç görülmemiş olan. Formülü böylesine güzelleştiren o muydu? Kendisi gibi, boynunu kısmış, Roma’daki Sistine kilisesinin tavanlarını seyreden turistler gibi formüle bakan Max’a sordu:</p>

  <p>– Çok güzel mi sence?</p>

  <p>– Güzellik, biliyorsunuz ki Mösyö Ruche... Küçücük kara gözleri olan kızıl saçlı biri, güzel midir değil midir? Cevap vermenizi istemiyorum.</p>

  <p><br /></p>

  <p>– Thales gibiyiz, Mösyö Ruche, gökyüzüne bakıyoruz!</p>

  <p>π’nin ininden çıkmış üç dikey şeytan dikiliyordu önlerinde: Jonathan, Léa ve Perrette.</p>

  <p>– Beş dakikadır buradayız. Bu formüle, bizi fark edemeyecek kadar dalmanız gerekiyor muydu, dedi Perrette.</p>

  <p>Ansızın yakalanmaktan hoşlanmayan Mösyö Ruche şöyle bir soru sormaktan daha iyi bir çare bulamadı:</p>

  <p>– <i>e</i>’nin ne olduğunu biliyor musunuz?</p>

  <p>– Evet, biliyoruz, dediler J-ve-L ikisi birlikte.</p>

  <p>Spor okulu öğrencileri konferans biter bitmez salonu kaçarcasına terk ettiklerinden, sandalyeyi aşağı indiremezlerdi artık. Hiç önemli değildi, şimdi bütün ailesi yanındaydı Mösyö Ruch’ün. Bir yanında iriyarı Jonathan ve ufak tefek Max, bir yanında her ikisi de ince ve güçlü Perrette ve Léa. Dörtlü sandalyeyi kaptı ve Mösyö Ruche devasa merdivenin başında havada buldu kendini.</p>

  <p>İnişte kendileriyle karşılaşanlar yaşlı sakatın ayaklarındaki mavi potinleri hayranlıkla seyrettiler. Muzaffer bir iniş oldu bu. <i>Mille et Une Feuilles</i>’ün rafları dibinde düştüğünden beri böyle bir şenlik sunulmamıştı ona. Kalkanının üstünde, adamları tarafından taşınan Clovis! Mösyö Ruche heyecanını belli etmemek için ilgisiz, kayıtsız bir ifade veriyordu yüzüne. Birden Perrette’in, hafta içinde vakit öğle sonrasıyken orada olduğunu fark etti!</p>

  <p>– Perrette, dükkânı kapadınız mı?</p>

  <p>– Evet, Mösyö Ruche. Sizin önerdiğiniz gibi, kepengi indirdim ve şöyle bir yazı aslım.</p>

  <p class="ortali3"><i>Kitapçı merdivendedir</i></p>

  <p>Sandalyeyi elips biçimindeki devasa salonun –tarihi anıt sınıfına giriyordu– mozaiklerine bıraktılar.</p>

  <p>Aslında iddialı konuşmuşlardı. Tek başlarına ne J, ne L, ne de J-ve-L birlikte <i>e</i> konusunda, bunun eksponansiyel’in ilk harfi olduğu dışında bir şey bildikleri yoktu.</p>

  <p class="ortali3">e’nin hikâyesi</p>

  <p>Bir soru soruluyordu: “<i>e</i> nedir?” Cevap basitliğiyle şaşırttı onları. <i>e</i> bir sayıdır! Basit. 1, 2, ya da 11 gibi. Ve 11 gibi ama 1 ve 2’den farklı olarak değeri ondalık ifadede tam olarak gösterilemez. Léa’nın açıklaması şöyleydi: “Uzayıp giden ve üstelik de biraz gelişigüzel uzayan bir sayı.” Léa basit bir şekilde şunu anlatmak istiyordu: <i>e</i>’nin ondalıkları yalnızca sonsuz sayıda değildi, bunlar üstelik hiçbir biçimde düzenli de değillerdi yani hesaplanmadan bilinmeleri mümkün değildi.</p>

  <p class="ortali3">e = 2,718 281 828 ...</p>

  <p>Burada duracaklardı. Ama bu kadarı bir hikâye oluşturmuyordu. Mösyö Ruche’ün karşısına çıkıp şöyle diyebilirler miydi: <i>e</i>’ye gelince, evet, yani?</p>

  <p>Böyle bir ayıbı yaşamamak için çalışmaya razıydılar. İşi bölüştüler aralarında. Yani önce her şeyi Léa üstlendi ve Jonathan hiçbir şey yapmadı.</p>

  <p>– <i>e</i>’nin bütün önemi, bence, diye başladı Léa. Dinle, bir kurgu bu, tabii ki. Tut ki, bize Manaus’a kadar bir yolculuk yapma olanağı verecek kadar para biriktirdin. Bu para P olsun. Bu parayı bir bankaya yatırdın. Şans işte, banka sana göz kamaştırıcı bir faiz teklif etti: %100! Gülme, görülmemiş bir şey değil. Yoksullar arasında değil tabii, varlıklı insanlar arasında. Düş!</p>

  <p>Hesap! Bir yıl sonunda eline geçecek miktar P+P=2P olurdu. Paranı iki katına çıkarırdın. Faizleri yıl sonunda alacağına altı ay sonunda alsaydın ve elindeki parayı tekrar faize verseydin bir yıl sonunda eline geçecek miktar P(l+1/2)<sup>2</sup> olurdu. Hesap! Paran iki katının fazlası olurdu: 2,25P olurdu elindeki paranın miktarı.</p>

  <p>Faizlerini altı ayda bir alacağına üç ayda bir alsaydın ve eline geçen parayı tekrar faize verseydin yıl sonunda eline geçecek paranın miktarı P(l+1/4)<sup>4</sup> olurdu. Hesap! Daha fazla olurdun: 2, 441P. Faizlerini her ayın sonunda alsaydın ve elindeki parayı tekrar faize verseydin kazancın P(l+1/12)<sup>12</sup> olurdu. Hesap! 2,5996. Daha fazla! Sonra günlük: P(l+1/365)365. Daha fazla! Saniyelik, daha fazla! Ve sonra hiçlik, “sürekli”. Yapamazsın artık, uçarsın, süzülürsün, Bizans bu, dersin kendi kendine, biriktirdiğin para birikiyor, dört kat artıyor, on kat artıyor, yüz kat artıyor, bin kat, milyon kat, milyar kat, kazandıklarının yarısını verdiğin kız kardeşini düşünüyorsun, hiç umurunda bile değil, çünkü anında iki katı kazanacaksın. İn aşağı zavallı Jon! Düşlerin yıkılıyor. Birleşik faizini boşuna bozuyorsun, sonunda birikmiş paranın üç katı bile geçmiyor eline, 2,9 katı bile, 2,8 katını bile alamıyorsun, 2,75’ini bile hatta 2,72’sini...</p>

  <p>Eline geçen miktar yalnızca 2,718281828! Zavallı Jon, bu kadar zenginliğin arkasından, işte, başladığın noktadan sonra <i>e</i> kere daha yoksulsun! Bak!</p>

  <p>Bozuk para attı ona, Jonathan düş kırıklığını yeniden yaşayarak yere düşmesini seyretti paranın.</p>

  <p>“Pöh, bu bizim Manaus’a gitmemizi engelleyemeyecektir.”</p>

  <p>– Senin <i>e</i> hikâyen, bankacıların iflas etmemek için buldukları iğrenç bir oyun! <i>e</i> değil ce-e!</p>

  <p>– Sapla samanı birbirine karıştırma! Eksponansiyel fonksiyon her şeye rağmen kendi çapında bir harikadır. Yıldızların hareketinde bulduğumuz Apollonios koniklerini hatırlıyorsun değil mi? Bir ölçüde aynı şey işte: Eksponansiyel her yerde biraz bulunur. Doğada ve toplumda. Bir bitkinin gelişmesi, bir salgın hastalığın yayılması, bir halkın, radyoaktivitenin gelişmesi vb. Şimdi sana aranan cümleyi söylüyorum: “Gelişme derecesiyle gelişme durumu orantılı olduğunda eksponansiyel fark edilir.”</p>

  <p>– Ne kadar zenginsen, o kadar çok para kazanırsın! Ne kadar hastaysan o kadar çok hastalık kaparsın!..</p>

  <p>– Daha beter! Yalnızca ne kadar zenginsen, o kadar çok para kazanırsın değil, o kadar çabuk çok para kazanırsın. Nasıl anlatmalı sana? Gelişmekte olan bir olgu karşısındasın, tanıdığım kadarıyla meraklı bir insansın sen, olgunun nasıl geliştiğiyle ilgileneceksin. Örneğin... Bundan kaçmak mümkün değildir, gene en iyi matematikle anlatılır sana bu. Eğer senin olgun bir doğru gibi büyüyorsa, “2x” doğrusu sözgelimi, büyümesi çizgisel’dir. Türevi için Fermat ve diğerlerine bak...</p>

  <p>– Türevi 2’ye eşittir!</p>

  <p>– Dolayısıyla büyümesi süreklidir! Buna karşılık, senin olgun, eğer parabol gibi büyürse: “x<sup>2</sup>”, büyümesi...</p>

  <p>– 2x olan.</p>

  <p>– Büyümesi de gittikçe artar! Ama büyümesinin büyümesi, izliyor musun beni, sürekli olması dışında, 2’ye de eşittir.</p>

  <p>Jonathan’ın bakışları karşısında Léa sertçe müdahale etti:</p>

  <p>“Cesaretini yitirmek yok, Jon, ben izliyorum, sen devam ediyorsun.</p>

  <p>– Hayır, hayır! Ben, Epiphanos, sen Hypatia! Ben senin kadar yetenekli değilim.</p>

  <p>– Yakıldı sonunda.</p>

  <p>– Tabii.</p>

  <p>– Bir odun yığınının üstünde yakılmaktansa matematikte zayıf olmayı tercih ederim ben.</p>

  <p>– Her şeyi böyle abartırsın sen! <i>e</i>’nin hikâyesi, devamı ve sonu. Şimdi, senin olgun “e<sup>x</sup>” gibi büyüyorsa eğer, bu durumda yalnızca büyümesi büyümez, yalıca büyümesinin büyümesi büyümez! Üstüne üstlük büyümesinin büyümesinin büyümesi de büyür! Ve bu böyle devam eder... Niçin?</p>

  <p>Jonathan nedenini sormadı. Léa aldırmadı. Bir soru sormuştu o, cevabını verecekti.</p>

  <p>– Çünkü e<sup>x</sup>’in türevi e<sup>x</sup>’tir. Bütünüyle istisnai bir durumdur bu. Yalnızca burada görülür. Türevle eşitlik durumu bir tek burada görülür.</p>

  <p>Léa dondu kaldı ve hoparlörden konuşur gibi,</p>

  <p>“Dikkat, dikkat, eksponansiyel işlev bir istisnadır. Türevle eşitlik durumu yalnızca onda görülür!” dedi.</p>

  <p>– Sahi hoparlör ne oldu? Uzun zamandır yok ortada.</p>

  <p>– Uzun zamandır işitilmedi demek istiyorsun. Gelen son haberlere göre zarı yanmış.</p>

  <p>– Zarsız bir hoparlör, dedi Jonathan, ses telleri olmayan bir gırtlak, kulak zarı olmayan bir kulak, göz bebekleri olmayan gözler... ve şekilsiz açıklamalar.</p>

  <p>Mesaj açıktı. Léa bir şekil çizmek zorunda kaldı. Hemen şişiriverdi.</p>

  <p>Lisede, C113 salonunda, konuştukları matematik öğretmeni e’nin logaritma’ya bağlı olduğunu hatırlamamalarına şaşırdı. İki gerçek sahte deha sırıttılar. Pek uzun değil ama! İki gerçek sahte ikiz anında çözdüler işi. J-ve-L için utançtı bu. Böyle bir hakaretten sonra, “logaritmada şampiyon” olmadan C113’e adım atamazlardı. İşi paylaştılar. Yani önce, her şeyi Jonathan üstlendi ve Léa hiçbir iş yapmadı.</p>

  <p>Jonathan bir kitaptan şunları okudu:</p>

  <p>“a, b ve c üç sayı iseler ve a<sup>b</sup>= c ise, b, c’nin a tabanındaki logaritmasıdır:</p>

  <p class="ortali4">a<sup>b</sup>&nbsp;c ˂=˃ b=&nbsp;log<sub>a</sub>&nbsp;c</p>

  <p>10<sup>2</sup> = 100 olduğuna göre 100’ün 10 tabanlı logaritması 2 dir:</p>

  <p>log<sub>10</sub> 100 = 2.</p>

  <p>10<sup>3</sup> =1000 olduğuna göre 1000’in 10 tabanlı logaritması 3’tür:</p>

  <p>log<sub>10</sub> 1000 = 3.</p>

  <p>Vb.</p>

  <p>Örneğin 2 tabanında, 8’in 2 tabanlı logaritması 3’tür: 2<sup>3</sup>= 8 olduğuna göre log<sub>2</sub> = 3 olur.</p>

  <p>Dolayısıyla sayı kadar taban olması mümkündür. Aslında, o kadar değildir. 1 ve negatif sayılar logaritma tabanı olarak alınmazlar.”</p>

  <p><br /></p>

  <p>– Niçin bütün sayılar alınamaz? diye sordu Léa.</p>

  <p>– On saniye öncesine kadar tek bir logaritma yoktu, oysa şimdi bütün sayılarla bir logaritma istiyorsun!</p>

  <p>– Sadece bir tek logaritmanız eksik ve her taraf ıssız sanki!</p>

  <p>– Kendi kendini geliştirmen gerekiyor. Yüksek sesle ilan ediyorum bunu:</p>

  <p><br /></p>

  <p>Negatif tabanlı ya da 1’e eşit logaritma yoktur!</p>

  <p><br /></p>

  <p>– Gene de epeycesi kalıyor bize. Bütün logaritmaların bir ortak noktası vardır, bildiriyorum:</p>

  <p class="ortali4">log<sup>a</sup> 1 = 0</p>

  <p>– Ya <i>e</i>? diye sordu Léa</p>

  <p>– Yaklaşıyoruz!</p>

  <p>– İşte, cuk oturan bir laf!</p>

  <p>– e, 1’den daha büyük olduğundan, şunu hatırlatayım ki ...</p>

  <p>– 2,718 281 828...</p>

  <p>– Dolayısıyla e tabanlı bir logaritma vardır. Buna büyük logaritma denir ve büyük “1” ile yazılır:</p>

  <p class="ortali3">Log</p>

  <p>– Buna doğal logaritma ya da logaritmaların bulucusu Napier’nin adından alınarak Neper logaritması denir.</p>

  <p>Burada bırakabilirlerdi, yorulmuşlardı. Ama, kinci olduklarından logaritma konusunun sonuna kadar gideceklerdi. Hemen OK’ne koştular, 3. Bölüm’ün N harfine saldırdılar. Claude Mydorge ve Isaac Newton’un arasına sıkışmış Napier’nin <i>Mirifici Logarithmorum</i> adlı yapıtını çıkardılar. Pek keyifli başlayamıyorlardı, yalnızca alt başlığın okunması bile yorgun düşürdü onları. <i>Mirifici Logarithmorum canonis descriptio, ejusque usus, in utraque Trigonometria, ut etiam in omni Logistica Mathematica amplissimi, facillimi et expedissimi explicatio, de Johanne Neper; Barone Merchistonii.</i></p>

  <p>Bereket çevirisi geliyordu arkadan: “Trigonometrilerde ve bütün matematik hesaplarda şahane logaritma kuralları ve uygulamalarının tanımı. En geniş, en kolay ve karmaşıklıklardan en fazla arınmış açıklamalarla. Edinburgh’da, kitapçı André Hart atölyesinde hazırlanmıştır, 1614.”</p>

  <p>56 sayfa boyunca sunuşlar, tanımlamalar ve açıklamalar. Sonra sonu gelmeyen tablolar, tablolar... Sayısal rehber gibi bir şey. Bundan daha iticisi olamazdı. En iyi arkadaşa hediye edilebilir, diye düşündü Léa.</p>

  <p>Ünlü “logaritma cetvelleri”!</p>

  <p>Bunların yardımı olmadan hiçbir tutarlı hesap yapılamamıştır ve işte şimdi de antikacı dükkânına atmışlar. Matematikte bile eskiyor birtakım şeyler!</p>

  <p>Napier’nin sözünü ettiği bu “şahane kurallar” neydi peki? Aldatıcı bir reklam mı? Logaritmaların bütün güzelliği ve bütün etkinliği tek bir cümlede yatıyordu: <i>“Bir çarpımın logaritması logaritmaların toplamıdır.”</i></p>

  <p class="ortali4">Log <i>xy</i> = log <i>x</i> + log <i>y</i></p>

  <p>Jonathan Habibi’nin aksanıyla konuştu: “Çarpma mı istiyorsun? Sana bir toplama yapıyorum!” Sonra birden France Culture’ün konuşmacısı oldu. “Toplamanın mekanizmaları, herkesin bildiği gibi, bir çarpma işlemininkilere göre daha basit olduğundan kazanç açıktır. Logaritma hızı düşürerek gücü artıran bir unsur gibidir.”</p>

  <p>Devam ediyordu: Bir bölme yapmak için, bir çıkarma yapmak yeterlidir:</p>

  <p class="ortali4">log <i>x</i> / <i>y</i> = log <i>x</i> - log <i>y</i></p>

  <p>Bir kuvvetin yükseltilmesi için bir çarpma yapmak yeterlidir:</p>

  <p class="ortali4">log <i>x</i><sup><i>n</i></sup> = <i>n</i> log <i>x</i>.</p>

  <p>Ve en güzeli de kök alma! Bir sayının kökünü almak için bir bölme yapmak yeterlidir. Örneğin karekök için 2’ye bölmek yeterlidir!</p>

  <div class="resim"><img alt="" src="../Images/405.jpg" /></div>

  <p>– 1789’un on yedinci kökünü mü istiyorsun: <img alt="" src="../Images/405_2.jpg" /> Log 1789 bölü 17. Sonra logaritma cetvelinde logaritması olan sayıyı ararsın. Bu sayı 1789’un on yedinci köküdür! Yapılacak iş budur işte madam!</p>

  <p>John Napier’in 1614’te yayımladığı şey aldatmaca değilmiş!</p>

  <p>Léa düşünceliydi.</p>

  <p>Müthiş bir devrim olması gerekir bunun yahu! On yedinci kök, aman Allahım! Karekök için bile! Günlerce uğraşmak gerekirdi. Oysa logaritma cetveliyle bir dakika. Hayal etmek bile mümkün değildir. Bugün hesap makineleri işi bitiriyor.</p>

  <p>– Thales’in fellahı!</p>

  <p>– Ne diyorsun sen?</p>

  <p>– Bir şey demiyorum, tekrar ediyorum.</p>

  <p>Ağzından kaçmıştı. Ellerinde olmadan boş tüneğe baktılar. Léa yarinden kalktı. O tarafa gitti. Su değiştirilmişti, yemlik taze tohumlarla doluydu, Nofutur her an gelebilirdi sanki. Doğrusunu söylemek gerekirse, onu bir daha görebileceklerini sanmıyorlardı. Güpegündüz eve girip, Nofutur’u uyutmak ve hiç kimseye fark ettirmeden götürmek... bunu yalnız gerçek profesyoneller başarabilirdi.</p>

  <p>Bitpazarındaki bu adamlar, aradan altı ay geçtikten sonra bile, onu aramayı sürdürmüşler ve gelip almışlarsa Nofutur müthiş değerli bir varlıktı, diye düşündüler. Sıradan bir papağan olmadığı kesindi. Bu konuyla ilgili olarak çok fazla şey bilmemelerine rağmen J-ve-L, Nofutur’un pek öyle sıradan şeyler yapmadığı görüşünü kabul ettiler. “Bir sirk papağanıdır belki de. Ha iyi fikir, bunu ötekilere de söylemeli ve bu yönde bir araştırma yapmalı. Her yıl, kaplanlar, boa yılanları ve sırtlanlar kaçıyor sirklerden. Bir papağan niçin kaçmış olmasın? İyi giyimli bu iki adam bilgin papağanlarını bulmak isteyen sirk görevlileriydi belki de. Ve kesinlikle hayvan kaçakçıları değillerdi. İşte bütün varsayımları düşünmemek budur,” dedi sonunda Jonathan.</p>

  <p><br /></p>

  <p>Yeni bilgilerle güçlenen J-ve-L gururlu ve soylu bir tavır içinde Mösyö Ruche’ün yanına gittiler. Garaj-odada, Montmartre’dan motor yağı kokusu yükseliyordu. Mösyö Ruçhe tavanlıklı karyolasına uzanmıştı, onlara kulak verdi:</p>

  <p>Jonathan, e’nin hikâyesi! Euler’in <i>e</i>’si gibi, dedi. İyi tutunmak gerekiyor Mösyö Ruçhe, sallayacak!</p>

  <p>– Tavanlıklı karyolamda hiçbir şeyden korkum yok. Batmayacağı kesin.</p>

  <p>– π R Fermat’nın rüzgârgülünün doğu yönüyle mi meşguldünüz?</p>

  <p>– Doğru.</p>

  <p>– Diferansiyel hesabı mı anlatıyordu?</p>

  <p>– Gene doğru .</p>

  <p>– O halde türevler ve integraller konusunda bilmediğiniz bir şey yok!</p>

  <p>– Tekrar tekrar doğru.</p>

  <p>Uzun uzun konuştular. Konuşma bittiğinde Mösyö Ruche, <i>e</i> ve logaritmalar konusunda çok şey öğrenmişti, ama:</p>

  <p>– Sizin <i>e</i> Palais de la Decouverte’teki formülün niçin bütün matematik formüllerinin en iyisi olduğunu açıklamıyor.</p>

  <p>– Onu istememiştiniz, diye baş kaldırdı Jonathan.</p>

  <p>– Hayır, Max’a sormuştum soruyu.</p>

  <p>– O, odur, ve <i>e</i>, biziz. Nerede o sahi?</p>

  <p>– Bitpazarında. Bütün gününü orada geçiriyor. İnsanlara sorular soruyor, araştırma yapıyor. Notutur’u kaçıran iki adamı bulmak istiyor. Bunların hangarda gördüğü adamlar olduğundan emin.</p>

  <p>– Tehlikeli bir iş bu belki, dedi Jonathan.</p>

  <p>– Kararını vermişse hiç kimse engelleyemez oraya gitmesini. Sen çok iyi bilirsin bunu, dedi Léa.</p>

  <p>Mösyö Ruche’ün geniş yatağının ucuna keyfince kuruldu. Karyolanın kadifelerine sarındı ve şöyle dedi:</p>

  <p>– <i>e</i>’nin hikâyesi, iki! John Napler yaşamının yirmi yılını logaritma cetvelleri yapmakla geçirmiş.</p>

  <p>– Al sana! dedi Mösyö Ruche başının arkasına koca bir yastık dayayarak. Ben yaşamımın yirmi yılını neyle geçirebileceğim?</p>

  <p>Kapı tıklatıldı. Max girdi. İçersini kalabalık görünce tekrar dışarı çıkmak istedi.</p>

  <p>– Hayır, gitme!</p>

  <p>Léa çekti onu:</p>

  <p>– Gel, otur.</p>

  <p>Yüzü hüzünlü gözüküyordu. Damdan düşer gibi,</p>

  <p>“Horoz papağan değildir!” dedi.</p>

  <p>Genel bir şaşkınlık. Muzip bir gülümsemeyle devam etti:</p>

  <p>“Ama horozların da papağanların da tüyleri vardır. John Napier’nin horozunun tüyleri simsiyahtı. Napier bir büyücüydü. Horozu çevredeki bütün sırları getiriyordu ona. Bir gün evinde bir hırsızlık olmuştu. Belirtilere göre hırsızlığı yapan hizmetçilerinden birinden başkası olamazdı.</p>

  <p>Napier gizlice şöminenin içindeki kurumu kazıdı. Horozu kuruma buladıktan sonra karanlık bir odaya kapattı. Hizmetçilerini toplayarak onlara arka odaya girmelerini ve horozu okşamalarını söyledi. Hırsız hayvana dokunur dokunmaz hayvan ötmeye başlayacaktı. Hizmetçiler içeri girdiler. Horozun yanında biraz kaldıktan sonra her biri rahatlamış bir halde çıktı. Horoz hiç ötmemişti!</p>

  <p>– Ses yitimine mi uğramış? diye sordu Mösyö Ruche.</p>

  <p>– Hizmetçilerden hiçbiri hırsız değil miymiş? diye sordu Max.</p>

  <p>– Şişlenmiş mi horoz? diye sordu Max da.</p>

  <p>Bilemediniz! Napier hizmetçilerinden ellerini göstermelerini istedi. Biri dışında hepsinin elleri siyahtı.</p>

  <p>Max dikildi:</p>

  <p>– Hırsız! Elleri kirlenmiş olanların içinde elleri temiz kalmış olandır!</p>

  <p>Bir an sessizlik oldu. Sonra:</p>

  <p>– Böyle bir horozum olsun isterdim. Böyle bir horozla Nofutur’u kaçıran haydutları kesinlikle bulurdum.</p>

  <p>Çıktı.</p>

  <p>– Bekle, Max, diye bağırdı Jonathan, onu kapıda yakalayarak. (Mösyö Ruche’e dönerek) Verilen söz tutulur, dedi. Üstünde odaklaşmış göründüğünüz şu formül söz konusu olan.</p>

  <p>– Nasıl, odaklaşma! (Mösyö Ruche sandalyesinde dikildi) Bana kesinlikle dünyanın en güzel formülü olduğu söyleniyor ve ben bunu ciddiye almamak zorunda kalacaktım! Benim için, gençler, güzellik önemlidir.</p>

  <p>– İşte, size hemen cevap verecek olan Max Liard, dedi Léa. Özel bir mesele yüzünden işi tek başına yapma olanağı bulamadığından bizi tanık etti olaya.</p>

  <p>Max bu sözleri onayladı ve şaşkın bir halde kendisine uzatılan katlanmış kâğıdı aldı. Dikkatle bakan Mösyö Ruche’e cevabı okudu:</p>

  <p class="ortali4">e<sup>iπ</sup> = -1</p>

  <p>Şu şekilde de yazılabilir:</p>

  <table align="center" class="tablo3">
    <tr>
      <td>
        <p class="ortali4">e<sup>iπ</sup> + 1 = 0</p>
      </td>
    </tr>
  </table>

  <p>Bu basit formülde matematiğin temel sayıları vardır:</p>

  <p class="ortali4">1, 0, π, e, i.</p>

  <p><br /></p>

  <p>Bir yanık kokusu... 1771 yılı Mayısı, öğleden sonra yangın Petersburg’da korkutucu bir hızla yayılıyor. 500’ü aşkın bina alevler içinde kaybolacaktır Euler büro olarak kullandığı odasında çalışmaktadır. Büyük konutunda tek başınadır. Alevler odayı sarar, soluk alamaz duruma gelmiştir. Euler kurtulamayacaktır, neredeyse tamamen kördür, ve odanın kapısını bulamaz. Nefes nefese bir adam girer içeri. Yanında çalışan Baselli Peter Grimm’dir bu. Euler’i sırtına alır, omuzlarına tutunmasını söyler ve alevlerin içine atılır. Evin önünde bekleyen telaşlı bir kalabalık vardır. Dumanların içinde Peter gözükür. Euler’i yere indirir. İkisi de yanmamıştır. Mucizedir bu. Endişelenen Euler notlarının yazılı olduğu kâğıtların bulunduğu yeri tarif eder. Notlarla, yorumlarla, hesaplarla dolu onlarca dosya... Bir zincir oluştururlar.</p>

  <p>Yazıların büyük bölümü kurtarılır. Ama yangın yayıldığı sırada Euler’in üstünde çalıştığı bütün kâğıtlar alevler içinde yok olur. Kütüphanesi de bu odadadır. Tamamen yanmıştır! Bernouilli sahneyi anlatırken ancak “ropdöşambrını kurtarabilmiş olduğunu” yazıyor.</p>

  <p>Mösyö Ruche kalbinin sıkıştığını hissetti. Bu hikâye boyunca ne çok kitap yanmıştı! Kafasını kaldırdı, şefkatle Orman Kütüphanesine baktı. Şahane kitaplardı bunlar. Gerçekten şanslıydı!</p>

  <p>Birden, OK’ne bir hırsız girdiğini sandığında, duyduğu korku aklına geldi yeniden. Hırsızlık olmamıştı. Ama yangın, yangını düşünmüş müydü? Atölyede yangın çıkabileceğini ve kütüphaneyi yok edebileceğini bir kere bile düşünememişti. Ne bilinçsizlik! Grosrouvre, bu kitapları kurtarmak için Manaus’tan çıkarmıştı, kitaplar Atlas Okyanusunu geçmişti, denizin dibini boylamaktan kıl payı kurtulmuştu ve sonunda Montmartre yokuşundaki bir sanatçı atölyesinde yanacaktı hepsi! Atölyede ne sürgü, ne alarm ne yangından koruyucu bir aygıt ne duman detektörü vardı. Çılgınlıktı bu! Tabii, sevmesine seviyordu kitapları. Ama onları korumak için hiçbir şey yapmamıştı. Nofutur’un kaçırılmasını da engelleyememişti. Ve şimdi aynı tehlike OK için söz konusuydu; sakat bacaklarını suçlayamazdı bu konuda, onlar kesinlikle yoktu bu işin içinde. İnsan sevdiğini korumalıdır. Ben sorumsuz ihtiyarın biriyim. OK’nden terk etti, kitabevine yöneldi. Çabuk davranması gerekiyordu. Perrette bilirdi yapılması gerekeni. Bir müşteri çıkıp, ötekisi girinceye kadar endişelerini anlattı ona.</p>

  <p>Mösyö Ruche hayatını kitap satarak kazanmış olmasına rağmen, bir yapıtın, üstüne konmuş fiyattan çok daha değerli olduğunu kabul eden kitapçılardandı. Kendisine OK’ne ne değer biçtiğini soran Perrette’e şu cevabı verdi:</p>

  <p>– Yüz milyonlar.</p>

  <p>Sonra şöyle devam etti:</p>

  <p>– Yeni değerleriyle milyonlar tabii ki! En aşağı! Ravignan sokağındaki küçük evde böyle bir hazinenin bulunduğunun öğrenilmesi yağmaya, soyguna, eşkıyalığa bir davettir.</p>

  <p>Ah, pis herif, pis herif!</p>

  <p>Pis herif Grosrouvre’du tabii ki. Mösyö Ruche eski dostu Elgar’ın, kendisini sürüklediği tuzağı açığa çıkarmıştı. Grosrouvre, tanıtlamalarında nasıl bir tavır aldıysa, onu da aynı tavrı almaya zorluyordu: Onu gizliliğe zorluyordu. Mösyö Ruche kapana kısılmıştı. Orman Kütüphanesinin varlığını gizli tutmak zorundaydı. Elgar, Amazonların ücra bir köşesinden gizlilik tercihini göndermişti ve Mösyö Ruche buna uymak zorundaydı. Yalnızca kendisi değil, kendisiyle birlikte Perrette, Max, Jonathan-ve-Léa da. Ve de Nofutur. Albert ve Habibi bile. İsyan ediyordu insan.</p>

  <p>Perrette öfkesinin durulmasını bekledi ve koruma konusunda uzman bir kuruluşa başvurmayı önerdi. Kitabevine yangını önleyici bir aygıt kurma görünümü altında, kitabevinin deposu olarak gösterecekleri OK atölyesine kuracaklardı bu aygıtı. Kitapların değerlinin belli olmaması için, tesisat çalışmaları nedeniyle tozdan korumak bahanesiyle raflara örtü örteceklerdi.</p>

  <p>Pahalıya mal olacaktı ama bu.</p>

  <p>Jonathan tesisatın harcamalarının karşılanması için OK’nin kitaplarından birinin satılmasını önerdi. Mösyö Ruche’ün yüzü karardı adeta.</p>

  <p>– Hepsini kurtarabilmek için içlerinden birini satmak! diye bir açıklamada bulundu Léa.</p>

  <p>– Fazla eski olmayan, fazla ilginç olmayan birini seçerdik aralarından...</p>

  <p>– En gencini? Mürettebatı kurtarmak için feda edilen miço gibi. Kimi yiyecekler? Bunu öğrenmek için kura çekilmiş, diye mırıldandı Mösyö Ruche dokunaklı bir sesle. Asla!</p>

  <p>Mösyö Ruche biriktirdiği parayı harcayacaktı. Her şeyi Perrette üstlenecekti.</p>

  <p><br /></p>

  <p>Maddi işlerden kurtulan Mösyö Ruche, Euler’in yaşamı üstüne okuduğu birkaç satırdan olup bitenleri düşünebilecek fırsatı buldu. Bir kez daha; Grosrouvre’un bu işleri tesadüfen yapmamış olduğunu kabul etti. Mektubunda Leonhard Euler’in adını anmış olmasının nedeni yangını belirtmekti. Açık gibiydi bu. Yalnız... Olaylar çakışmıyordu. 1. Euler’in evi yanmamıştı. 2. Yazıları yanmamıştı. 3. Kütüphanesi yanmıştı; Grosrouvre’un başına gelenlerin tam tersi. Mösyö Ruche düşüncelerinde kronolojiyi bozuyordu. Mektup Manaus yangınından bir ay önce yazılmıştı, dolayısıyla Grosrouvre yangına dikkat çekmek için anmış olamazdı Euler’i. Olaylar konusunda yanıltıcı bir okuma söz konusuydu, <i>a posteriori</i> (sonradan) bir okuma. Petersburg ve Manaus arasındaki yakınlaştırma rastlantısaldı, Grosrouvre böyle bir şey düşünmüş olamazdı. Dolayısıyla Euler’in listede yer almasının başka bir nedeni vardı. Mösyö Ruche tekrar Euler’in yaşamına dalmaya karar verdi.</p>

  <p><br /></p>

  <p>Max bitpazarına gitmediği zamanlar OK’ne gidiyordu ve hiç konuşmadan Mösyö Ruche’ün yanında oturuyordu. Mösyö Ruche Euler’in Bütün Yapıtlarını yeniden ele aldığında da böyle oldu. Max’in orada bulunması, onu sesli okuma yapmaya isteklendirdi:</p>

  <p>– 1760’ta, yedi yıl savaşları sırasında Rus birlikleri Almanya’nın bir bölümünü işgal ediyordu. Birlikler Charlottenburg yakınlarına geçerek Euler’in konutunu yağmaladılar. Olayı öğrenen Rus generali Tottleben hemen bir mesaj gönderdi Euler’e:</p>

  <p>“Biz buraya bilimle savaşmaya gelmedik.”</p>

  <p>– Tabii, dedi Max, insanlarla savaş yapmaya gitmişlerdi. Teoremlere kötülük etmeye değil, sadece insanları öldürmeye gitmişlerdi! Tottleben ne demek?</p>

  <p>– Tot, ölüm, leben, hayat.</p>

  <p>– Söylemiştim size, diye bağırdı Max el çırparak. Ölüm, yaşam!</p>

  <p>Mösyö Ruche karşısında yaşlı bir büyücü görmüş gibi, şaşkın şaşkın baktı ona.</p>

  <p>– Ne yapmış Tottleben? diye sordu Max.</p>

  <p>Mösyö Ruche hikâyeye dönmekte güçlük çekti biraz:</p>

  <p>– Euler’e hemen tazminat ödenmiş, dedi.</p>

  <p>– Matematik sayfalarının parasını ödemek! Bir teoremin fiyatı ne kadardır sizce Mösyö Ruche?</p>

  <p>Mösyö Ruche alay mı ediyor yoksa benimle, diye düşündü. Her şeye rağmen devam etti, Euler’in Grosrouvre’un listesinde yer alış nedenini öğrenmeden hikâyeyi bırakmamaya kararlıydı.</p>

  <p>– Rusya imparatoriçesi Büyük Katerina Bilimler Akademisi’ne istiyordu onu. Hiç anlaşamadığı Prusya Kralı II. Friedrich’ten ayrılma fırsatı bulduğu için mutlu olan Euler, Berlin’i terk ederek Petersburg’a gitti. II. Friedrich’in bu yolculuğu anlatmak amacıyla d’Alembert’e yazdığı mektubu okuyorum: “Büyükayıya ve Küçükayıya çılgınca tutkun olan Mösyö Euler bunları daha rahat bir şekilde inceleyebilmek için kuzeye yaklaştı, xz’lerini ve kk’sını taşıyan bir tekne battı. Her şey kayboldu ve çok yazık oldu çünkü baştan sona rakamlarla dolu dörder sayfalık altı cildi doldurabilecek kadar yazı vardı bu teknede, ve Avrupa gerçekten bunları okuma zevkinden mahrum olacaktı.”</p>

  <p>– Battı mı? Ya Euler?</p>

  <p>– O teknede değildi, diye karşılık verdi Mösyö Ruche büyük bir heyecan içinde.</p>

  <p>Elektrikli çaydanlığa doğru yöneldi.</p>

  <p>Botanikçi Wallace Atlas Okyanusu ortasında aynı anda hem denizde hem ateş içinde bulmuştu kendini. Matematikçi Euler de bu iki unsuru bulmuştu ama ayrı ayrı: Baltık’ta deniz, Petersburg’da ateş.</p>

  <p>Çay saatiydi. Mösyö Ruche kuvvetli Çin çayını tercih etti; uzun süre demlendirdiği koyu ve keskin bir çaydı bu. Tottleben’in yağmaladığı yazılardan sonra, Baltık denizinde batan yazılar! Altı cilt doldurabilecek kadar kaybolmuş yazı! Günün birinde belki dalgıçlar Baltık denizinin dibinde Euler’in xz ve kk’larını bulacaklardı ve Amerikalı bir yönetmen başarılı bir film çekecekti bu konuda, bu olay yıllar boyu bütün dünyanın bilim tarihçileri için bir malzeme oluşturacaktı. Baltık denizi Atlas Okyanusu değildir ve bir XVIII. yüzyıl Rus yelkenlisi de bir XX. yüzyıl Brezilya kargosu değildir.</p>

  <p>Mösyö Ruche kendine bir fincan çay koydu ve okumaya devam etti:</p>

  <p>– Euler, her yıkımdan sonra, yitirmiş olduğu her şeyi özenle yeniden yazıyordu. Sıra dışı bir belleğe sahip olduğunu belirtmek gerekir. Dinle, bir gece ilk yüz asal sayının ilk altı kuvvetini hesaplamaya ve bunları ezberlemeye karar verdi. Sözgelimi elli birin beşinci kuvveti ya da...</p>

  <p>Ona sözlerini sürdürme olanağı bırakmayan Max hesap makinesinin düğmesine bastı ve cevabı verdi:</p>

  <p>– Üç yüz kırk beş milyon yirmi beş bin iki yüz elli bir.</p>

  <p>– Ya da ne bileyim ben, yetmiş yedinin altıncı kuvveti, dedi Mösyö Ruche.</p>

  <p>Max sonucu söyledi:</p>

  <p>– İki yüz sekiz milyar dört yüz yirmi iki milyon üç yüz seksen bin seksen dokuz.</p>

  <p>– Altı yüz, ezbere! Başım dönüyor! Bu rakamların tümü beyindeyken nasıl uyuyabilir insan? Euler marifet gösterme peşinde değildi, belleğine kazınmış bütün bu rakamlar çalışmaları için gerekliydi ona. Bu durum onu rakamlarla yakınlaştırdı. Fermat’nın ardılı oldu. Yüz elli inceleme yazısı yazdı! Bütün trigonometri ve analiz formüllerini su gibi biliyordu ama bunun matematikle hiçbir ilgisi yoktu. Aeneis’i baştan sona ezbere okuyabilirdi! Üstelik çocukluğunda okuduğu kitabın her sayfasının ilk ve son satırını belirtebiliyordu.</p>

  <p>– Bellek, diye bağırdı Max. Mösyö Ruche, bellek! Grosrouvre’un size söylemek istediği buydu. Sadık dostu bir metni baştan sona kadar ezbere okuyabilirdi. Tanıtlamalarının bulunduğu metin!</p>

  <p>– Bravo, Max. Tam üstüne bastın. Yangın değil, bellekti üstünde durulması gereken!</p>

  <p>Max Euler’in yaşamını anlatan kitabı Mösyö Ruche’ün elinden aldı ve okumaya devam etti:</p>

  <p>– Euler 28 yaşındayken çok çetin bir astronomi problemiyle karşı karşıya kalmıştı. İşe girişti ve hiç ara vermeden üç gün çalıştıktan sonra sonuca ulaştı. Ama öylesine büyük bir çaba harcamıştı ki beyin kanaması geçirdi. Bereket versin beyhude hiçbir hasar kalmadı. Ama bir gözünü yitirdi. Voltaire ona “tek gözlü geometrici” adını taktı.</p>

  <p>Euler tamamen kör olacağını anladı. Bu yaşama hazırlanmaya karar verdi. Önce “kör gibi” yazmayı öğrendi. Sağlam gözünü kapıyor, eline bir tebeşir alıyor ve büyük bir taş tahtaya çeşit çeşit formüller yazıyordu. Önceleri okunaklı yazamıyordu ama yavaş yavaş hareketlerini düzelterek gözleri kapalı olarak uzun ve zor analiz formüllerini ve her tür matematik formülünü yazmayı başardı.</p>

  <p>Her gün olabildiğince çok sayıda matematik metnini hatırlayabilmek amacıyla egzersiz yapıyordu. Artık görmez olunca kütüphane gibi belleğine başvuracaktı. Canlı bir kütüphane oldu.</p>

  <p>Canlı bir kütüphane! Grosrouvre’un sadık dostuna yüklemiş olduğu rol de tamı tamına buydu. Euler artık okuyamaz duruma geldiğinde yararlanabilmek için ezbere öğreniyordu metinleri. Grosrouvre ne yaptı? Sadık dostuna tanıtlamalarının metnini ezberlettirdi. Kör olacağından değil, bu metinler yanarak kaybolacağı için.</p>

  <p>Mösyö Ruche çok gergindi; işte Grosrouvre’un Euler’i listesine alarak bana anlatmak istediği şey buydu.</p>

  <p>– Şimdi son verebilir miyiz Euler’e?</p>

  <p>Buraya varmak için ne yol kat edilmişti ama! Tekrar çay koydu kendine. Fincanından küçük yudumlar alıp, Grosrouvre’un sadık dostunun kim olduğunu öğrenmek istiyorlarsa Manaus’a gitmekten vazgeçemeyeceklerini düşündü. Amazon seyahati git gide vazgeçilmez oluyordu. Léa çok önceden söylemişti bunu. Kim gidecekti? Ben değil tabii ki! Buradan hiçbir yere kımıldamak istemiyorum. İkizler gitsin, onların fikri bu.</p>

  <p>– Peki, dedi Mösyö Ruche matrak bir tavırla, ben şimdi OK’ni ezbere öğrenmeye gidiyorum. Yangına karşı en etkili sigorta bu olacak.</p>

  <p>– Hayale kapılıyorsunuz Mösyö Ruche! Euler’in çok güçlü bir belleğe sahip olmasının nedeni gözlerinin iyi görmemesiydi. Bir şey eksik olunca, onun yerine başka bir şey gelişir.</p>

  <p>Max’in gözlemi on ikiden vurdu hedefi. Mösyö Ruche Rüzgâr Max’in ne demek istediğini çok iyi anlıyordu; Max, gücü gittikçe azalan kulaklarının yerine sesleri bütün bedeniyle “hissetme” yeteneğini geliştirmeyi çok iyi bilmişti. “Ben, yürüyemez olduktan sonra neremi geliştirmiştim? Hiçbir yerimi! Bir kanat bile takamadım bedenime! İnsan geç başlayınca daha geç ulaşıyor gideceği yere...” Bu düşünce isyan ettirdi.</p>

  <p>Mösyö Ruche’ü heyecanlandıran kargaşaya yabancı olan Max devam ediyordu: Euler’in, bütün matematik metinlerini ezbere öğrenmekle ileri görüşlü biri olduğunu gösterdiğini belirtti, “Çünkü kör olmasaydı bile yine de kitaplarından yoksun kalacaktı çünkü evi yandığında yok oldu bunlar.” Şöyle devam etti sonra:</p>

  <p>– Dostumuz Grosrouvre Orman Kütüphanesi’ni göndermeseydi sizin için de aynı şey geçerli olacaktı.</p>

  <p>Mösyö Ruche’ün aklına korkunç bir fikir geldi. Şimdiye kadar mucize gibi gördüğü şey mucize değildi belki de. Grosrouvre OK’ni, Ruche’e, evi yanmadan önce “mucizevi bir rastlantı”yla göndermemişti. Evinin yanacağını bildiği için göndermişti kütüphaneyi. O zaman...</p>

  <p>Evet. O zaman, bu varsayım doğruysa, yangın kaza değil, kasıtlı çıkarılmıştı. Mösyö Ruche hemen karar vermek istemedi ve kundakçının Grosrouvre’un kendisi olabileceği olasılığını dışladı.</p>

  <p>Max, Euler’i bitirmemişti henüz:</p>

  <p>– Sol gözü gittikçe az görmeye başlamıştı. Petersburg’a gittikten kısa süre sonra hiç görmez oldu. Katarakt ameliyatı olmaya karar verdi. Ameliyat başarılı geçti. Yıllardır kaybolmuş olan, kendisine en yakın olanlardan başlayarak, bütün varlıkları yeniden görmeye başlıyordu! Hayatının en büyük keyfi! Kendi mektuplarını büyük bir zevkle yeniden yazmaya başladı. Mektuplaştığı herkese, Bernouilli’ye, Lagrange’a, Goldbach’a...</p>

  <p>– Tekrar et adı!</p>

  <p>– Goldbach.</p>

  <p>– Goldbach, Goldbach.... Grosrouvre ikinci önermesini tanıtladı! Hemen doğrulamamız gerekir. Odama gidip mektubu getirir misin?</p>

  <p>– Her şey aynı anda olmaz Mösyö Ruche! Euler’i bitirir Goldbach’a geçeriz, dedi Max ve hiç beklemeden okumaya devam etti</p>

  <p>Ama Mösyö Ruche kendi düşüncelerine dalmıştı, onu dinlemiyordu. Euler’de birden Goldbach’ın ortaya çıkması işi değiştiriyor ve son çözümünü ortaya koyuyordu: Grosrouvre, Euler’i anarken, ona sadık dostunun belleğinden söz etmek istemiyor, ikinci önermeden söz ediyordu.</p>

  <p>Niçin her ikisinden değil?</p>

  <p>– Bir enfeksiyon oldu ve dayanılmaz acılardan sonra Euler ikinci gözünü de yitirdi; Artık tamamen kördü. Kuşkusuz hazırlıklıydı bu duruma. 59 yaşındaydı, yangından önceydi. On sekiz yıl kör kalacaktı. Ağrıları dinince yeniden çalışmaya başladı ve büyük bir cebir kitabı yazma işine girişti. Yazısı çok güzel bir yontucu delikanlı aldı yanına söylediklerini yazması için. Euler, yapıtını, delikanlı yazdıklarını gittikçe anlayabilecek şekilde oluşturmaya karar verdi. Bunu başarabilmek için metnin, delikanlı onu yazarken matematik formasyonu edinebilecek şekilde tasarlanması gerekiyordu. Kitap bittiğinde yontucu delikanlı gerçekten çok zor cebir problemlerini çözebilecek duruma gelmişti.</p>

  <p>Bu hikâye Max’a bir şeyler hatırlatıyordu.</p>

  <p>Mösyö Ruche daha çabuk davrandı:</p>

  <p>– Ferrari, Ludovico Ferrari! Cardano onu alışveriş yapması için yanına almıştı ve o büyük bir matematikçi oldu!</p>

  <p>– Ama bir şeytandı o, diye hatırlattı Max. Kısa metinde küçük yontucunun bir şeytan olduğundan söz edilmiyor. Euler çalışmaya, yontucu delikanlı da yazmaya devam etti. Karısı öldü, Euler 69 yaşındaydı. Ne yaptı, biliyor musunuz? Ertesi yıl yeniden evlendi. Görüyorsunuz, hiçbir zaman geç değildir. Ve de ilk karısının üvey kardeşiyle evlendi. Üvey baldızıyla.</p>

  <p>– Benim başıma böyle bir şey gelmez. Benim ilk karım olmadı, dedi Mösyö Ruche.</p>

  <p>Durmak bilmeyen Max devam ediyordu konuşmasına:</p>

  <p>– 1783 yılı eylül ayının ilk günlerinde, kütüphanesinin yanmasından iki yıl sonra Euler’in sık sık başı dönüyordu; ama bu, durgun hava ve gazlarla ilgili hareketleri hesaplamasını engelleyemedi. 7 Eylül’de, öğle yemeğinde, dostlarından biriyle tartıştı. Sonra yirmi altı torunundan biriyle oynadı. Çayını içerken beyin kanaması geçirdi.</p>

  <p>Beyin kanaması nedir?</p>

  <p>– Kalp durur.</p>

  <p>– “Ölüyorum!” diye bağırdı ve bilincini yitirdi. Gece öldü. Yaşı 76 yıl 5 ay ve 3 gündü.</p>

  <p>– Nihayet 84 yaşında ölmeyen biri! demekten kendini alamadı Mösyö Ruche.</p>

  <p>Max, kitabı tekrar bıraktı elinden. Yüzü ciddileşti. Küçük kara gözlerini Mösyö Ruche’e dikmişti.</p>

  <p>– Lütfen Mösyö Ruche, artık çay içmeyin.</p>
</body>
</html>
