<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Milliyetçiliğin Kara Baharı</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p id="filepos390552" class="calibre11"><span class="calibre12"><span class="bold"><span class="calibre15">Türkiye'nin Bir İç Meselesi Olarak Azerbaycan Bunalımı<sup class="calibre25"><small class="calibre22"><a href="Milliyetciligin_Kara_Bahari_split_023.html#filepos705203"><span class="calibre23"><span class="bold"><span class="calibre15">{132}</span></span></span></a></small></sup></span></span></span><a id="filepos390827"></a></p><blockquote class="calibre18">Ebulfeyz Elçibey’in cumhurbaşkanlığından uzaklaştırılması ve ardından Azerbaycan’ın fiilen Rusya’nın hegemonyasındaki Birleşik Devletler Topluluğu’na girmesiyle sonuçlanan Azerbaycan bunalımı hakkındaki cari yorum, Türkiye’nin bölgesel güç olma veya daha isabetli bir ifadeyle “kendisini bölgesel güç olarak algılatma”<a id="filepos391250"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos705435"><span class="calibre23">{133}</span></a></small></sup> çabasının nihayete ermiş, en azından fevkalâde ağır bir darbe almış olmasıdır. Bu yorumu salt gözlemci/tahlilci bir bakış açısından değil hegemonyacı bir bakış açısından yapanları ikiye ayırabiliriz. Sermaye, ona bağlı olarak “büyük basın”/medya ve gerek politikacı gerekse bürokrat sektörleriyle yönetici sınıf, Türkiye’nin Azerbaycan’daki nüfuz kaybını ağırlıkla İktisadî olmak üzere ‘rasyonel’ ölçülerle, soğukkanlıca yorumlamaktadır;<a id="filepos391840"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos705668"><span class="calibre23">{134}</span></a></small></sup> yeni durum(lar)a hızla uyarlanmaya açıktır. ‘Doktriner’ sağ üzerinde ise, Azerbaycan ‘hezimeti’ travmatik bir etki yapmıştır. Başlıbaşına sorunun kendisi, yani “Azerbaycan’ın kaybedilmesi”, bütün milliyetçi kesimler açısından tarihsel önemde bir felâkettir. Zira Azerbaycan’ın Türkiye’nin nüfuz alanından çıkmasının zincirleme etkisinin, Türk dünyasının ve “Türk Asrı”nın (yani 21. yüzyılın) “kaybedilmesine” varacağı düşünülmektedir. Azerbaycan travmasının bütünüyle Türk sağı üzerindeki dolaylı etkisi, millî beka (varkalma) kaygısının derinleşmesinde önemli katkısının olmasıdır. Azerbaycan bunalımı, Türkiye’nin bölgesel güç olmasına karşı kurulan komplonun bir parçası olarak yorumlanışıyla, Türk milliyetçiliğinin oluşum dönemine damgasını vuran olgulardan olan Ermeni meselesini ‘reenkarnasyona’ uğratan (ölümden sonra yeniden dirilten) yönleriyle, milli(yetçi) tehdit algılamasını pekiştirmiştir, pekiştirmektedir. Resmî ve sivil milliyetçi çevrelerin örneğin Kürt meselesi ile Azerbaycan/Ermenistan sorunu arasında kurduğu bağıntılar, sadece propagandaya dönük komplo teorisi üretme gayretkeşliğiyle veya taktisyenliğiyle açıklanamaz; Türk milliyetçi zihniyetinin ‘samimi’, ‘kendiliğinden’ ürünüdür. Azerbaycan deneyimi, milliyetçi hegemonya tasarımları üzerindeki etkisinden ziyade, Türk milliyetçiliğinin beka sendromuna ve tehdit algılamasına dayalı zihniyet kalıplarının yeniden üretilmesine sunduğu girdilerle önemlidir. En azından, Azerbaycan’a ilişkin pek de ‘sahici’ bir duygudaşlık taşımayan yerleşik-kurumsal düzen (establishment) entelijensiyası ve ‘sokaktaki adam’ kitleleri açısından, bu kesinlikle böyledir. Bu yazıda, Azerbaycan sorununun ve bunalımının kendisi değil, bu olayın, değişik kanatlarıyla Türk milliyetçiliğinin zihniyet kalıpları üzerindeki etkileri ele alınıyor.</blockquote><blockquote class="calibre8"><span class="italic"><span class="bold">Gerçekçi Pan-Türkizm projeleri, "Türkiye modeli" ve Azerbaycan</span></span></blockquote><blockquote class="calibre20">Türkiye’den Sovyetler Birliği’nin çözülmesiyle bağımsızlaşan Türki cumhuriyetlere bakışta, ‘gerçekçi’ Pan-Türkizm etmenleri 1980’ler/90’lar dönümünde hızla baskın hale geldi. Turancı-ülkücü geleneğin, Türkiye’nin Orta Asya Türkleriyle ilgilenme sorumluluğunu vaz’eden söylemi yaygınlaşıp meşrulaştı; ancak bu, sözkonusu geleneğin pan-Türkist emellerinin ‘gerçekçileştirilmesi’ pahasına oldu.<a id="filepos394613"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos706300"><span class="calibre23">{135}</span></a></small></sup> ‘Gerçekçilik’, Türki cumhuriyetler ile Türkiye’nin siyasî birliğinin değil İktisadî işbirliğinin vurgulanması, pan- Türkizmin “çağın koşullarına” uyarlanarak ekonomistleştirilmesi idi. İktisadî mülahazalar, Türkiye’nin, Türki cumhuriyetlerin dünya sistemine eklemlenmesinde aracı rolünü üstlenmesi misyonuyla birleşiyordu. Türkiye, laik, demokratik, serbest pazar mekanizmasını oturtmakta mesafe kaydetmiş, Batı’yla ilişkileri sağlam modern bir Türk ve Müslüman ülkesi olarak, Türki cumhuriyetlere model oluşturacaktı.</blockquote><blockquote class="calibre20">Türkiye’nin, Türki cumhuriyetler nezdinde olduğu gibi Batı nezdinde de itibarı, model ülke olmasından gelen bu aracılık işlevinden doğacaktı. Bu tasarımın, Pan-Türkist düşünce etmenlerini ‘gerçekçileştirerek’, Türkiye-merkezli bir ‘Türkofili’ye (Türkseverlik) dönüştürdüğünü/eklemlediğini söyleyebiliriz.<a id="filepos395690"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos707619"><span class="calibre23">{136}</span></a></small></sup> Türkiye’nin Türki cumhuriyetlere dönük politikasını belirleyen bu çizgi, milliyetçi-muhafazakâr ve ülkücü-milliyetçi cenahta, Türkiye’nin “Batı’nın taşeronluğuna” indirgenip “şahsiyetsizleştirilmesi” ve “millî hedeflerinin” budanması anlamına geldiği söylenerek şiddetle yerildi. Ancak bu yergi mutlak bir reddiye haline gelmedi, Pan-Türkist etmenlerin resmî-yerleşik söyleme sızmasını kesintiye uğratmama kaygısıyla gemlendi. Zira Türki cumhuriyetler bağlantısı, İktisadî ve kültürel bir “taşeronlukla” bile olsa, aktif, iddialı ve -hiç değilse- bölgesel bir güç olmaya hevesli bir dış politika ‘moralinin’ tohumlarını ekmektedir. Uğur Mumcu cinayeti, Sivas katliamı, Kürt harekeli, Sincar cinayeti gibi ağır toplumsal olaylar, liberal ve ılımlı/sağduyucu medya erbâbınca ‘bile’ “bölgede ağırlığını hissetirmeye başlayan Türkiye’yi içe döndürme” komplosu olarak yorumlanabilmektedir. Velhâsıl ‘gerçekçi’, ekonomist, pragmatist etmenler ile irredentist, yayılmacı hegemonya tasarımlarına bağlı etmenler arasında, hızlı ve karmaşık ideolojik geçişlilikler mevcuttur.</blockquote><blockquote class="calibre20">Azerbaycan, hem gerçekçi/pragmatist açıdan hem de milliyetçi idealizm açısından, Türkiye’de üzerindeki dikkatlerin en yoğunlaştığı Türki cumhuriyettir. 19. yüzyıl sonları ile 20. yüzyıl başları gibi sınırlı ve nispeten yeni bir kesite sıkışsa bile (diğer Türki ülkelerden farklı olarak) somut bir toplumsal-siyasî-tarihî ilişkinin varlığı, daha önemlisi dilsel ve coğrafi yakınlık, Azerbaycan’la özel surette ilgilenilmesini getirdi. Azerbaycan jeopolitik değerlendirmeler açısından da Türkiye’nin ilgisini çekti: Bu ülke Türkiye’yi Orta Asya Türki cumhuriyetlerine bağlayan “köprü” idi ve zaten</blockquote><blockquote class="calibre20">Kafkasya’da jeostratejik önemi haiz bir konumdaydı. Üstelik hem bizzat petrol üreticisiydi, hem de Orta Asya’dan Batı’ya uzanacak petrol ve doğalgaz nakil yolu üzerinde bulunuyordu. Petrol ve gaz meselesindeki çıkarlar, Türkiye’nin Azerbaycan politikasındaki gerçekçi/pragmatist hegemonya arayışının belkemiğidir; Körfez Savaşı’ndan beri “aktif dış politika” şiarının en ehil savunucusu olan Cengiz Çandar’ın “reel-politik”ten kinaye ile türettiği -ve yokluğundan yakındığı- “petrol-politik” (petrol politikası) kavramı, bu arayışın karakterini özetlemeye elverişlidir. Cengiz Çandar’ın arzuladığı mükelleflikte olmasa bile bir “petrol-poli- tik”in saikleri, Türkiye’yi yönetenlerin kararları üzerinde son kertede en önemli etken olsa gerektir. Örneğin 1992 başlarında, Türkmenistan’dan gelecek petrol boru hattının İran topraklarından geçmesi gerekmeden Türkiye’ye ulaşması için, Karabağ’ın -hiç değilse önemli bir bölümünün- Ermenistan’a bırakılması karşılığında Azerbaycan ile Nahcivan arasında bir koridor açılması gibi gayet ‘rasyonel’ bir çıkar pazarlığı seçeneği, Dışişleri’nce dikkate alınmış ve kamuoyunda ona ‘paralel’ bir müessese gibi işlev gören Bülent Ecevit tarafından dillendirilmişti. Azerbaycan, ‘rasyonel’ jeopolitik ve İktisadî çıkar söyleminden ütopist ‘millî dava/millî ülkü’ söylemine veya diplomatik nüfuz sorunsalından emperyal “vizyon”a geçişte de köprü konumundadır. Türkiye’yi bölgesel güç adayı olarak görenlerin bakış açısından Azerbaycan, petrol kadar somut bir ‘faktör’dür, güç oyunundaki kilit taştır. Cengiz Çandar 1992 ilkbaharında “Türkiye Kafkasya-Balkanlar-Ortadoğu üçgeninin bir tarafını yitirirse, üçgenin tümü gider” diye ihtar eder <span class="italic">(Sabah,</span>21.5.1992), bir yıl sonra ihtarını dramatikleştirir: “Azerbaycan’ın Rus nüfuzu altına girmesine izin verirseniz Orta Asya’yı unutun!” <span class="italic">(Sabah,</span> 11.4.1993) Altemur Kılıç’a göre de “Azerbaycan sadece Azerilerin iç meselesi değil, Kafkasya’da ve Orta Asya’da <span class="italic">haklı olarak</span> (abç.) büyük iddiaları, umutları ve çıkarları olan Türkiye’nin öz meselesidir.” (<span class="italic">Türkiye</span>, 22.6.1993)</blockquote><blockquote class="calibre20">Azerbaycan’ın Türkiye’nin Türki cumhuriyetlerle ilişkisindeki özel yeri, Azerbaycan millî ve toplumsal kimliğinin Türkiye’ye yakınlığı öne çıkarılarak veya ‘keşfedilerek’ de vurgulandı. Çizilen, laik, demokratik, serbest piyasaya dayalı ve Batı’ya açık bir ülke olarak Türkiye modelini izlemeye fevkalâde yatkın bir kimlikti. Büyük basın, 1991 sonları ilâ 1992 başlarında, bütün Türki cumhuriyetlerde hararetle “tslâmi fundamentalizm” tehlikesini tetkike abanırken, en teskin edici cevaplar AzerbaycanlI politikacı ve aydınlardan koparıldı.<a id="filepos400785"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos708125"><span class="calibre23">{137}</span></a></small></sup> Azerbaycan yönetiminin Birleşik Devletler Topluluğu’na (BDT) girmeyerek Rusya’dan bağımsız bir yol izlemekte atak davranması, başlıbaşına önemli bir yakınlık karinesi idi. Halk Cephesi önderi ve 1992 Haziran’ından itibaren Cumhurbaşkanı olan Ebulfeyz Elçibey, Türki cumhuriyetlerde komünist geçmişli olmayan tek lider olarak ayırdedildi. Cengiz Çandar tarafından “yüreği Türkiye sevgisi ile çarpan” bir devlet adamı <span class="italic">(Sabah,</span> 13.4.1993), Türkeş tarafından “bir Atatürkçü” olarak kutsanan, Anıtkabir özel defterini “senin askerîn” diye imzalayışı menkıbeleştirilen Elçibey’in şahsında Azerbaycan’a atfedilen temel ‘değer’, bu ülke halkının Türkiye’ye olan muhabbeti idi. TRT 1992 Şu- bat’mda, yayınlarında “Azeriler” yerine “Azeri Türkleri” tanımını kullanmaya başlayarak, Azerbaycan’ın Türkiye’yle ve Türklükle hısımlığını resmen tescil etti.</blockquote><blockquote class="calibre20">Azerbaycan’a verilen bu özel önemin doğal sonucu olarak, Karabağ’daki Azeri-Ermeni çatışmalarının alevlendiği ve Azeri güçlerin askerî bakımdan gerilediği dönemlerde, Türkiye’nin askerî müdahalesi talebi âdet olduğu üzere sadece ülkücü-milliyetçi ve milliyetçi-muhafazakâr kesim tarafından ve alışılanın ötesinde bir iştiyakla savunulmakla kalmadı, devletlu milliyetçi ve ‘yeni-milliyetçi’<a id="filepos402335"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos708501"><span class="calibre23">{138}</span></a></small></sup> entelijensiyaya da sirayet etti. 1992 başlarında Nahcivan’a yayılan çatışmalar sırasında, mutad milliyetçi cenahların yanısıra örneğin Coşkun Kırca, Altemur Kılıç, Aydm Yalçın, Cengiz Çandar da askerî müdahale istediler. Cumhurbaşkanı Özal, 6 Mart 1992’deki ünlü “biraz korkutmak lâzım” sözüyle bu cepheye destek verdi. Dışişleri’nin 1992 Şubat’ında Doğu’da yapılan tatbikatın Ermenistan’a karşı olmadığını açıklayarak askerî müdahale seçeneğinin düşünülmediğini ‘belli etmesi’, büyük tepki gördü ve “monşerler”in “statükoculuğuna” karşı sert bir kampanya kalıcılaştı.</blockquote><p class="calibre30">Aydın Yalçın gibi kimileri, hükümetin “pasifliğine” karşı “Yüce Divan” uyarıları savurdular. A.Yalçın, C. Çandar, C. Kırca ve sair cengâverler, taleplerini, karşı karşıya gelinmesinden çekinilen Rus ordusunun ‘fos’ olduğuna dair yorumlarla takviye ettiler. Aydın Yalçın’ın sözcüsü olduğu, ABD’nin anti-komünist Sovyetoloji geleneğine dayalı Orta Asya politikasına endeksli çevre, Hazar ve Orta Asya petrollerinde çıkar ortaklığına dayanarak ABD ve İngiltere’yi bölgeye müdahale için seferber etme umudunu güttü.<a id="filepos403721"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos708915"><span class="calibre23">{139}</span></a></small></sup> ABD’nin Nahcivan’ı Türkiye’nin ‘av sahası’ içinde gördüğünü ve askerî müdahalesine ses çıkarmayacağını <span class="italic">(Sabah,</span> 21.5.1992), Türkiye’nin Kafkasya’da ABD ve Avrupa’nın desteğini alarak Azerbaycan petrolleri üzerinde Rusya-lran mihverine karşı istediğini dayatabileceğini yazan <span class="italic">(Sabah,</span> 22.7.1993) Cengiz Çandar da, elbette Aydm Yalçın kadar açıksözlü olmasa da aynı dilekleri seslendirmişti. “Yeni Dünya Düzeni"nin banisini ‘daha aktif’ görmek isteyen bu Amerikacı Türk milliyetçileri, ABD’nin, dünyanın jeopolitik istikrarının rasyonel icabı olarak Rusya’yı emperyal Lebensraum’unda (hayat sahası) ‘rahat’ bırakmayı tercih ettiğini gör remediler veya ‘içlerine sindiremediler’ (Aydın Yalçın, Amerikan anti-komünist Sovyetolojisinin aynen anti-Rus bir ideolojiye taşınacağını zannetmekle/ummakla yanıldı). Bu yılın Haziran’ından itibaren Hüseyinov darbesine karşı Elçibey’i savunmak için askerî veya ‘fiili’ bir müdahale talebi daha da kuvvetle dile getirildi. Hattâ 2-3 Eylül günlerinde büyük gazeteleri “ordu hazır” mealli manşetler kapladı. Demirel’e, Dışişleri bürokrasisine hattâ orduya hâkim olan, Azerbaycan’a bir ‘bulaşılırsa’ belki onyıllarca saplanılıp kalınacağı ve uluslararası diplomaside tecritle karşılaşılacağı endişesini, yani “Kıbrıs Sendromu”nu altetme çabasına girişildi. Burada bir parantez açıp, “Kıbrıs Sendromu”nun aslında bizzat Türk milliyetçilerinin Dağlık Karabağ sorununa bakışına hâkim olduğunu belirtmek gerek: Kıbrıs, onların gözünde, iki toplumlu bir ülkede ‘ötekilerin’ Türklüğü kırıma uğratılma teşebbüslerinin modelidir. Kıbrıslı Türk milliyetçileri Karabağ’daki çatışmaları “aynı 1963’deki durumumuz” olarak yorumlamışlar, “Bakü-Türkiye-Lefkoşe arasında çıkan ruh ve gönül şerâresi”nden bahsetmişlerdir.<a id="filepos405802"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos709251"><span class="calibre23">{140}</span></a></small></sup></p><blockquote class="calibre20">Ne var ki bu ‘tahrikler’, Türkiye yönetimine hâkim olan ihtiyatlı ‘gerçekçi’ çizgiyi değiştirmedi. Azerbaycan ve diğer Türki cumhuriyetlerle ilişkiyi Rusya ve BDT’yle olan ilişkilerle bağdaştırarak yürütme tercihini benimseyen Demirel ve Dışişleri, Azerbaycan’da Rusya’nın nüfuzunun yeniden kurulmasına ‘uyarlanmakta’ zorluk çekmediler. “BDT’ye de girse Azerbaycan kardeşimiz” tesellisi ve bunu anlatma gayreti, yerleşik-kurumsal düzene hâkim oldu. “Türkiye ve Elçibey’in şanslarını kullanamadıkları”, mamafih şimdiki durumda da -daha beterine karşı- “Aliyev’in Türkiye için şans olduğu” (Mehmet Ali Birand, <span class="italic">Sabah,</span> 6.7.1993) tesbit edildi. Yerleşik-kurumsal düzenin Azerbaycan politikasına ilişkin özeleştirisi, gerçekçi davranıl(a)madığmın teslim edilmesinde odaklaştı. Bu, özünde, Türkiye’nin bölgesel güç temrinlerinin ‘-mış gibi yapmak’tan ibaret olduğunun teslimidir. İktidar blokunun ‘gerçekçi’ unsurları -bilhassa sermaye ve büyük basın-, Türkiye’nin bölgesel güç adayı olmaya hazırlıksızlığını, yetersizliğini kesin olarak görmüş; “Adriyatik’ten Çin Denizi’ne Türk dünyası” böbürlenmesinin altını dolduramamanın getirdiği hayal kırıklığının ‘millî bilinç’te yolaçtığı hasarın vahametini idrak etmişlerdir. Zira “Azerbaycan’ın kaybedilmesi”, daha doğrusu Türkiye’nin kendisini zamanında bölge gücü suretinde resmedişiyle, şimdi Azerbaycan bunalımının mağlubu olarak algılanmayı ‘seçmiş’ oluşu; yazının sonunda da tartışacağımız gibi, 1980’le- rin sonlarında yüksel(til)en millî(yetçi) özgüvenin sarsılmasına katkıda bulunmuştur - ki bu sarsıntı herhalde öncelikle, egemen blokun ‘gerçekçi’ ve ‘ılımlı’ unsurlarının üzerinde durduğu zemini sarsacaktır.</blockquote><blockquote class="calibre20">Milliyetçi entelijensiya ise, Azerbaycan bunalımında Türkiye’nin bölgesel güç olma iddiasının icaplarını yerine getiremeyişini arızi ve öznel etkenlere bağlayarak, “Büyük Türkiye” hülyasının ve milli(yetçi) özgüvenin yitmemesini sağlamak çabasındadır. Onlara göre Türkiye nesnel olarak bir bölgesel güç konumuna erişme şartlarına sahiptir; Azerbaycan’da, ideolojik ve politik yetersizliklerden, yöneticilerin basiretsizliğinden ve millî hedeflere kararlılıkla bağlı olmayışından ötürü kaybetmiştir. Milliyetçi-muhafazakâr entelijensiya, Azerbaycan/Ermenistan politikasındaki zaafları, yine geleneksel “statükocu” dış politikanın ürünü olarak açıklayan ezberini okumayı sürdürür. Kemalist devletlu milliyetçiliğin mümessili Coşkun Kırca ise, Hatay sorunu, II. Dünya Savaşı ve Kıbrıs örneklerini vererek Cumhuriyetin “kabiliyetlerimizi hedefimizle -rizikoları da unutmadan- bağdaştırmaya çalışma”ya dönük geleneksel dış politikasına sahip çıkar; 1989’dan beri Ermenistan’a karşı izlenen “pısırık” politikayı bu geleneğin inkârı olarak yerer. (Milliyet, 6.9.1993) İlginç bir nokta, askerî veçhenin ve milli(yetçi) hamasetin çok öne çıktığı Azerbaycan sorununda bile, miliyetçi- muhafazakâr entelijensiyanın iktisadiyata yani kapitalist rasyonaliteye bağlılığının görünür hale gelmesidir. <span class="italic">Türkiye </span>gazetesi başyazarı Yalçın Özer, Azerbaycan’daki etkisini ve güvenilirliğini yitirmesi ile birlikte, Türkiye’nin “Batı zemininde de zayıflayacağını” vurgular: “Artık Türk cumhuriyetlerine Türkiye üzerinden değil, doğrudan gidecekler ve dolayısı ile Türkiye devre dışı kalacaktır.” (23.6.1993) Bu hayıflanma, milliyetçi-muhafazakâr kimlikli (ekonomik ve kültürel) teşebbüs erbâbının, onca kınadığı “Batı’nın taşeronluğu”na âmâdeliğinin ifadesidir. <span class="italic">Türkiye</span> gazetesinin en belirgin ve “girişimci” örneği olduğu milliyetçi-muhafazakâr elit, 1970’lerde ideolojik-kültürel kayıtlardan kaynaklanan mahçubiyetini silkeleyerek kapitalizmle kâmilen bütünleşmiştir - ve taşeronluk da saygıdeğer bir “business”dir. Yalçın Özer, isyanın gerisindeki Haydar Aliyev, Muttabilov ve Hüseyinov’un “serbest piyasa taraftan” olduklarından hareketle, “ortadaki mücadelenin bir ideoloji mücadelesi olmadığına” gönül rahatlığıyla hükmeder - zira ancak serbest piyasa aleyhtarı ve dolayısıyla komünist bir ‘girişim’, “ideolojik” olabilir... Türk sağının ekonomizme/kapitalizme kesin biatinin bir başka örneği, <span class="italic">Türkiye</span> gazetesi gibi ‘iş dünyasının’ içinde olmayan ve milliyetçiliğin baskın olduğu bir milliyetçi-muhafazakâr kesimi temsil eden Türk Ocakları’nın yayın organı <span class="italic">Türk Yurdu</span> dergisinde Alâaddin Korkmaz’ın, ‘kapitalizmin kitle ruhu psikolojisini’ millî nüfuz politikasının hizmetine koşan şu satırlarıdır: <span class="italic">“Türkiye Nahcıvan’ı bir yıl içinde Türkiye’nin, mesela Erzurum’un seviyesine getirebilirdi. Dünyanın neresine bakarsanız bakın, yükselen değer refah, yani tüketim arzusudur. (...) Sıradan bir vatandaş dünyanın bütün ülkelerinde aynıdır: Karnı doyacak, kendisi almasa bile vitrinleri dolu olacak, vaziyetin düzeleceğine dair ümidi olacak. İşte, Türkiye bu gerçekten hareket ederek, kâğıt üzerinde Eximbank kredilerini bir tarafa bırakıp, ilk iş olarak, Azerbaycan’ın üç-beş büyük şehrindeki mağazalarına ağzına kadar tüketim mallarıyla doldurmalıydı. Hibe değil, kredili mal vererek, borç hanesine yazarak, kabilse takas yaparak. Bunu gören halk, cebindeki parası bunların hepsini almaya yetmese bile, bolluğun, hiçbir BDT ülkesinde görülmeyen markaların kendi ülkelerinde satılmasının psikolojik rahatlığı ile Elçibey’e duydukları güveni artıracak, Rus uşağı birtakım herifler politik manevralarla ülkeyi karıştıramayacaktı.”</span> (Temmuz 1993, s.3-4)</blockquote><blockquote class="calibre20">Geçerken, Azerbaycan meselesinde Türk sağının güçlü (veya ‘pozitif’) bir 'millî mutabakat’tan yoksun olduğunu da belirtmek gerekir. Reaksiyoner milliyetçi-muhafazakâr söylemin üstadı Ahmet Kabaklı, “5 bin yıllık Türk yurdunu Hıristiyanlaştırmayâ dönük Ermeni-Rus Haçlı Seferi” <span class="italic">(Türkiye,</span> 5.3.1992) gibi bir formülle, herkesi memnun edebilmiştir; ancak Azerbaycan meselesinde İslâmi/İslamcı ve milli/yetçi hassasiyetler o kadar rahat örtüş(türüle)medi. İki yıldır müştereken gündemde olan Bosna ve Azerbaycan sorunlarında, ‘soy’ İslâmcı ve ‘soy’ milliyetçi cenahlar arasında ciddi bir öncelik ve tercih ayrışması görülebilir. İslâmcılar açısından Bosna meselesi, milliyetçiler açısından Azerbaycan meselesi aslidir. İki tarafta da ‘öbür’ meselenin fazla öne çıkarılmasından huzursuzluk duyulmuştur. İslâmcı aydınlar “RP’nin dış politika kampanyasına Kıbrıs ve Azerbaycan’ın da dahil edilmesiyle Bosna-Hersek’in bloke edildiği”nden yakınmışlardır. “Azerbaycan’ın başında Türkçü ve bölgede savaş isteyen bir iktidar bulunduğu” söylenerek Azerbaycan’la iyice mesafelenenler; hattâ İslâmi yönden “insanların açlığa mahkûm edilerek cezalandırılamayacağı” ilkesinden hareketle RP’nin Ermenistan’a karşı buğday ambargosundan yana olmasını eleştirenler olabilmiştir.<a id="filepos413510"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos709799"><span class="calibre23">{141}</span></a></small></sup></blockquote><blockquote class="calibre20">Buna karşılık milliyetçi cenahta da Bosna sorununa fazla angaje olmanın, Türkiye’yi Türk jeopolitiğiyle ve bilhassa Azerbaycan’la lâyıkıyla ilgilenmekten alıkoyacağı kuşkusu dile getirilmiştir. MHP çizgisindeki Ümit Özdağ’ın şu satırları, bu kuşkunun ‘veciz özetidir: <span class="italic">“Acaba Balkanlar’da birileri önümüzü açmış bize taşeronluk yaptırıp meşgul ederken Kafkaslar’da boğazımızı kesmeye, Kuzey lrak’dan da sırtımızı hançerlemeye mi hazırlanıyor?” (Türk Yurdu,</span> Mart 1993, s. 13-14). Coşkun Kırca da, çok önceleri, Balkanlar’daki çatışmanın yayılması ihtimali <span class="italic">“gerçekleşirse, Türkiye’nin Balkanlar’da meşgul olmasından faydalanarak Ermenistan’ın Azerbaycan’dan koparmaktan bir türlü vazgeçmediği lokmayı yutmaya kalkışabileceğinin göz ardı edilemeyeceğini Ankara daima hesapları içinde tutmalı ve ihtimaliyat planlarında asıl böyle bir gelişmeyi önlemeye öncelik vermelidir”</span> uyarısında bulunmuştu.<span class="italic">(Milliyet,</span> 28.12.1992).</blockquote><blockquote class="calibre8"><span class="italic"><span class="bold">Azerbaycan ve Ülkücüler</span></span></blockquote><blockquote class="calibre20">Azerbaycan meselesine en sıkı bağlanan kesim, tabiatıyla, ülkücü-milliyetçi harekettir. Ülkücü söylemde Azerbaycan’ın jeopolitik önemi sadece Türkiye adına değil bütün “Türklük” adına vurgulanır; Azerbaycan’ın Türkiye ile Orta Asya Türki cumhuriyetleri arasındaki geçit konumu da, ‘cihanşümul’ Türkçülük kurgusuyla, “Batı Türklüğü” ile “Doğu Türklüğü” arasındaki köprü olarak ifade edilir. Topluma ve insanlığa faşizan organizmacı bakış açısının ifadesiyle: <span class="italic">“Türk âlemi kutsal bir uzviyet gibi düşünülürse Türkiye baş, Türkistan gövde konumunda, Azerbaycan boyun-boğaz mevkiindedir.”<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos710057"><span class="calibre23"><span class="italic">{142}</span></span></a></small></sup></span><a id="filepos415658"></a></blockquote><blockquote class="calibre20">Türki cumhuriyetlerin ve Türk dünyasının yeniden zuhuru, ülkücü hareketin ve MÇP/MHP’nin 1990’ların başlarından itibaren kapsamlı bir ideolojik ve politik değişim geçirmesini koşulladı. 1980’ler boyunca ülkücü hareketin tabanında yaygın bir İslâmcılaşma yaşanmış ve Türkçü söylem marjinalleşme yoluna girmişti. Bu süreç, bir yandan hareketin politik olarak ‘durduğu yeri’ muğlaklaştırmasıyla, diğer yandan geleneksel önderlik (özcesi, Türkeş) ile taban dinamiği arasında ciddi uyuşmazlıklar yaratmasıyla, ülkücü hareket için bunalım kaynağı idi. Türk dünyasının heveslendirici yeniden zuhuru, ülkücü söylemde Türkçü-Turancı motiflerin canlanmasını ve MHP’nin ‘eski’, geleneksel çizgisiyle beraber Türkeş mitosunun rehabilitasyonunu teşvik etti - veya buna en elverişli imkânları sağladı. ,İslâmcılaşma yöneliminin taşıyıcısı olan kadroların 1992’de partiden kopmasıyla bu rehabilitasyonun önü iyice açıldı ve MÇP/ MHP büyük ölçüde 1970’lerin ortasından önceki Türkçü- Turancı çizgisine döndü. Yeniden-Türkçüleşmek, MÇP/ MHP’nin devletle yeniden barışmasına da vesile oldu:</blockquote><blockquote class="calibre20">Yazının başında değinildiği gibi, ‘gerçekçi pan-Türkizm’ söyleminin genelgeçerleşmesi, devlet ve yerleşik-kurumsal düzen nezdinde MÇP/MHP’nin meşrulaşmasına, devletin de MÇP/MHP için yeniden ve hiç değilse nispeten özdeşleşilebilir hale gelmesine zemin hazırladı. 1990-92 döneminde geçirdiği hızlı ideolojik-politik değişimde bunca önemli bir ‘girdi’ teşkil eden Türk dünyasına ilişkin gelişmeler ve politikalar, ülkücü hareket için bereketli bir kaynak olmaya elbette devam etti. Türki cumhuriyetlerden aktarılan folklor manzaraları, ‘bozulmamış, saf’ millî töre ve atavizm edebiyatına malzeme oldu; bu malzemeyle beraber Türki diller, bilhassa Azeri şivesi, ülkücü köylü popülizmini besledi. Orta Asya Türki cumhuriyetlerde ve Azerbaycan’da İslâmi kültürün baskın olmaması ve dinî kimliğin çoğunlukla millî kimliğin bir unsuru olarak indirgenmiş bulunması da; İslâmla ilişkisini yeniden aynı araçsallık çerçevesinde düzenlemeye yönelen ülkücü hareket için iyi bir referans oldu.</blockquote><blockquote class="calibre20">Azerbaycan, sadece Türki cumhuriyetlerin en ‘yakını’ olduğu için değil; 1990 başında Sovyet/Rus ordusunun ve sonra Ermenistan’ın saldırılarına mâruz kalışıyla, onlar/düşman kimliğiyle beraber üreyen daha ‘militan’ bir Türklük bilincine dayanak sağladığı için de, ülkücü hareketin özel ilgisine mazhar oldu. Azerbaycan’da diğer Türki cumhuriyetlerle kıyaslanmayacak bir milliyetçi geleneğin ve hareketin varlığı, başlıbaşına önemlidir. Azerbaycan milliyetçi hareketiyle bağlantıları, ülkücü hareketi ‘enternasyonalleştirdi’, ona hem özgüven sağladı hem de ‘pratik sahası’ açtı.<a id="filepos418822"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos710377"><span class="calibre23">{143}</span></a></small></sup> “Türk dünyasının aksakallısı (bilgesi)” diye sunulan Türkeş figürü, başlıbaşına, ülkücü hareketin Azerbaycan’daki nüfuzuna işaret ederek tabanının maneviyatını yükseltebileceği iyi bir kanıt oldu. 1992 Mayıs’ında yaptığı Orta Asya gezisinde Demirel’in baş refakatçi olarak yanma aldığı Türkeş’in bilhassa Azerbaycan’da büyük ilgi görmesi ve yarı-resmî kimliğiyle Halk Cephesi önderi Elçibey’in mitingine katılması; MÇP/MHP’nin ve Başbuğ’un Türk dünyasının fiili lideri olarak takdimine güçlü bir dayanak sundu. Ülkücü basın, Azerbaycan halkının “Türkeş bizi kurtarsın” diye feryat ettiği kabilinden ‘haberlerle, MÇP/MHP’nin ve Türkeş’in Türk dünyasında bir otorite olarak tanındığı imgesini yaymaya koyuldu. Ülkücü hareketin Azerbaycan’daki nüfuzu, sadece kendisini düşünsel ve manevi bir otorite olarak sunmaktan ve bu imgeyi yeniden üretmekten ibaret değildi. Ülkücülerin Azerbaycan’da askerî ve sivil pek çok alanda faaliyet gösterdiği biliniyor. Bu faaliyetler 1992 Haziran’ında Elçibey’in Cumhurbaşkanı olmasından sonra yoğunlaştı ve hiç değilse kısmen Azerbaycan yönetiminin resmî himayesi altında yürütüldü. Elçibey’in Cumhurbaşkanı ve Azerbaycan Halk Cephesi’nin iktidar olması, MHP çizgisindeki günlük <span class="italic">Ortadoğu</span> gazetesinin deyişiyle “Azerbaycan’da iktidara gelen Türk milliyetçileri devlet olma mücadelesi”ne (13.12.1992) girişmesi anlamına geliyordu. Ülkücüler, ‘devlet sahibi’ bir Türk boyunun evlâtları olarak, bu mücadeleye destek vermeyi vazife bildiler. MÇP/MHP’nin Nahcivan sınırına yakın örgütleri -bilhassa Iğdır il örgütü- Azerbaycan’ı ‘sorumluluk alanlarına’ kattılar. Nahcıvan’da ve Azerbaycan’da ülkücü gönüllüler için askerî kamplar kurulduğuna dair haberler basında yeraldı. MÇP’nin genel başkan yardımcılarından emekli general Hüseyin Cevizoğlu’nun Azerbaycan’da askerî danışmanlık yaptığına dair haberler de Parti yönetimince tatminkâr tarzda yalanlanmadı.<a id="filepos421045"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos710853"><span class="calibre23">{144}</span></a></small></sup> Karabağ’daki çatışmaların yoğunlaştığı 1992 ilkbaharında, ülkücü basında o zamana dek pek açığa vurulmayan ülkücü gönüllüler konusu ‘legale çıktı’: Nisan başında gönüllü savaşçı birlikleri oluşturulmasını talep eden <span class="italic">Ortadoğu</span> 17 Nisan’da “Cepheye!” manşeti attı, giden gönüllülere dair haberler yayımladı.</blockquote><blockquote class="calibre20">Ülkücü hareketin sözcüleri, “Azerbaycan Türk’ünün ülkücü hareketten ilham aldığını” (<span class="italic">Ortadoğu</span>, 26.2.1993) işliyorlar. Azerbaycan milliyetçi hareketinin MÇP/MHP’yi örnek aldığı gururla belirtiliyor, hattâ kimi zaman organik bağlar ve Başbuğ’un yönlendiriciliği ima ediliyor. Ülkücü hareketin Azerbaycan’daki has ‘partneri’, oldukça geniş yelpazeli -ve giderek çözülmekte olan- Halk Cephesi bünyesindeki Bozkurtlar örgütüdür. 5 bin kadrosu ve sempatizanı olduğu söylenen Bozkurtlar’ın önderi, Elçibey’in Cumhurbaşkanlığı dönemindeki birkaç aylık İçişleri Bakanlığı sırasında televizyon stüdyosu basmasıyla, gazeteci dövmesiyle ünlenen İskender Hamidov. İskender Hamidov, “eline silah alıp sık sık cepheye giden”, “bugün Türk Birliği’ni, Turan’ı daha hararetle savunurken milletlerarası protokolde yeri olan bir bakan gibi elastiki cümlelerin arkasına sığınmayan”, “Türkiye’de Ermeni’ye yardıma imza atan bakan da, Cumhurbaşkanı da olsa görüşmemeye kararlı” kişiliğiyle, ülkücü basında politikacı yozlaşmasına uğramamış bir ‘dava adamı’ olarak yüceltiliyor. Hamidov, ‘enternasyonalist’ bir Türkçü-Turancı hareket perspektifine sahip; Bozkurtlar’ı Türkiye’deki ülkücülerin de dahil olduğu bir uluslararası hareket olarak düşünüyor ve bugün Azerbaycan’ı “bütün dünyadaki Bozkurtların faaliyet merkezi” sayıyor. Türkiye yönetiminin bu perspektiften yoksunluğunu eleştirerek, “Türkiye’nin resmî dairelerinin Azerbaycan’da Bozkurtçuluğun yayılmasından rahatsız” olmasından yakınıyor. “Türk’ün Türk’ten başka dostu yoktur” şiarı uyarınca “harici ülkelerden iğrenç şeyler öğrenmeden, milliyet esasına göre demokrasi kurmamız” gerektiğini savunuyor. Ülkücü hareketle, “Türkiye’deki Bozkurtların komünizme karşı mücadelede 5 bin şehit verdikleri”ni söyleyecek kadar özdeşleşiyor. (<span class="italic">Ortadoğu,</span> 25-26.12.1992)</blockquote><blockquote class="calibre8"><span class="italic"><span class="bold">"Ağabey" - "kardeş"</span></span></blockquote><blockquote class="calibre20">Genel olarak Türki cumhuriyetlere olduğu gibi Azerbaycan’a da yaklaşırken Türk milliyetçiliğinin bütün ‘sektörlerinin’ ortak bakış açısı, Türkiye-merkezcilik ve ona bağlı bir küçümseyici, aşağılayıcı tutumdur. Bu tutum ve onunla ilintili olarak yerel özgül kimliklerin talileştirilmesi ve (Türklüğe) indirgenmesi, Azerbaycan örneğinde de belirgin. Bu hegemonyacı “ağabeylik” saplantısı, Türk milliyetçiliğinin Türki cumhuriyetlere ‘açılmasındaki’ temel zaaflarından birini oluşturuyor.</blockquote><blockquote class="calibre20">Coşkun Kırca’nın, Azerbaycan’ın “kaybedilişine” hayıflanma bâbında yazdığı şu satırlar, özetleyicidir: <span class="italic">“Türkiye, orta boyda bir ilinden farksız</span> 8 milyonluk (abç.) <span class="italic">Azerbaycan’ı</span> EI<span class="italic">çibey’le birlikte devletleştirmek imkânına sahipti.” (Milliyet, </span>13.9.1993) Hiç de Coşkun Kırca’ya özgü olmayan bu tasavvura göre Azerbaycan, Türkiye’nin himayesine muhtaç bir ‘proto-devlet’tir. Kâmil bir devlet ol(a)mamak AzerbaycanlIların kollektif kimliğini reşit olmaktan alıkoyar - ülkenin toprakça ve nüfusça küçük olması, durumunu daha ‘ağırlaştırır’. Türki cumhuriyetler ile Türkiye’yi kardeş, Türkiye’yi ağabey konumuna yerleştiren aile metaforunda, Azerbaycan için zımnen öngörülen yer çocukluktur.</blockquote><blockquote class="calibre20">Özgül tarihî ve yerel şartları fazla kaale almayan Türkiye- merkezci bakışın tipik örneklerinden birisi, Karabağ sorununu Azerbaycan’ın olduğu kadar -hattâ ondan önce- Türkiye’nin de ‘davası’ sayan yaklaşım çerçevesinde Kıbrıs tecrübesini ‘model’ olarak dayatmaktır. <span class="italic">Zaman</span> gazetesi muhabiri, dönemin Azerbaycan Cumhurbaşkanı Muttalibov’la görüşmesinde Karabağ sorununu Kıbrıs sorununa benzeten sorusuna, kibarca “bu mesele pek Kıbrıs meselesine benzetilemez” cevabını almıştı.(14.2.1992)</blockquote><p class="calibre30">Azerbaycan/Azeri kimliğinin kendine özgülüğünün, özerkliğinin indirgenmesinin ilginç bir örneği, Azerbaycan Türkleri Kültür Derneği Başkanı, 1991 seçimlerinde DYP milletvekili adayı ve sonra Elçibey’in danışmanı olan Nihat Çetinkaya’nın “Azeri Türkü değil Azerbaycan Türkü” denmesi gerektiğini, zira Azerbaycan’ın sadece “bir coğrafya parçasının adı” olduğunu savunmasıdır.<a id="filepos426311"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos711646"><span class="calibre23">{145}</span></a></small></sup> Sovyetler Birliği yönetiminin onyıllarca Azerbaycan’ın/Azeriliğin bir etniyi, millî kimliği değil sadece bir “coğrafya parçasını” tanımladığını anlatarak millî bilinci bastırdığını hikâye eden milliyetçi edebiyat düşünüldüğünde, Azeri kimliğini “Azerbaycan sadece bir coğrafya parçasının adıdır” tanımıyla inkâra çalışmak, açık bir tutarsızlıktır. Türkiyeli milliyetçi-muhafazakârlar, Azerilerin toplumsal-kültürel kimliklerine de müdahale etme hevesindedirler. Onları içkiden ‘kurtarmaya’ çalışmaları, bu hevesin ilginç bir örneğidir: <span class="italic">Türkiye</span> gazetesi muhabiri Mehmet Çiftçigüzeli, içki içmediği için kendisine “İrancı mısınız?” diye takılan Azerilerin içki tutkusunu, kardeşinin havailiğine üzülen ağırbaşlı bir ağabey edasıyla yorumlar: <span class="italic">“Her defasında Rusların kendilerini fena halde içkiye alıştırdıklarını</span> itiraf (abç.) <span class="italic">etmelerine</span> ve <span class="italic">bunun zararını görmelerine rağmen, bir türlü vazgeçemediklerini söylüyorlar. Ne garip bir tecelli ve ne acı bir ikilem.”<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos711884"><span class="calibre23"><span class="italic">{146}</span></span></a></small></sup></span><a id="filepos427603"></a></p><blockquote class="calibre20">Azerbaycan’a/Azeriliğe reşit bir kimlik atfetmeyen tutumu, milliyetçiliğin iki ucunda da, ülkücü-Türkçü milliyetçilikte de Batıcı yeni-milliyetçilikte de görebiliyoruz. Türkçü milliyetçiliğin Türki halkları yücelten pan-Türkist ‘enternasyonalizmi’, aynı zamanda açıkça Türkiye-merkezcidir; Muzaffer Özdağ’ın yukarıda aktarılan “Türkiye baş, Türkistan gövde konumunda, Azerbaycan boyun-boğaz mevkiindedir” metaforu bunun özetidir. Türkiye-merkezcilik çerçevesinde, ülkücü-Türkçü cenahta da Azerbaycan’ı ‘küçük’ (gelişmemiş, ‘çocuk’) gören bakış yeniden üretilir. Bu tutum, Azerbaycan’da iç karışıklığın yoğunlaştığı kesitlerde açığa çıktı. Ömer Lütfi Mete şöyle yazdı: <span class="italic">“Basit, ilkel, geri gibi kavramları kullanmadan tanımlamak gerekirse bizim olgunluk ortalamamızın bile altında bulunan Azerbaycan toplumunda Elçibey vasıflarıyla liderlik yapmak zaten zordu.” (Ortadoğu</span>, 15.2.1993) Sair zamanlarda Azerbaycan’daki millî bilincin arılığını övmekten geri kalmayan bir başka <span class="italic">Ortadoğu</span> yazarı, Yavuz Selim Demirağ, <span class="italic">“henüz millet olma sürecini tamamlayamamış insanlardan kısa sürede devlet olmalarını beklemek iyimserlik olur" (Ortadoğu,</span> 8.5.1993) diye ‘işin aslını’ ifade etti. Hamaset ve kahramanlık retoriğine meraklı ülkücü-Türkçü yazarlar Azerbaycan’ın ‘millî bilinç’ yetersizliklerini tesbit ettiklerinde tarihî ve toplumsal şartlara müracaat ederek soğukkanlılaşırken; Batıcı yeni-milli yetçilik çizgisindeki yazarların kahramanlık (hattâ “erkeklik”) edebiyatına merak salmaları ‘hoş’tur! Yağmur Atsız şöyle yazar: <span class="italic">“Azeriler şunu iyi bilmeliler ki öyle Fuzuli Divanını ezbere okumakla, her akşam votkaları çekip şehitlere gözyaşı dökmekle, kahpe feleğe lanet etmekle işler bitmez! Vatan için ölmenin de yolu yordamı vardır vatan için yaşamanın da!!! Azeriler ne vatan için ölmeyi biliyorlar ne vatan için yaşamayı!!!” (Nokta,</span> 11.4.1993) Ertuğrul Özkök’ün 27 Ağustos 1993’de <span class="italic">Hürriyet’</span>te yayımlanan “Azeri Kardeşim, Bunu</blockquote><blockquote class="calibre20">İyi Oku” başlıklı yazısı, ‘delikanlı ağabey’in hayta kardeşe nasihatinin şâhikasıdır. Özkök “Hani o erkeklik?” altbaşlığı altında “Azeri”yi “silah elde ölmeyi becerememek”le ayıplar, <span class="italic">“biz burada kahroluyoruz, ama herhalde Bakü’deki, Gence’deki Azeri bu kadar kahrolmuyor”</span> diye ‘fırça çeker’, <span class="italic">“kendi toprağını savunmayan, bir damla kan dökmeden bırakan insanlara nasıl yardım edebiliriz? Onların dökmediği kant biz dökerek mi? Keşke yapabilsek...”</span> diye söylenir.</blockquote><blockquote class="calibre20">Azerbaycan’da birçok insanın, Türkiye’nin Sovyet Rusya’nın yerine yeni bir “ağabey” olarak peydahlandığı düşüncesini, şaka yollu ciddi bir tariz olarak dile getirdiği biliniyor. Türkiye’den kaynaklanan hegemonyacı saikler, Azerbaycan’da bizzat milliyetçileri de tedirgin edebiliyor. Zira Azeri milliyetçiliği elbette Türkiye’deki Türk milliyetçiliği ile özdeş değil ve her milliyetçilik gibi Azeri milliyetçiliğinin de bir benliği ve ‘gururu’ var. Hatta, bütün Türki cumhuriyetlerin milliyetçi aydınları içinde olduğu gibi, Azeri aydınları içinde de Türki cumhuriyetler arasındaki ilişkilerde Bakü’nün merkez, Azerbaycan’ın lokomotif olması gerektiğini düşünenler, yani Azerbaycan’ı Türkiye’nin kendine biçtiği role rakip görenler mevcut. <span class="italic">Türkiye</span> gazetesi muhabiri Mehmet Çiftçigüzeli bu düşünceleri, Türki halklar arasındaki ilişkileri konu ederken suyu çıkartılan aile metaforunun azıcık yakışıksız bir kullanımıyla “evlenme yaşı gelmeyen bir genci gerdeğe sokmak” diye yorumlayarak; Türk milliyetçi-muhafazakârlarının ‘fazla bağımsız’ bir Azeri kimliği karşısında ‘asabileşebileceğini’ gösteriyor. Türk milliyetçi ve milliyetçi-muhafazakâr entelijensiyasının Azerbaycan’ın yaşadığı sorunlardan kurtulmasında Türkiye’ye acil görevler tayin etmeleri karşısında Azeri milliyetçilerinin ‘sakıngan’ tavrı da dikkate değerdir. Elçibey 1990’dan beri “Türkiye’den bir şey ummuyoruz, istemiyoruz” beyanını tekrarlıyor. Elçibey, Cumhurbaşkanı sıfatıyla,</blockquote><blockquote class="calibre20">Karabağ sorununa ilişkin olarak <span class="italic">“Türkiye ile İran’ın kesin adımlar atmaya güçleri yetmez, soruna ABD ile Rusya’nın elkoymasının sağlanması gerekli” (Türkiye</span>, 18.1.1993) sözlerini de sarfetti. Bizzat Azeri milliyetçileri, Türkiye’de milliyetçilerin devlet erkânından (ve “monşerlerden”) duydukları zaman en kızdıkları “Karabağ Azerbaycan’ın iç meselesidir” tezini tekrarlıyorlar. II. Dünya Savaşı’nda Alman orduları safında Kızılordu’ya karşı savaşmış kıdemli bir Azeri milliyetçisi olan, Azerbaycan Millî Merkezi Başkanı Muhammed Kengerli’nin sözleri açıktır: <span class="italic">“Biz Türkiye de dahil hiçbir dış ülkenin bu işe arabulucu olmasını istemiyoruz. Bu Azerbaycan’ın iç meselesidir. (...) Bizi yetiştiren rahmetli Mehmet Emin Resulzade’nin tavsiyesidir Resulzade bize ‘Azerbaycan davasını yürüttüğünüz zaman Türk dünyasının tek dayanağı olan Türkiye’nin iç ve dış politikasına zararınız dokunmasın’ vasiyetinde bulunmuştur. O bakımdan Dağlık Karabağ meselesinde Türkiye’nin de devreye girmesini istemiyoruz." (Zaman,</span> 10.2.1992) Azeri milliyetçilerinin bu tutumunda, Türkiye’yi koruyup kollama kaygısı kadar, bağımsızlıkçı millî bilincin de payı olsa gerektir - ve bu, Türkiye’ye karşı da altı çizilen bir bağımsızlık bilincidir.<a id="filepos433633"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos712561"><span class="calibre23">{147}</span></a></small></sup></blockquote><p class="calibre29"><span class="italic"><span class="bold">Azerbaycan ve serpilen bir düşman figürü olarak İran</span></span></p><p class="calibre30">Azerbaycan bunalımının bir yan çıktısı, bu vesileyle Türk milliyetçiliğinin bütün kanatları içinde yürürlükte olan İran karşıtı kampanyanın bir nebze daha belirginleşmesidir. Aslında daha genel olarak ABD odaklı Batı sisteminin İran’ı ‘sıkıştırmaya’ dönük hazırlıklarından, bu çerçevede Batılı diplomasi ve medya odaklarının Türkiye-İran gerilimine ‘ilgisinin’ artmasından sözedilebilir.<a id="filepos434339"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos714025"><span class="calibre23">{148}</span></a></small></sup> Türki cumhuriyetler ve Azerbaycan üzerindeki rekabet, Türkiye-lran gerilimi senaryosunun, Batı açısından olduğu kadar Türkiye ve İran açısından da hakikaten ‘ilginç’ olan başlıbaşına önemli bir unsurudur. Türkiye’nin politik yelpazenin geniş mutabakatına dayanan resmî Orta Asya ve Azerbaycan politikasında, laik ve demokrat modelle fundamentalizme alternatif olmak iddiası ile, anti-lran saikler ağırlıklı yer tutuyor. Nitekim Türkiye’de milliyetçi kesimler arasında İran karşıtlığı, 1990’larla beraber Türki cumhuriyetler jeopolitiği bağlamında güncelleşti. Milliyetçi çevreler, yerleşik-kurumsal düzeni İran’a ‘dikkat etmeye’ çağırır oldular.<a id="filepos435140"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos714354"><span class="calibre23">{149}</span></a></small></sup></p><p class="calibre30">Azeri milliyetçiliğinde ve bilhassa Elçibey’in ideolojik söyleminde ‘Pan-Azeri’ etmenin ağırlıklı yer tutması da Türk milliyetçiliğinin İran karşıtlığını teşvik etti. İran yönetiminden “molla hükümeti” diye bahseden, İran’ın 5-6 yıl içinde etnik olarak parçalanacağını, “Güney’deki Azeri kardeşlerimizle birleşip büyük bir Azeri Türk devleti kuracak”larını (<span class="italic">Cumhuriyet</span>, 11.2.1992) vaz’eden Elçibey, bu konuda etkili bir ‘tahrikçi’ oldu. İran’ın kuzeyindeki Güney Azerbaycan’ın, Azerbaycan’ın tarihsel ve coğrafi bütünlüğüne dahil olduğu ve buradaki (Azeri) Türklerin Fars boyunduruğu altında ezildiği konusu, milliyetçi literatüre yerleşti. Ülkücü basında “bin yıllık Türk yurdu Azerbaycan iki devlet çatısı altında bölünmüşlüğü”, <span class="italic">“Fars şovenistlerinin Türklere karşı mızraklarının ucunda ayetler, fetvalar, Tahran’a uygun fundamental hükümler olduğu”</span>
<span class="italic">(Yeni Düşünce</span>, 28.8.1990) ‘bilgileri’ boygöstermeye başladı. 1992 Mart’ında Karabağ’la ilgili ülkücü gösterilerde dağıtılan bildirilerde, “İran hangi devirde Türk’e tahammül etti ki? İran ne zaman İslâma fitne sokmadı ki?” deniyordu (<span class="italic">Cumhuriyet, </span>2.3.1992) Böylece İran konusu, ülkücü hareketin İslâm’la ilişkisini yeniden ve Türklüğe tâbi kılarak yeniden-düzenlemesine de ‘yaradı’. (Bu arada kimi milliyetçi-muhafazakâr hattâ İslâmcı aydınlar da, Azerbaycan’da Latin alfabesi yerine Arap alfabesine geçilmesi seçeneğini, Kuzey Azerbaycan’la İran’daki Güney Azerbaycan arasındaki bağlantının güçlendirilmesi savıyla gerekçelendirerek savunabildiler.) İran’ın Türkiye ile Orta Asya arasında engel oluşturduğu tezi, Türk milliyetçilerinin İran karşıtlığının çok önemli bir dayanağı oldu. Ülkücüler dışında da, örneğin Altemur Kılıç “ezeli ve ebedi İran-Turan mücadelesi”ni vurguladı (<span class="italic">Yeni Forum,</span> Nisan 1992, s.34-36), “İran’ın para destekli ‘Turan’a karşı İran’ entrikaları”ndan (<span class="italic">Türkiye</span>, 16.6. 1992) sözetti.</p><blockquote class="calibre20">Bu ortamda, Azerbaycan bunalımının İran’la ilgili boyutu milliyetçi entelijensiya tarafından abartıldı. “Türkiye’nin kaybettiği” Azerbaycan’da, Rusya ve Ermenistan’la beraber İran da “kazananlar”dan sayıldı. Hattâ İran, bazı zorlamalarla düşman hiyerarşisinde Rusya ve Ermenistan’ın bile önüne geçirilebildi. Ülkücü basında Ömer Lütfi Mete’nin kurduğu ‘düşmanlar ve ihanet’ denklemi buna örnektir:</blockquote><blockquote class="calibre20">“Elçibey’e ihanet, İran’a hizmettir. Demiştim ya, asıl ‘Hizbullah’çılar Ankara’nın ortasında” (<span class="italic">Ortadoğu</span>, 15.2.1993) “Ermenistan-lran mihveri”nden bahsedilerek, İran “Ermeni” küfürüne ortak edildi. Kafkasya’daki güç politikasında İran-Rusya mihverinin konu edilmesiyle, İran, Türkiye’nin bütün düşmanlarıyla bağıntılandırılmış oldu. Cengiz Çandar ile ülkücü dış politika yazarı Ferruh Sezgin, durumu 2- 1 olarak skorlandırmakta birleştiler: Cengiz Çandar Türkiye’nin “Sokollu’dan beri izlediği, hem İran’ı hem Rusya’yı karşısına almama ve Kafkasya’da l’e 2 kalmama” politikasının tıkanmasının getireceği tehlikelere dikkat çekerken <span class="italic">(Sabah,</span> 22.7.1993), Ferruh Sezgin “Türkiye’nin İran ile Rusya’ya karşı 2’ye 1 kaldığını” <span class="italic">(Ortadoğu,</span> 28.6.1993) ‘bu iş bitmiştir’ edasıyla tesbit etti. Rusya’nın nüfuzunu yeniden tesis ettiği Azerbaycan’da ve Kafkasya’da hegemonya iddiası (ve böyle bir iddiada bulunacak hali) olmayan İran’ın, olsa olsa Azerbaycan yönetiminde ‘pan-Azeri’ etmenlerin gerilemesinden gelen ‘pasif’ kazancının abartılarak hegemonik bir hamle gibi sunulması; Türkiye’de hükümeti ve Dışişleri’ni de geçici olarak bile olsa İran’a karşı ‘geren’ bir baskı oluşturmuş olsa gerek. Zira İran’ın bir göçmen akınını önlemek için Azerbaycan’la arasındaki sınırda yaptığı harekâtın, tamamen kamuoyunda “Türkiye’nin yapamadığını İran yapıyor” manzarasının (ve ‘hasedinin’) oluşabileceği kaygısından ötürü hükümette tedirginlik uyandırdığı biliniyor!</blockquote><blockquote class="calibre20">Azerbaycan ve Türki cumhuriyetler politikasında İran’a bakışın da sağda milliyetçiler ile milliyetçi-muhafazakârlar ve İslâmcılar arasında ‘millî mutabakatı’ sarsan bir etken olduğuna değinelim. Bu, Türki cumhuriyetlere yönelişte dinî kimliğe yüklenen anlamdaki farklılaşmayla da doğrudan ilgilidir.</blockquote><blockquote class="calibre20">İslâmcılar İran karşıtı kampanyayı bütünüyle reddederken, milliyetçi-muhafazakârların da geniş bir kesimi anti-İran odaklanmadan huzursuzluğunu beyan edegeldi. Milliyetçi-muhafazakâr entelijensiyanın yaygın temsil gücü olan ismi Nevzat Yalçıntaş, “Türkiye ile İran arasında her türlü olumsuz gelişme hem bizim, hem İran’ın hem diğer Türk cumhuriyetlerinin aleyhine olur” diyerek “müşterek hedefin dostluğu ve kardeşliği sağlamlaştırmak olmasını” savundu.<a id="filepos440692"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos715040"><span class="calibre23">{150}</span></a></small></sup> Şubat 1993’de Türk Ocakları, Türkiye Diyanet Vakfı ile ANAP himayesindeki Türk Demokrasi Vakfı’nın ortaklaşa düzenlediği “Türkiye Dışındaki Türk Topluluklarının Millî, Manevi ve Siyasî Meseleleri” panelinde de, meselenin, “Türkiye’nin İran’ı Orta Asya ve Kafkasya’da nasıl altedeceği çerçevesine” indirgenmemesi gerektiği ‘ihtar’ edilmişti.</blockquote><blockquote class="calibre8"><span class="italic"><span class="bold">Türk milliyetçiliğinin tarihsel tekerrür kalıpları ve beka kaygısı</span></span></blockquote><blockquote class="calibre20">Türk milliyetçiliğinin Azerbaycan bunalımını ‘evrensel’ hattâ ‘dünya-tarihsel’ bir Türklük söylemiyle ama tamamen Türkiye-merkezli bir tarihsel şema içinde algılamasının en çarpıcı görünümü, Osmanh’nm çöküşüyle ve Türkiye Cumhuriyeti’nin kuruluşuyla yaptığı analojide ortaya çıkar. Bu analojide, TC’nin tarihinin Azerbaycan’ın sorunlarına ‘ışık tutması’ kadar ve ondan ziyade, Azerbaycan’daki gelişmelerin TC’nin tarihini zihinlerde tekerrür ettirmesi önemlidir. Bu tarihsel ‘dersin’ tekrarlanması, Azeri milliyetçilerine millî devlet kurmanın yolunu yordamını öğretmesi için olduğu kadar ve ondan ziyade, Türkiye’de millî devletin meşruiyetini tazelemek ve kuruluş sürecine dair millî hafızayı bugünün icapları doğrultusunda canlandırabilmek içindir. Böylelikle tarihsel millî hafıza tersine döner: Azerbaycan’ın bugünü, TC’nin dününü hatırlatması vesilesiyle Türkiye’de Türk milliyetçiliğine ‘güven’ tazeleme fırsatı sunar ve ‘uyanıklığını’ arttırır. Ünlü milliyetçi aydın Ahmet Bican Ercilasun’un Azerbaycan’a millî bağımsızlaşma mücadelesini ‘malzeme edişi’, bu millî-tarihsel ‘geri-besleme’nin mükemmel örneğidir: Ercilasun Azerilere, 1990 Ocak’ında Sovyet Rus birliklerinin Bakü’yü işgalinde şehit olanların her yıl mutlaka görkemli törenlerle anılmasını telkin eder; yoksa <span class="italic">“yıllar sonra blrileri çıkar, yapılan mücadeleyi, dökülen kanı unutur ve falan azınlığa, falan gruba federasyon verelim demeye kalkar. İşte Türkiye’de böyle olmuştur.”</span> (<span class="italic">Tercüman</span>, 19.1.1993) Azerbaycan’ın bunalımıyla TC’nin kuruluş dönemi arasındaki analojiyi sadece örtük olarak varsaymayıp en belirtik biçimde kuran, ülkücü-milliyetçi yaklaşımdır. Ülkücü basında Azerbaycan’ı 1918-1922 Türkiye’si gibi yorumlamak gerektiği yorumları yapılır, Azerbaycan’ı “Kuvvay-ı Milliye ruhunun kurtaracağı” söylenir. Ülkücü hareket bu ruhu Türkiye’den Azerbaycan’a transfer etmeye de taliptir: Yavuz Selim Demirağ, <span class="italic">“Bu ruh, bütün yozlaşmalara, bütün imkânsızlıklara rağmen</span> Türkiye’den Azerbaycan’ı yakından tanıyan (abç.) <span class="italic">ülkücülerde”</span> bulunduğunu, <span class="italic">“bir avuç gönüllünün bu ruhu ateşlediğine şahit olmuş birisi olarak”</span> temin eder. (<span class="italic">Ortadoğu,</span> 8.5.1993) Ülkücü milliyetçiliğin Azerbaycan’la kurduğu Türkiye Kurtuluş Savaşı ve Kuvvay-ı Milliyecilik analojisi, Türk Millî Mücadele’sinin resmî millî hafızada bastırılan bir yönünü de yüzeye çıkartır: Kurtuluş Savaşı aynı zamanda bir iç savaş ve iç tasfiyedir. Ders açıktır: <span class="italic">“Azerbaycan’daki Kuvvay-ı Milliyeciler bizdeki Anzavur isyanlarında olduğu gibi Gaziyev-Hüseyinov isyanını ‘bazı kellelerin gitmesi’ pahasına bastırmak zorundadır.”</span>
<span class="italic">(Ortadoğu,</span> 8. 6. 1993) MHP yöneticilerinden, asker kökenli dış politika yazarı Ferruh Sezgin, kendi tarihinden millî bağımsızlık ve “kurtuluşun” olmazsa olmaz icabı olarak öğrendiği, bir ‘millî rüşd’ koşulu gibi kavradığı iç savaştan kaçındıkları için Azerilere -tabiî, “ağabeyce”- tarizde bulunur: <span class="italic">“Gürcüler iç</span> savaşı <span class="italic">göze alarak kendi vatanlarına sahip çıktılar. Bunun sonucu olarak da şimdi, Gürcistan’a Ruslar değil Gürcüler hâkim. O zaman, Azerbaycan’da iç savaş çıksaydı, Azerbaycan ne kaybederdi? Gürcüler Gürcistan’a sahip çıktılar da, Azerbaycan Türkleri Azerbaycan’a niye sahip çıkmadılar?”<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos715394"><span class="calibre23"><span class="italic">{151}</span></span></a></small></sup></span><a id="filepos445144"></a> Türkiye tarihinden Azerbaycan için ders çıkarma taliminin öbür yüzünde, Azerbaycan’daki gelişmelerden Türkiye için ders çıkarma ‘uyanıklığının’ bulunduğunu unutmayalım: İç savaşa ve ‘bazı kellelerin gitmesi’ne dair dersleri tekrar etmek herkese lâzımdır.</blockquote><blockquote class="calibre20">Bir Ermeni meselesinin varlığı, Azerbaycan’ın güncel sorunları ile Türkiye Kurtuluş Savaşı arasında analoji kurulmasını belki de en fazla tahrik eden etkendir. Ermeni tehdidi, TC’nin kuruluşuna ilişkin millî tarih bilgisi ile Azerbaycan’ın bağımsız devlet olarak kurumlaşma sürecine ilişkin değerlendirmelerin ‘geçişliliğini’ sağlar. Batı tarafından kışkırtılıp desteklenerek “Türk yurtları”na kasteden (birinci tekil şahıs olarak) “Ermeni” figürü, yüzyıl başında TC’nin kuruluşu ve ona öngeleri süreçten Azerbaycan’ın bugünkü deneyimine uzanan ve buradan yine Türkiye’deki Türk milliyetçiliğinin tasavvur dünyasını geri-besleyen bir döngü teşkil eder. Türk milliyetçiliğinin oluşum ve millî devletin kuruluş sürecine damgasını vuran tehdit algılaması ve beka kaygısı, en bariz biçimde bu “Ermeni” figürüyle simgelenir, Ermeni sorununda cisimleşir. Karabağ’daki savaş ve Taşnak milliyetçiliğinin revanşist ve irredentist karakteri, bu simgeselliği/cisimleştirmeyi kışkırtan bir âmildir. Ermeniler Batı’nın her daim “kiralık fedaisi”, “muavin baskı ve tedhiş gücü” rolüne oturtularak, Ermenistan’ın Kafkaslar’da “İkinci İsrail” olacağı ileri sürülerek, Ermenistan’ın Azerbaycan’ı tamamen ele geçirip Azerileri Orta Asya’ya atma tasarılarından bahsedilerek; Türklüğe karşı uluslararası komplonun taşıyıcısı olarak Ermeni simgesi yeniden üretilir. “Türklük”, elbette yine Türkiye-merkezli bir Türklüktür. Ermenistan, “Türkiye ile Türk dünyası arasında bir hançer”dir. <span class="italic">“Azeri Türkü yalnız kendisi için değil, Türkiye için de bir bedel ödemektedir. Çünkü Ermeni ihtiraslarının asıl hedefi Türkiye’dir."<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos716296"><span class="calibre23"><span class="italic">{152}</span></span></a></small></sup></span><a id="filepos447415"></a> Ermeni irredentizminin ve revanşizminin asli saiklerinden olan “soykırım” meselesi, Türk milliyetçiliğinin de Karabağ sorununa ilişkin temel çağrışımları arasındadır - elbette milli(yetçi) hafızada yer ediş biçimiyle. Osmanlı’nın I. Dünya Savaşı ve TC’nin kuruluş deneyiminden güncel Azerbaycan sorununa aktarılan ders, resmî tarih yorumu doğrultusunda, Ermeni kırımının savunmacı ve ‘cezai’ bir hareket olarak meşrulaştırılmasıdır. Nevzat Kösoğlu AzerbaycanlI muhatabına <span class="italic">“Ermenilerin (...) vaktiyle Türkiye Türklerine de böyle</span> terbiyesizlikler (abç.) <span class="italic">yaptıklarını ama sonucunda kendilerinin darmadığın olduklarını, perişanlığa düştüklerini filan...”</span> anlatır.<a id="filepos448175"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos716545"><span class="calibre23">{153}</span></a></small></sup> Türk resmî tarih yorumunun temel direklerinden olan, ‘esas’ kırımı Ermenilerin yapıp Batılı hamilerinin de desteğiyle bunu dünyaya “Türk katliamı” gibi gösterdikleri savı da bu vesileyle yinelenirken; bugün de Karabağ’da aynı şeyin olduğu savunulur (örneğin Altemur Kılıç, <span class="italic">Türkiye,</span> 10.3.1992). Batılı medyaların Karabağ örneğini sunuşları incelendiğinde, “hem suçlu hem güçlü” savında bu sefer ciddi bir haklılık payının olduğu söylenebilir. Mamafih milliyetçi ve milliyetçi-muhafazakâr entelijensiya içinde birçokları, ahlâki veya hukuki bir haklılıktan ziyade, düşmana “terbiyesizliğinin” haddini bildiren o eski ‘kararlılığın’ peşindedir. Ahmet Kabaklı, ‘kırım zamanı’na nispetle bugün gördüğü “gaflet” ten tedirgindir: <span class="italic">“Türkiye’de ve Kafkaslar da, o zamanlar da Ermenileri ve Rumları silahlandırıp, kışkırtıp, üzerimize saldırtmışlardı. Biz bu katliama karşı koyunca da adımızı ‘Ermeni katliamı yaptı’ya çıkartmışlardı. Şimdi durum aynıdır Ermeni, o eski Taşnakçıdır. Ona yardım ederek, Türkleri öldürten de, aynı Hıristiyan devletlerdir. Ne yazık ki, bizim gafletimiz o zamana göre, on kat daha artmıştır." (Türkiye</span>, 5.3.1992) Kabaklı, bu yazısından bir yıl sonra “Neredesin Karabekir Paşam!” diye feryat eder - <span class="italic">“Karabekir Paşa, bırakın İngiliz’i, Rus’u, (yolunu tedbirle engeller diye) Mustafa Kemal Paşa’yı bile dinlememişti. 1920lerde de Ermeni’ye kanat geren ABD ile İngiliz, cennetmekân Karabekir’in elinden Erivan’ı zor kurtarmışlardı.” (Türkiye</span>, 7.4.1993) Kıyımı, kırımı sistemli soykırıma dönüştüren bir “Endlösung” (nihai çözüm) zihniyeti, milliyetçi ve milliyetçi-muhafazakâr entelijensiyanın muhtelif kesimlerinde örtük bir eğilim olarak belirebilirken; ülkücü cenahta “Endlösung” özlenen ve ‘feasible’ (yapılabilir) bir proje olarak dillendirilebilmektedir. Necdet Sevinç’in hesabı açık ve ‘basit’tir: <span class="italic">“Bire bir kayıp versek, biz 53 milyon kalırız, Ermeni yokolur! 260 milyon Türk’ün, 6 Türk Cumhuriyeti’nin arasına sıkışmış, dünya haritasında sinek pisliği kadar yer işgal eden ermeni, eğer benimle iyi geçinmezse yok olmaktan kurtulamayacağını bilmelidir.”<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos717137"><span class="calibre23"><span class="italic">{154}</span></span></a></small></sup></span><a id="filepos450723"></a> Necdet Sevinç bu yazıdan bir yıl sonra da “Endlösung”a yönelmediği için devleti ve hükümeti suçlayacaktır: “<span class="italic">Türkiye’nin otomatik olarak harekete geçmesi (...) Azerbaycan topraklarına girmeye cüret eden ermeni keferesini, son ferdine kadar imha etmesi, yoketmesi, ezip bitirmesi gerekirdi.”<sup class="calibre21"><small class="calibre22"><a href="Milliyetciligin_Kara_Bahari_split_023.html#filepos717460"><span class="calibre23"><span class="italic">{155}</span></span></a></small></sup>
</span><a id="filepos451139"></a>Azerbaycan/Karabağ bunalımı ve onun içinde düşman figürü olarak “Ermeni”nin varlığının, Türk milliyetçiliğinin zihniyet dünyasında Osmanlı’nın yıkılış dönemine ilişkin kalıpları canlandırmasının biraz kenarda kalan, ama simgesel bir örneği; 1991 yılı sonlarında İshak Alaton’un Türkiye ile Ermenistan arasındaki diplomatik temaslarda gayrıresmî (daha doğrusu yarı-resmî) aracılık yapmasının, milliyetçi milliyetçi-muhafazakâr cenahta hızla anti-semitik eğilimleri canlandırmasıdır: Osmanlı’ya ihanet eden işbirlikçi ekaliyetler şimdi de TC’yi tehdit eden unsurlar olarak algılanabilmektedir.</blockquote><blockquote class="calibre20">“Azınlık”, “ihanet”, “devletin varlığına ve bütünlüğüne yönelen tehdit” - bütün bunların, 1990’lar Türkiye’sinin milliyetçi tasavvurunda Kürt sorunuyla eklemlenmemesi düşünülemezdi. Azerbaycan/Karabağ bunalımındaki Ermeni etkeni, gerek “Türklüğe” yönelen tehdide ve uluslararası komploya ilişkin ‘global’ çağrışımlarıyla, gerekse somut veçheleriyle, Türkiye’nin Kürt meselesiyle irtibatlandırıldı. Türk milliyetçiliğinin Kürt meselesi ile Osmanlı’nın yıkılış dönemindeki azınlıklar meselesi arasında kurduğu bağlantı,<a id="filepos452479"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos718402"><span class="calibre23">{156}</span></a></small></sup> Azerbaycan/Karabağ sorunu bağlamında iyice pekişti. Milliyetçi söylemde “Ermeni” ve “Kürt” kimliklerine atfedilen özellikler, ‘misyonlar’ arasında bir ‘geçişlilik’ oluştu. Karabağ’ın ve ardından Azerbaycan’ın “kaybedilişi”, Türkiye’nin bölünme tehlikesine ilişkin alarmizmi (kamuoyunu telâşa verici kampanyayı) tırmandıran bir girdi olarak işlev gördü. Coşkun Kırca’nın dediği gibi, <span class="italic">“Türkiye</span> kendi özünü korumakta (abç.) <span class="italic">bu kadar tereddüt</span> ve <span class="italic">acz gösterirse, ondan güneydoğusunu koparmak isteyenler (...) neden heveslenmesinler"di! (Milliyet,</span> 8.2.1993) Türk milliyetçileri, “bugün Karabağ, yarın Güneydoğu” gibi bir illiyet bağını, kendi şuurlarından ‘milletin’ şuuraltına intikal ettirmek için gayret sarfettiler. Ülke içi çelişkileri, sorunları dış sorun ve “tehditlere” yönelterek örtme doğrultusundaki ananevi ve evrensel devlet politikası; Azer- baycan/Karabağ ve Kürt meselelerine ilişkin olarak, bu ikisinin iç sorun-dış sorun boyutlarına takla attırtılarak işledi. Azerbaycan’la ilişkiler, Türkiye için asli, öz (“kendi özü”- C.Kırca), birincil sorun olduğu dayatılarak ‘içleştirildi’; Kürt meselesi ise, ‘gerçek olmadığı’ ve dışarıdan tezgâhlanan bir komplo olduğu algılaması pekiştirilerek, ‘dışlaştırıldı’. “PKK terörünün, Türkiye’yi Azerbaycan’a müdahaleden alıkoymak için azdırıldığı” yorumları, bu ‘manevranın’ nişânesidir. Bu kurgu içinde “PKK terörü” yani Kürt sorunu -yani Kürtler!-, Türkiye’yi acil ve hayatî çıkarları için yapması gereken girişimlerden alıkoyduğu için, bir derece daha hainleşti.</blockquote><blockquote class="calibre20">Karabağ sorunu ile Kürt sorunu arasındaki bu geçişlilikler, görece karmaşık ideolojik mekanizmalar içinde sağlanırken; düşman figürleri olarak “Ermeniler” ve “Kürtler” arasındaki somut bağıntılar, gayet açık seçik kurulageldi. Bu bağıntıların en ‘açık seçik’ ve bayağı olanı, PKK’nın aslında Ermenilerce yönlendirilen bir örgüt olduğu iddiasıdır. MÇP/MHP, Apo’nun “aslında Ermeni” olduğunu birkaç yıldır mevzu ediyor. Türkeş’in, 1991 seçimlerinden sonra parlamenter sistemin cicim aylarında yayımlanan “Güneydoğu”, “Terör” vs. konulu TRT açıkoturumlarında “bilindiği gibi bu örgütün lideri olan şahıs bir Ermenidir” ‘tesbitini’ mutlaka yinelediği, hatırlardadır. Bazı ülkücü yazarlar Başbuğ’un bu tesbitine öyle sıkı sarıldılar ki, örneğin <span class="italic">Ortadoğu'da</span> Ergin Bayramcı Apo’yu hep “Agop Artinyan” diye anar oldu!</blockquote><p class="calibre30">Ülkücü basında geçerli olan daha ılımlı bir tefsir, Apo’nun bizzat Ermeni olmadığı, ama PKK’yı Ermenilerin yönettiğidir: <span class="italic">“Abdullah Öcalan’ın aslında kukla birisi olduğu ve olayların perde arkasında Samurcuyan adlı bir Ermeni’nin bulunduğu</span> öğrenildi (abç.).” (<span class="italic">Yeni Düşünce,</span> 7.2. 1992) PKK’yı ‘Ermenileştirmek’, ülkücülerle beraber Güneydoğu’da devletin ve özellikle askerî yetkililerin de itibar ettiği bir taktiktir. Bölgede halka dağıtılan bildirilerde “Ermeni Apo” ibaresinin kullanıldığı, “vatandaşlarımızın Ermeni çetelerinin propagandasına kanıp dağa çıkmamaları” yönünde uyarıldığı; “teröristler sünnetsiz çıktı” efsanelerinin düzenli olarak dolaşıma sokulduğu malûm. Ermenistan-PKK arasındaki ilişkilerin konu edilmesi -veya abartılması-, düşman figürleri olarak Ermeniler ve Kürtler arasında tesis edilen geçişliliğin bir başka örneğidir. Milliyetçi yorumcuların, Ermenistan’ın Karabağ’daki hedeflerine ulaşmasından sonra Kürt “kartını” devreye sokacağı ve Türkiye’nin kuzeydoğusunda bir Kürt Özerk Devleti kuracağına dair öngörüleri; Ermeni-Kürt işbirliği mevzusunu zenginleştirir. Milliyetçi medyada sadece Ermenistan’da değil Azerbaycan sınırları içinde de bir Kürt devleti kurulacağına dair komplo kurguları vardır; hattâ BDT’ye katılmakta ayak direrse Azerbaycan’ın etnik esasa dayalı altı özerk bölgeye bölüneceğine ilişkin senaryolar da mevcuttur.<a id="filepos456944"></a><sup class="calibre21"><small class="calibre22"><a href="Milliyetciligin_Kara_Bahari_split_023.html#filepos718747"><span class="calibre23">{157}</span></a></small></sup> Kafkasya’da bir özerk Kürt devleti kurulmasına ve Azerbaycan’ın bölünmesine dair senaryolar, tamamen, Kuzey Irak’ta bir özerk Kürt devleti kurulmasına ve Türkiye’nin bölünmesine dair senaryolara koşuttur...</p><div class="mbppagebreak" id="calibre_pb_17"></div>
</body></html>
