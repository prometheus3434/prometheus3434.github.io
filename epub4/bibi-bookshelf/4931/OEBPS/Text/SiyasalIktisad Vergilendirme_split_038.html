<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>SiyasalIktisad Vergilendirme</title>
  <link href="../Styles/stylesheet.css" rel="stylesheet" type="text/css" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <p class="normal1">DİPNOTLAR</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-1-backlink" id="footnote-100-1">1</a>]</sup> 1821’de kurulan Londra Politik İktisat Kulübü’nün 108 üyesinden 52’si parlamento üyesiydi. Parlamento üyesi olan ekonomistlerin çoğunluğu Liberal Parti (Whigs) üyesi olarak orada bulunuyordu. Amaçları sosyal ve politik reformların, kendilerinin ürettiği “sağlam” ekonomi ilkelerine dayandırılmasıydı. İngiliz Klasik Okulu “Politik İktisat” diye tanımlanırken bir nedeni de çoğunluğunun politika içinde olmasıydı.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-2-backlink" id="footnote-100-2">2</a>]</sup> Nitekim, ünlü orkestra şefi ve besteci Leonard Bernstein, Avusturyalı besteci Gustav Mahler’in böyle derin bir felsefi araştırmadan sonra Hıristiyanlığı seçtiğini söylüyor. Mahler’i (1860-1911) Hıristiyanlıktaki “ölümden sonra ikinci yaşam” inancı cezbetmiş, Yahudilikten vazgeçirmişti.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-3-backlink" id="footnote-100-3">3</a>]</sup> Klasik Okul ve Ricardo genellikle kâr ile faiz arasında bir ayırım yapmıyorlardı. Bu ayırım daha sonra ortaya kondu.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-4-backlink" id="footnote-100-4">4</a>]</sup> İngiltere’de bu dönemde altın ve gümüş tabanlı “çift metal sistemi” yürürlükteydi.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-5-backlink" id="footnote-100-5">5</a>]</sup> Ricardo’nun karşılaştırmalı üstünlük modeli doğrusal bir modeldir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_003.html#footnote-100-6-backlink" id="footnote-100-6">6</a>]</sup> 2002 yılından bu yana dünyada artan fon bolluğu ve düşen faizlerle büyümeye verilen ivme yoluyla ara sürenin önemi ortaya çıkmış oldu.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_004.html#footnote-100-7-backlink" id="footnote-100-7">7</a>]</sup> Bölüm xv, Kısım i, Des Débouchés adlı kitap, ilk kez bu seçkin yazar tarafından açıklandığını sandığım bazı çok önemli ilkeleri içermektedir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-8-backlink" id="footnote-100-8">8</a>]</sup> Burada ve bundan sonra, kaynak metinde Adam Smith’in An Inquiry into the Nature and Causes of the Wealth of Nations kitabından yapılan alıntılar için şu Türkçe çeviri kullanılmıştır: Adam Smith, Milletlerin Zenginliği, çev: Haldun Derin, İstanbul: Türkiye İş Bankası Kültür Yayınları, 2006. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-9-backlink" id="footnote-100-9">9</a>]</sup> Kitap I, Bölüm 5.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-10-backlink" id="footnote-100-10">10</a>]</sup> Quarter: Çeyrek librelik veya dört onsluk bir ağırlık ölçüsü. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-11-backlink" id="footnote-100-11">11</a>]</sup> Kile: İngiliz kilesi; özellikle tahıl ölçmede kullanılan, yaklaşık 35 dm3’lük bir hacim ölçüsü. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-12-backlink" id="footnote-100-12">12</a>]</sup> “Ancak, emek her ne kadar bütün nesnelerin değişim değerinin gerçek ölçüsü ise de, bu şeylere çokluk emekle değer biçilmez. Çoğu kez, başka başka iki emek miktarı arasındaki oranı kestirmek güçtür. İki ayrı tür iş için harcanan zaman yalnız başına bu oranı her zaman belirlemez. Aynı zamanda, katlanılan türlü güçlük, gösterilen beceri, derece derece hesaba katılmalıdır. Bir saatlik çetin işte, iki saatlik kolay iştekinden; ya da öğrenmesi on yıla mal olmuş bir zanaatta bir saat uğraşmakta, sıradan ve herkesin görebileceği bir uğraşta bir ay çalışmada olduğundan daha çok emek olabilir. Fakat gerek sıkıntının, gerekse hünerin tam bir ölçüsünü bulmak kolay değildir. Gerçekte, başka başka çeşitten emeğin türlü ürünlerini değiş ederken, çokluk bunların her ikisi de az hesaba katılır. Ama bu öyle herhangi hassas bir ölçü ile değil, piyasadaki pazarlıkla, uzun uzadıya tartışma ile yani kesin olmasa bile, ortaklaşa yaşamda, işlerin yürümesi için yeterli o kabataslak türden eşitliğe göre ayarlanır.” –Milletlerin Zenginliği, Kitap I, Bölüm V.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-13-backlink" id="footnote-100-13">13</a>]</sup> Wealth of Nations / Milletlerin Zenginliği, Kitap I, Bölüm 10.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-14-backlink" id="footnote-100-14">14</a>]</sup> £: İngiliz para birimi; pound, sterlin simgesi (ç.n.).</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-15-backlink" id="footnote-100-15">15</a>]</sup> s/d: İngiliz ekonomi yazınında “s” harfi şilini, “d” harfi de peniyi simgelemektedir. Bir sterlin (ya da pound) yirmi şilin, bir şilin de on iki peniye eşit kabul edilir. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-16-backlink" id="footnote-100-16">16</a>]</sup> Bağlı sermaye: İngilizce metinde “fixed capital”, Türkçe’ye “sabit sermaye” olarak da aktarılmaktadır. Bununla birlikte, gerek Ricardo’nun bu çalışmasında gerek başka siyasal iktisat yapıtlarında görüleceği üzere, “fixed” sözcüğü, konum olarak da değer olarak da sabitliği ifade etmemekte, sermayenin dayanıklılığına ya da ürüne değer aktarma hızına gönderme yapmaktadır. Bu nedenle, daha yaygın olan “sabit sermaye” karşılığı yerine diğer karşılığını, “bağlı sermaye” terimini kullanmayı uygun gördük. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-17-backlink" id="footnote-100-17">17</a>]</sup> Bu çok kesin bir bölümleme değildir ve aradaki ayrım çizgisi net olarak çizilemez.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-18-backlink" id="footnote-100-18">18</a>]</sup> Burada, neden eski ülkelerin makine, yeni ülkelerin de emek kullanmaya itildiğini görüyoruz. İnsanların geçimini sağlama yolunda ortaya çıkan her güçlük, emeği zorunlu olarak artırır ve emeğin fiyatındaki her artış da, makine kullanımını daha cazip kılar. İnsanların geçimini sağlamada güçlükler eski ülkelerde hiç eksik olmaz; yeni ülkelerde ise büyük oranlardaki nüfus artışı, emek ücretlerinde en ufak bir artışa yol açmaksızın gerçekleşebilir. Buralarda yedi, sekiz ve dokuz milyonuncu kişiyi beslemek, iki, üç ve dört milyonuncu kişiyi beslemek kadar kolaydır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_006.html#footnote-100-19-backlink" id="footnote-100-19">19</a>]</sup> Bay Malthus bu öğretiye dikkat çekiyor, “Gerçekten de, keyfi biçimde, bir mala uygulanan emeği, onun gerçek değeri olarak adlandırma hakkımız var, ama böyle yaparsak, sözcükleri geleneksel kullanımlarından farklı bir anlam yüklemiş oluruz; maliyet ile fiyat arasındaki çok önemli ayrımı hemen birbirine karıştırırız; bu yüzden de zenginliğin üretilmesinde rol oynayan ve tam da bu ayrım üzerinde biçimlenen başlıca itkiyi net olarak açıklamayı olanaksız kılarız.”</p>

    <p class="normal">Anlaşılan Bay Malthus, bir şeyin maliyeti ile değerinin benim öğretimde aynı kabul edilmesi gerektiğini düşünüyor; eğer maliyetten, kârları da içine alan “üretim maliyeti” kastediliyorsa, gerçekten de doğru. Yukarıdaki alıntıda ise kastettiği bu değil, dolayısıyla beni tam anlamamış durumda.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-20-backlink" id="footnote-100-20">20</a>]</sup> “Gördüğümüz gibi, toprak, üretme gücü olan yegâne doğa etkeni olmakla kalmaz; aynı zamanda, bir grup insanın diğerlerini dışlayarak kendilerine ayırabildiği belki de tek doğa etkenidir; böylece toprağın yararını yalnızca kendileri görür. Makinelerimizi devindiren, gemilerimizi taşıyan, bizim için balıkları besleyen nehir ya da deniz suları da bir üretme gücüne sahiptir; değirmenlerimizi döndüren rüzgar, hatta güneşin ışığı da bizim için çalışır; ama ne mutlu bize ki, şu ana kadar kimse çıkıp da ‘rüzgar ve güneş benimdir, artık bunlardan yararlanmak isteyenler bana para ödeyecekler’ diyememiştir”. – Economie Politique, par J. B. Say, cilt ii, s. 124.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-21-backlink" id="footnote-100-21">21</a>]</sup> Alıntıladığım şu yazısında Bay Say, fiyatı belirleyenin eninde sonunda üretim maliyeti olduğunu unutmuş görünmüyor mu? “Topraktan elde edilen emek ürününün şöyle bir ayrıcalıklı özelliği vardır: Kıtlaştıkça daha pahalı hale gelmez, çünkü besin azaldıkça nüfus da azalır; dolayısıyla da bu ürünlerin talep edilme miktarı, aynı zamanda arz miktarını da azaltır. Ayrıca, bir dolu işlenmemiş toprak bulunan yerlerde zahirenin, tüm toprakları işlenmiş yerlerde olduğundan daha pahalı olduğu da gözlenmemiştir. Ortaçağ’da İngiltere ve Fransa’daki topraklar, şimdikinden daha kötü işlenmişlerdi; çok daha az ham mahsul üretiyorlardı: Ne var ki başka eşyanın değeriyle kıyaslayarak, zahirenin o dönemde daha pahalıya satılmadığını anlayabiliyoruz. Mahsul azdı çünkü nüfus da azdı; talebin zayıflığı, arzdaki takatsizliği telafi ediyordu” (cilt ii, s. 338) Malların fiyatının emeğin fiyatınca belirlendiği fikrinden etkilenmiş olan ve bununla tutarlı olarak da, her türden hayır kurumunun nüfusu olağan seyrin dışında bir tarzda artırma eğiliminde olduğunu, dolayısıyla da ücretlerin düşmesine yol açtığını varsayan Bay Say, şöyle söylüyor: “İngiltere’den gelen malların ucuzluğunda, o ülkede bulunan sayısız hayır kurumunun payı olduğu kanısındayım” (cilt ii, s. 277) Bunlar, ücretlerin fiyatı belirlediğini savunan biri için tutarlı görüşler.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-22-backlink" id="footnote-100-22">22</a>]</sup> “Üstelik tarımda,” der Adam Smith, “doğa da insanla birlikte iş görür. Doğanın emeği masrafsız olmakla birlikte, mahsulünün en pahalı işçi ürünü kadar değeri vardır.” Doğanın verdiği emeğe ödeme yapılır; ama çok olduğunda değil, az olduğunda. Armağanlarını sunarken daha cimri davranmaya başladığında, çalışmak için daha fazla bedel talep ediyordur. Cömertçe bir yararlılık gösterirken, bedavaya çalışır. “Tarımda kullanılan işçilerle çift hayvanları, sanayideki işçiler gibi yalnız kendi tüketimleri veya kendilerini çalıştıran sermaye ile sermaye sahibinin kârları kadar bir değerin yeniden üretimine değil, çok daha büyük bir kıymetin yeniden yaratılmasına etken olurlar. Çiftçinin sermayesinden, bu sermayenin bütün kârlarından başka, bunlar, arazi sahibinin rantının da yeniden üretimine sürekli vesile olurlar. Bu rant, kullanılmasını, arazi sahibinin çiftçiye ödünç verdiği doğa kuvvetlerinin ürünü sayılabilir. Bu hak, o kuvvetler ne büyüklükte sayılıyor yahut başka deyimle, toprağın doğal ya da tımarlı meydana gelmiş bereketi ne varsayılıyorsa o derece büyük ya da küçük olur. Bu, insan işi sayılabilecek olan her şeyin düşülmesinden veya hesabından sonra geriye kalan, doğanın yapıtıdır. Bunun, tüm mahsulün dörtte birinden aşağı düştüğü olmaz; çoğu kez tüm ürünün üçte birinden fazladır. Sanayide kullanılan o miktar üretken emek, hiçbir zaman yeniden bu büyüklükte bir üretime vesile olamaz. Sanayide doğa hiçbir şey yapmaz, hepsini insan yapar; yeniden üretim ise, her zaman için onu yaratanların gücü oranında olmak gerekir. Bundan ötürü, tarımda kullanılan sermaye, hem sanayide kullanılan herhangi eşit sermayeden çok emeği harekete geçirir, hem de kullandığı üretken emek miktarına oranla, ülke toprağıyla emeğinin yıllık ürününe, ülke ahalisinin gerçek zenginliği ile gelirine, çok daha büyük bir değer katar. Bir sermayenin kullanılabileceği bütün yollar içinde topluluğa en yararlı olanı elbet budur.” – Kitap II., bölüm 5., s. 15.</p>

    <p class="normal">Doğa imalatta çalışan insan için hiç mi bir şey yapmaz? Makinelerimizi çalıştıran, gemilerimizi yüzdüren rüzgâr ile su hiçbir şey midir? En kalıplı makineleri çalıştırmamızı sağlayan hava basıncı ile buhar gücü, doğanın bize birer armağanı değil midir? Metalleri esnetmede ya da eritmede ısının etkisinden, boyacılık sanayisinde ya da mayalı içki üretmede hava çözünümünün öneminden söz etmeye gerek bile yok. Doğanın insana, hem de cömertçe ve bedelsiz yardım etmediği tek bir imalat yoktur.</p>

    <p class="normal">Adam Smith’ten alıntıladığım yukarıdaki parçayla ilgili olarak Bay Buchanan, şu gözlemde bulunuyor: “Dördüncü ciltteki üretken ile üretken olmayan emek üzerine incelemelerimde, tarımın ulusal birikime katkısının, diğer sanayilerin katkısından daha fazla olmadığını göstermeye çalıştım. Rantın yeniden üretimini topluma çok yararlı bulan Bay Smith, rantın yüksek fiyattan doğduğunu gözden kaçırıyor; toprak sahibinin, aldığı bu payı, tüm topluluğun zararına elde ettiğini aklına getirmiyor. Rantın yeniden üretilmesinden toplumun hiçbir mutlak kazancı olamaz; ondan ancak bir sınıf, diğer sınıfların zararına kazanç elde eder. Toprağın ekilmesi sürecinde doğa, insan çalışmasıyla buluştuğu için tarımın bir mahsul ve dolayısıyla da rant sağladığı yolundaki görüş ham hayaldir. Rant, mahsulden değil, mahsulün satıldığı fiyattan elde edilir; bu fiyat da üretime doğanın karışmış olması nedeniyle değil, tüketimle arzı uyumlu kılabilmesi nedeniyle ortaya çıkar.”</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-23-backlink" id="footnote-100-23">23</a>]</sup> Bu ilkenin net olarak anlaşılması bence siyasal iktisat için azami önemdedir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-24-backlink" id="footnote-100-24">24</a>]</sup> Umarım tarımdaki her türlü iyileştirmenin toprak sahiplerine olan yararını göz ardı ettiğim düşünülmüyordur – bu iyileştirmelerin doğrudan etkisi, rantı düşürmektir; ama hem nüfus artışını teşvik ettiği için, hem de daha kısır arazileri daha az emekle ekmemizi sağladığı için, neticede toprak sahiplerine büyük üstünlükler sağlar. Bununla birlikte, bu iyileştirmelerin toprak sahiplerine zararlı olmaktan çıkmaları için belli bir süre geçmelidir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_007.html#footnote-100-25-backlink" id="footnote-100-25">25</a>]</sup> Bunu daha da netleştirmek ve zahire rantı ile parasal rantın hangi derecelerde değişiklik gösterdiğini anlatmak için belli nitelikte bir toprakta, on kişinin emeğiyle 180 quarter buğday elde edildiğini varsayalım; bunun değeri de quarter başına 4£’tan, toplam 720£ olsun; aynı ya da başka bir toprakta, ek bir başka on kişinin emeği, mahsulü yalnızca 170 quarter kadar artırabiliyorsa; hem 170 quarter’lık buğdayın fiyatı, hem de 180 quarter’lık buğdayın fiyatı 4£’tan 4£ 4s 8d’ye çıkacaktır; ya da bir toprakta 170 quarter’lık buğdayı üretilmesinde 10 kişi gerekirken, diğerinde 9.44 kişi yeterli olacağından, artış 9.44’e 10 oranında gerçekleşecektir, yani fiyat 4£’tan 4£ 4s 8d’ye yükselecektir. Şimdi 10 kişinin daha üretime katıldığını ve getirinin de aşağıdaki gibi gerçekleştiğini varsayalım: 160 için fiyat şuna yükselecektir: 4£ 10s 0d 150 ” ” ” ” 4£ 16s 0d 140 ” ” ” ” 5£ 2s 10d Burada zahirenin fiyatı quarter başına 4£ olduğu zaman, 180 quarter buğday veren toprak için hiç rant ödenmiyorken, şimdi yalnızca 170 quarter üretilebilir olduğunda, 10 quarter değerinde bir tutar rant olarak verilecektir; bu da quarter başına 4£ 4s 8d’den, toplam 42£ 7s 6d eder. 160 quarter’lık 20 quarter yani 4£ 10s 0d üzerinden 90£ 0s 0d rant mahsulden quarter verilir. başına 150 quarter’lık 30 quarter yani 4£ 16s 0d üzerinden 144£ 0s 0d rant mahsulden quarter verilir. başına 140 quarter’lık 40 quarter yani 5£ 2s 10d üzerinden 205£ 13s 4d rant mahsulden quarter verilir. başına Zahire rantı 100, 200, 300, 400 oranlarında artarken, para cinsinden rant 100, 212, 340, 485 oranında artacaktır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_010.html#footnote-100-26-backlink" id="footnote-100-26">26</a>]</sup> “Bir ülkede vazgeçilmez gereksinmeleri ifade eden barınak ile giysi, bir başka ülkede hiç de gerekli görülmeyebilir; Hindistan’daki bir emekçi, doğal ücreti olarak bir parça örtü alıyor olmasına rağmen mükemmel bir zindelikle çalışmasını sürdürebilir; kuşkusuz, böyle bir ücret Rusya’daki bir emekçiyi donmaktan korumaya yetmeyecektir. Aynı iklime sahip ülkelerde bile farklı yaşam alışkanlıkları emeğin doğal ücretlerinde en az doğal etkenlerin doğurduğu kadar belirgin farklılıklara vesile olur.” s. 68. An Essay on the External Corn Trade / Yurtdışı Zahire Ticareti Üzerine Bir Deneme, R. Torrens, Esq.</p>

    <p class="normal">Bu konu Albay Torrens tarafından çok büyük ustalıkla açıklanmıştır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_010.html#footnote-100-27-backlink" id="footnote-100-27">27</a>]</sup> Bay Buchanan, alıntıladığım aşağıdaki paragrafta geçici sefalet durumlarını kastediyorsa, onunla tümüyle hemfikirim: “Emekçiler için en büyük kötülük, iş ya da besin kıtlığından ileri gelen yoksulluktur; onların rahatlığı için tüm ülkelerde sayısız yasa çıkarılmıştır. Ama toplumun durumunda, yasamanın gideremeyeceği sefaletler de vardır; dolayısıyla bu yasaların sınırlarını bilmek yararlıdır, uygulanamaz şeyler için didinirken gerçekten yapabileceğimiz iyilikleri gözden kaçırmamızı engeller.” – Buchanan, s. 61.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_010.html#footnote-100-28-backlink" id="footnote-100-28">28</a>]</sup> Avam Kamarası’nda 1796’dan beri bu konuda ortaya konan bilgi birikimi, ne mutlu ki hiç de az değildir; bu durum, yoksul yasaları kurulunun son raporu ile Bay Pitt’in aynı yıl dile getirdiği şu duyguları karşılaştırarak görülebilir: “Çok sayıda çocuğun söz konusu olduğu durumlarda yardımı, bir utanç ve rezalet değil, bir hak ve onur meselesi haline getirelim. Bu, kalabalık aileyi bir bela olmaktan çıkarır, bir nimet haline getirir; böylece emekleriyle kendilerine bakabilenler ile ülkesini birkaç çocukla süsledikten sonra onları geçindirmek için yardım talep edenler arasında düzgün bir ayrım çizgisi çekilebilir.” –Hansard’ın Parliamentary History / Parlamento Tarihi, cilt xxxii, s. 710.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_011.html#footnote-100-29-backlink" id="footnote-100-29">29</a>]</sup> Okuyucunun şunu hatırda tutmasını isterim: Konuyu daha açık kılmak için, paranın değerini değişmez sayıyorum ve bu yüzden de fiyattaki her değişikliğin, malın değerindeki bir değişmeyi gösterdiğini peşinen kabul ediyorum.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_011.html#footnote-100-30-backlink" id="footnote-100-30">30</a>]</sup> Okur, mevsimlerin bereketli ya da kurak geçmesine bağlı olan ani değişiklikleri ve nüfustaki beklenmedik gelişmeler sonucunda talebin artmasını ya da azalmasını hesaba katmadığımızın farkındadır. Burada söz konusu olan zahirenin doğal ve sabit fiyatıdır, rastlantısal ya da dalgalanan fiyatı değil.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_011.html#footnote-100-31-backlink" id="footnote-100-31">31</a>]</sup> Zahirenin değerinde, yukarıda söz edilen değişiklikler meydana geldiğinde, 180 quarter’lık zahire toprak sahibi, çiftçi ve emekçi arasında şöyle bölüşülür: Quarter başına fiyat Buğday Buğday Buğday £ s d cinsinden cinsinden cinsinden Toplam rant kâr ücret 4 0 0 Yok 120 quarter 60 quarter 180 4 4 8 10 quarter 111,7 58,3 180 4 10 0 20 103,4 56,6 180 4 16 0 30 95 55 180 5 2 10 40 86,7 53,3 180 Ve aynı koşullar altında para cinsinden rant, ücretler ve kâr aşağıdaki gibi olur: Quarter Rant Kâr Ücretler Toplam başına fiyat £ s d £ s d £ s d £ s d £ s d 4 0 0 Yok 480 0 0 240 0 0 720 0 0 4 4 8 42 7 6 473 0 0 247 0 0 762 7 6 4 10 0 90 0 0 465 0 0 255 0 0 810 0 0 4 16 0 144 0 0 456 0 0 264 0 0 864 0 0 5 2 10 205 13 4 445 15 0 274 5 0 925 13 4</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_012.html#footnote-100-32-backlink" id="footnote-100-32">32</a>]</sup> Fıçı: İngilizce metinde pipe; yaklaşık 400 litrelik dev şarap fıçısı kastediliyor (ç.n.).</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_012.html#footnote-100-33-backlink" id="footnote-100-33">33</a>]</sup> Ricardo burada Adam Smith’ten söz etmektedir (ç.n.).</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_012.html#footnote-100-34-backlink" id="footnote-100-34">34</a>]</sup> Bkz. Adam Smith, Kitap I, Bölüm 9.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_012.html#footnote-100-35-backlink" id="footnote-100-35">35</a>]</sup> Öyleyse şu da ortaya çıkıyor: Makinelerde ve ustalıkta hatırı sayılır üstünlüklere sahip olan ve böylece malları komşularının yapabildiğinden çok daha az emekle üreten bir ülke, tüketimi için gerekli zahirenin bir kısmını bu mallar karşılığında ithal edebilir; üstelik, topraklarının daha bereketli olmasına, zahireyi ithal ettiği ülkeye kıyasla çok daha az emekle yetiştirebilmesine rağmen. İki kişi, hem ayakkabı hem de şapka yapıyor olabilir ve birisi diğerinden bu iki zanaatta da üstün olabilir; ama daha yetenekli kişi, şapka yapması halinde rakibini ancak beşte bir, ya da yüzde 20 oranında geçebilirken, ayakkabı yaparsa üçte bir, yüzde 33 oranında geçebilmektedir; bu durumda daha üstün kişinin yalnızca ayakkabı yapmakla, daha marifetsiz kişinin ise yalnızca şapka yapmakla meşgul olması, her ikisinin de çıkarına olmaz mı?</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_012.html#footnote-100-36-backlink" id="footnote-100-36">36</a>]</sup> Dwt: Pennyweight; kuyumcu tartısı düzeninde bir onsun yirmide birine eşit ağırlık, 1.551 gr. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_013.html#footnote-100-37-backlink" id="footnote-100-37">37</a>]</sup> Şu iyi anlaşılmalıdır ki, bir ülkede üretilen her şey tüketilir; ama bunların yeniden üretim yapan kimselerce mi, yoksa değer üretmeyen kimselerce mi tüketildiği, düşünülebilecek en büyük farklılıkları beraberinde getirir. Gelirden tasarruf edilip sermayeye katılmasından söz ederken, sermayeye katıldığını söylediğimiz gelir parçasının üretken olmayan değil, üretken emekçilerce tüketildiğini kabul ediyoruz. Sermayenin tüketim yapmayarak artırılabileceğini varsaymaktan daha büyük bir hata olamaz. Eğer emeğin fiyatı, sermayenin artmasına rağmen yeni istihdam yaratamamasına yol açacak denli yükselmişse, artan sermayenin üretken olmayan bir biçimde tüketildiğini pekala söyleyebilirim.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_014.html#footnote-100-38-backlink" id="footnote-100-38">38</a>]</sup> Fiyatları vergilendirmeyle yükselmiş malların dolaşımlarında daha fazla paraya gerek olacağı kuşkuludur. Ben gerek olmayacağına inanıyorum.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_016.html#footnote-100-39-backlink" id="footnote-100-39">39</a>]</sup> Quarter başına 4£ 8s 10π/∫d’den 18 quarter.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_016.html#footnote-100-40-backlink" id="footnote-100-40">40</a>]</sup> Quarter başına 4£ 8s 10π/∫d’den 9 quarter.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_017.html#footnote-100-41-backlink" id="footnote-100-41">41</a>]</sup> acre: Arazi ölçü birimi - 4047 m2 (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_017.html#footnote-100-42-backlink" id="footnote-100-42">42</a>]</sup> Taille: Fransa’da Eski Düzen dönemi boyunca Fransız köylülerinden ve soylu olmayanlardan alınan bir dolaysız arazi vergisi; Fransa’da feodal düzenin simgesi sayılan bu vergi Fransız Devrimi’yle kaldırılmıştı. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_019.html#footnote-100-43-backlink" id="footnote-100-43">43</a>]</sup> Kitap V, Bölüm 2.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_020.html#footnote-100-44-backlink" id="footnote-100-44">44</a>]</sup> Dolayısıyla, yalnızca çiftçinin kârlarına konulacak ama başka hiçbir kapitalistin kârlarına dokunmayacak bir vergi, toprak sahibine çok büyük yarar sağlar. Böyle bir vergi aslında ham mahsul tüketicilerinin omzuna biner, kısmen devletin, kısmen de toprak sahiplerinin yararına olur.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_020.html#footnote-100-45-backlink" id="footnote-100-45">45</a>]</sup> Bu konu üzerine daha fazla düşündüğümde, fiyatların artışının üretimin zorlaşmasından dolayı değil, vergilendirme nedeniyle meydana gelmesi durumunda, aynı miktarda malın dolaşımı için gerekli daha fazla paraya gereksinim olacağından kuşku duyuyorum. Belli bir bölgede ve belli bir zamanda 100.000 quarter’lık zahirenin quarter başına 4£’tan satıldığını düşünelim; quarter başına 8s’lik doğrudan bir vergi sonucunda zahirenin fiyatı 4£ 8s’ne çıkıyor; bu zahireyi artmış fiyatıyla dolaşıma sokmak için eskisinden fazla para gerekmeyeceğini düşünüyorum. Daha önceden 11 quarter’ı 4£’tan aldıysam, vergi sonucunda tüketimimi 10 quarter’a indirmek zorunda kalırım; fazladan paraya ihtiyaç duymam, çünkü her koşulda zahire için 44£ öderim. Aslında halk on birde bir daha az tüketir, on birde birlik miktar da hükümet tarafından tüketilir; bu miktarı satın almak için gerekli olan para, çiftçilerden vergi olarak alınan, quarter başına 8s’den gelir, ama vergi olarak alınan bu miktar aynı zamanda zahireleri karşılığında gene çiftçilere verileceğinden, söz konusu vergi aslında bir tür ayni vergidir ve daha fazla para kullanılmasını gerektirmez, gereken para daha fazla olsa da bu miktar, rahatlıkla görmezden gelinebilecek kadar az olacaktır…</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_021.html#footnote-100-46-backlink" id="footnote-100-46">46</a>]</sup> Bay Say, bu konuya ilişkin genel görüşü içselleştirmiş görünüyor. Zahireden söz ederken şöyle diyor: “Böylelikle zahirenin fiyatı tüm diğer malların fiyatını etkiler. Çiftçi, imalatçı ya da tüccar, bunların hepsi belli miktarda zahire tüketmesi gereken belirli sayıda işçi çalıştırırlar. Zahirenin fiyatı yükselirse, işveren de kendi ürününün fiyatını aynı oranda yükseltmek zorundadır.” – Cilt i, s. 255.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_021.html#footnote-100-47-backlink" id="footnote-100-47">47</a>]</sup> Burası iyice gerçek dışıdır, toprak sahipleri ile hissedarlar bundan hiçbir biçimde etkilenmez.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_021.html#footnote-100-48-backlink" id="footnote-100-48">48</a>]</sup> Bay Say’a göre “vergi malın fiyatına eklenir ve fiyatını yükseltir. Mal fiyatlarında meydana gelen her yükseliş, onu satın alabilen kişilerin sayısını, ya da en azından malın tüketim miktarını da zorunlu olarak azaltır.” Bu kesinlikle zorunlu bir sonuç değildir. Ekmeğin vergilendirilmesi durumunda, ekmek talebinin de, vergilendirilmiş bir kumaşın, şarabın ya da sabunun talebinden daha fazla azalacağına inanmıyorum.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_021.html#footnote-100-49-backlink" id="footnote-100-49">49</a>]</sup> Balığın piyasaya girişine ve satışına ilişkin düzenlemeler (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_021.html#footnote-100-50-backlink" id="footnote-100-50">50</a>]</sup> Aynı yazarın şu vurgusu da bana aynı derecede hatalı geliyor: “Pamuğa yüksek bir resim konulduğunda, pamukla yapılan tüm diğer malların üretimi de azalır. Çeşitli imalat kollarında pamuğa katılan toplam değer, o ülkede yıllık 100 milyon frank ise ve vergiyle birlikte tüketim yarıya inmişse, o zaman hükümet tarafından toplanan miktara ek olarak bir de söz konusu vergi ülkeyi her yıl 50 milyon franktan yoksun bırakacaktır.” – Cilt ii. s. 314.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-51-backlink" id="footnote-100-51">51</a>]</sup> Bay Say şu gözlemde bulunur: “Bir imalatçı malına getirilen verginin bütününü tüketiciye ödetemez, çünkü fiyatının artması malın tüketimini azaltacaktır.” Durum böyleyse, tüketim azalıyorsa, arzın da aynı hızda azalması gerekmez mi? Kârı genel düzeyin altına düşüyorsa, imalatçı neden aynı işkolunda kalmaya devam etsin? Bay Say burada da, başka yerlerde desteklediği şu öğretiyi unutmuş görünür: “Fiyatı belirleyen, üretim maliyetidir; malların fiyatı, uzun bir süre bu fiyatın altında seyredemez, çünkü bu durumda üretim ya askıya alınır ya da azalır.” – Cilt ii, s. 26.</p>

    <p class="normal">“Bu durumda vergi, kısmen vergilendirilmiş mal için daha fazla ödemek zorunda kalan tüketiciye, kısmen de vergi çıkarıldıktan sonra eline daha az geçecek olan üreticiye yüklenir. Kamu hazinesi, alıcının ek olarak ödediği miktarla, bu arada üreticinin kârının bir kısmından yapmak zorunda kaldığı fedakârlıkla beslenir. Aynı anda, hem fırlattığı kurşuna hem de geri tepmesine neden olduğu silaha etkiyen, aynı baruttur.” – Cilt ii, s. 333.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-52-backlink" id="footnote-100-52">52</a>]</sup> “Melon’a göre bir ulusun borçları sağ elden sol ele aktarılan, dolayısıyla bedeni hiçbir açıdan güçten düşürmeyen borçlardır. Borç bakiyesinin gerektirdiği faizin ödenmesinin genel serveti azaltmayacağı doğrudur: Temettüler, verginin ödenmesine katkıda bulunanların elinden, devlete borç verenin eline geçen birer değerdir. Değeri biriktirenin devlete borç verenin mi, yoksa vergiyi ödeyenlerin mi olduğu, benim kanımca da, toplum açısından fazla önem taşımaz, ama ya borcun anaparası? – Ona ne olmuştur? Borcun anaparası artık ortada yoktur. Borçlanmanın ardından gelen tüketim, sermayenin artık hiçbir zaman yeni gelir getiremeyecek biçimde yok edilmesine neden olmuştur. Toplum, faiz tutarından yoksun bırakılmış değildir, çünkü bu miktar, toplumun bir kesiminin elinden diğer bir kesiminin eline geçer; ama sermayenin, yok edilmeseydi getireceği gelirden yoksun bırakılmıştır. Bu sermaye, onu devlete borç veren kişi tarafından üretken bir biçimde işletilseydi, bu kişiye belli bir gelir getirecekti, ama bu gelir, bir yurttaşın cebinden çekilip alınmış değil, gerçek bir üretimden türetilmiş olacaktı.” Say, Cilt ii, s. 357. Bu düşünceler, bilimin gerçek ruhuna uygun olarak tasarlanmış ve dile getirilmiştir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-53-backlink" id="footnote-100-53">53</a>]</sup> “Kredi genellikle iyi bir şeydir, çünkü sermayenin, yararlı biçimde kullanılamayacağı ellerden üretken biçimde kullanılabileceği ellere aktarılmasına olanak verir: Kamu fonlarına yatırım yapma gibi yalnızca kapitaliste yarayan bir kullanım biçiminden kurtulup, sanayinin elinde üretken biçimde kullanılabilir. Kredi tüm sermayelerin kullanılmasını kolaylaştırır ve geride işlenmeyen hiçbir sermaye bırakmaz.” –Economie Politique / Siyasal İktisat, s. 463 Cilt ii, 4. Baskı.– Bay Say bu sözleri yazarken gaflet içinde olmalı. Hissedarın elindeki sermayenin üretken yapılması olanaksızdır – aslında onun elindekiler, sermaye bile değildir; hisselerini satıp, elde ettiğini sermaye olarak, üretken biçimde çalıştıracaksa, bunu ancak hissesini satın alan kişinin sermayesini üretken bir kullanımdan koparmakla gerçekleştirebilir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-54-backlink" id="footnote-100-54">54</a>]</sup> “İmalat sanayisi, üretimini talep oranında artırır ve fiyat düşer, ama toprak mahsulü, aynı biçimde artırılamaz; tüketimin arzdan fazla olmasını engellemek içinse hâlâ yüksek fiyat gerekir.” Buchanan, cilt iv., s. 40. Bay Buchanan’ın talebin artması halinde toprak mahsulünün artırılamayacağını önerirken ciddi olduğunu düşünebilir miyiz?</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-55-backlink" id="footnote-100-55">55</a>]</sup> Buradaki “kâr” sözcüğünün kullanılmamış olmasını yeğlerdim. Dr. Smith, bu değerli bağlardaki kiracıların kârlarının genel kâr oranından yüksek olduğunu varsayıyor olmalıdır. Durum böyle olmasaydı, bu kiracılar, toprak sahibine ya da tüketiciye kaydıramadıkça vergiyi ödemezlerdi.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_022.html#footnote-100-56-backlink" id="footnote-100-56">56</a>]</sup> Cilt iii, s. 355.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_023.html#footnote-100-57-backlink" id="footnote-100-57">57</a>]</sup> Bu çalışmanın daha önceki bir bölümünde, yerinde bir tanımlamayla, rant ile, gene bu ad altında anılan ve toprak sahibinin, sermayesinden harcayarak kiracısına sunduğu yararlar karşılığında aldığı bedeli ifade eden, ödeme arasındaki farka dikkat çekmiştim. Ama belki de bu sermayenin farklı kullanılış biçimlerinden doğacak farklar arasında yeterince ayrım gözetmemiştim. Bu sermayenin bir kısmı bir çiftliğin iyileştirilmesi için harcandığında, bir daha ayrılamaz bir biçimde toprakla iç içe geçtiğinde ve toprağın üretme gücünü artırdığında, toprak sahibine ödenen bedel, tümüyle rant niteliğindedir ve rantın tüm yasalarına tabidir. Söz konusu iyileştirme, ister toprak sahibinin, isterse kiracının harcamasıyla gerçekleştirilecek olsun, bundan sağlanacak gelirin eşit miktardaki herhangi bir başka sermaye ile sağlanacak kâra en azından eşit olması yolunda güçlü bir olasılık yoksa, daha baştan bu türden bir iyileştirmeye gidilmeyecektir; ama bu harcama bir kez yapıldığında sağlanan gelir, artık bütünüyle rant niteliğini alacak ve ranttaki tüm değişmelere tabi olacaktır. Bununla birlikte bu harcamalar, toprağa yalnızca sınırlı bir süre için üstünlük sağlar; üretme gücünün kalıcı olarak artırılması söz konusu değildir: Binalara ve zaman içinde yıpranıp yok olan diğer iyileştirmelere yapılan masrafların sürekli yenilenmesi gerekir, dolayısıyla da toprak sahibinin gerçek rantına kalıcı bir ek sunmaz.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_024.html#footnote-100-58-backlink" id="footnote-100-58">58</a>]</sup> “Ticaret, bir malı üretildiği yerde edinip, tüketileceği yere taşımamıza olanak sağlar; dolayısıyla da bizlere, malın değerini, bu yerlerin ilkindeki fiyatla ikincisindeki fiyat arasındaki fark oranında artırma gücü verir.” – Bay Say, s. 458, cilt ii. – Doğru, ama bu ek değer nereden kaynaklanır? Üretim maliyetine, öncelikle taşıma harcamalarını, ikinci olarak da tüccarın sermayesinin alacağı kârı eklememizden. Bir malın daha değerli olması, diğer bütün malların daha değerli olmasıyla aynı nedenden kaynaklanır: Çünkü söz konusu malın tüketici tarafından satın alınmasından önce, üretilmesinde ve taşınmasında daha fazla emek harcanmıştır. Bu, ticaretin yararlarından biri olarak görülemez. Konu yakından incelendiğinde, ticaretin bütün yararının bizlere daha değerli değil, daha yararlı nesneler edinme yolları sunmasıdır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_024.html#footnote-100-59-backlink" id="footnote-100-59">59</a>]</sup> Encyclopaedia Britannica’nın ilave ciltlerinin sonuncusunda, “Zahire Yasaları ve Ticareti” maddesinde şu harika öneriler ve gözlemler var: “Eğer gelecekte bir dönem attığımız adımları gözden geçirir ve sermayemizi kısır topraklarımızda yetiştiricilik yapmaktan çekip daha kazançlı işkollarına yatırmak istersek, bunu yaparken tedricen azalacak gümrük resimleri koyabiliriz. Yurda gümrüksüz girmesine izin verilen hububat fiyatı şu anki sınır olan 80s’den, yılda 4s ya da 5s indirilerek 50s’ye kadar düşürülebilir; böyle yapıldığında, sonunda limanların kapıları ardına kadar açılabilecek ve kısıtlayıcı sistem tümüyle ortadan kaldırılabilecektir. Bu mutlu olay gerçekleştikten sonra, doğayı daha fazla zorlamanın anlamı yoktur. Ülkedeki sermaye ve girişimciler, fiziki koşullarımızın, ulusal özelliklerimizin ve siyasal kurumlarımızın öne çıkmamıza izin verdiği sanayi kesimlerine aktarılabilir. Böylelikle Polonya’nın zahiresi, Carolina’nın ham pamuğu, Birmingham’ın porselenleriyle, Glasgow’un dokumalarıyla değişilebilecektir. Ulusların refahını güvence altına alan o dahi ticaret ruhu, karanlık ve sığ tekelcilik siyasasıyla her bakımdan tutarsızdır. Yeryüzündeki uluslar, aynı krallığın eyaletleri gibidir – serbest ve dizginlenmeyen bir alışveriş, genelin olduğu gibi yerelin de yararınadır.” Bu maddenin her satırı dikkate değer; öğretici, ustalıkla kaleme alınmış ve yazarın konuya tam hakim olduğunu gösteriyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_024.html#footnote-100-60-backlink" id="footnote-100-60">60</a>]</sup> Toprağa bağlı her türlü sermaye, kira sözleşmesinin bitmesiyle birlikte ister istemez kiracının değil, toprak sahibinin olur. Toprağını yeniden kiraya verdiğinde bu sermaye karşılığında isteyeceği her türlü bedel, rant kabul edilir; ama belli bir sermayeyle, ülke içinde bu toprakta yetiştirilenden daha fazla zahire yurtdışından alınabiliyorsa, hiç rant ödenmeyecektir. Eğer ülkedeki koşullar gereği zahire ithali gerekiyorsa ve belli bir sermayeyle başka ülkeden 1000 quarter alınabiliyorsa; öte yandan aynı sermayenin ülke içindeki bu toprakta kullanılması sonucu 1100 quarter zahire sağlanabiliyorsa, bu 100 quarter mutlaka ranta gidecektir; ama yurtdışından alınabilen zahire 1200 quarter ise, söz konusu toprakta yetiştiricilik duracaktır, çünkü genel kâr oranını bile sağlamamaktadır. Ama toprağa ne kadar büyük bir sermaye harcanmış olursa olsun, bu bir olumsuzluk değildir. O sermaye, mahsulü artırma öngörüsüyle harcanmıştı – amacın bu olduğu anımsanmalıdır; öyleyse, yıllık büyük miktar hasıla elde ettiği sürece toplum için, sermayesinin yarısı değer kaybetmiş, hatta toptan yok olmuş, bir önemi var mıdır? Böyle bir durumda sermaye kaybından hayıflananlar, amacı araçlara kurban etmektedir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_024.html#footnote-100-61-backlink" id="footnote-100-61">61</a>]</sup> Zahire ithalatını kısıtlamak gibi kötü bir siyasa üzerine yazılmış en yetkin çalışmalardan biri, Binbaşı Torrens’in Essay on the External Corn Trade / Yurtdışıyla Zahire Ticareti Üzerine Bir Deneme adlı yapıtıdır. Bu yazarın söz konusu siyasaya yönelik itirazları bana yanıtlanmış ya da yanıtlanabilecekmiş gibi görünmüyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_025.html#footnote-100-62-backlink" id="footnote-100-62">62</a>]</sup> Adam Smith’e göre, “Malların gerçek fiyatı ile itibari fiyatının ayırt edilmesi sırf bir kuram işi olmayıp, bunun bazen uygulamada önemli yeri olabilir”. Bu noktada Dr. Smith’le aynı fikirdeyim, ama emeğin ve malların gerçek fiyatı, Adam Smith’in gerçek ölçü saydığı ayni fiyatla belirlenmekten ziyade, nominal ölçü saydığı, altın ve gümüş cinsinden fiyatları tarafından belirlenir. Emekçiye, ancak ücretiyle çok büyük ölçüde emek ürünü satın alabiliyorsa, emeği karşılığında gerçekten yüksek bir fiyat ödenmiş olur.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_025.html#footnote-100-63-backlink" id="footnote-100-63">63</a>]</sup> Bay Say, Cilt i, s. 108’de gümüşün şu anda, XIV. Louis hükümranlığındakiyle aynı değerde olduğu, “çünkü aynı miktarda gümüşün aynı miktarda zahire alacağı” sonucuna varır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_025.html#footnote-100-64-backlink" id="footnote-100-64">64</a>]</sup> Elemens d’Ideologie / İdeolojinin Öğeleri, c. iv. s. 99. – Bu yapıtta Bay de Tracy, siyasal iktisadın genel ilkeleri üzerine yararlı ve yetkin bir inceleme sunuyor; ama şunu da üzülerek eklemek durumundayım ki, Bay Say’ın “değer”, “zenginlik” ve “yararlılık” sözcüklerine verdiği tanımı destekliyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_025.html#footnote-100-65-backlink" id="footnote-100-65">65</a>]</sup> “Madenleri ateşle eritmeyi bilen bir insan, söz konusu sürecin erimiş madene kattığı değerin yaratıcısı sayılamaz. Çünkü burada değer, bu bilgiyi edinmiş olanların sermayesine ve çalışmasına, ateşin fiziksel eyleminin eklenmesiyle oluşmuştur.</p>

    <p class="normal">“Adam Smith, bu hatadan şöyle bir yanlış sonuca varır: Ona göre tüm üretimlerin değeri, insanın geçmiş emeğinin sonucudur, ya da başka deyişle, zenginlik, birikmiş emekten başka bir şey değildir; bundan da aynı ölçüde yanlış ikinci bir sonuca varır: Emek zenginliğin ya da ürünlerin değerinin yegane ölçüsüdür.” – Bölüm IV, s. 31. Bay Say’ın çıkardığı sonuçlar, kendi kafasının ürünleridir, Adam Smith’in değil; bu sonuçlar ve itirazlar ancak değer ile zenginlik arasında bir ayrım gözetilmediğinde doğrudur ve bu alıntıda da Bay Say böyle bir ayrım yapmamıştır: Zenginliği, temel tüketim malları ile keyif eşyalarının bolluğu olarak tanımlayan Adam Smith, her ne kadar makinelerin ve doğal etmenlerin ülke zenginliğine büyük katkılar sunacağını kabul etse de, bu zenginliğin değerine herhangi bir katkı yaptıkları fikrine katılmazdı.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_026.html#footnote-100-66-backlink" id="footnote-100-66">66</a>]</sup> Adam Smith, sermaye birikimi yüzünden ve o nedenle her işkolunda aşırı dolgunluk yaşanması yüzünden kârların düştüğüne bir örnek olarak Hollanda’yı gösteriyor. “Orada hükümet yüzde 2 ile, itibarı yerinde özel kişiler ise, yüzde 3 ile ödünç alır.” Ama şu da anımsanmalıdır: Hollanda tükettiği neredeyse tüm zahireyi ithal etmek zorunda olan bir ülkedir ve emekçinin temel tüketim maddelerine ağır vergiler getirerek ücretleri de yükseltmiştir. Bu olgular, Hollanda’da kârların ve faizin neden düşük olduğunu yeterince açıklar.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_026.html#footnote-100-67-backlink" id="footnote-100-67">67</a>]</sup> Şu satırlar Bay Say’ın kendi koyduğu ilkeyle tutarlı mı? “Elden çıkarılmaya hazır sermaye, kullanım olanaklarına göre ne kadar bol ise, sermayenin borç faizleri oranı da o kadar düşer.” –Cilt ii, s. 108. Herhangi bir biçimde ülkede kullanılabilen bir sermayenin, kullanım olanaklarından bol olduğu nasıl söylenebilir?</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_026.html#footnote-100-68-backlink" id="footnote-100-68">68</a>]</sup> Adam Smith’e göre, “Herhangi bir çalışma alanının ürünü, ülke talebinin lüzum gösterdiğinden çok olursa, fazlası dışarıya gönderilerek, anayurdun ihtiyaç duyduğu bir şeyle değiş edilmek gerekir. Böyle bir ihraç olmayınca, ülkedeki üretici emeğin bir kısmının ortadan kalkması; yıllık ürün değerinin azalması gerekir. Büyük Britanya’nın toprağıyla emeği, genel olarak, anayurt pazarı talebinin gereksindiğinden çok zahire, yünlü ve hırdavat üretir. Onun için, bunların fazlası dışarı gönderilip, anayurtta talebi olan bir şeyle değiş edilmek gerekir. Bu fazlalık, ancak bu gibi ihraçla, üretilme emeğini ve masrafını karşılamaya yetecek bir değer elde edebilir.” Adam Smith’ten yaptığımız yukarıdaki alıntıyı okuyan bir kimse, her nedense bir zahire, yünlü ve hırdavat fazlası üretmek zorunda olduğumuzu, bunları üretmekte kullanılan sermayenin de başka bir işte kullanılamayacağını sanır. Oysa sermayenin nasıl çalıştırılacağı, bir seçme meselesidir, bu yüzden de herhangi bir malda uzun süreli fazlalık olması mümkün değildir; çünkü piyasada bir maldan fazla varsa, malın doğal fiyatı düşer ve sermaye de daha kârlı işkollarına yatırılmak üzere buradan çekilir. Ürünlerinin fiyatı, piyasaya ulaştırma da dahil olmak üzere tüm masrafları, bu arada olağan kârları karşılamayan bir işkolundaki sermayenin başka işkollarına geçme eğilimine gireceğini hiçbir yazar Dr. Smith’ten daha doyurucu ve yetkin biçimde göstermemiştir. – bkz. Kitap I, Bölüm 10.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_026.html#footnote-100-69-backlink" id="footnote-100-69">69</a>]</sup> “Her türden kamu borçlanması,” der Bay Say, “sermayenin ya da sermaye parçalarının, üretken kullanımdan çekilip tüketime sevk edilmesi gibi bir uygunsuzluğu beraberinde getirir; fazla güven uyandırmayan bir hükümet ülkede borçlanma gerçekleştirdiğinde, bir de buna faizin yükselmesi gibi bir olumsuzluk da eklenir. Kendisine yılda yüzde 7 ya da 8 faiz vermeye hazır bir borçlu dururken, kim tarıma, sanayiye ya da ticarete yılda yüzde 5’ten kredi vermek ister? Bu durumda, mal mevcudu kârı olarak adlandırılan gelir, tüketicinin aleyhine yükselecektir. Tüketim, ürün fiyatının yükselmesi nedeniyle düşecektir; diğer üretken hizmetlere de talep azalacak ve daha az ödeme yapılacaktır. Kapitalistler dışında tüm ulus böyle bir durumdan zarar görür.” Aslında “Kendisine yılda yüzde 7 ya da 8 faiz vermeye hazır bir borçlu dururken, kim tarıma, sanayiye ya da ticarete yılda yüzde 5’ten kredi vermek ister?” sorusuna yanıt olarak şöyle söyleyebilirim: Her açıkgöz ve akıllı adam ister. Çünkü yüzde 7 ya da 8 oranında faiz önermesinin nedeni, borçlananların olağanüstü riskler üstleniyor olmalarıdır; faizin böyle risklere bulaşmayan yerde aynı oranda yüksek olmasının bir nedeni var mıdır? Bay Say, faiz oranının kâr oranına bağlı olduğunu kabul ediyor; ama bundan, kâr oranlarının da faiz oranına bağlı olduğu sonucu çıkmaz. Biri neden, diğeri sonuçtur ve herhangi bir koşulda bunların yer değiştirmesi mümkün değildir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-70-backlink" id="footnote-100-70">70</a>]</sup> Bir başka yerde de şöyle der: “primin sebep olabileceği dış piyasa genişlemesinin, her belli yıl, tamamıyla iç piyasanın sırtından meydana gelmesi gerekir. Çünkü primle ihraç edilen ve onsuz ihraç edilemeyecek olan her kile zahire, iç pazarda kalarak o malın tüketimini artırıp, fiyatını düşürecektir. Şurası gözden kaçırılmamalıdır ki, gerek zahire primi, gerekse öteki ihraç primleri, halka ayrı ayrı iki vergi yükler: Birincisi, primin ödenmesi için halkın vermek zorunda olduğu vergidir; ikincisi, bu malın iç piyasada fırlayan fiyatından ileri gelen ve bütün halk topluluğu zahire alıcısı olduğu için, bu çeşit malda bütün halk topluluğunca ödenmesi gereken vergidir. Bundan ötürü, bu çeşit mal üzerindeki şu iki verginin çok daha ağır olanı ikincisidir.” “Demek, birinci verginin ödenmesindeki her 5 şilinlik payına karşı, halkın ikinci verginin ödenmesindeki payı 6 İngiliz lirası 4 şilin olmak gerekir.” “Bundan ötürü, prim dolayısıyla meydana gelen, alışılanın dışındaki zahire ihracı, teker teker her yıl iç piyasası ve yabancı tüketimi genişlettikten başka, ülkenin çalışmasını ve nüfusunu engelleyerek, sonunda iç piyasanın azar azar alan gelişmesini baltalayıp kösteklemeye; böylece, gel zaman git zaman, zahirenin tüm sürümünü ve tüketimini artıracak yerde azaltmaya vesile olur.”</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-71-backlink" id="footnote-100-71">71</a>]</sup> Bay Say da aynı görüştedir. – Cilt ii, s.335.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-72-backlink" id="footnote-100-72">72</a>]</sup> Rant bölümüne bakınız</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-73-backlink" id="footnote-100-73">73</a>]</sup> Bay Say, yerli imalatçıların sağladığı üstünlüğün son derece geçici olduğunu varsayar: “Belli yabancı malların ithalini kesinlikle yasaklayan bir hükümet, ülke içinde bu tür malları üretenler lehine ve tüketenler aleyhine bir tekel kurar; başka deyişle, ülke içinde bu malları satma ayrıcalığına sahip olan yegane üreticiler, fiyatı doğal fiyatın üzerine yükseltebilirler; yerli tüketiciler de söz konusu malları başka bir yerden edinemeyeceklerinden, işte bu yüksek fiyata satın almak zorunda kalırlar.” – Cilt i, s. 201. Ama tüm yurttaşlar aynı işkoluna girmede serbestlerse, yukarıda sözü geçen üreticiler nasıl olur da mallarının piyasa fiyatını doğal fiyatın üstünde tutmayı sürdürebilirler? Bunlar, yabancılarla rekabete karşı korunsalar da, ülke içindeki rekabete karşı korunmaz. Bu tür tekellerin, onları böyle adlandırabilirsek, ülkeye vereceği gerçek zarar, bu tür malların piyasa fiyatını artırmalarında değil, gerçek ve doğal fiyatını artırmalarında yatar. Üretim maliyeti artırıldığında, ülkedeki emeğin bir kısmı daha az üretken biçimde kullanılmış olur.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-74-backlink" id="footnote-100-74">74</a>]</sup> “İngiltere gibi her çeşitten sanayi ürünüyle, her toplumun isteklerine uygun ticari mallarla dolu bir ülkeyi kıtlık olasılığına karşı korumanın tek yolu, ticarette serbestliktir. Yeryüzündeki uluslar, içlerinden hangilerinin açlığa boyun eğeceğini belirlemek üzere zar atmaya mahkum değildirler. Dünyada her zaman besin bolluğu vardır. Bolluğun sürekli olmasını sağlamak ve bunun meyvelerini toplayabilmek her türlü yasaklama ve kısıtlamayı bir yana bırakmamız ve Tanrı’nın lütufkârlığına ayak diremememiz gerekir.” – Encyclopaedia Britannica İlavesi, “Zahire Yasaları ve Ticareti” maddesi.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-75-backlink" id="footnote-100-75">75</a>]</sup> Aşağıda verilen alıntılar, yukarıdakiyle çelişki içinde değil midir? “Ayrıca, (çeşitli eller bulunduğundan) daha az dikkat çekmesine karşın iç ticaret en önemli, aynı zamanda en kârlı ticarettir. İç ticarette değişilen mallar zorunlu olarak o ülkenin ürünleridir.” – Cilt i, s. 84</p>

    <p class="normal">“İngiliz hükümeti, en kârlı satışların, bir ülkenin kendisine yaptığı satışlar olduğunu, çünkü her iki değer de –satılan değer ile satışın yapıldığı değer– ulus tarafından üretilmedikçe böyle bir satışın gerçekleşemeyeceğini fark etmemiştir.” – Cilt i, s. 221</p>

    <p class="normal">Yirmi altıncı bölümde bu görüşün doğruluğunu irdeleyeceğim.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_027.html#footnote-100-76-backlink" id="footnote-100-76">76</a>]</sup> utilité produite: Üretilen değer (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_028.html#footnote-100-77-backlink" id="footnote-100-77">77</a>]</sup> Bkz., s. 130</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_031.html#footnote-100-78-backlink" id="footnote-100-78">78</a>]</sup> Bay Say da Adam Smith’le aynı fikirdedir: “Topraktan sonra bir ülkedeki sermayenin genel olarak en verimli biçimde kullanılabileceği yerler, imalat ile iç ticarettir; çünkü bu sermaye kârları ülkeye kalan bir sanayide işlenirken, dış ticarette kullanılan sermayeler, hiç şaşmaksızın, başka ülkelerin sanayilerini ve topraklarını daha verimli kılmaya yararlar.</p>

    <p class="normal">“Bir ulusun sermayesini kullanabileceği en elverişsiz tarz, onu bir yabancı ülkeden bir başkasına taşıyıp durmaktır.”–Say, Cilt ii, s. 120.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_031.html#footnote-100-79-backlink" id="footnote-100-79">79</a>]</sup> Bu belki de fazla vurgulu bir ifade oldu, çünkü ücret altında emekçiye ayrılan tutar, zorunlu üretim masraflarının mutlaka üstündedir. Bu bağlamda, emekçi, ülkenin safi ürününden bir bölümü de alır, onu harcar ya da tasarruf eder; ya da onunla ülke savunmasına katkıda bulunabilir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_031.html#footnote-100-80-backlink" id="footnote-100-80">80</a>]</sup> Guinea: Yirmi bir şilin değerinde eski İngiliz altını (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_031.html#footnote-100-81-backlink" id="footnote-100-81">81</a>]</sup> Bay Say da beni tümüyle yanlış anlamış durumda; insanların mutluluğunun hiç umurumda olmadığını düşünüyor. Sanırım, yorumlarımı Adam Smith’in dayanak yaptığı noktalarla sınırlı tuttuğum metinde anlaşılıyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_031.html#footnote-100-82-backlink" id="footnote-100-82">82</a>]</sup> “Neyse ki, eşyanın tabiatı gereği sermaye en büyük kârlar sağlayan kullanım alanlarına değil, çalışması topluma en çok kâr sağlayan alanlara akar.” – Cilt. ii. s. 122. Bay Say, hangi kullanım alanlarının birey için en kârlıyken toplum için en kârlı olmadığını bize anlatmamıştır. Eğer sınırlı sermayesi olduğu halde bereketli toprağı bol olan ülkeler dış ticarete erkenden başlamıyorlarsa, bunun nedeni, dış ticaretin bireylere, dolayısıyla da devlete en az kâr getirecek alan olmasıdır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-83-backlink" id="footnote-100-83">83</a>]</sup> Beylik hakkı: İngilizce metinde “seignorage”; senyoraj (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-84-backlink" id="footnote-100-84">84</a>]</sup> Burada altın sikke için söylediğim her şey gümüş sikkeye de uyarlanabilir; her örnekte ikisi üzerinde de ayrı ayrı durmayı gerekli görmedim.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-85-backlink" id="footnote-100-85">85</a>]</sup> Bu ve s. 321’de köşeli parantezin kapanmasına dek izleyen paragraflar, yazar tarafından 1816 yılında yayımlanmış Proposals for an Economical and Secure Currency / Ekonomik Ve Güvenli Bir Para Birimi İçin Öneriler başlıklı bir broşürden alınmadır. (Kaynak metni yayımlayanın notu).</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-86-backlink" id="footnote-100-86">86</a>]</sup> Elbette burada verilen 3£ 17s’lik fiyat keyfi biçimde seçilmiştir. Asıl fiyatı bunun biraz üstünde ya da altında tutmak da mümkündür. Bu rakamı, 3£ 17s’yi verirken, yalnızca ilkeyi açığa çıkarmak istiyordum. Fiyat öyle sabitlenmelidir ki, elinde altın bulunduran kişi, altınını paraya dönüştürmek üzere Darphane’ye vermektense, Merkez Bankası’na vermeyi daha kazançlı bulsun.</p>

    <p class="normal">Aynı uyarı, yirmi ons olarak gösterdiğim ağırlık için de geçerlidir. Bu da on ya da otuz yapılabilir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-87-backlink" id="footnote-100-87">87</a>]</sup> Kısa süre önce Parlamento’da Lord Lauderdale mevcut Darphane düzenlemeleriyle, Merkez Bankası’nın getirilen banknotlar karşılığında akçe üzerinden ödeme yapamadığını, çünkü iki madenin göreli değerlerinin, borçluları, borçlarını kapatmada altın sikkeyi değil, gümüş sikkeyi tercih etmeye ittiğini kabul etti; oysa yasa, Merkez Bankası’nın tüm alacaklılarına, banknotlar karşılığında bankadan altın talep etme hakkı veriyordu. Lord’a göre bu altın kârlı biçimde ihraç edilebilir ve böyle yapılırsa, elinde belli bir miktar saklı tutacak olan Merkez Bankası fazla fiyattan altın satın alıp pariteden satmaya mecbur kalır. Oysa eğer tüm borçlular gümüşle ödeme yapabilse, Lord Lauderdale haklı olurdu; ama borcu 40s’i aşmışsa, kimse gümüşle ödeme yapamamakta. Bu da (hükümete bu madenin sikkeye dökülmesini işine geldiği gibi durdurma ayrıcalığı verilmemiş olsaydı) dolaşımdaki gümüş sikke miktarını sınırlardı; çünkü eğer çok fazla gümüş, sikkeye dönüştürülseydi, göreli değeri de altınınkine düşerdi ve değeri düştüğü için bir telafi söz konusu edilmedikçe, kimse de 40s’in üzerindeki ödemelerinde bu madeni kullanmayı kabul etmezdi. Nitekim 100£’luk bir borcu ödemek için 100 altın lira ya da 100£ tutarında banknot gerekir, ama piyasada çok fazla gümüş sikke varsa, aynı borcu kapamak için gereken gümüş sikke değeri 105£ olacaktır. Öyleyse, gümüş sikke miktarının aşırı artmasını denetim altına almanın iki yolu vardır; birincisi, hükümetin gümüş sikke basımını önlemesine dayalı doğrudan yol; ikincisi, insanların sikkeye dökülmek üzere Darphane’ye gümüş götürmede buldukları çıkarı ortadan kaldırmak; bir düzenlemeyle, gümüş sikkelerin Darphane değeri üzerinden değil, piyasa değeri üzerinden işlem görmesini sağlamak.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_032.html#footnote-100-88-backlink" id="footnote-100-88">88</a>]</sup> Dörtpeni: İngilizce metinde “fourpence”; dört peni değerinde bir eski İngiliz gümüş sikkesi. (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_035.html#footnote-100-89-backlink" id="footnote-100-89">89</a>]</sup> Eğer halihazırdaki altın ve gümüş miktarıyla, bu madenlerden yalnızca kap kacak ve süs eşyası imal edilse, söz konusu madenler bol bulunur ve şimdikinden çok daha ucuz olur; başka deyişle, başka türden bir malla değişirken, bu madenlerden çok daha büyük oranda vermek zorunda kalırız. Ama aslında bu madenler büyük bölümüyle para yapımında kullanıldığından ve para haline gelen parça başka bir amaçla kullanılamayacağından, eşya ve takı imalatında kullanılmak üzere daha az miktarda altın ve gümüş kalır; bundan kaynaklanan kıtlık da değerlerini yükseltir. – Say, Cilt ii, s. 316.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_035.html#footnote-100-90-backlink" id="footnote-100-90">90</a>]</sup> An Inquiry into the Nature and Origin of Public Wealth / Halkın Servetinin Doğası ve Kökeni Üzerine Bir İnceleme, s. 13.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_036.html#footnote-100-91-backlink" id="footnote-100-91">91</a>]</sup> “Emeğe talep, bağlı sermayenin değil, dönen sermayenin artmasına dayalıdır. Bu iki sermaye türünün birbirine oranları, her zaman ve her ülkede aynı olsaydı, o zaman gerçekten de emekçi sayısının, ülkenin serveti oranında arttığını görebilirdik. Ama böyle bir durumun ortaya çıkması ihtimal dahilinde değildir. Sanatlar geliştikçe, uygarlık yayıldıkça, bağlı sermaye dönen sermayeye göre giderek daha büyük bir oranla kullanılır hale gelir. Bir İngiliz muslininin üretilmesinde kullanılan bağlı sermaye miktarı, benzer bir Hindistan muslininde kullanılan bağlı sermaye miktarının belki yüz, belki bin katıdır. Kullanılan dönen sermaye ise belki yüz, belki bin kat azdır. Belli koşullar altında, sanayileşmiş ülkelerde insanların ettikleri yıllık tasarrufun bütünüyle bağlı sermayeye katıldığını düşünmek pekala mümkündür; böyle bir durumda da tasarruflar, emeğe talebi artırmazlar.” – Barton, On the Condition of the Labouring Classes of Society / Toplumda Emekçi Sınıfların Koşulları Üzerine, sayfa 16.</p>

    <p class="normal">Belli koşullar altında, sermayedeki bir artışın emek talebini de artırmadığını düşünmek sanıyorum pekala mümkün değildir; burada en fazla, talep artış oranının azalacağı söylenebilir. Kanımca, Bay Barton, yukarıdaki çalışmasında, bağlı sermaye miktarındaki artışın emekçi sınıfların koşulları üzerindeki bazı etkilerine ilişkin doğru bir bakış açısı benimsemiştir. Kaleme aldığı deneme, çok daha değerli bilgiler içermektedir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-92-backlink" id="footnote-100-92">92</a>]</sup> Rantın Doğası ve Gelişimi Üzerine Bir İnceleme, s. 15.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-93-backlink" id="footnote-100-93">93</a>]</sup> Bkz. s. 91-92; o bölümde, zahire yetiştirmede ne gibi kolaylıklar ya da güçlükler yaşanırsa yaşansın, ücretler ile kârların birlikte alındığında, her zaman aynı değerde kalacağını göstermeye çalıştım. Ücretlerin yükselmesi, her zaman kârları düşürür, ücretler düştüğünde, kârlar hep artar.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-94-backlink" id="footnote-100-94">94</a>]</sup> Bay Malthus son dönem yayımlarından birinde, kendisini bu konuda anlamadığımı söylüyor; toprak bereketinin artması ya da azalmasıyla birlikte rantın da hemen yükseleceği ya da düşeceği görüşünü savunmadığını belirtiyor. Eğer öyleyse, gerçekten de kendisini yanlış anlamışım. Bay Malthus’un sözleri şöyle: “bu bitekliği, toprağın bereketini azaltın, söz konusu fazlalık da hemen azalacaktır; bereketi daha da azaltın, fazlalık hepten yok olacaktır.” Bay Malthus bu önermeyi koşullu biçimde değil, mutlak biçimde ifade ediyor. Onun, toprağın bereketini azaltınca rantın yükselemeyeceği biçiminde anladığım sözlerine katılmıyorum</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-95-backlink" id="footnote-100-95">95</a>]</sup> Bay Malthus hangi artan miktardan söz ediyor? Bu miktarı kim üretecek? Daha fazla miktarda mahsul için talep olmaksızın kim, hangi güdüyle bu fazla miktarı yetiştirir?</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-96-backlink" id="footnote-100-96">96</a>]</sup> Fizyokratlar kastedilmektedir (ç.n.)</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-97-backlink" id="footnote-100-97">97</a>]</sup> İncelemeler, vb. “İlerlemiş ülkelerde, zahirenin ortalama fiyatı, ortalama mahsul artışını sürdürmek için gerekli düzeyden asla yüksek olmaz.” – Gözlemler, s. 21.</p>

    <p class="normal">“Artan nüfusun isteklerini karşılamak üzere toprakta yepyeni sermaye kullanılmaya başlanacağında, bu sermaye ister pulluklarla yeni toprakları sürmede, ister zaten ekimdeki toprağı daha iyi işlemede kullanılacak olsun, mesele her zaman, bu sermayenin ne kadarlık bir getiri sağlayacağıdır; sermayeyi bu biçimde kullanma güdüsünü baltalamaksızın, gayrisafi kârın herhangi bir kısmını azaltmak mümkün değildir. Çiftçilikteki zorunlu giderlerin o oranda düşmesiyle dengelenmeyen her fiyat düşüşü, toprağa getirilen her vergi, çiftlikteki mal mevcuduna getirilen her vergi, çiftçilerin zorunlu ihtiyaç maddelerine konulan her vergi, bunların hepsi hesaba katılacaktır; tüm bu giderler hesaplandıktan sonra mahsul fiyatı harcanacak sermayeyi genel kâr oranına göre adil biçimde telafi etmiyorsa ve rant da önceki durumdaki toprağın rantına en azından eşit değilse, tasarlanan iyileştirmeyi yapmak için yeterli neden yok demektir.” – Gözlemler, s. 22.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-98-backlink" id="footnote-100-98">98</a>]</sup> Bkz. s. 94</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-99-backlink" id="footnote-100-99">99</a>]</sup> Bkz. s. 57</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-100-backlink" id="footnote-100-100">100</a>]</sup> Her durumda vurgulanması gerekmez, ama şu da anlaşılmalıdır ki, ham mahsul fiyatları ve rant artışıyla ilgili olarak, belli miktarda ek sermaye ister rant ödenmeyen yeni toprakta kullanılsın, ister zaten ekilmekte olan toprakta kullanılsın, her ikisinden de sağlanan mahsul tamı tamına aynı miktarda olduğu sürece, burada saydığımız sonuçlar da aynı olacaktır. – Bkz s. 48-49.</p>

    <p class="normal">Bay Say, bu yapıtın Fransızca çevirisinde, ekilen topraklar arasında rant vermeyenin asla bulunmadığını göstermeye çalışmış; kendisini buna iyice ikna ettikten sonra, o öğretiden çıkan tüm sonuçları tersine çevirmesi gerektiğini düşünmüş. Örneğin, zahire ve diğer ham mahsul üzerindeki vergilerin, fiyatları yükselttiğinden, ranta değil, tüketicilere yüklendiğini söylemekte haksız olduğumu düşünüyor. Bu tür vergilerin ranta yüklendiğine inanıyor. Ama Bay Say bu çıkarımın sağlamasını yapmadan önce, toprakta kullanılıp da rant ödemeyen bir sermayenin olmadığı görüşünü kanıtlaması gerekiyor (bu notun başına ve 43 ila 49. sayfalara bakınız); ama bunu bile yapmaya çalışmamış. Notlarının hiçbir yerinde bu önemli öğretiyi çürütmeye ya da hatta anmaya yeltenmemiş. Fransızca baskının ikinci cildinde sayfa 182’deki notunda, böyle bir fikrin ileri sürüldüğünden haberi varmış gibi bile görünmüyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-101-backlink" id="footnote-100-101">101</a>]</sup> Observations on the Corn Laws / Zahire Yasaları Üzerine Gözlemler, s.4.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-102-backlink" id="footnote-100-102">102</a>]</sup> Elinizdeki sayfaları baskıya verirken bu alıntıyı Bay Malthus’a gösterdiğimde, “bu iki örnekte gerçek fiyat terimini dikkatsizlikle üretim maliyeti terimi yerine kullanmış olduğu” saptamasında bulundu. Söylediklerimden, Bay Malthus’un bu iki örnekte gerçek fiyat terimini doğru ve yerinde bir biçime kullandığını, önceki örnekte ise yanlış biçimde aldığını düşündüğüm anlaşılacaktır.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-103-backlink" id="footnote-100-103">103</a>]</sup> Sayfa 40.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-104-backlink" id="footnote-100-104">104</a>]</sup> Mamul mallar aslında bu oranda bir düşüşe uğramazlar, çünkü varsayılan koşullarda, farklı ülkeler arasında değerli maden yeni bir dağılım gösterecektir. Bizim ucuz mallarımız zahire ile altın karşılığında değişilerek ihraç edilecek, bu bizde altın birikimi hem kendisinin hem de malların para cinsinden değerini düşürene kadar sürecektir.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-105-backlink" id="footnote-100-105">105</a>]</sup> Bir Fikrin Temelleri, vb., s. 36.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-106-backlink" id="footnote-100-106">106</a>]</sup> Aynı yapıtın bir başka bölümünde Bay Malthus, zahire 331/3 oranında değiştiğinde, malların yüzde 25 ila 20 arasında değişiklik gösterdiğini varsayıyor.</p>

    <p class="normal"><sup class="calibre2">[<a href="../Text/SiyasalIktisad%20Vergilendirme_split_037.html#footnote-100-107-backlink" id="footnote-100-107">107</a>]</sup> Bay Say net ürün ile gayrisafi ürün için şunları söylüyor: “üretilen toplam değer, gayrisafi üründür; bu değerden üretim maliyetleri çıkarıldığında, net gelir elde edilir.” – Cilt. ii, s. 491. O zaman net gelir diye bir şey olamaz, çünkü Bay Say’a göre üretim maliyetleri rant, ücret ve kârlardan oluşmaktadır. Sayfa 508’de de şöyle der: “Bir ürünün değeri, üretken bir hizmetin değeri, üretim maliyetinin değeri, her şey doğal akışına bırakıldığında, bunların hepsi aslında benzer değerlerdir.” Bir tamdan bir tamı çıkarınca, geriye bir şey kalmaz.</p>
  </div>
</body>
</html>
