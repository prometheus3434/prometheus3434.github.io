<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemas-microsoft-com:office:office">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="WordSection">
    <div class="calibre1">
      <div class="calibre1">
        <div class="calibre1">
          <h2 class="calibre2" id="calibre_pb_2"><span class="font"><span class="calibre3">İkinci Bölüm</span></span></h2>

          <p class="calibre7"><span class="font1"><span class="calibre8">Kaçmaya çalıştılar.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Sayıklamalar içinde</span></span> <span class="font2"><span class="calibre8">uz</span></span><span class="font1"><span class="calibre8">un zaman yaşanamazdı. Çok şey vaadeden ve hiçbir şey vermeyen bu dünyada gerilim çok fazlaydı. Sabırlarının sonuna gelmişlerdi. Bir gün, onlara bir sığınak gerekliğini anladıklarını sandılar.</span></span></p>

          <p class="calibre7"><span class="font1"><span class="calibre8">Paris'teki yaşamları yerinde sayıyordu. Artık ilerlemiyorlardı. <span>Ve zaman zaman —düşlerinin her birini belirleyen bir sürü yapay ayrıntıyı hep daha da çoğaltarak— kendilerini kırk yaşındaki küçük burjuvalar olarak hayal ediyorlardı: Jerome, evden eve satış yapan bir şirketin (doğum kontrolü, körler için sabun, yoksul üniversite öğrencileri) dinamik ortağı, Sylvie, iyi bir ev kadını; tertemiz daireleri, küçücük otomobilleri, tüm tatillerini geçirecekleri bir aile pansiyonu, televizyonları...</span> Ya da tam zıttı olarak, daha berbatını, balıkçı kazak ve kadife pantolonla, her akşam Saint Germaindeki ya da Montpamasse'daki aynı sokak kahvesinde ender fırsatlardan yararlanarak süründüklerini, içleri kapkara olmuş tırnaklarına kadar batmış bir yaşam sürdürdüklerini hayal ediyorlardı.</span></span></p>

          <p class="calibre7"><span class="font1"><span class="calibre8">Her türlü kışkırtmadan uzakta, köyde yaşamayı düşlüyorlardı. Yalın, <span>mütevazi</span> bir yaşamları olacaktı. Bir köyün girişinde beyaz taşlardan örülmüş evleri, fitilli kadifeden, sıcak tutan pantolonları, kaba pabuçları, anorakları, ucu demirli bastonları, şapkaları olacaktı ve her gün ormanda uzun gezilere çıkacaklardı. Ardından evlerine dönecekler, İngilizler gibi çay ve tostlar hazırlayacaklar, şömineye kocaman kütükler atacaklardı; pikaba dinlemekten hiç bıkmayacakları bir kuartet koyacaklardı, bir türlü okumaya vakit bulamadıkları büyük romanları okuyacaklar, dostlarını ağırlayacaklardı.</span></span></p>

          <p class="calibre7"><span class="font1"><span class="calibre8">Kırlara bu tür kaçışlar sıktı ama gerçek tasarı düzeyine pek az ulaşıyorlardı. İki üç kez köylerde yapılabilecek işleri soruşturdular gerçi, ama yoktu. Bir gün akıllarından köy öğretmeni olma düşüncesi geçti ama tıklım tıklım dolu sınıfları, çok yorucu günleri düşününce bundan hemen tiksindiler. Gezici kitap satıcılığı ya da Provence'ın terkedilmiş bir çiftliğinde rustik çömlekler üretme meselesi üzerinde azıcık konuştular. Ardından, Paris'te haftanın yalnızca üç gününü geçirip, rahatça geçinecek kadar parayı kazandıktan sonra, diğer günlerde de Yonne'da ya da Loiret’de oturduklarını tasavvur etmek hoşlarına gitti. Ama çekirdek halindeki gidiş düşünceleri hiçbir zaman daha ileri gitmiyordu. Olanakları, ya da daha doğrusu gerçek olanaksızlıkları, gözlerinin önüne getirmiyorlardı.</span></span></p>

          <p class="calibre7"><span class="font1"><span class="calibre8">İşlerini bırakmayı, herşeyi bir yana atmayı, serüvene gitmeyi düşlüyorlardı. Herşeye yeniden, sıfırdan başlamayı düşlüyorlardı. Kopmayı ve vedalaşmayı düşlüyorlardı.</span></span></p>

          <p class="calibre7"><span class="font1"><span class="calibre8">Yine de düşünce ağır ağır ilerliyor, benliklerine ağır ağır işliyordu. 1962 Eylülü'nün ortalarında, parasızlık ve yağmurla berbat olmuş tatsız bir tatilin dönüşünde karar alınmış gibiydi. Ekim ayının ilk günlerinde <i class="calibre9">le Monde</i> gazetesinde yayınlanan bir ilanda Tunus'da çalışacak öğretmenler arandığını gördüler. Karar vermekte güçlük çektiler. İdeal bir fırsat değildi —Hindistan'ı, Birleşik Amerika'yı, Meksika’yı düşlemişlerdi. Bu ne zenginlik ne de serüven vaad eden, basit, vasat bir teklifti. Pek içleri gitmemişti. Ama Tunus’ta, fakültedeki eski sınıf arkadaşlarından birkaç tanıdıktan, ayrıca güneş, masmavi Akdeniz, bir başka yaşam, gerçekten gidiş, bir başka iş vaadi vardı: başvurmaya karar verdiler. Kabul edildiler.</span></span></p>

          <p class="calibre7"><span class="font1"><span class="calibre8">Gerçek gidişler uzun zaman önceden hazırlanır. Bu öyle olmamıştı. Daha çok bir kaçışı andırıyordu. On beş gün boyunca sağlık raporları, pasaportlar, vizeler, biletler, bagajlar için bürodan büroya koşuşturdular. Gitmelerine dört gün kala, iki lisansı olan Sylvie'nin Tunus’tan iki yüz kilometre ötede, Sfaks'daki teknik okula; yüksek öğrenimin yalnızca hazırlık sınıfına gitmiş olan Jerome’un da otuz beş kilometre daha ötede, Mahares'deki ilkokula öğretmen olarak atandığını öğrendiler.</span></span></p>

          <p class="calibre7"><span class="font1"><span class="calibre8">Kötü haberdi bu. Vazgeçmek istediler. Beklenildiklerini sandıkları yer, kendileri için bir lojmanın ayrıldığı, gitmek istedikleri, gideceklerini sandıklan yer Tunus şehriydi. Ama çok geçti artık. Bir aracıyla daire kiralamış, yer ayırtmış, veda gecesini düzenlemişlerdi. Uzun zamandır hazırlanmışlardı gitmeye. Üstelik adını bile doğru dürüst bilmedikleri Sfaks, dünyanın bir ucuydu, çöldü; aşırı durumlara karşı duydukları şu zevkle, her türlü bağlantılarının kesileceğini, her şeyden</span></span> <span class="calibre8"><span class="font1"><span class="calibre8">uzak kalacaklarını, hiçbir zaman olmadığı denli tecrit edileceklerini</span></span> <span class="font1"><span class="calibre8">düşünmekten hoşnutsuzluk da duymuyorlardı artık. Yine de, ilkokul öğretmenliğinin, çok düşük bir iş olmasa da en azından çok ağır bir yük olduğunda karar kıldılar. Jerome işini bırakmaya razı oldu: o Sfaks'da herhangi bir iş bulana dek, tek bir ücret geçinmelerine yeterdi.</span></span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Böylelikle yola çıktılar. Dostları onları gara dek uğurladı; 23 Ekim sabahı, dört kitap sandığı ve bir kamp yatağıyla Marsilya'dan, <i class="calibre9">Commandant-Crubellier'nin</i> bordasında Tunus'a doğru yola koyuldular. Deniz kötüydü, yemek iyi değildi. Hastalandılar, ilaçlar içtiler ve derin derin uyudular. Ertesi gün Tunus uzaktan görünmüştü. Hava güzeldi. Gülümsediler. Adının "Plane Adası” olduğunu öğrendikleri bir ada, ardından ince uzun büyük kumsallar ve Goulette’den sonra da gölün üzerinde havalanan göçmen kuşlar gördüler.</span></span></p>

          <p class="calibre7"><span class="font1"><span class="calibre8">Gitmiş olmaktan dolayı mutluydular. Tıklım tıklım <span>metrolar</span>, çok kısa geceler, başağrıları ve belirsizlikler cehenneminden çıktıklarını hissediyorlardı. Yaşamları, hiçbir yerde son bulmayan, gerili bir ip üstündeki bir tür bitmez danstan başka bir şey değildi: sınırsız ve desteksiz çıplak bir arzu, boş bir istekti. Kendilerini tükenmiş hissediyorlardı. Dünyadan ellerini eteklerini çekmek, unutmak, sakinleşmek için gidiyorlardı.</span></span></p>

          <p class="calibre7"><span class="font1"><span class="calibre8">Güneş pırıl pırıldı. Gemi dar kanal üzerinde ağır ağır, sessizce ilerliyordu. Çok yakındaki yolda, üstü açık otomobillerde ayakta duran insanlar, onlara ellerini kollarını sallıyorlardı. Gökyüzünde küçücük bembeyaz bulutlar hiç değişmeden duruyorlardı. Hava şimdiden sıcaktı. Küpeştenin madeni levhaları ılıktı. Üstlerindeki güvertede, tayfalar şezlongları üstüste yığıyorlar, sintineleri koruyan katranlı uzun bezleri rulo halinde topluyorlardı. Çıkış merdivenlerinde kuyruklar oluşuyordu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Daha ertesi gün, yedi saatlik bir demiryolu yolculuğundan sonra, öğleden sonra iki sıralarında Sfaks’a ulaştılar. Sıcak bunaltıcıydı. Beyazlı pembeli küçücük gar binasının karşısında, üstünde yeni yapılar sıralı, çirkin palmiyeler dikili, tozdan griye dönüşmüş, ucu bucağı görünmeyen bir yol uzanıyordu. Trenin gelişinden birkaç dakika sonra, çok az sayıdaki otomobilin ve motosikletin gitmesiyle şehir tam bir sessizliğe gömüldü.</span></span></p>

          <p class="calibre7"><span class="font1"><span class="calibre8">Bavullarını emanete bıraktılar. Burgiba Caddesi denen caddeye girdiler; üç yüz metre kadar ilerledikten sonra bir lokantanın önüne geldiler. Sağa sola döndürülebilir kocaman bir duvar vantilatörü düzensiz bir vınlama çıkarıyordu. Muşamba kaplı yapış yapış masalara düzinelerle sinek inip kalkıyordu, traşsız bir garson elindeki peçeteyle, aldırışsız bir hareketle sinekleri kovuyordu, iki yüz frank karşılığında ton balığı salatası ve Milano usulü et yediler.</span></span></p>

          <p class="calibre7"><span class="font1"><span class="calibre8">Bir otel aradılar, oda tuttular, bavullarını getirttiler. Ellerini, yüzlerini yıkayıp biraz uzandılar, giysilerini değiştirip aşağıya indiler. Sylvie teknik okula gitti, Jerome dışarda bir banka oturarak bekledi. Saat dörde doğru Sfaks yavaş yavaş uyanmaya başladı. Önce yüzlerce çocuk, sonra da peçeli kadınlar, gri poplin giymiş polisler, dilenciler, arabalar, eşekler, tertemiz burjuvalar göründü.</span></span></p>

          <p class="calibre7"><span class="font1"><span class="calibre8">Sylvie, ders programı elinde dışan çıktı. Yine gezdiler; bir şişe bira içtiler, zeytin ve tuzlu badem yediler. Gazete satıcıları bağıra çağıra bir gün önceki <i class="calibre9">Figaro</i>'yu satıyorlardı. Gelmişlerdi.</span></span></p>

          <p class="calibre7"><span class="font1"><span class="calibre8">Ertesi gün Sylvie, gelecekteki meslektaşlarının bazılarıyla tanıştı. Onlar Sylvie’nin bir daire bulmasına yardımcı oldular. Daire bomboş, yüksek tavanlı, kocaman üç odadan oluşuyordu: uzun bir koridor kare şeklinde bir bölüme götürüyor, üç odanın, banyonun, çok geniş mutfağın kapısı buraya açılıyordu. İki balkon küçük bir balıkçı limanına, biraz Saint-Tropez'ninkini andıran Güney kanalının A iç limanına ve pis kokular saçan bir lagüne bakıyordu. Bu Arap şehrine ilk adımlarını attılar, bir madeni somya, bir yün şilte, Hint hurması ağacından yapılma iki koltuk, hasır örgülü dört tabure, iki masa, çok az kırmızı motifleri olan sarı, kalın bir hasır aldılar.</span></span></p>

          <p class="calibre7"><span class="font1"><span class="calibre8">Sonra Sylvie derse başladı. Günler geçtikçe yerleştiler. Ağır yolculuk eden sandıkları geldi. Kitapları, plakları, pikabı, bibloları çıkardılar. Kocaman kırmızı, gri, yeşil kurutma kâğıtlarıyla abajurlar yaptılar. Azıcık yontulmuş uzun tahtalar ve on iki delikli tuğlalar alarak iki duvarın yansını raflarla kapladılar. Tüm duvarlara bir sürü röprodüksiyon, iyice görülen bir panoya da bütün arkadaşlarının fotoğraflarını astılar.</span></span></p>

          <p class="calibre7"><span class="font1"><span class="calibre8">Burası soğuk ve iç karartıcı bir mekândı. Çok yüksek olan duvarlar, iri tabakalar halinde dökülen toprak sarısı sıvayla boyanmıştı, zemin renksiz kocaman karolarla tekdüze şekilde döşenmişti, gereksiz yer vardı, her taraf oturamayacakları kadar büyük ve çıplaktı. Burada</span></span> <span class="calibre8"><span class="font1"><span class="calibre8">yiyecek, içecek, konuşacak beş altı iyi arkadaş olmalıydılar. Ama tek başlarınaydılar, yitiktiler. <span>Küçük bir şilte ve rengârenk bir örtüyle örtülü kamp yatağı, birkaç yastığın atıldığı kalın hasırla, özellikle de kitaplarla —Pleiades dizisi, dergi serileri, dört Tisne—, biblolarla, plaklarla, büyük eski haritayla, <i class="calibre9">Carrousel Bayramı'</i>yla, yakın bir zamana kadar başka bir yaşamın dekoru olan tüm eşyalarla, bu kum ve taş dünyasında onları Quatrefages Sokağı'na, yeşilliğini uzun süre yitirmeyen ağaca, küçük bahçelere götüren tüm eşyasıyla, oturma odası hâlâ belli bir sıcaklık saçıyordu: hasırın üstüne yüzükoyun uzanmışlar, yanlarında minicik bir Türk kahvesi fincanı <i class="calibre9">Kreutser Sonatı'</i>nı, <i class="calibre9">Arşidük'ü</i>, <i class="calibre9">Genç Kız ve ölüm'ü</i> dinliyorlardı; sanki müzik, bu eşyası az, neredeyse salon denecek büyüklükteki odada şaşırtıcı bir tını kazanıyor, oraya yerleşiyor ve birden etrafı değiştiriyordu: uzun zamandır görüşülmeyen, rastlantı sonucu karşılaşılmış çok sevgili bir dosttu, yemeklerini paylaşan, hiçbir şeyin onlara ait olmadığı, kendilerini rahat hissetmedikleri bu yabancı şehirde, bu serin kasım gecesinde Paris'ten söz eden, onları gerilere götüren, daracık bir alanda —hasırın yüzeyi, iki sıra raf, pikap, silindir şeklindeki abajurun verdiği ışık— ne zamanın ne de uzaklığın yarıp geçemeyeceği bir korunma alanı yaratarak, neredeyse unuttukları ortaklık, ortak yaşam duygusuna yeniden kavuşturan bir konuktu. Ne ki bunun dışında herşey yabancıydı, sürgünlüktü: ayak seslerinin çın çın öttüğü uzun koridor, gece masası görevini gören eski bir sandık üstüne konan çarpık lambasıyla, çamaşır dolu hasır sandığıyla, üzerine giysilerin yığıldığı taburesiyle, tek mobilyası saman çöpü kokan çok sert, geniş bir yatak olan devasa, soğuk, düşman oda, kullanılmayan ve hiç girmedikleri üçüncü oda, sonra taş merdiven, sürekli kum tehdidi altında olan giriş, sokak, iki katlı üç bina, süngerlerin kurutulduğu bir hangar, boş bir arsa, çevredeki şehir...</span></span></span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Yaşamlarının en ilginç sekiz ayını Sfaks’da geçirdikleri kuşkusuzdu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Savaş sırasında limanı ve Avrupalılar tarafından yapılmış bölümü yıkılan S faks, birbirlerini dik açıyla kesen otuz kadar sokaktan oluşuyordu, iki ana yoldan biri gardan merkez çarşısına giden Burgiba Caddesi —bu caddenin yakınında oturuyorlardı—, İkincisi limandan Arap kentine giden Hedi-Chaker Caddesi'ydi. <span>Kesiştikleri nokta kentin merkezini oluşturuyordu: belediye binası (giriş katındaki iki salonda birkaç eski çömlek ve bir düzine kadar mozaik vardı), bağımsızlıktan az bir zaman önce Kızıl El tarafından öldürülen Hedi Chaker'in mezarı ve heykeli, Araplar'ın gittiği <i class="calibre9">Tunus Kahvesi</i>, Avrupalıların gittiği <i class="calibre9">Café de la Régence</i>, çiçekli küçük bir alan, bir gazete bayii ve tütün satan bir dükkân bulunuyordu.</span></span></span></p>

          <p class="calibre7"><span class="font1"><span class="calibre8">Avrupalılar'ın yaşadığı kesim on beş dakikadan biraz çok bir zaman içinde gezilebiliyordu. Onların oturdukları evden teknik okul üç dakika, çarşı iki dakika, tüm yemeklerini yedikleri lokanta beş, <i class="calibre9">Café de la Régence</i> altı, banka, belediye kütüphanesi ve kentteki yedi sinemadan altısı yine altı dakika uzaklıktaydı. Postahane, gar ve Tunus ya da Gabes için otomobil kiralama istasyonu on dakikadan daha az çekiyordu; zaten Sfaks'da yaşamak için bundan daha ötesini bilmeye gerek yoktu.</span></span></p>

          <p class="calibre7"><span class="font1"><span class="calibre8">Surlar içindeki eski ve güzel Arap kentinin boyalı duvarları ve harika nitelemesini haklı çıkaran kapıları vardı. Buraya sık sık gidiyorlardı, hatta tüm gezilerinin son hedefi haline getirmişlerdi, ama gezinmekle yetindiklerinden buraya hep yabancı kaldılar. En basit mekanizmaları anlayamıyorlardı, tek gördükleri <span>labirent</span> gibi yollardı; kafalarını kaldırdıklarında dökme demirden bir balkonla, boyalı bir kirişle karşılaşıyor, bir pencerenin sade silmelerini, karışık ışık ve gölge oyunlarını, alabildiğine dar bir merdiveni hayranlıkla seyrediyorlardı ama gezileri amaçsızdı; dönüp duruyorlar, her an yollarını kaybetmekten korkuyorlar, çabuk yoruluyorlardı. Sonuçta bu ardarda dizilen sefil dükkânlarda, hemen hemen birbirinin aynı olan mağazalarda, sıkışık kapalı çarşılarda, kaynayan sokaklarla bomboş sokakların anlaşılmaz almaşıklığı içinde, hiçbir yere gitmediğini gördükleri bu kalabalıkta onları çeken hiçbir şey yoktu.</span></span></p>

          <p class="calibre7"><span class="font1"><span class="calibre8">Önlerinde bomboş uzun öğleden sonraları, umut kırıcı pazar günleri olduğu zaman, Arap kentini yer yer geçip, Bab Djebli'den sonra Sfaks'ın bitmez tükenmez varoşlarına ulaştıklarında bu yabancılık duygusu daha da güçleniyor, hatta bunaltıcı oluyordu. Minicik bahçeler, Frenk inciri çitleri, kerpiç evler, saç ve kartondan kulübeler kilometrelerce uzanıyordu, ardından göz alabildiğine ıssız ve kokuşmuş lagünler, en sonda da, sonsuzlukta ilk zeytinlikler görülüyordu; kışlaların önünden, boş arazilerden, bataklık bölgelerinden geçiyorlardı.</span></span></p>

          <p class="calibre7"><span><span class="font1"><span class="calibre8">Yeniden Avrupalılaşın kesimine döndükleri, yeniden Hilal ya da Nur sinemasının önünden geçtikleri, <i class="calibre9">Régence</i>'da masaya oturdukları, garsonu çağırmak için el çırpıp bir Coca-Cola ya da bir şişe bira istedikleri, <i class="calibre9">Le Monde'un</i> son sayısını aldıkları, hep uzun, beyaz ve pis bir entari giyen, kafasında kumaş bir kep bulunan gezgin satıcıyı ıslıkla çağırıp birkaç külah yer fıstığı, kavrulmuş badem, şamfıstığı ve çamfıstığı satın aldıkları zaman kendi yerlerinde olmanın melankolik duygusunu duyuyorlardı.</span></span></span></p>

          <p class="calibre7"><span class="font1"><span class="calibre8">Tozdan griye dönmüş palmiyelerin yanında yürüyorlardı; Burgiba Caddesindeki binaların yeni Arap tarzı alınlıkları boyunca gidiyorlardı; gudubet vitrinlere belli belirsiz bir göz atıyorlardı: dokunsan kırılacak mobilyalar, dökme demirden yapılma sokak lambaları, ısıtıcı battaniyeler, okul defterleri, şehir giysileri, kadın ayakkabıları, bütan gazı şişeleri<span>....</span> <span>bu</span> onların tek dünyası, gerçek dünyasıydı. Ayak sürüyerek eve dönüyorlardı; Jerome Çekoslovakya'dan ithal edilmiş zazualar içinde kahve yapıyor, Sylvie bir tomar sınav <span>kağıdını</span> düzeltiyordu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span><span class="font1"><span class="calibre8">önceleri</span></span></span> <span class="font1"><span class="calibre8">Jerome iş bulmaya çalışmıştı; kezlerce Tunus'a gitmiş ve Fransa'dan aldığı tanıtma mektupları ve Tunuslu arkadaşlarının yardımları sayesinde Danışma'dan, Radyo’dan, Turizm'den, Milli Eğitim'den birkaç yüksek görevliyle karşılaşabilmişti. Çabaları boşuna gitti: Tunus'ta güdülenme araştırmaları olmadığı gibi yarım günlük iş de yoktu ve çok az bulunan, işi yok parası çok türünden işleri yapanlar da bunlara sıkı sıkıya sarılmışlardı; Jerome meslek sahibi değildi; ne mühendis, ne muhasebeci, ne teknik ressam, ne de doktordu. Ona yeniden öğretmenlik ya da etüt öğretmenliği yapmasını önerdiler; Jerome bu işi pek sevmiyordu; kısa sürede bütün umutlarını yitirdi. Sylvie'nin ücreti kıt kanaat geçinmelerini sağlıyordu; bu, Sfaks’da en yaygın yaşam tarzıydı.</span></span></p>

          <p class="calibre7"><span class="font1"><span class="calibre8">Sylvie program uyarınca Malherbe'in ve Racine'in gizli güzelliklerini, yaşça kendisinden daha büyük, yazmasını bile bilmeyen öğrencilere anlatabilmek için kendini tüketiyordu. Jerome vaktini harcıyordu. Çeşitli tasarılara —toplumbilim sınavına hazırlanmak, sinemaya ilişkin fikirlerini bir düzene koymak— yeltenmekle birlikte, hiçbirinin sonunu getiremedi. Artık sokaklarda sürtüyor, ayağında Weston’lan limanda volta atıyor, çarşıda amaçsız amaçsız geziniyordu. Müzeye gidiyor, müze bekçisiyle laklak ediyor, eski bir anforaya, bir lahit yazısına; bir mozayiğe —aslanlı çukurdaki</span></span> <span class="calibre8"><span class="font1"><span class="calibre8">Yahya'ya, yunus balığını at gibi kullanan Amphitrite'e— bir göz atıyordu. Yamaçlann eteklerine kurulmuş kortlarda bir parti tenis maçı seyretmeye gidiyor, Arap kentini geçerek, kapalı çarşılarda geziyor,</span></span> <span class="font1"><span class="calibre8">kumaşları, bakırları, eyerleri eliyle tartıyordu. Tüm gazeteleri alıyor, bulmacaları çözüyor, kütüphaneden kitap alıyor, arkadaşlarına çoğu zaman yanıtı gelmeyen hüzünlü mektuplar yazıyordu.</span></span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Yaşamlarının ritmini Sylvie'nin çalışma programı belirliyordu. Haftaları uğurlu günlerden —pazartesi, çünkü sabah boştu ve o gün sinemalarda filmler değişiyordu, çarşamba, çünkü öğleden sonrası boştu, cuma, çünkü bütün gün serbestti ve filmler yine değişiyordu —ve uğursuz günlerden —diğerleri— oluşuyordu. Pazar günü ne uğurlu ne de uğursuz bir gündü, sabah hoş oluyordu —yataktan çıkmıyorlardı, haftalık Paris dergileri geliyordu— öğleden sonra geçmek bilmiyordu, akşamları, bir film ilgilerini çekmedikçe berbat oluyordu, ama aynı hafta içinde iki önemli ya da sadece seyredilebilir gibi filmin gösterildiği pek azdı. Haftalar böyle geçiyordu. Bir makine düzeniyle birbirlerini izliyorlardı: dört hafta bir ay ediyordu, ya da yaklaşık o kadar, ayların hepsi birbirinin aynıydı. Günler giderek kısaldıktan sonra giderek uzamaya başladılar. Kış nemliydi, soğuk denilebilirdi. Yaşamları akıp gidiyordu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Tam bir yalnızlık içindeydiler.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Sfaks donuk bir şehirdi. Bazı günler, buraya asla kimse giremezmiş, kapılar bir daha hiç açılmayacakmış duygusuna kapılırlardı. Sokaklarda insanlar vardı, akşamları, gidip gelen yoğun kalabalıklar, Hedi-Cheker Caddesi'nin kemerleri altında, <i class="calibre9">Hotel Mabrouk'un</i>, Düstur Propaganda Merkezi'nin, Hilal Sineması'nın, <i class="calibre9">Delices</i> Pastanesinin önünde sürekli, dalga dalga insanlar; halka açık yerler, kahveler, lokantalar, sinemalar tıklım tıklımdı; yüzler zaman zaman tanıdık geliyordu. Ama çevrede, liman boyunda, surlar boyunca uzaklaştıkça ıssızlık, ölüm hüküm sürüyordu; cüce palmiyelerle çevrili çirkin katedralin önündeki kumlu kocaman açık alan; boş arsalar ve iki katlı binalarla çevrili Picville bulvarı; çıplak ve ıssız, kapkara, dümdüz, kumların süpürdüğü Mangolta, Fezzani, Abd-el Kader Zghal sokakları. Rüzgâr, yelpaze biçiminde tek tük yaprağın çıktığı, odunsu kabuklarla kabarıklaşmış gövdeleriyle raşitik palmiyeleri sarsıyordu. Yüzlerce kedi çöp teneklerinin içinde cirit atıyordu. Kuyruğunu bacaklarının arasına kıstırmış, sarı tüylü bir köpek zaman zaman duvarlara sürünerek geçiyordu.</span></span></p>

          <p class="calibre7"><span class="font1"><span class="calibre8">Tek bir tanrının kulu yoktu: hep kapalı duran kapıların ardında, çıplak koridorlardan, taş merdivenlerden, hiçbir yeri görmeyen avlulardan başka şey yoktu. Dik açılarla kesişen yollardan, demir kepenklerden, çitlerden, hayalet caddelerden, yapay sokaklardan, yapay alanlardan oluşan bir dünyaydı burası. Sessiz, yönlerini bilmeden yürüyorlar, zaman zaman bunların yalnızca düş olduğu, aslında Sfaks diye bir yerin olmadığı, buranın soluk almadığı izlenimine kapılıyorlardı. Çevrelerinde yaşam belirtileri arıyorlardı. Hiçbir karşılık bulamıyorlardı. Bu acı veren bir tecrit edilme duygusuydu. Bu dünyadan afaroz edilmişlerdi, bu dünyanın içinde, ona ait değillerdi ve hiçbir zaman ona ait olmayacaklardı. Sanki kurulu çok eski bir düzen varmış, kesinkes bir yasa onları dışlıyormuş gibiydi: nereye isterlerse gitmelerine izin verilecekti, tedirgin edilmeyeceklerdi, onlara tek bir söz söylenmeyecekti. Tanınmayanlar, yabancılar olarak kalacaklardı. Limandaki İtalyanlar, Maltalılar, Yunanlılar onların sessizce geçip gidişini seyredeceklerdi; bembeyaz giysili, altın çerçeve gözlüklü büyük zeytinlik sahipleri, çavuşları arkada, yavaş adımlarla Bey Caddesinde yürürlerken, onları görmeden yanlarından geçip gideceklerdi.</span></span></p>

          <p class="calibre7"><span class="font1"><span class="calibre8">Sylvie'nin meslektaşlarıyla da yalnızca dolaylı, genellikle mesafeli ilişkileri vardı. Asli Fransız eğitimciler, ücretlileri pek beğenmiyor gibiydiler. Bu farklılıktan pek rahatsızlık duymayanlar bile, daha önce kafalarında canlandırdıklarına uygun olmadığı için Sylvie’yi zor bağışladılar: öğretmen karısı ya da öğretmen olarak onun yerinde, saygınlığı, hali tavrı, kültürüyle sınıfına yaraşır, taşra kökenli, iyi bir küçük burjuva hanımı görmek isterlerdi. Orada Fransa temsil ediliyordu. Her ne kadar iki Fransa varsa da —bir an önce Angoulême’de, Bezierz'de ya da Tarbes’da bir ev edinmek isteyen, meslekte yeni öğretmenlerle, sömürge zammı almayan ama başkalarını rahatça aşağılayabilen asiler ve asker kaçakları (ama bu tükenmek üzere olan bir türdü: çoğu bağışlanmış, diğerleri Cezayir'e, Gine'ye yerleşmek üzere gitmişlerdi)— sonuçta her iki tür de sinemada birinci sırada yerli <span>veletlerle</span> yan yana oturmayı, ya da üstü başı dökülen, traşsız, çapaçul bir görünüşle yollarda tembel tembel sürtmeyi kabul etmeye pek hazır görünmüyordu. Birkaç kez kitap, plak değiştokuş etmişler, <i class="calibre9">Régence</i>'da bir iki tartışma yapmışlardı hepsi bu kadar. Hiçbir sıcak çağrıda, hiçbir canlı dostluk gösterisinde bulunulmadı; dostluk Sfaks’da yeşermeyen bir nesneydi. İnsanlar, kendilerine çok büyük gelen evlerde içlerine kapanıyorlardı.</span></span></p>

          <p class="calibre7"><span class="font1"><span class="calibre8">Başkalarıyla, Sfaks-Gafsa ya da Petrol Şirketi'nin Fransız memurlarıyla, Müslümanlarla, Musevilerle, orada doğup büyümüş Fransızlarla durum daha berbattı; ilişki kurmak olanaksızdı. Tüm bir hafta boyunca hiç kimseyle konuşmadıkları oluyordu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Çok geçmeden tüm yaşamları durmuş gibi oldu. Hiç hareketsiz zaman geçiyordu. Çok eski gazetelerin dışında onları dünyaya bağlayan hiçbir öğe kalmamıştı artık; bu gazetelerdeki yazıların da sevgi dolu yalanlardan, bir başka yaşamın anılarından, bir başka dünyanın yansımalarından başka bir şey olup olmadığından bile emin değillerdi. Hep Sfaks'da yaşamışlardı ve hep orada yaşayacaklardı. Ne bir tasarıları kalmıştı ne de sabırsızlıkları; hiçbir şey beklemiyorlardı; hep çok uzaktaki tatilleri. Fransa'ya dönüşü bile.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Ne sevinç, ne üzüntü hatta ne de sıkıntı duyuyorlardı, ama hâlâ varolup olmadıklarını, gerçekten varolup olmadıklarını kendilerine sordukları oluyordu; düş kırıklığına uğratıcı bu sorudan, hiçbir özel hoşnutluk çıkaramıyorlardı, şu ayrıntı dışında: zaman zaman, belli belirsiz, bu yaşam uygun, yerinde, tuhaf <span>ama,</span> gerekliymiş gibi geliyordu: boşluğun ortasındaydılar, dik yollardan, sarı kumlardan, lagünlerden, gri palmiyelerden oluşan insansız bir dünyaya, anlamadıkları, anlamaya da çalışmadıkları bir dünyaya yerleşmişlerdi, çünkü geçmiş yaşamlarında bir gün bile belli bir görünüşe, ortama, yaşam tarzına göre biçimlenmeye, değişmeye kendini uydurmak zorunda kalmaya hazırlanmamışlardı: Sylvie, kabul edilen öğretmen tipine bir an bile benzememişti, yollarda dolaşan Jâröme'sa yurdunu, daha doğrusu mahallesini, gettosunu, bölgesini İngiliz pabuçlarının tabanlarında götürüyormuş izlenimini verebilirdi; ama yerleştikleri Larbi Zaruk Sokağı'nda, Quatrefages Sokağı'nın şanı olan cami bile yoktu, bunun ötesinde, zaman zaman düşlerinde canlandırmak için çabalar gösterseler de, Sfaks'da ne Mac-Mahon, ne <i class="calibre9">Harry's Bar</i>, ne <i class="calibre9">Balzar,</i> ne Contrescarpe, ne Salle Pleyel, ne <i class="calibre9">Berges de la Seine une nuit de juin</i></span></span> <span class="calibre8"><span class="font1"><span class="calibre8">vardı; bu boşluk içinde, doğrudan doğruya bu boşluk yüzünden, herşeyden yoksunluk yüzünden, bu temel boşluk, bu yansız bölge, bu yerinden sökülmüştük yüzünden arınıyorlarmış, daha büyük bir sadelik, gerçek bir alçakgönüllülük buluyorlarmış gibi geliyordu onlara. Ve de Tunus'un geneldeki yoksulluğu içinde kendi yoksulluklarının, duşlara, otomobillere, buzlu içkilere alışık uygar birey sıkıntılarının kesinlikle pek büyük bir anlamı yoktu.</span></span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Sylvie dersini veriyor, öğrencilerine sınavlar yapıyor, ödev kâğıtlarını düzeltiyordu. Jerome belediye kitaplığına gidiyor, rastgele Borges, Troyat, Zeraffa okuyordu. Küçük bir lokantada hemen hemen her gün aynı masada, hemen her gün aynı yemekleri yiyorlardı: ton salatası, et ya da balık pane ya da şiş, dil balığı tavada, meyve. <i class="calibre9">Régence'a</i> giderek bir ekspressoyla bir bardak soğuk su içiyorlardı. Bir alay gazete okuyor, filmler görüyor, yollarda geziniyorlardı.</span></span></p>

          <p class="calibre7"><span class="font1"><span class="calibre8">Yaşamları çok uzun bir alışkanlık, huzur dolu denebilecek bir can sıkıntısı gibiydi; hiçbir şeyi olmayan bir yaşamdı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Nisan ayından başlayarak birkaç küçük yolculuk yaptılar. Arada üç dön gün boş oldukları ve paralan bulunduğu zaman otomobil kiralayıp güneye doğru gidiyorlardı. Ya da cumartesi günleri akşam saat</span></span> <span class="calibre8"><span class="font1"><span class="calibre8">altıda kalkan bir dolmuşla, pazartesi öğlene dek Tunus'a ya da Sus'a gidiyorlardı.</span></span></span></p>

          <p class="calibre7"><span class="font1"><span class="calibre8">Sfaks'dan, onun iç karartıcı yollarından, boşluğundan kaçmaya, panoramalarda, ufuklarda, yıkıntılarda gözlerini kamaştıracak, onları allak bullak edecek, bunların öcünü alacak sıcak güzellikler bulmaya çalışıyorlardı. Bir sarayın, tapınağın, bir tiyatronun kalıntıları, bir tepeden karşılarına çıkan yemyeşil bir vaha, ufkun bir ucundan öteki ucuna yarım daire şeklinde uzanan incecik kumlu bir kumsal, arada bir araştırmalarını ödüllendiriyordu. Ama çoğu zaman, birkaç yüz kilometre ötede aynı karartıcı yollarla, aynı uğultulu ve anlaşılmaz kapalı çarşılarla, aynı lagünlerle, aynı çirkinlikteki palmiyelerle, aynı çoraklıkla karşı karşıya gelmek için Sfaks'tan ayrılmış oluyorlardı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Gabes'i, Tozör'ü, Nefta'yı, Gafsa'yı, Metlau'yu, Sbeitla, Kasserine, Telepte yıkıntılarını gördüler; bir zamanlar adları büyüleyici gelen ölü kentleri; Mahares’i, Mulares’i, Matmata'yı Medenin'i gördüler; Libya sınırına dek uzandılar.</span></span></p>

          <p class="calibre7"><span class="font1"><span class="calibre8">Kilometreler boyunca taşlı, gri, oturulmaz bir toprak</span></span> <span class="calibre8"><span class="font1"><span class="calibre8">uzanıyordu. Sarıya çalan, sapları sert, seyrek ot kümeleri dışında hiçbir bitki bitmiyordu. <span>Saatler boyu bir toz bulutunun ortasında, yalnızca eski tekerleklerin ya da otomobil lastiklerinin yarı silinmiş izlerinden çıkarılan eski bir yolda, zaman zaman bir eşek iskeletinden, paslı bir bidondan, bir zamanlar belki de bir ev olan yan yarıya yıkılmış bir taş kümesinden, ufukta yumuşak çizgili grimsi tepelerden başka şey görmeden gidiyormuş duygusuna kapılırlardı.</span></span></span></span></p>

          <p class="calibre7"><span class="font1"><span class="calibre8">Ya da kenarlıklı ama çukurlarla dolu ve yer yer tehlikeli olabilen bir yol boyunca tuz göllerinden geçerlerdi; iki yanda güneş altında parıldayan ufukta, zaman zaman bir serap gibi, azgın dalgaları, mazgallı duvarları andıran belli belirsiz parıltılar yayan beyazımsı bir kabuk uzanırdı- Otomobillerini durdurup birkaç adım gezinirlerdi. Tuz tabakasının altında, kuru, yarılmış, açık kahverengi kil tabakası zaman zaman çökerek, yerini ayağın hemen hemen bütünüyle gömüldüğü,</span></span> <span class="calibre8"><span class="font1"><span class="calibre8">lastiğimsi, yoğun, daha koyu renkli çamur tabakalarına bırakırdı.</span></span></span></p>

          <p class="calibre7"><span class="font1"><span class="calibre8">Bukağılarına dolanmış yoluk develer, garip bir şekilde bükülmüş bir ağacın yapraklarını geniş baş hareketleriyle koparırlarken aptal dudaklarını yola doğru uzatırlar, öfkeli, yarı yabani, dört bir yana koşturan köpekler, yarı yıkık kalın taş duvarlar, siyah uzun tüylü keçiler, birbirine bitiştirilmiş örtülerden yapılma alçak çadırlar kentlerin ve köylerin yaklaştığını bildirirdi. Tek katlı, kirli beyaz cepheli kare şeklinde bir dizi ev, bir minarenin kare biçimindeki gövdesi, küçük caminin kubbesi, köyü ya da kenti oluştururdu. Eşeğinin yanısıra tintin giden köylüyü geçerler, tek otelin önünde dururlardı.</span></span></p>

          <p class="calibre7"><span class="font1"><span class="calibre8">Bir duvarın dibine çömelmiş üç adam zeytinyağıyla azıcık yumuşattıkları ekmeği yiyor olurdu. Çocuklar koşup dururlardı. Gözlerini bile örten mor ya da kara bir çarşaf giymiş bir kadın bazan bir evden ötekine kayarcasına giderdi. İki kahvenin ön kısımları alabildiğine sokağa taşardı. Bir hoparlörden Arap müziği yayılırdı: yüz kez yinelenen, koro halinde tekrar tekrar söylenen tiz modülasyonlar, acı sesli bir flütün nameleri, çıngırtılı darbuka, gitar sesleri... Gölgede oturan erkekler küçük bardaklarda çay içiyor, domino oynuyor olurlardı.</span></span></p>

          <p class="calibre7"><span class="font1"><span class="calibre8">Derin sarnıçları boydan boya geçer ve kötü bir yoldan harabelere ulaşırlardı; bunlar artık bir şey taşımayan, yedi metre uzunluğunda dört uzun sütun, planı seçilen, odalarının toprağa gömülü izleri görünen yıkık evler, kesik kesik basamaklar, bodrumlar, taş döşeme yollar, kanalizasyon kalıntılarıydı. Ve sözde rehberler onlara gümüşten yapılma küçük balıklar, eski havası verilmiş parçacıklar, pişmiş topraktan heykelcikler satmaya çalışırlardı<span>..</span></span></span></p>

          <p class="calibre7"><span class="font1"><span class="calibre8">Sonra, gitmeden önce çarşılara, pazarlara dalıyorlardı. Çıkmaz sokakların, pasajların ve geçitlerin karmaşasında kayboluyorlardı. Bir berber açık havada, kulpsuz testilerden oluşan dev gibi bir yığının yanında müşterilerini traş ediyordu. Bir eşeğe içi toz biber dolu koni biçimli iki küfe yüklenmişti. <span>Kuyumcular çarşısında, kumaşçılar çarşısında, kumaş yığınlarının üzerinde bağdaş kurarak oturmuş çıplak ayaklı satıcılar önlerindeki kaliteli yünden yapılmış halıları ve kısa tüylü halıları açıyorlar, kırmızı yün bornozlar, kadınlar için ipekli ya da yünlü çarşaflar, kenarları gümüş işlemeli deri eyerler, dövülmüş bakır kaplar, işlenmiş tahtalar, silahlar, müzik aletleri, küçük takılar, altın işlemeli şallar, iri arabesk bezemeli kâğıtlar sunuyorlardı.</span></span></span></p>

          <p class="calibre7"><span class="font1"><span class="calibre8">Hiçbirini almıyorlardı. Bunun bir nedeni kuşkusuz satın almasını bilmemeleriydi, pazarlık etmeye çekiniyorlardı ama asıl eşyalar ilgilerini çekmediği için almıyorlardı. Bu nesnelerin hiçbiri, arada bir ne denli görkemli olursa olsun onlara bir zenginlik izlenimi vermiyordu. Gülerek ya da kayıtsız bir şekilde önünden geçip gidiyorlardı ama gördüklerinin tümü yabancı kalıyordu, bir başka dünyaya aitti, onları ilgilendirmiyordu. Ve bu yolculuklardan, ellerinde yalnız boşluk ve kuraklık görüntüleriyle dönüyorlardı; üzüntü verici çalılıklar, stepler, lagünler, hiçbir otun bitemeyeceği bir mineraller dünyası, kendi yalnızlıklarının, kendi çoraklıklarının dünyası...</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Bununla birlikte, düşlerindeki evi, evlerin en güzelini bir gün Tunus'ta gördüler. Ev Hamamet'te, zamanlarını Tunus'la Floransa arasında geçiren ve başbaşa can sıkıntısından ölmemek için tek çıkar yolu konuk ağırlamakta bulan yaşlı bir İngiliz çifte aitti. Jerome ve Sylvie'yle birlikte aynı anda bir düzine konuk daha vardı. Ortam anlamsız hatta genellikle boğucuydu; küçük topluluk oyunları, briç, konken, kanasta partileriyle, doğrudan doğruya Avrupa başkentlerinden</span></span></p>

          <p class="calibre7"><span class="font1"><span class="calibre8">gelen, fazla eskimemiş dedikoduların yapıldığı, çok zaman da bilgili ve kesin yorumlarla süren ("Bu adamı çok seviyorum, yaptıklarını da, çok iyi ediyor<span>..</span>') züppece sohbetler birbirini izliyordu.</span></span></p>

          <p class="calibre7"><span class="font1"><span class="calibre8">Ama ev cennet gibiydi. Tatlı bir eğimle, incecik kumlu bir kumsala doğru inen büyük bir parkın ortasında, yerel tarzda, oldukça küçük, tek katlı, eski bir yapı yıldan yıla gelişerek, parkın içinde sağa sola serpiştirilmiş, verandalarla çevrili, kafesli geçitlerle birbirine bağlanan her boy ve tarzdan paviyonlar, bahçe köşkleri, mescitler ve bungalovlarla kuşatılmıştı. <span>Daracık iki mazgal deliği ve küçük bir kapıdan başka açılışı olmayan, kaim duvarları tümüyle kitap kaplı, mezar gibi karanlık ve serin sekiz köşeli bir salon vardı; keşiş hücreleri gibi bembeyaz kireç badanalı, tek mobilyası iki sahra koltuğuyla alçak bir masa olan küçücük odalar vardı; uzun, alçak ve dar olan başka odalara kaim hasırlar serilmişti; İngiliz tarzı döşenmiş başka odalarda, oturulacak şekilde düzenlenmiş pencere içleri, karşılıklı iki divanın arasında kalan devasa şömineler vardı.</span> Bahçelerde, limon, portakal, badem ağaçlan arasında, antik parçaların, sütunların iki yana sıralandığı beyaz mermer yollar yılankavi bir şekilde uzanıyordu. Derecikler, çağlayanlar, kayalıklar arasında mağaralar, zaman zaman gümüş çizgili balıkların aradan kaçıp gittiği, beyaz nilüferlerle kaplı havuzlar vardı. Tavus kuşları, düşlerindeki gibi serbest dolaşıyordu. Her yanını güller sarmış kemerlerden yeşilliklere gidiliyordu.</span></span></p>

          <p class="calibre7"><span class="font1"><span class="calibre8">Ama çok geçti kuşkusuz. Hamamet'te geçirdikleri üç gün uyuşukluklarını silkip atamadı. Bu lüks, bu rahatlık, sunulan nesnelerin bolluğu, güzelliğin apansız gözler önüne serilmesi artık onları hiç ilgilendirmiyor muş gibiydi. Eskiden olsa, banyoların resimli karolarının, bahçelerdeki fıskiyelerin, büyük holün İskoç halı döşemesinin, kitaplığın meşe panolarının, fayansların, vazoların, halıların uğruna canlarını verirlerdi Bunları eski bir anıyı selamlarcasına selamladılar; bu konuda duyarlıklarını yitirmemişlerdi ama bunları anlamıyorlardı artık; kıyaslayacak şeyleri yoktu. Kuşkusuz en çok bu havası hoş, yaşamı renkli ve canlı, değerli kalıntılarla dolu kozmopolit Tunus’ta yerleşmeleri kolay olurdu. Bir zamanlar düşledikleri yaşam, kuşkusuz bu yaşamdı; ne ki Sfakslı, taşralı, sürgün olmuşlardı yalnızca.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span><span class="font1"><span class="calibre8">Anısız, belleksiz bir dünya.</span></span></span> <span class="font1"><span class="calibre8">Yine zaman geçti, çöl ıssızlığında, sayılmayan günler, haftalar geçti. Hiçbir istek duymuyorlardı artık. Kayıtsız dünya. Trenler geliyor, gemiler limana yanaşıyor, motorlu aygıtları, ilaçları, bilyalı rulmanları boşaltıyor, fosfat, yağ yüklüyordu. Saman yüklü kamyonlar kentten geçiyor, kıtlığın hüküm sürdüğü Güney’e gidiyordu. Yaşamları hep aynı sürüyordu: okulda ders saatleri, <i class="calibre9">Regence</i>'da ekspressolar, akşamları eski filmler, gazeteler, bulmacalar... Uyurgezer olmuşlardı. Arlık ne istediklerini bilmiyorlardı. Hırslarından arınmışlardı.</span></span></p>

          <p class="calibre7"><span class="font1"><span class="calibre8">Şimdi onlara öyle geliyordu ki, eskiden —ve sanki yakın geçmişleri efsaneye, gerçek dışına ya da belirsizliğe doğru yuvarlanıp gidiyormuş gibi bu "eskiden" de zaman içinde her gün biraz daha gerilere gidiyordu— eskiden en azından sahip olma çoşkuları vardı. Bu istek, çok zaman, onlar için varoluşun yerini tutmuştu. Kendilerini sabırsızlıkla, istekler içlerini kemirir bir halde ileri doğru gerilmiş olarak hissetmişlerdi.</span></span></p>

          <p class="calibre7"><span class="font1"><span class="calibre8">Ya sonra? Ne yapmışlardı? Ne olmuştu?</span></span></p>

          <p class="calibre7"><span class="font1"><span class="calibre8">Çok yumuşak bir trajediye benzeyen, dingin bir şey hızı kesilmiş yaşamlarının bağrına yerleşiyordu. Çok eski bir düşün yıkıntıları, şekilsiz kırıklar arasında yitip gitmişlerdi<span>..</span></span></span></p>

          <p class="calibre7"><span class="font1"><span class="calibre8">Hiçbir şey kalmamıştı. Altı yıl boyunca yaşamlarını oluşturan bu <span>muğlak</span> yolun, onları hiçbir yere götürmeyen, hiçbir şey öğretmeyen bu belirsiz soruşturmanın sonuna gelmişlerdi.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font2"><i class="calibre9"><span class="calibre8">Sonsöz</span></i></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Herşey böyle sürebilirdi. Tüm yaşamları boyunca orada kalabilirlerdi. Jerome da kendine bir iş edinebilirdi. Para sıkıntısı çekmezlerdi. Sonunda Tunus'a atanırlardı. Yeni dostlar edinirlerdi. Otomobil alırlardı. Marsa'da, Sidi bu Said'de, El Manza'da güzel bir villaları, büyük bir bahçeleri olurdu.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Ne ki tarihlerinden kaçmak onlar için o denli kolay olmayacaktı. Zaman bir kez daha onların yerine iş görecekti. Ders yılı bitecekti. Hava nefis olacaktı. Jerome günlerini plajda geçirecek, Sylvie de dersleri biter bitmez ona katılacaktı. Bunlar son kompozisyonlar olacaktı. Tatilin geldiğini hissedeceklerdi. Paris, Seine kıyılarındaki ilkbahar, çiçekler içindeki ağaçları, Champs-Elysées, Vosges Alanı gözlerinde tütecekti. Coşkuyla, o sevgili özgürlüklerini, sabah keyiflerini, mum ışığındaki yemeklerini anımsayacaklardı. Dostlar tatil tasarıları yollayacaklardı: Touraine'de kocaman bir ev, güzel bir masa, kır gezileri:</span></span></p>

          <p class="calibre7"><span class="font1"><span class="calibre8">—    Geri dönsek, diyecekti biri.</span></span></p>

          <p class="calibre7"><span class="font1"><span class="calibre8">—    Herşey eskisi gibi olabilirdi, diyecekti öteki.</span></span></p>

          <p class="calibre7"><span class="font1"><span class="calibre8">Eşyalarını toplayacaklardı. Kitaplarını, gravürleri, arkadaşlarının</span></span> <span class="calibre8"><span class="font1"><span class="calibre8">fotoğraflarını yerleştireceklerdi, bir sürü kâğıt atacaklardı, mobilyalarını, kötü bir şekilde kesilmiş tahtalarını, on iki delikli tuğlalarını sağa sola vereceklerdi, sandıklarını göndereceklerdi. Günleri, saatleri, dakikaları sayacaklardı.</span></span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Sfaks'daki son saatlerinde, ağır ağır geleneksel gezilerini yapacaklardı. <span>Merkez çarşısını geçecekler, bir an liman boyunca yürüyecekler, güneşte kuruyan kocaman süngerleri her gün olduğu gibi hayranlıkla seyredecekler, İtalyan mezeci dükkânının, <i class="calibre9">Hotel des Oliviers'</i>nin, belediye kitaplığının önünden geçecekler, ardından Burgiba Caddesi'nden geri dönerek, gudubet katedrali boydan boya geçecekler, liseye yönelecekler, girişte mekik dokuyan baş gözetmen Mihri Bey'i her gün yaptıkları gibi son kez selamlayacaklar, Victor Hugo Caddesi’nden geçecekler, her zaman gittikleri lokantanın, Rum kilisesinin önünden son kez geçeceklerdi.</span> Ardından Kasbah kapısından Arap kentine girecekler, Bab Cedid yoluna, sonra da Bey yoluna yönelecekler, Bab Divan kapısından çıkacaklar, Hadi Chaker Caddesindeki kemerlere ulaşacaklar, tiyatro, iki sinema, banka boyunca dolaşacaklar, <i class="calibre9">Regence</i> da son kahvelerini içecekler, son sigaralarını, son gazetelerini satın alacaklardı.</span></span></p>

          <p class="calibre7"><span><span class="font1"><span class="calibre8">iki</span></span></span> <span class="font1"><span class="calibre8">dakika sonra, gitmeye hazır olarak kiralık 403’te yerlerini alacaklardı. Bagajları uzun zamandır arabanın üstüne yığılmış olacaktı. Paralarını, vapur ve tren biletlerini, kayıt fişlerini sıkı sıkıya göğüslerine bastıracaklardı.</span></span></p>

          <p class="calibre7"><span class="font1"><span class="calibre8">Otomobil ağır ağır hareket edecekti. Akşamın beşbuçuğunda, yaz mevsimi başında Sfaks gerçekten çok güzel bir şehir olacaktı. Bembeyaz binalan güneş altında ışıldayacaktı. Arap kentinin kenarları tırtırlı surları ve kuleleri kurumla yükselecekti. Kırmızılar, beyazlar içindeki izciler uygun adım yürüyerek geçeceklerdi. Tunus’un kırmızı zemin üstünde beyaz aylı, Cezayir’in yeşilli kırmızılı kocaman bayraktan hafif esen yelde dalgalanacaklardı.</span></span></p>

          <p class="calibre7"><span class="font1"><span class="calibre8">Masmavi bir deniz parçası, kurulmakta olan büyük şantiyeler, eşeklerle, çocuklarla, bisikletlerle dolu bitmez tükenmez varoşlar, sonra da bitmez tükenmez zeytinlikler olacaktı. Ardından da yol: Sakietes</span></span> <span class="calibre8"><span class="font1"><span class="calibre8">Zit, El-Cem ve anfiteatrı, Msaken, uğursuzlar şehri, Sus ve aşırı kalabalık sahil şeridi, Anfidavil ve engin zeytinlikler, Bir bu Rèkba ve kahveleri, meyveleri, çömlekleri, Grombalia, tepeleri kaplayan bağlarıyla Potinville, Hammam Lif, ardından bir otoyol parçası, sanayii varoşları, sabun, çimento fabrikaları: Tunus.</span></span></span></p>

          <p class="calibre7"><span class="font1"><span class="calibre8">Kartaca'da, yıkıntıların arasında, La Marsa'da uzun uzun denize gireceklerdi; Utik'e, Kelibia'ya, Nabul’a kadar gidecekler buradan çömlekler alacaklar, Goulette'de, gecenin geç bir saatinde olağanüstü balıklar yiyeceklerdi.</span></span></p>

          <p class="calibre7"><span class="font1"><span class="calibre8">Sonra bir sabah altıda limanda olacaklardı. Yükleme işlemleri uzun ve bıktırıcı olacaktı; güvertede zorlukla bir yer bularak şezlonglarını yerleştireceklerdi.</span></span></p>

          <p class="calibre7"><span class="font1"><span class="calibre8">Gidiş olaysız olacaktı. Marsilya'da kruasan yiyecekler, yanında sütlü kahve içeceklerdi. Bir önceki günün <i class="calibre9">Le Monde</i> uyla bir <i class="calibre9">Libération</i> alacaklardı. Trende, tekerleklerin gürültüsü zafer marşlarına, <i class="calibre9">Alléluia du Messie'</i>ye, galibiyet türkülerine eşlik edecekti. Kilometreleri sayacaklardı; Fransız köylerinin, kocaman buğday tarlalarının, yemyeşil ormanların, vadilerin ve otlakların karşısında kendilerinden geçeceklerdi.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Akşamın on birinde varacaklardı. Tüm dostları onları bekleyecekti. Sağlıklı görünüşleri karşısında dostları kendilerinden geçeceklerdi; tam gezginler gibi bronzlaşmış olacaklar, kocaman hasır şapkalar takacaklardı. Sfaks'ı, çölü, muhteşem yıkıntıları, çok pahalı olmayan yaşamı, masmavi denizi anlatacaklardı. Arkadaşları onları <i class="calibre9">Harry's'e </i>sürükleyecekti. Hemen kafayı bulacaklardı. Mutlu olacaklardı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Demek ki geri döneceklerdi ve en berbatı bu olacaktı. Quatrefages Sokağı'nı, güzelim <span>ağacını,</span> ve alçak tavanlı, birine kırmızı birine yeşil perde takılmış iki pencereli sıcacık dairelerini, eski kitaplarını, gazete yığınlarını, daracık yataklarını, minicik mutfağı, düzensizliği bulacaklardı yeniden.</span></span></p>

          <p class="calibre7"><span class="font1"><span class="calibre8">Paris'i yeniden göreceklerdi ve bu gerçek bir şenlik olacaktı.</span></span></p>

          <p class="calibre7"><span class="font1"><span class="calibre8">Seine Nehri boyunda, Palais-Royal'ın bahçelerinde, Saint Germain sokaklarında gezineceklerdi. Ve her gece, ışıl ışıl yollarda her bir vitrin yeniden en güzel çağrı olacaktı. Tezgâhlar yiyeceklerin ağırlığıyla çökecekti. Büyük mağazaların karışıklığı arasında sıkışıp kalacaklardı. Ellerini ipek yığınları arasına daldıracaklar, parfüm dolu ağır şişeleri okşayacaklar, kravatların üstünde ellerini gezdireceklerdi.</span></span></p>

          <p class="calibre7"><span class="font1"><span class="calibre8">Eskisi gibi yaşamaya çalışacaklardı. Geçen yılki ajanslarla yeniden ilişki kurmaya çalışacaklardı. Ama çekicilikleri kalmamış olacaktı. Yeniden boğulacaklardı. Küçüklükten, darlıktan patlayacaklarını sanacaklardı.</span></span></p>

          <p class="calibre7"><span class="font1"><span class="calibre8">Servet düşleri göreceklerdi. Şişkin bir cüzdan, bir banka çeki, bir yüz franklık, bir <span>metro</span> bileti bulmak umuduyla ızgaralara bakacaklardı.</span></span></p>

          <p class="calibre7"><span class="font1"><span class="calibre8">Şehir dışına kaçmayı düşleyeceklerdi. Sfaks'ı düşleyeceklerdi.</span></span></p>

          <p class="calibre7"><span class="font1"><span class="calibre8">Uzun zaman dayanamayacaklardı.</span></span></p>

          <p class="calibre7"><span class="font1"><span class="calibre8">Böylelikle bir gün —bu günün geleceğini her zaman bilmiyorlar mıydı?— ötekiler gibi, kesin bir tavır almaya karar vereceklerdi. Önceden haber verdikleri arkadaşları onlara iş arayacaktı. <span>Bir çok</span> ajansa salık verileceklerdi. Umut içinde, iyice ölçüp tartarak özgeçmişlerini yazacaklardı. Talih —ama bu tam tamına talih olmayacaktı— onlardan yana olacaktı. Nerelerde çalıştıklarını gösterir kâğıtlar, düzensizliklerinin dışında özel bir ilgi çekecekti. Görüşme için çağrılacaklardı. Hoşa gitmek için gerekli sözleri bulacaklardı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Böylelikle birkaç yıllık başına buyruk, serseri yaşamın ardından, parasızlıktan, hesap yapmaktan, kendine kızmaktan yorgun düşmüş Jeröme’la Sylvie, bir reklâm kralının onlara sunacağı, yerine göre parlak sayılabilecek iki sorumlu mevkii —belki de minnetle— kabulleneceklerdi.</span></span></p>

          <p class="calibre7"><span class="font1"><span class="calibre8">Bir ajansın yönetimini almak için Bordeaux'ya gideceklerdi. Gidişe özenle hazırlanacaklardı. Dairelerini düzeltecekler, boyatacaklar, kitap yığınlarından, çamaşır balyalarından, evi oldum olası dolduran,</span></span> <span class="calibre8"><span class="font1"><span class="calibre8">kaç kez üstlerine basan bir yığın kap kacaktan kurtulacaklardı. Sık sık hiçbir işin, en başta da dolaşmanın mümkün olmadığını söyledikleri bu iki odada gözlerine inanamadan boş boş dolaşacaklardı. Daireyi sonunda hep görmek istedikleri gibi, boyanmış, bembeyaz, pırıl pırıl, tertemiz, en ufak tozdan, lekeden uzak, çatlaksız, yırtıksız bir halde, alçak tavanıyla, köy avlusuyla, yakında daireyi tutacak insanlarda da geçmişte kendilerinin duyduğuna benzer duygular uyandıracak olan göz kamaştırıcı ağacıyla göreceklerdi ilk kez.</span></span></span></p>

          <p class="calibre7"><span class="font1"><span class="calibre8">Kitaplarını sahaflara, eski eşyalarını eskicilere satacaklardı. Kadın, erkek terzilerine, gömlekçilere koşacaklardı. Bavullarını hazırlayacaklardı.</span></span></p>

          <p class="calibre7"><span class="font1"><span class="calibre8">Gerçek anlamıyla büyük şans olmayacaktı. Genel başkan, yönetici olmayacaklardı. Ellerinde ancak başkalarının milyonları olacaktı. Konfor, ipek gömlekler, füme domuz derisi eldivenler için onlara birkaç kırıntı bırakılacaktı. İyi temsil edeceklerdi. İyi bir yerde oturacaklar, iyi giyinecekler, iyi besleneceklerdi. Pişmanlık duyacakları bir şey olmayacaktı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Chesterfield divanlarına, İtalyan otomobillerinin koltukları gibi çizgili, doğal deriden yumuşak koltuklara, rustik masalara, rahlelere, halı döşemelere, ipek halılara, açık renk tahtadan kitaplıklara sahip olacaklardı.</span></span></p>

          <p class="calibre7"><span class="font1"><span class="calibre8">Kocaman, bomboş, aydınlık odaları, geniş koridorları, cam duvarları, kapanmaz manzaraları olacaktı. Porselenleri, gümüş sofra takımları, dantel örtüleri, kırmızı, zengin ciltli kitapları olacaktı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Otuz yıl yaşamış olmayacaklardı. Yaşam önlerinde uzanacaktı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Bir eylül ayının başında Paris'ten ayrılacaklardı. Birinci mevkii vagonda hemen hemen tek başlarına olacaklardı. Çok geçmeden tren hızlanacaktı. Alüminyum vagon yavaşça sallanacaktı.</span></span></p>

          <p class="calibre7"><span class="font1"><span class="calibre8">Gideceklerdi. Herşeyi terkedeceklerdi. Kaçacaklardı. Hiçbir güç tutamayacaktı onları.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><sup class="calibre10"><span class="calibre8">“</span></sup></span><span class="font1"><span class="calibre8">Hatırlıyor musun?<sup class="calibre10">”</sup> diyecekti Jerome. Ve geçmiş zamanı, karanlık günleri, gençliklerini, ilk karşılaşmalarını, ilk anketlerini, Quatre fages Sokağı'ndaki bahçede bulunan ağacı, dağılan arkadaştan, kardeşçe yenen yemekleri gözlerinin önünde yeniden canlandıracaklardı. Sigara bulmak için Paris'i boydan boya dolaştıkları, antikacıların önünde durdukları anlar gözlerinin önünde yeniden canlanacaktı. Sfaks'daki günlerini, yavaş yavaş ölümlerini, zafer kazanmışçasına geri dönüşlerini hatırlayacaklardı:</span></span></p>

          <p class="calibre7"><span class="font1"><span class="calibre8">"Ve işte şimdi," diyecekti Sylvie. Ve bu onlara neredeyse doğal gelecekti.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Hafif giysilerinin içinde kendilerini rahat hissedeceklerdi. Bomboş kompartımanda rahatça yayılacaklardı. Fransız köyleri geçit yapacaktı. Olgun buğday tarlalarına, yüksek gerilim kulelerinin soyuk armatürlerine sessizce bakacaklardı. Un fabrikalarını, zarif sayılabilecek fabrikaları, büyük dinlenme kamplarını, barajları, düzlüklerin ortasındaki tek tük küçük evleri göreceklerdi. Çocuklar beyaz bir yolda koşuşacaklardı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><span class="calibre8">Yolculuk uzun süre hoş olacaktı. Öğlene doğru uyuşuk adımlarla vagon-restorana doğru ilerleyeceklerdi. Cam kenarında başbaşa oturacaklardı. İki viski isteyeceklerdi. Suç ortağı gibi gülümseyerek son kez birbirlerine bakacaklardı. Buz gibi masa örtüleri, üstünde yataklı vagonun armaları bulunan gümüş sofra takımı, armalı kalın tabaklar görkemli bir ziyafetin ilk belirtilerini andıracaktı. Ama önlerine getirilen yemek, doğrusunu söylemek gerekirse tatsız olacaktı.</span></span></p>

          <p class="calibre7"><span class="calibre8"><span> </span></span></p>

          <p class="calibre7"><span class="font1"><i class="calibre9"><span class="calibre8">Sonuç kadar araç da gerçeğin bir parçasını oluşturur. Gerçek arayışının kendisinin de gerçek olması gerekir; gerçek araştırma, açık kolları sonuçta birleşen, ortaya serilmiş gerçektir.</span></i></span> <span class="font1"><span class="calibre8">KARL MARKS</span></span></p>

          <p class="calibre7"><span class="calibre8"><span> </span></span></p>
        </div>
      </div>
    </div>
  </div>
</body>
</html>
