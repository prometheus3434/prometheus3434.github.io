<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/ege0.5.css" rel="stylesheet" type="text/css"/>
</head>

<body>
  <div class="girs">
    <p class="p1"><i>Ben bunu asla istemedim, doğru. Ama birileri Zifir'i durdurmak zorunda. Ve görünüşe göre, bunun yapılabileceği tek yerde de Terris.</i></p>

    <p><i>Fakat bu gerçek konusunda filozofların sözüne güvenmek zorunda değilim. Şu anda hedefimizi hissedebiliyor, sezebiliyorum; gerçi diğerleri bunu yapamıyor. Aklımın içinde bir... titreşim var, uzak dağlardan geliyor.</i></p>
  </div>

  <p class="img1"><img alt="" height="50" src="../Images/6.jpg" width="210"/></p>

  <h2>6</h2>

  <p class="p1"><span style="font-size: 1.2em;">VİN SESSİZ BİR</span> odada uyandı, kırmızı sabah güneşinin ışığı kepenklerdeki aralıklardan içeri sızıyordu. Bir an için tedirgin olarak yatakta kaldı. Bir şeyler ona yanlış geliyordu. Tanıdık olmayan bir yerde uyanıyor olduğu için değildi, Reen ile birlikte seyahat etmek onu göçebe bir hayat tarzına alıştırmıştı. Tedirginliğinin kaynağını fark etmesi onun bir saniyesini aldı.</p>

  <p>Oda boştu.</p>

  <p>Sadece boş değildi, açıktı da. Sıkış tıkış değildi. Ve... rahattı. Bir karyolanın üzerine konulmuş olan gerçek bir yatağın üstünde yatıyordu, çarşaflar ve yumuşak bir yorgan vardı. Odada sağlam, tahta bir dolap vardı ve hatta daire şeklinde bir halıyla dekore bile edilmişti. Belki başka birisi olsa odayı dar ve sade bulabilirdi ama Vin’e lüks görünüyordu.</p>

  <p>Kaşlarını çatarak doğrulup oturdu. Tamamen kendisine ait bir oda olması ona yanlış geliyordu. O her zaman çete üyeleriyle tıklım tıklım dolu olan dar yatakhanelerde uyumuştu. Seyahat ederlerken bile dilencilerin ara sokaklarında ya da isyancı mağaralarında uyumuş ve Reen de yanında olmuştu. Mahremiyet bulmak için her zaman savaş vermek zorunda kalmıştı. Bunun ona bu kadar kolaylıkla verilmiş olması, sanki bir şekilde Vin’in kısa yalnızlık anlarının tadını çıkararak geçirdiği yılların değerini azaltır gibiydi.</p>

  <p>Kepenkleri açmaya zahmet etmeyerek yataktan dışarı süzüldü. Güneş ışığı hafifti, bu da hâlâ sabahın erken saatleri olduğu anlamına geliyordu ama Vin şimdiden koridorda hareket eden insanları duyabiliyordu. Kapıya doğru sessizce ilerledi, azıcık aralayarak dışarıyı gözledi.</p>

  <p>Önceki gece Kelsier’den ayrıldıktan sonra, Dockson Vin’i Clubs’ın dükkânına getirmişti. Geç saat yüzünden Clubs onları derhal ayrı odalarına götürmüştü. Ancak Vin hemen yatıp uyumamıştı. Herkes uyuyana kadar beklemiş, sonra da çevreyi incelemek için gizli gizli dışarı çıkmıştı.</p>

  <p>Mekân neredeyse bir dükkândan çok bir han gibiydi. Her ne kadar aşağıda bir sergi odası ve arka tarafta da büyük bir atölye olsa da, binanın ikinci katında misafir odalarıyla dolu olan birkaç uzun koridor vardı. Üçüncü bir kat da vardı ve oradaki kapıların araları odaların daha büyük olduğu izlenimini verecek şekilde daha açıktı. Vin gizli kapak ya da sahte duvarlar arayarak etrafı yoklamamıştı, tıklatma sesleri birilerini uyandırabilirdi ama tecrübeleri ona en azından bir gizli bodrumu ve bazı kaçış yolları olmadan düzgün bir sığınak olmayacağını söylüyordu.</p>

  <p>Sonuç olarak Vin etkilenmişti. Marangozluk aletleri ve aşağıdaki yarım kalmış duran projeler burasının itibarlı, işe yarayan bir paravan olduğuna işaret ediyordu. Kapısındaki aralıktan dışarıyı izlerken, kendisininkinin karşısındaki koridordan çıkmakta olan yaklaşık altı genç adamdan oluşan uykulu bir grubu seçebildi. Bunlar sıradan giysiler giyiyordu ve merdivenlerden aşağıdaki atölyeye doğru indiler.</p>

  <p><i>Marangoz çırakları,</i> diye düşündü Vin. <i>Clubs'ın paravanı bu, o bir skaa zanaatkâr.</i> Skaaların çoğu plantasyonlarda angaryalardan oluşan hayatlar yaşardı; bir şehirde yaşayanların çoğu da genelde niteliksiz işçi olarak çalışmaya zorlanırdı. Ancak yetenekli olan birkaç tanesinin bir meslek sahibi olmasına izin veriliyordu. Onlar hâlâ skaaydılar, az para alıyorlardı ve her zaman asillerin kaprislerine de boyun eğmek zorundaydılar. Ancak onlar çoğu skaanın kıskanacağı düzeyde bir özgürlüğe sahipti.</p>

  <p>Clubs büyük olasılıkla usta bir marangozdu. Böyle bir adamı, skaa standartlarına göre inanılmaz bir hayatı olan bir kişiyi, yeraltına katılmaya ne ikna edebilirdi ki?</p>

  <p>O <i>bir Siskan,</i> diye düşündü Vin. <i>Kelsier ve Dockson ona bir "Dumancı" demişlerdi.</i> Vin büyük ihtimalle bunun ne anlama geldiğini kendi kendine keşfetmek zorunda kalacaktı; tecrübeleri ona Kelsier gibi güç sahibi olan bir adamın ondan bilgiyi olabildiğince esirgeyecek, arada sırada minik kırıntılar vererek peşinden sürükleyecek olduğunu söylüyordu. Vin'i ona bağlayan şey bilgisiydi, çok fazlasını çok hızlı bir şekilde vermek akıllıca olmazdı.</p>

  <p>Dışarıdan ayak sesleri geldi ve Vin de aralıktan dışarıyı gözlemeye devam etti.</p>

  <p>“Hazırlanmak istersin herhâlde Vin,” dedi Dockson kapısının önünden geçerken. Bir asilin gömleğini ve bol pantolonunu giymişti ve şimdiden uyanmış, tıraş olmuş gibi görünüyordu. Duraklayarak devam etti. “Koridorun sonunda senin için hazırlanmış olan bir banyo var ve Clubs’a da birkaç kat giysi ayarlattım. Sana daha uygun bir şeyler bulana kadar onlar yeteri kadar iyi olacaktır. Banyoda çok acele etme, Kell bugün öğleden sonra için bir görüşme planladı ama Breeze ve Ham gelene kadar başlayamayız.”</p>

  <p>Dockson onu kapının aralığından süzerek gülümsedi, sonra da koridordan aşağı doğru yoluna devam etti. Yakalandığı için Vin’in yüzü kızardı. <i>Bunlar dikkatli adamlar. Bunu aklımda tutmam gerekecek.</i></p>

  <p>Koridor sessizleşti. Vin usulca kapısından dışarı süzülüp sessizce Dockson'ın işaret etmiş olduğu odaya gitti ve onu beklemekte olan ılık bir banyoyu gerçekten de bulduğu için yarı yarıya şaşırdı. Kaşlarını çatarak fayanslı odayı ve metal küveti inceledi. Su asil leydilerin usulünde parfümlendirilmiş gibi kokuyordu.</p>

  <p><i>Bu adamlar skaadan çok asillere benziyorlar,</i> diye düşündü Vin. Bu konuda ne düşündüğünden emin değildi. Ancak ondan da kendileri gibi davranmasını bekledikleri açıktı, o yüzden Vin de kapıyı kapatıp sürgüledi, sonra da soyunarak küvetin içine girdi.</p>

  <div>
    <br/>
  </div>

  <p class="p1">Garip kokuyordu.</p>

  <p>Koku her ne kadar hafif de olsa, Vin yine de arada sırada kendi kokusunu alabiliyordu. Bu, yoldan geçmekte olan bir leydinin kokusu ya da kardeşinin hırsız parmakları tarafından açılmakta olan parfümlü bir çekmecenin kokusuydu. Sabah ilerledikçe koku daha az fark edilir hâle gelmişti ama yine de onu endişelendiriyordu. Bu onu diğer skaalardan ayıracaktı. Eğer bu çete onun bu banyoları düzenli olarak yapmasını isteyecekse, parfümlerin kaldırılmasını istemek zorunda kalacaktı.</p>

  <p>Sabah yemeği Vin’in beklentilerine daha uygundu. Çeşitli yaşlarda birkaç skaa kadın dükkânın mutfağında çalışarak dürüm hazırlıyorlardı; bunlar haşlanmış arpa ve sebzelerle doldurulup rulo yapılmış ince, düz ekmeklerdi. Vin kadınların çalışmasını izleyerek mutfağın kapı ağzında durdu. Onların hiçbiri Vin gibi kokmuyordu ama yine de ortalama skaadan çok daha temiz ve bakımlı görünüyorlardı.</p>

  <p>Hatta binanın tamamında garip bir temizlik hissi vardı. Önceki gece karanlık nedeniyle fark etmemişti ama yerler ovularak temizlenmişti. Çalışanların hepsinin, hem mutfaktaki kadınlar hem de çırakların el ve yüzleri temizdi. Bu Vin’e garip geliyordu. O kendi parmaklarının kül lekeleriyle siyah olmasına alışkındı; Reen’le olduğu zamanlarda yüzünü yıkamış idiyse bile, çabucak tekrar külle ovalamıştı. Sokaklarda temiz bir yüz göze batardı.</p>

  <p><i>Köşelerde de hiç kül yok,</i> diye düşündü zemini inceleyerek. <i>Yerleri süpürüyorlar.</i> Vin daha önce hiç böyle bir yerde yaşamamıştı. Bu sanki neredeyse asil birinin evinde yaşamak gibiydi.</p>

  <p>Tekrar mutfaktaki kadınlara göz attı. Beyaz ve gri renkli basit giysiler giyiyorlardı ve başlarının üstünde de altlarından uzun saç kuyruklarının sarktığı eşarplar vardı. Vin kendi saçını elledi. O saçlarını bir oğlan gibi kısa tutardı, şu anki şekilsiz kesimini çete üyelerinden birisi yapmıştı. Vin bu kadınlar gibi değildi, asla da olmamıştı. Reen’in emriyle, Vin diğer çete üyelerinin onu önce bir hırsız, sonra bir kız olarak düşünecekleri şekilde yaşamıştı.</p>

  <p><i>Ama ya şimdi ben neyim</i>? Banyo yüzünden parfümlüydü ama bir zanaatkâr çırağının tunç renkli pantolonu ve düğmeli gömleğini giymiş bir şekilde, kendisini özellikle yersiz hissediyordu. Ve bu ise kötüydü, eğer kendisini uygunsuz hissediyorsa şüphesiz ki uygunsuz görünüyordu da. Göze batmasına neden olacak başka bir şey daha.</p>

  <p>Vin dönerek atölyeye göz attı. Çıraklar şimdiden sabah işlerine başlamış, çeşitli mobilya parçaları üzerinde çalışıyorlardı. Clubs ana sergi odasında çalışır, parçaların detaylı son rötuşlarını yaparken onlar arka tarafta duruyordu.</p>

  <p>Mutfağın arka kapısı bir anda çarpılarak açıldı. Vin refleks olarak bir kenara kayarak sırtını duvara dayadı ve köşeden mutfağın içini gözledi.</p>

  <p>Ham kırmızı güneş ışığıyla çerçevelenmiş olarak mutfak kapısının ağzında duruyordu. Bol bir gömlek ve yelek giymişti, ikisi de kolsuzdu ve birkaç büyük çanta taşıyordu. O da külle lekelenmiş değildi, çetedekilerin hiçbirisi Vin’in onları görmüş olduğu birkaç seferde de gözüne kirli görünmemişti.</p>

  <p>Ham yürüyerek mutfağı geçti ve atölyeye girdi. “Ee,” dedi çantalarını yere bırakarak. "Kimse benim odamın hangisi olduğunu bilmiyor mu?”</p>

  <p>“Ben Üstat Cladent'e sorayım,” dedi çıraklardan biri ön odaya doğru giderken.</p>

  <p>Ham gülümseyerek gerindi, sonra da Vin’e doğru döndü. “Günaydın Vin. Benden saklanmana gerek yok biliyorsun. Biz aynı takımdayız.”</p>

  <p>Vin rahatladı ama olduğu yerde kaldı, neredeyse bitmiş bir dizi sandalyenin arkasında ayakta duruyordu. “Sen de mi burada yaşayacaksın?”</p>

  <p>“Dumancıya yakın kalmakta her zaman fayda var,” dedi Ham dönüp mutfağa girip kaybolurken. Bir an sonra elinde dört büyük dürümden oluşan bir yığınla tekrar belirdi. “Kell’in nerede olduğunu bilen var mı?”</p>

  <p>“Uyuyor,” dedi Vin. “Dün gece geç saatte geldi ve daha kalkmadı.”</p>

  <p>Ham homurdanarak dürümlerin birinden bir lokma aldı. “Dox?"</p>

  <p>“Üçüncü kattaki odasında,” dedi Vin. “Erken kalktı, yiyecek bir şeyler almak için aşağı indi, sonra da yukarı geri döndü.” Anahtar deliğinden gözetlemiş olduğu için Dockson’un masasında oturmuş bazı kâğıtlara bir şeyler karaladığını bildiğini de eklemedi.</p>

  <p>Ham bir kaşını kaldırdı. “Sen hep böyle herkesin nerede olduğunu takip eder misin?”</p>

  <p>"Evet.”</p>

  <p>Ham durakladı, sonra da kıs kıs güldü. “Sen garip bir çocuksun Vin.” Çırak geri dönerken çantalarını topladı ve ikisi merdivenlerden yukarı çıktılar. Vin ayak seslerini dinleyerek durdu. Birinci koridorun yaklaşık yarısında durmuşlardı, belki Vin’in odasından birkaç kapı uzaktaydı.</p>

  <p>Buğulanmış arpanın kokusu onu cezbediyordu. Vin mutfağa doğru baktı. Ham içeri girip yiyecek almıştı. Kendisi de bunu yapmaya izinli miydi?</p>

  <p>Kendine güvenirmiş gibi görünmeye çalışarak geniş adımlarla mutfağa girdi. Bir tabağın üstüne koyulmuş bir dürüm yığını vardı, büyük ihtimalle çalışırlarken çıraklara götürülmek üzere bekliyordu. Vin iki tanesini aldı. Kadınların hiçbirisi itiraz etmedi; hatta birkaç tanesi ona doğru saygıyla başlarını eğerek selam verdiler.</p>

  <p><i>Ben artık önemli bir kişiyim,</i> diye düşündü Vin bir parça rahatsızlıkla. Onlar da Vin’in... Sissoylu olduğunu biliyor muydu? Yoksa sadece bir misafir olduğu için mi saygıyla karşılanıyordu?</p>

  <p>Sonunda Vin üçüncü bir dürümü daha aldı ve odasına kaçtı. Bunların hepsini yemesi mümkün değildi; çok fazlaydı. Ancak sebzeleri sıyırıp eğer daha sonra ihtiyacı olursa diye uzun süre dayanacağı için ekmekleri saklamaya niyeti vardı.</p>

  <div>
    <br/>
  </div>

  <p class="p1">Kapısı vuruldu. Vin cevap vererek dikkatli bir hareketle kapıyı çekip açtı. Dışarıda genç bir oğlan duruyordu, bu önceki gece Camon’un sığınağında Clubs’ın yanında olan oğlandı.</p>

  <p>İnce, uzun ve mahcup görünen oğlan gri elbiseler giyiyordu. Belki on dört yaşındaydı, gerçi boyu onu aslında olduğundan daha büyük gösteriyor olabilirdi. Her nedense gergin görünüyordu.</p>

  <p>“Evet?" diye sordu Vin.</p>

  <p>“Iı...”</p>

  <p>Vin kaşlarını çattı. “Ne?”</p>

  <p>“İyorlar seni,” dedi koyu bir Doğulu şivesiyle. “İyorlar yukarıda seni iste onlar, üstat hophop üçüncü kat ile. Ah, gitmeliyim” Oğlan kızardı, sonra da dönüp merdivenlerden yukarı doğru koşturarak aceleyle uzaklaştı.</p>

  <p>Vin kapının ağzında afallayarak kalakaldı. <i>Bu bana bir şeyler mi anlatmaya çalışıyordu,</i> diye düşündü.</p>

  <p>Koridora bir göz attı. Oğlan onun kendisini takip etmesini bekliyormuş gibi görünmüştü. En sonunda o da bunu yapmaya karar verdi ve merdivenlerden yukarı doğru dikkatlice çıktı.</p>

  <p>Koridorun sonundaki bir odadan konuşma sesleri geliyordu. Vin yaklaşıp köşeden göz attığı zaman rahat görünüşlü koltuklar ve kaliteli bir halıyla döşenmiş olan, güzelce dekore edilmiş bir oda buldu karşısında. Odanın bir tarafında yanan bir şömine vardı ve koltuklar da bir şövalenin üstüne yerleştirilmiş olan büyük bir yazı tahtasına bakacak şekilde yerleştirilmişti.</p>

  <p>Kelsier bir dirseğiyle şöminenin tuğlalarına dayanmış, bir elinde de şarap kupasıyla ayakta duruyordu. Vin açısını biraz değiştirerek onun Breeze’le konuşmakta olduğunu görebilmişti. Teskinci öğlenin ilerleyen saatlerinde gelmiş ve Clubs’ın çıraklarının yarısına eşyalarını indirtmek için el koymuştu. Vin çıraklar ıskartaya çıkarılmış tahta kutular şeklinde gizlenmiş olan bagajını Breeze’in odasına taşırlarken penceresinden izlemişti. Breeze’in kendisi ise yardım etmeye zahmet etmemişti.</p>

  <p>Ham de oradaydı, Dockson da ve Clubs da Breeze’den en uzakta olan büyük, içi fazla doldurulmuş koltuğa yerleşmekteydi. Vin’i çağırmış olan oğlan, Clubs’ın yanındaki bir taburede oturuyordu ve özellikle Vin’e bakmamaya çalıştığı belliydi. Son koltukta ise önceden de olduğu gibi sıradan skaa işçi giysileri giymekte olan Yeden oturuyordu. Koltuğunda arkasına yaslanmadan oturmuştu; sanki yumuşak oluşunu tasvip etmiyormuş gibiydi. Vin’in bir skaa işçiden bekleyeceği gibi yüzü külle kararmıştı.</p>

  <p>İki tane boş koltuk vardı. Kelsier, Vin’in kapı ağzının yakınında durmakta olduğunu fark etti ve ona davetkâr bir şekilde gülümsedi. “Hah, işte burada. Gel içeri.”</p>

  <p>Vin odayı gözleriyle taradı. Bir pencere vardı ama yaklaşmakta olan akşama karşı kepenkleri kapatılmıştı. Tek koltuklar Kelsier’in yarım dairesinde olanlardı. Kaderine boyun eğmiş bir şekilde ileri çıktı ve Dockson’ın yanındaki boş koltuğa oturdu. Koltuk onun için fazlasıyla büyüktü ve koltuğa tırmanıp dizlerini altında kıvırarak yerleşti.</p>

  <p>“Hepimiz buradayız,” dedi Kelsier.</p>

  <p>“Son koltuk kimin için?” diye sordu Ham.</p>

  <p>Kelsier gülümsedi ve gözünü kırptı ama soruyu duymazdan geldi. “Pekâlâ, hadi şimdi konuşalım. Önümüzde büyük denilebilecek bir iş var ve bir planın ana hatlarını ne kadar erken oluşturmaya başlarsak, o kadar iyi olur.”</p>

  <p>“Ben senin bir planın olduğunu sanıyordum,” dedi Yeden rahatsız bir şekilde.</p>

  <p>“Benim bir taslağım var,” dedi Kelsier. “Neyin olması gerektiğini biliyorum ve bunun nasıl yapılacağı hakkında da birkaç fikrim var. Ama bunun gibi bir grubu toplayıp da, onlara sadece ne yapacaklarını söyleyemezsin. Bu üstünde beraber çalışmamız gereken bir şey ve eğer planın işe yaramasını istiyorsak halletmemiz gereken sorunların listesiyle başlamalıyız.”</p>

  <p>“Peki, o zaman önce şu taslağı bir açıklığa kavuşturalım,” dedi Ham. “Plan Yeden’e bir ordu toplamak, Luthadel’de kargaşa çıkarmak, sarayı ele geçirmek, Lord Hükümdar’ın atiyumunu çalmak ve sonra da hükümeti yıkılmaya bırakmak mı?”</p>

  <p>“Temelde evet,” dedi Kelsier.</p>

  <p>“Öyleyse ana sorunumuz Garnizon,” dedi Ham. “Eğer Luthadel’de kargaşa istiyorsak, o zaman burada düzeni sağlayacak yirmi bin askerin olmasına izin veremeyiz. Eğer duvarlarda herhangi bir türde silahlı direniş olursa, Yeden’in ordusunun şehri asla ele geçiremeyeceğinden bahsetmeye bile gerek yok."</p>

  <p>Kelsier başını sallayarak onayladı. Bir parça tebeşir alarak tahtanın üstüne <i>Luthadel Garnizonu</i> yazdı. “Başka ne var?”</p>

  <p>“Luthadel’de bu bahsedilen kargaşayı çıkarmak için de bir yol bulmamız gerekecek,” dedi Breeze şarap kupasıyla işaret ederek, “içgüdülerin doğruyu söylüyor, güzel kardeşim. Bu şehir Nezaret’in ana merkezinin olduğu ve Büyük Evler’in ticari imparatorluklarını yönettikleri yer. Lord Hükümdar’ın hükmetme becerisini kırmak istiyorsak Luthadel’i dize getirmemiz gerekecek.”</p>

  <p>“Aristokrasiden bahsetmek başka bir konuyu akla getiriyor,” diye ekledi Dockson. “Büyük Evler’in hepsinin şehirde muhafız kuvvetleri var, Allomanserler de cabası. Eğer şehri Yeden’e teslim edeceksek bu asillerle de ilgilenmemiz gerekecek.”</p>

  <p>Kelsier başını sallayarak tahtaya <i>Luthadel Gamizonu’nun</i> yanına <i>Kargaşa</i> ve <i>Büyük Evler</i> yazdı.</p>

  <p>“Nezaret,” dedi Clubs, koltuğunda o kadar geriye yaslanmıştı ki Vin neredeyse onun huysuz yüzünü göremiyordu. “Çelik Sorgucuların bu konuda söyleyecek bir çift sözü olduğu sürece hükümette hiçbir değişiklik olamaz.”</p>

  <p>Kelsier tahtaya <i>Nezaret’i</i> de ekledi. "Başka ne var?”</p>

  <p>“Atiyum,” dedi Ham. “Onu da tahtaya yazabilirsin. Bir kere genel kaos başladığı zaman sarayı çabuk ele geçirmemiz gerekecek ve başka kimsenin de bu fırsattan yararlanarak hâzineye sızmadığından emin olmalıyız.”</p>

  <p>Kelsier başıyla onaylayarak tahtaya <i>Atiyum: Hâzineyi Ele Geçirmek</i> yazdı.</p>

  <p>“Yeden’in askerlerini toplamak için de bir yol bulmamız gerekecek,” diye ekledi Breeze. “Sessiz ama hızlı olmalı ve onları Lord Hükümdar’ın bulmayacağı bir yerlerde eğitmeliyiz.”</p>

  <p>“Ayrıca skaa isyancıların Luthadel’in kontrolünü ele geçirmeye hazır olacağından emin olmak isteyebiliriz,” diye ekledi Dockson. “Sarayı ele geçirmek ve orada mevzilenmek muhteşem bir hikâye olabilir ama Yeden ve adamlarının her şey bittikten sonra gerçekten de iktidarı ellerinde tutmaya da hazır olmaları iyi olurdu.”</p>

  <p><i>Ordu</i> ve <i>Skaa İsyancılar</i> da tahtaya eklendi. “Ve Lord Hükümdar’ı da ekleyeceğim,” dedi Kelsier. “Eğer diğer seçenekler başarılı olmazsa diye, en azından onu şehirden çıkarmak için de bir planımızın olmasını istiyoruz.” Listeye <i>Lord Hükümdar’</i>ı da ekledikten sonra tekrar gruba döndü. "Herhangi bir şeyi unuttum mu?”</p>

  <p>“Eh, eğer üstesinden gelmemiz gereken sorunların listesini yapıyorsan, o zaman hepimizin kafayı yemiş olduğunu da tahtaya yazabilirsin; gerçi bu gerçeği değiştirebileceğimizi sanmıyorum,” dedi Yeden kuru kuru.</p>

  <p>Grup kıs kıs güldü ve Kelsier de tahtaya <i>Yeden’in Kötü Mizacı</i> yazdı. Sonra geriye doğru bir adım atarak listeyi gözden geçirdi. “Bu şekilde liste yaptığın zaman kulağa o kadar da kötü gelmiyor, değil mi?”</p>

  <p>Vin, Kelsier’in şaka yapmaya çalışıp çalışmadığını anlamaya uğraşarak kaşlarını çattı. Liste sadece göz korkutucu değil, aynı zamanda rahatsız ediciydi. Yirmi bin imparatorluk askeri? Bütün yüksek aristokrasinin toplam kuvvetleri ve gücü? Nezaret? Tek bir Çelik Sorgucunun bin tane askerden daha kudretli olduğu söylenirdi.</p>

  <p>Ancak daha da rahatsız edici olanı ise önlerindeki engellere bu kadar sakin bir şekilde bakıyor olmalarıydı. Lord Hükümdar’a karşı çıkmayı bile nasıl düşünebiliyorlardı? O... şey, o <i>Lord'du.</i> Dünyanın tamamını yönetiyordu. O insanoğlunun yaratıcısı, koruyucusu ve cezalandırıcısıydı. O onları <i>Zifir’</i>den kurtarmış, sonra da insanların inançsızlıkları yüzünden bir ceza olarak kül ve sisleri getirmişti. Vin özellikle dindar değildi, zeki hırsızlar Çelik Nezaret’ten uzak durmaları gerektiğini bilirdi ama o bile efsaneleri biliyordu.</p>

  <p>Ama yine de, ekip bu “sorunlar” listesine kararlı bir şekilde bakıyordu. Üzerlerinde tatsız bir şenlik havası vardı, sanki güneşin geceleyin yükselmesini sağlama olasılıklarının Son İmparatorluk’u devirme şanslarından daha yüksek olduğunu anlıyorlardı. Ama yine de deneyeceklerdi.</p>

  <p>“Lord Hükümdar adına,” diye fısıldadı Vin. “Siz <i>ciddisiniz.</i> Gerçekten de bunu yapmaya niyetiniz var.”</p>

  <p>"Onun adını bir küfür olarak kullanma Vin,” dedi Kelsier. “Küfür bile onu onurlandırıyor; o yaratığın adıyla lanet ettiğin zaman onu tanrın olarak kabul etmiş oluyorsun.”</p>

  <p>Vin sessizleşerek koltuğunda arkaya yaslandı, biraz hissizleşmişti.</p>

  <p>“Her neyse,” dedi Kelsier hafifçe gülümseyerek. “Kimsenin bu sorunların nasıl aşılacağı hakkında bir fikri var mı? Yeden’in mizacı dışında elbette, hepimiz onun umutsuz olduğunu biliyoruz.”</p>

  <p>Odadaki herkes sessiz ve düşünceliydi.</p>

  <p>“Düşünceler?” diye sordu Kelsier. “Bakış açıları? İzlenimler?”</p>

  <p>Breeze başını iki yana salladı. “Şimdi hepsini öyle yazdığına göre, çocuğun doğruyu söylediğinden şüphe etmeden edemiyorum. Bu cesaret kırıcı bir hedef.”</p>

  <p>“Ama <i>yapılabilir,”</i> dedi Kelsier. “Hadi, şehri nasıl karıştırabileceğimiz hakkında konuşarak başlayalım. Aristokrasiyi kargaşaya sürükleyecek, hatta belki saray muhafızlarını bile şehre çıkararak askerlerimize karşı sarayı korumasız bırakacakları kadar tehdit edici olan ne yapabiliriz? Biz askerlerimizi saldırmak üzere getirirken Nezaret’in ve Lord Hükümdar’ın kendisinin dikkatini dağıtacak bir şeyler?”</p>

  <p>“Ee, akla genel nüfusun arasında ortaya çıkacak bir ayaklanma geliyor,” dedi Ham.</p>

  <p>“İşe yaramaz,” dedi Yeden kararlı bir şekilde.</p>

  <p>"Neden olmasın?” diye sordu Ham. “Halkın nasıl muamele gördüğünü sen de biliyorsun. Varoşlarda yaşıyorlar, tüm gün boyunca fabrikalarda ve demirhanelerde çalışıyorlar ve buna rağmen yarısı hâlâ açlık çekiyor.”</p>

  <p>Yeden başını iki yana salladı. “Anlamıyor musun? İsyan bin yıldır bu şehirdeki skaaları ayaklandırmaya çalışıyor. Asla işe yaramıyor. Onlar fazlasıyla ezilmiş, karşı koymak için iradeleri ya da umutları yok. Bir ordu bulabilmek için size gelmiş olmamın sebebi zaten bu.”</p>

  <p>Oda sessizleşti. Ancak Vin yavaşça başını sallayarak onayladı. O da bunu görmüş, bunu <i>hissetmişti.</i> Lord Hükümdarla savaşamazdınız. Bir hırsız olarak toplumun en kıyısında sinmiş bir şekilde yaşarken bile Vin bunu biliyordu. Bir ayaklanma olmayacaktı.</p>

  <p>“Korkarım ki o haklı,” dedi Kelsier. “Skaalar ayaklanmayacak, şu anki durumlarında olmaz. Eğer bu hükümeti devireceksek, bunu kitlelerin yardımı olmadan yapmak zorundayız. Büyük olasılıkla askerlerimizi onların arasından bulabiliriz ama toplumun geneline güvenemeyiz.”</p>

  <p>“Bir çeşit felaket yaratabilir miyiz?” diye sordu Ham. “Belki bir yangın.”</p>

  <p>Kelsier başını olumsuzca salladı. “Bu bir süre için ticareti engelleyebilir ama bizim istediğimiz etkiyi yaratacağını hiç sanmam. Dahası skaa kayıpları fazlasıyla yüksek olurdu. Taştan asil kaleleri değil, varoşlar yanar.”</p>

  <p>Breeze içini çekti. “O zaman sen bizim ne yapmamızı istiyorsun?”</p>

  <p>Kelsier gözleri pırıldayarak gülümsedi. “Ya Büyük Evleri birbirleriyle karşı karşıya getirirsek?”</p>

  <p>Breeze durakladı. “Bir ev savaşı...” dedi şarabından düşünceli bir yudum alırken. “Şehirde onlardan bir tane çıkmayalı bir süre geçti.”</p>

  <p>“Ki bu da gerginliklerin artması için yeterli zaman olmuş demektir,” dedi Kelsier. “Yüksek aristokrasi gittikçe daha da fazla güçleniyor, artık Lord Hükümdar onları zar zor kontrol altında tutabiliyor. Onun kontrolünü parçalayabilmek için bir şansımızın olmasının sebebi de bu. Luthadel’in Büyük Evleri kilit konumdalar, imparatorluktaki ticareti onlar kontrol ediyor ve skaaların en büyük bölümünü köleleştirenin onlar olduğunu da unutmamak gerek.”</p>

  <p>Kelsier tahtaya doğru işaret etti ve parmağını <i>Kargaşa</i> yazan satır ile <i>Büyük Evler</i> yazan satır arasındaki çizgi boyunca ilerletti.</p>

  <p>“Eğer Luthadel’in içindeki evleri birbirlerine karşı çevirebilirsek, şehri dizlerinin üstüne çökertebiliriz. Sissoylular ev liderlerine suikast düzenlemeye başlar. Zenginler yıkılır. Sokaklarda açık açık savaş çıkana kadar fazla uzun zaman geçmez. Yeden’le olan sözleşmemizin bir parçası, ona şehri kendisi için ele geçirebileceği bir fırsat sunacağımızı söylüyor. Bundan daha iyi bir fırsat düşünebiliyor musunuz?”</p>

  <p>Breeze gülümseyerek başını salladı. “Tarzı var ve ben asillerin birbirlerini öldürmeleri fikrini beğendim.”</p>

  <p>“Sen <i>her zaman</i> işi başka birisi yaptığı zaman daha çok beğeniyorsun Breeze,” diye ekledi Ham.</p>

  <p>“Güzel kardeşim, hayatın bütün anlamı kendi işini başkalarına yaptırmanın yollarını bulmaktır,” diye cevap verdi Breeze. “Temel ekonomi hakkında hiçbir şey bilmiyor musun?”</p>

  <p>Ham bir kaşını kaldırdı. “Aslında ben...”</p>

  <p>“Bu teorik bir soruydu Ham,” diye sözünü kesti Breeze gözlerini devirerek.</p>

  <p>“Onlar en iyi sorulardır!” diye cevap verdi Ham.</p>

  <p>“Felsefe daha sonra Ham,” dedi Kelsier. “İşe odaklan. Önerim hakkında ne düşünüyorsun?”</p>

  <p>“İşe yarayabilir,” dedi Ham arkasına yaslanarak. “Ama Lord Hükümdar’ın işlerin o raddeye varmasına izin vereceğini zannetmiyorum.”</p>

  <p>“Onun bir seçeneğinin olmamasını sağlamak bizim işimiz,” dedi Kelsier. “Asillerinin didişmesine izin verdiği biliniyor, büyük ihtimalle de onları diken üstünde tutmak için. Biz bu gerilimi körükleyeceğiz, sonra da bir şekilde Garnizon’u şehirden çıkmaya zorlayacağız. Evler ciddi ciddi savaşmaya başladıkları zaman da Lord Hükümdar’ın onları durdurmak için yapabileceği hiçbir şey olmayacak; belki sarayının muhafızlarını sokaklara göndermek dışında ki o da tam olarak bizim yapmasını istediğimiz şey.”</p>

  <p>“Bir koloss ordusuna da haber gönderebilir,” diye belirtti Ham.</p>

  <p>“Doğru,” dedi Kelsier. “Ama onlar merkezden epey uzakta konuşlanmış durumdalar. Bu bizim faydalanmak zorunda olduğumuz bir kusur. Koloss ordularında mükemmel askerler olabilir ama uygar şehirlerden uzak tutulmaları zorunlu. Son İmparatorluk’un tam ortası savunmasız hâlde, ama yine de Lord Hükümdar gücünden emin. Ve neden olmasın ki? Yüzlerce yıldır hiçbir ciddi tehditle karşılaşmadı. Çoğu şehir sadece küçük güvenlik kuvvetlerine ihtiyaç duyuyor.”</p>

  <p>“Yirmi bin adam pek de ‘küçük’ bir sayı değil,” dedi Breeze.</p>

  <p>“Ulusal bir ölçekte küçük,” dedi Kelsier bir parmağını kaldırarak. “Lord Hükümdar ordularının çoğunu ayaklanma tehlikesinin en yüksek olduğu imparatorluğun kıyılarında tutuyor. İşte biz de o yüzden ona burada, Luthadel’in göbeğinde vuracağız ve işte bu yüzden başarılı olacağız.”</p>

  <p>“O Garnizon ile başa çıkabildiğimizi varsayarsak,” diye belirtti Dockson.</p>

  <p>Kelsier başını sallayarak onayladı ve dönüp <i>Büyük Evler</i> ve <i>Kargaşanın</i> altına <i>Ev Savaşı</i> yazdı. “Pekâlâ o zaman. Hadi, Garnizon’dan bahsedelim. Onun hakkında ne yapacağız?”</p>

  <p>“Ee, tarihsel olarak, büyük bir askeri kuvvetle başa çıkmanın en iyi yolu kendi büyük askeri kuvvetinin olmasıdır,” dedi Ham teorik fikrini dile getirerek. “Yeden’e bir ordu toplayacağız, neden onların Garnizon’a saldırmasına izin vermeyelim? En başından orduyu topluyor olmamızın sebebi de bu değil mi?”</p>

  <p>“Bu işe yaramaz Hammond,” dedi Breeze. Boşalmış şarap kupasına baktı, sonra da bunu Clubs’ın yanında oturmakta olan oğlana doğru uzattı ve o da anında tekrar doldurmak için fırladı.</p>

  <p>"Eğer Garnizon’u yenmek istiyorsak kendi kuvvetimizin de <i>en azından</i> onunla aynı büyüklükte olması gerekecek,” diye devam etti Breeze. “Büyük ihtimalle bize çok daha büyük bir kuvvet gerekir çünkü bizim adamlarımız daha yeni eğitilmiş olacak. Yeden’e bir ordu toplayabiliriz, bir süre için şehri tutmasını sağlayacak kadar büyük olan bir orduyu bile bulabiliriz. Ama Garnizonu duvarları tutarken yenebilecek kadar büyük bir ordu? Eğer planımız buysa şimdiden vazgeçelim daha iyi."</p>

  <p>Grup sessizleşti. Vin koltuğunda kımıldanarak her adama sırayla bir baktı. Breeze’in sözlerinin derin bir etkisi olmuştu. Ham konuşmak için ağzını açtı, sonra geri kapatarak tekrar düşünmek için arkasına yaslandı.</p>

  <p>“Pekâlâ,” dedi Kelsier en sonunda. “Garnizon’a biraz sonra geri döneriz. Şimdi kendi ordumuza bir bakalım. Önemli büyüklükte bir orduyu nasıl toplarız ve bunu Lord Hükümdar’dan nasıl gizleriz?”</p>

  <p>“Bu da yine zor olacak,” dedi Breeze. “Lord Hükümdar’ın Merkez Salahiyet’te kendini güvende hissediyor olmasının çok iyi bir sebebi var. Kanallar ve anayollar boyunca sürekli olarak devriyeler geziyor ve bir köy ya da plantasyona denk gelmeden bir gün bile yolculuk etmek mümkün değil. Bu dikkat çekmeden ordu toplayabileceğin türden bir yer değil.”</p>

  <p>“İsyancıların o kuzeydeki mağaraları var,” dedi Dockson. "Adamların bazılarını orada saklamamız mümkün olabilir.”</p>

  <p>Yeden’in benzi attı. “Sizin Arguois mağaralarından haberiniz <i>var</i> mı?”</p>

  <p>Kelsier gözlerini devirdi. “Onlardan Lord Hükümdar’ın bile haberi var Yeden. Oradaki isyancılar sadece onu rahatsız edecek kadar tehlikeli değiller.”</p>

  <p>“Senin elinde kaç kişi var Yeden?” diye sordu Ham. “Luthadel’de ve etrafında, mağaralar dâhil. Başlamak için elimizde ne var?”</p>

  <p>Yeden omuz silkti. "Belki üç yüz, kadın ve çocuklar dâhil.”</p>

  <p>“Sen o mağaraların kaç kişiyi saklayabileceğini düşünüyorsun?” diye sordu Ham.</p>

  <p>Yeden tekrar omuz silkti.</p>

  <p>“Mağaralara kesinlikle daha büyük bir grup sığabilir,” dedi Kelsier. “Belki on bin. Ben orada bulundum, isyancılar yıllardır orada saklanıyorlar ve Lord Hükümdar da asla onları yok etmeye zahmet etmedi.”</p>

  <p>“Neden olduğunu tahmin edebiliyorum,” dedi Ham. “Mağara savaşı pis iştir, özellikle de saldırgan taraf için. Lord Hükümdar yenilgileri en azda tutmayı sever, kimse onun kibirli olmadığını iddia edemez. Her neyse, on bin. Bu fena bir sayı değil. Bununla sarayı kolaylıkla tutabiliriz, hatta eğer duvarlar onların elinde olursa şehri bile tutmak mümkün olabilir.”</p>

  <p>Dockson Yeden’e döndü. “Bir ordu istediğin zaman, aklında nasıl bir sayı vardı?”</p>

  <p>“Sanırım on bin kulağa güzel bir sayıymış gibi geliyor,” dedi Yeden. "Aslında... bu benim aklımda olandan biraz daha büyük bir sayı.”</p>

  <p>Breeze kupasını hafifçe eğerek şarabı çalkaladı. “Tekrar olumsuzu dile getirmeyi istemezdim, bu çoğu zaman Hammond’ın işi ama deminki sorunumuza geri dönmek zorundayım. On bin adam. Bu Garnizon’u <i>endişelendirmez</i> bile. Burada yirmi bin iyi silahlandırılmış, iyi eğitimli askerden bahsediyoruz."</p>

  <p>“O doğru söylüyor Kell,” dedi Dockson. Bir yerlerden küçük bir defter bulmuş ve görüşme hakkında notlar almaya başlamıştı.</p>

  <p>Kelsier’in yüzü asıldı.</p>

  <p>Ham başıyla onayladı. “Ne açıdan bakarsan bak, Kell, o Garnizon çetin ceviz olacak. Belki de sadece asiller üzerine odaklanmalıyız. Belki de Garnizonun bile bastıramayacağı kadar büyük bir kaos yaratabiliriz.”</p>

  <p>Kelsier başını olumsuzca salladı. “Şüpheli. Garnizonun birincil görevi şehirde düzeni sağlamak. Eğer o askerlerle ilgilenemezsek bu işi asla kıvıramayız.” Durakladı, sonra da Vin’e baktı. “Sen ne düşünüyorsun Vin? Bir önerin var mı?”</p>

  <p>Vin dondu. Camon asla onun fikrini sormamıştı. Kelsier ondan ne istiyordu? Çetenin öbür üyelerinin de dönmüş ona bakmakta olduklarını fark ettiği zaman hafifçe koltuğun içine gömüldü.</p>

  <p>“Ben?” dedi Vin yavaşça.</p>

  <p>“Aman, zavallı şeyin gözünü korkutma Kelsier,” dedi Breeze bir elini sallayarak.</p>

  <p>Vin başını salladı ama Kelsier gözünü ondan ayırmadı. "Hayır, gerçekten. Bana ne düşündüğünü söyle Vin. Seni tehdit eden senden çok daha büyük bir düşmanın var. Ne yaparsın?”</p>

  <p>“Ee, onunla dövüşmezsin, orası kesin,” dedi yavaş yavaş. “Bir şekilde kazanabilsen bile o kadar yaralanmış ve yorulmuş olursun ki, ondan sonra başka kimseyle mücadele edemezsin.”</p>

  <p>“Mantıklı,” dedi Dockson. “Ama bir seçeneğimiz olmayabilir. Bir şekilde o ordudan kurtulmamız gerek.”</p>

  <p>“Peki ya sadece şehirden ayrılsalar?” diye sordu. “O da işe yaramaz mı? Eğer ben büyük biriyle uğraşmak zorunda olsam ilk önce onun dikkatini dağıtmaya, beni rahat bıraktırmaya çalışırdım.”</p>

  <p>Ham kıs kıs güldü. “Garnizon’u Luthadel’den dışarı çıkaracaksan iyi şanslar.Lord Hükümdar arada bir devriye için birlikler gönderiyor ama bildiğim kadarıyla Garnizonun tamamının gittiği tek zaman elli yıl önce Courteline’deki o skaa isyanının çıktığı zamandı.”</p>

  <p>Dockson başını olumsuzca salladı. “Ben Vin’in fikrinin bu kadar kolayca bir kenara bırakmak için fazlasıyla iyi olduğunu düşünüyorum. Gerçekten de, Garnizon’la savaşamayız; en azından onlar mevzilenmiş hâldelerken olmaz. O yüzden onların bir şekilde şehirden çıkmalarını sağlamalıyız.”</p>

  <p>“Evet,” dedi Breeze. “Ama Garnizonu işin içine sokmak için önemli bir kriz gerekir. Eğer sorun yeteri kadar tehlikeli olmazsa, Lord Hükümdar garnizonun tamamını göndermez. Eğer fazla tehlikeli olursa da, mevzilenip kolosslarına haber gönderir.”</p>

  <p>“Yakınlardaki şehirlerin birinde bir ayaklanma?” diye önerdi Ham.</p>

  <p>“Bu bizi yine önceki sorunla karşı karşıya bırakıyor,” dedi Kelsier başını olumsuzca sallayarak. “Eğer buradaki skaaların ayaklanmasını sağlayamıyorsak, şehrin dışındakileri de asla ayaklandıramayız.”</p>

  <p>“O zaman peki ya bir çeşit yanıltma harekatı?” diye sordu Ham. “Ciddi bir asker grubu toplayabileceğimizi varsayıyoruz. Eğer onlar yakınlardaki bir yere saldırırmış gibi yaparsa, belki Lord Hükümdar Garnizon’u yardım etmeye gönderir.”</p>

  <p>“Ben onları başka bir şehri korumaları için göndereceğinden şüpheliyim,” dedi Breeze. “Eğer bu onu Luthadel’de savunmasız bırakacaksa yapmaz.”</p>

  <p>Grup yine düşünceli bir şekilde sessizleşti. Vin etrafına bakındı, sonra da Kelsier’in gözlerinin üzerinde olduğunu gördü.</p>

  <p>“Ne?” diye sordu Kelsier.</p>

  <p>Vin gözlerini indirerek biraz kımıldandı. “Hathsin Çukurları ne kadar uzakta?” diye sordu en sonunda.</p>

  <p>Ekip durakladı.</p>

  <p>En sonunda Breeze bir kahkaha attı. “Ah, bak işte <i>bu</i> kurnazca. Asiller Hathsin’den atiyum çıktığını bilmiyor, bu yüzden de Lord Hükümdar o Çukurlar hakkında çok özel bir şeyler olduğunu açığa çıkarmadan fazla bir yaygara koparamaz. Bu da koloss olmaz demek.”</p>

  <p>“Zaten zamanında yetişemezlerdi,” dedi Ham. “Çukurlar sadece birkaç gün uzakta. Eğer orası tehdit altında olursa, Lord Hükümdar çabuk tepki vermek zorunda kalır. Vuruş mesafesi içinde olan tek kuvvet Garnizon olurdu.”</p>

  <p>Kelsier gözleri ışıldayarak gülümsedi. “Ve Hathsin’i tehdit etmek için de fazla bir orduya da gerek yok. Bunu bin adam yapabilir. Onları saldırmaya göndeririz, sonra Garnizon gittiği zaman da ikinci, daha büyük kuvvetimizi Luthadel’in kendisini ele geçirmek için yürütürüz. Garnizon kandırılmış olduğunun farkına vardığında ise, bizim şehir duvarlarını almamızı engellemek için zamanında geri gelemez.”</p>

  <p>“Ama biz duvarları tutabilir miyiz?” diye sordu Yeden endişeli bir şekilde.</p>

  <p>Ham hevesli bir şekilde başını sallayarak onayladı. “On bin skaayla bu şehri Garnizon’a karşı tutabilirim. Lord Hükümdar kolosslarına haber göndermek zorunda kalır.”</p>

  <p>“O zamana kadar ise atiyum bizim olur,” dedi Kelsier. “Ve Büyük Evler de iç savaşları yüzünden zayıf ve güçsüz düşmüş olduklarından, bizi durdurabilecekleri bir konumda olmayacaklar.”</p>

  <p>Dockson defterine şiddetle bir şeyler karalıyordu. “O zaman Yeden’in mağaralarını kullanmamız gerekecek. Onlar iki hedefimizin de vuruş mesafesi içindeler ve Luthadel’e Çukurlar’dan daha yakındalar. Eğer bizim ordumuz oradan yola çıkarsa, Garnizon Çukurlar’dan geri dönemeden buraya gelebilir.</p>

  <p>Kelsier başıyla onayladı.</p>

  <p>Dockson karalamaya devam ediyordu. “O mağaralarda ikmal malzemelerini stoklamaya başlamam, belki de oradaki koşulları kontrol etmek için oraya bir yolculuk etmem gerekecek.”</p>

  <p>“Peki ya askerleri oraya nasıl götüreceğiz?” diye sordu Yeden. “Orası şehirden bir hafta uzakta ve skaaların tek başlarına seyahat etmelerine izin verilmiyor. ”</p>

  <p>“Bize bu konuda yardımcı olabilecek birisi zaten var,” dedi Kelsier tahtada <i>Luthadel Garnizonu</i>’nun altına <i>Hathsin Çukurları'na Saldırı</i> yazarak. “Kuzeye kanal tekneleri götürebilmemiz için bize paravan sağlayabilecek bir arkadaşım var.”</p>

  <p>“Eğer birincil ve öncelikli sözünü tutmayı başabileceğini varsayarsak,” dedi Yeden. “Sana bir ordu toplaman için para verdim. On bin adam çok güzel bir sayı ama hâlâ bunları nasıl toplayacağın konusunda yeterli bir açıklama görmüş değilim. Size Luthadel’de adam bulmaya çalışırken karşılaştığımız türdeki sorunlardan zaten bahsettim."</p>

  <p>"Nüfusun genelinin bizi desteklemesine ihtiyacımız olmayacak," dedi Kelsier. “Sadece çok küçük bir yüzdeleri gerekecek. Luthadel’in içinde ve etrafında neredeyse bir milyon işçi var. Aslında planın en kolay kısmının bu olması gerekir çünkü şansımıza, dünyanın en büyük Teskincilerinden birinin huzurunda bulunmaktayız. Breeze, büyük bir acemi asker dizisini bize katılmaları için kafaya alma konusunda sana ve senin Allomanserlerine güveniyorum.”</p>

  <p>“Kelsier, güzel kardeşim, benim yeteneklerimden bahsederken ‘kafaya almak’ gibi terimleri kullanmıyor olmanı tercih ederdim. Ben sadece insanları teşvik ediyorum.”</p>

  <p>“Peki, bize bir ordu teşvik edebilir misin?” diye sordu Dockson.</p>

  <p>“Ne kadar zamanım var?” diye sordu Breeze.</p>

  <p>“Bir yıl,” dedi Kelsier. “Bunu gelecek sonbaharda patlayacak şekilde planlayacağız. Lord Hükümdar’ın biz şehri aldıktan sonra gerçekten de kuvvetlerini toplayarak Yeden’e saldıracağını varsayarsak, onu bunu kışın yapmaya zorlasak daha iyi.”</p>

  <p>“Bir yıldan daha kısa bir sürede dirençli bir nüfus arasından toplanmış on bin adam,” dedi Breeze bir gülümsemeyle. “Kesinlikle zor bir iş olacak.”</p>

  <p>Kelsier kıs kıs güldü. "Senden geliyorsa bu evet sayılır. Luthadel’in içinden başla, sonra da etraftaki şehirlere geç. Mağaralarda toplanabilecek kadar yakın olan insanlara ihtiyacımız var.”</p>

  <p>Breeze başını sallayarak onayladı.</p>

  <p>“Ayrıca silahlara ve ikmal malzemelerine de ihtiyacımız olacak,” dedi Ham. “Ve adamları eğitmemiz de gerekecek.”</p>

  <p>“Silahları bulmak için benim zaten bir planım var,” dedi Kelsier. “Sen eğitimi yaptırmak için birilerini bulabilir misin?”</p>

  <p>Ham düşünceli bir şekilde durakladı. “Büyük ihtimalle. Lord Hükümdar’ın Baskı Seferleri’nden birinde savaşmış olan bazı skaa askerler tanıyorum.”</p>

  <p>Yeden’in benzi attı. "Hainler!”</p>

  <p>Ham omuz silkti. “Büyük bir kısmı yaptıklarıyla gurur duymuyor,” dedi. “Ama büyük bir kısmı ayrıca yemek yemeyi de seviyor. Hayat zor, Yeden.”</p>

  <p>“Benim adamlarım asla böyle tiplerle birlikte çalışmayacak,” dedi Yeden.</p>

  <p>“Çalışmak zorunda kalacaklar,” dedi Kelsier katı bir şekilde. “Skaa ayaklanmalarının büyük bir kısmı adamları kötü eğitimli olduğu için başarısız oluyor. Sana iyi beslenmiş, iyi donatılmış bir ordu dolusu adam vereceğiz ve ben de kılıcı hangi ucundan tutacakları onlara hiç öğretilmedi diye senin hepsini katlettirmene izin verecek değilim.”</p>

  <p>Kelsier durakladı, sonra da Ham’a göz attı. “Ama onları yapmaya zorladığı şeyler yüzünden Son İmparatorluk’a karşı kin duyan adamlar bulmanı öneririm. Sadakatleri sadece ceplerindeki boxingler kadar olan adamlara güvenmiyorum.”</p>

  <p>Ham başını sallayarak onayladı ve Yeden de sessizleşti. Kelsier dönerek tahtada <i>Ordu’nun</i> altına <i>Ham: Eğitim</i> ve <i>Breeze: Asker Toplama</i> yazdı.</p>

  <p>“Ben senin silah bulma planını merak ediyorum,” dedi Breeze. “Tam olarak nasıl on bin tane adamı Lord Hükümdar'ı şüphelendirmeden silahlandırmayı düşünüyorsun? O gözünü silah ticaretinin üzerinden <i>hiç</i> ayırmaz.”</p>

  <p>“Silahları biz yapabiliriz,” dedi Clubs. “Her gün bir ya da iki savaş sopası üretmemize yetecek kadar fazladan tahtam var. Büyük ihtimalle biraz ok da yapabiliriz.”</p>

  <p>“Önerin için teşekkür ederim Clubs,” dedi Kelsier. “Ve bunun iyi bir fikir olduğunu da düşünüyorum. Ama sopalardan fazlasına ihtiyacımız olacak. Kılıçlara, kalkanlara ve zırhlara ihtiyacımız olacak ve bunları eğitime başlayabilmemizi sağlayacak kadar da çabuk bulmalıyız.”</p>

  <p>“Peki, o zaman nasıl yapacaksın?” diye sordu Breeze.</p>

  <p>“Büyük Evler silah bulabiliyor,” dedi Kelsier. “Onlar kişisel maiyetlerini silahlandırma konusunda hiçbir sorun yaşamıyorlar.”</p>

  <p>“Bizim onlardan çalmamızı mı istiyorsun?”</p>

  <p>Kelsier başını salladı. “Hayır, bir kez olsun işleri nispeten yasal bir şekilde yapacağız. Silahlarımızı satın alacağız. Ya da daha doğrusu bize sempati duyan bir asilin bizim için satın almasını sağlayacağız.”</p>

  <p>Clubs açık açık güldü. “Skaalara sempati duyan bir asil mi? Bu asla olmayacak.”</p>

  <p>“Eh, o zaman 'asla’ kısa bir süre önce oldu,” dedi Kelsier önemsemez bir şekilde. “Çünkü bize yardım edecek birisini zaten buldum.”</p>

  <p>Oda şöminenin çıtırtıları dışında sessizdi. Vin koltuğunda hafifçe kımıldanarak diğerlerine göz attı. Şok olmuş gibi görünüyorlardı.</p>

  <p>“Kim?” diye sordu Ham.</p>

  <p>“Adı Lord Renoux,” dedi Kelsier. “Birkaç gün önce buraya geldi. Fellise’de kalıyor, pek Luthadel’in içine yerleşmeye yetecek kadar nüfuzu yok. Dahası, ben Renoux’nun etkinliklerini Lord Hükümdar’dan biraz uzak tutmanın sağduyulu bir karar olacağını düşünüyorum.”</p>

  <p>Vin başını yana eğdi. Fellise Luthadel’in bir saat kadar dışında olan küçük, banliyö denebilecek bir şehirdi; o ve Reen başkente geçmeden önce orada çalışmışlardı. Kelsier bu Lord Renoux’yu nasıl işe bulaştırmıştı? Adama rüşvet mi vermişti, yoksa bu bir çeşit dolap mıydı?</p>

  <p>“Ben Renoux’yu duymuştum,” dedi Breeze yavaş yavaş. “O Batılı bir lord, Irak Salahiyet’te epey bir gücü var."</p>

  <p>Kelsier başını sallayarak onayladı. “Lord Renoux yakın zamanlarda ailesini yüksek aristokrat statüsüne çıkarmak için çalışmaya başlamaya karar verdi. Resmi hikâyesi ticari çalışmalarını genişletmek için güneye gelmiş olduğu. Kaliteli Güney silahlarını Kuzey’e naklederek bir on yıla kadar kendisine Luthadel’de bir kale inşa ettirmesine yetecek kadar geniş çevre edinebileceğini ve para kazanabileceğini umut ediyor.”</p>

  <p>Oda sessizdi.</p>

  <p>“Ama silahlar bunun yerine bize gelecek,” dedi Ham yavaşça.</p>

  <p>Kelsier başını sallayarak onayladı. “Her ihtimale karşı sahte nakliyat kayıtlarını da oluşturmamız gerekecek.”</p>

  <p>“Bu epey... iddialı bir paravan Kell,” dedi Ham. “Bir lordun ailesi bizim tarafımızda çalışacak.”</p>

  <p>“Ama Kelsier,” dedi Breeze kafası karışmış gibi görünerek. “Sen asillerden nefret edersin.”</p>

  <p>“Bu asil farklı,” dedi Kelsier muzip bir gülümsemeyle.</p>

  <p>Çete Kelsier’i inceledi. Bir asil ile birlikte çalışıyor olmaktan hoşlanmamışlardı, Vin bu kadarını kolaylıkla görebiliyordu. Büyük ihtimalle Renoux’nun bu kadar güçlü olması da onları memnun etmemişti.</p>

  <p>Bir anda Breeze kahkaha attı. Koltuğunda arkasına yaslanarak şarabının kalanını bir dikişte bitirdi. “Seni kahrolası manyak! Öldürdün değil mi? Renoux’yu öldürdün ve yerine de bir taklitçi koydun.”</p>

  <p>Kelsier’in sırıtışı genişledi.</p>

  <p>Yeden küfretti ama Ham gülümsedi. “Hah. İşte <i>şimdi</i> mantıklı oldu. Ya da, en azından eğer sen Çılgın Kelsier’leysen mantıklı oluyor.”</p>

  <p>“Renoux Fellise’de kalıcı bir konuta yerleşecek,” dedi Kelsier. “Eğer herhangi bir resmi iş yapmamız gerekirse paravanımız da o olacak. Örneğin ben onu silah ve ikmal malzemeleri satın almak için kullanacağım.”</p>

  <p>Breeze düşünceli bir şekilde başıyla onayladı. “Etkili.”</p>

  <p>“Etkili mi?” diye sordu Yeden. “Sen bir asili öldürdün! Çok önemli bir asili hem de.”</p>

  <p>“Sen imparatorluğun tamamını devirmeyi planlıyorsun Yeden,” diye belirtti Kelsier. “Bu küçük hedefe ulaşmak için verilen son aristokratik zaiyat Renoux olmayacak.”</p>

  <p>“Evet ama onu taklit etmek?” diye sordu Yeden. “Bu bana biraz riskli gibi geliyor.”</p>

  <p>“Sen bizi sıra dışı sonuçlar istediğin için kiraladın güzel kardeşim,” dedi Breeze şarabını yudumlarken. “Bizim iş kolumuzda, sıra dışı sonuçlar çoğu zaman sıra dışı riskleri gerektirir.”</p>

  <p>“Biz riskleri elimizden geldiğince azaltıyoruz Yeden,” dedi Kelsier. “Aktörüm <i>çok</i> iyi. Ama bu iş sırasında yapacaklarımız bu türden şeyler.”</p>

  <p>“Peki ya size birkaç tanesini durdurmanızı emredersem?" diye sordu Yeden.</p>

  <p>“Ne zaman istersen işi sonlandırabilirsin,” dedi Dockson defterinden başını kaldırmadan. “Ama iş devam ettiği sürece planlar, hedefler ve prosedürler konusunda son söz Kelsier’in. Biz bu şekilde çalışırız, bizi kiralarken bunu sen de biliyordun.”</p>

  <p>Yeden kederli bir şekilde başını salladı.</p>

  <p>“Ee?” diye sordu Kelsier. “Devam ediyor muyuz, etmiyor muyuz? Karar senin Yeden.”</p>

  <p>“Bitirmemizi istemekten çekinme arkadaşım,” dedi Breeze yardımsever bir sesle. “Bizi rencide edeceğinden korkma. Ben, kişisel olarak, bedava paraya iyi gözle bakarım.”</p>

  <p>Vin, Yeden’in hafifçe renginin solduğunu gördü. Onun görüşüne göre, Yeden Kelsier sadece parasını alıp da onu sırtından bıçaklamamış olduğu için şanslıydı. Ama Vin işlerin buralarda böyle yürümediğinden gittikçe daha fazla emin oluyordu.</p>

  <p>“Bu delilik,” dedi Yeden.</p>

  <p>“Lord Hükümdar’ı devirmeye çalışmak mı?” diye sordu Breeze. “Aa, evet yahu, aslını istersen öyle.”</p>

  <p>“Pekâlâ,” dedi Yeden içini çekerek. “Devam ediyoruz.”</p>

  <p>“İyi,” dedi Kelsier Ordunun altına <i>Kelsier: Ekipman</i> yazarak. “Renoux paravanı bize ayrıca Luthadel yüksek sosyetesine giden bir ‘kapı’ da açacak. Bu çok önemli bir avantaj olacak; eğer bir savaş çıkarmak istiyorsak, Büyük Ev politikalarını dikkatlice takip etmemiz gerekecek.”</p>

  <p>“Bu ev savaşını çıkarmak senin düşündüğün kadar kolay olmayabilir Kelsier, ”diye uyardı Breeze. “Şu anki yüksek aristokratlar dikkatli ve kurnaz bir grup.”</p>

  <p>Kelsier gülümsedi. “O zaman senin de yardım etmek için burada olman güzel Breeze. Sen insanlara istediğini yaptırma konusunda bir uzmansın; birlikte, sen ve ben yüksek asilleri nasıl birbirlerine karşı döndüreceğimizi planlayacağız. Büyük ev savaşları her birkaç yüzyılda bir çıkıyormuş gibi görünüyor. Şu anki grubun becerikliliği ise sadece onları daha tehlikeli yapacak, onları ürkütmek ise <i>o kadar da</i> zor olmamalı. Hatta ben süreci başlattım bile...”</p>

  <p>Breeze bir kaşını kaldırdı, sonra da Ham’a bir göz attı. Haydut biraz homurdanarak on boxinglik bir altın sikke çıkardı ve bunu odanın karşısındaki kendinden memnun Breeze’e fırlattı.</p>

  <p>“Bu neydi?” diye sordu Dockson.</p>

  <p>“Bir iddiaya girmiştik,” dedi Breeze. “Kelsier’in dün geceki huzursuzlukla bir ilgisinin olup olmadığıyla ilgiliydi.”</p>

  <p>“Huzursuzluk mu?” diye sordu Yeden. “Ne huzursuzluğu?”</p>

  <p>“Birileri Venture Evi’ne saldırdı,” dedi Ham. “Söylentiler tam üç tane Sissoylunun Straff Venture’nın bizzat kendisine suikast düzenlemeye gönderildiğini iddia ediyor.”</p>

  <p>Kelsier homurdandı. “Üç mü? Belli ki Straff’ın kendisi hakkında çok abartılı bir fikri var. Ben Lord Hazretlerinin yakınına bile yaklaşmadım. Atiyum için oradaydım. Ve görüldüğümden emin olmak için.”</p>

  <p>“Venture kimi suçlayacağından emin değil,” dedi Breeze. "Ama işin içinde Sissoylular olduğundan, herkes bunun Büyük Evler’den biri olduğunu varsayıyor.”</p>

  <p>“Amaç da oydu zaten," dedi Kelsier mutlu bir şekilde. “Yüksek asiller Sissoylu saldırılarını çok ciddiye alıyorlar; Sissoyluları birbirlerine suikast düzenlemek için kullanmayacaklarına dair dile getirilmeyen bir anlaşmaları var. Bunun gibi birkaç saldırı daha ve onları korkmuş hayvanlar gibi birbirlerinin boğazına atılır hâle getireceğim.”</p>

  <p>Dönerek tahtada <i>Büyük Evlerin</i> altına <i>Breeze: Planlama</i> ve <i>Kelsier: Genel Kargaşa</i> yazdı.</p>

  <p>“Her neyse,” diye devam etti Kelsier. “Hangi Evler’in ittifak kurduğunu keşfetmek için bir gözümüzü yerel politikanın üzerinde tutmamız gerekecek. Bu da toplantılarına bir casus göndermek anlamına geliyor.”</p>

  <p>“Bu gerçekten de gerekli mi?” diye sordu Yeden rahatsız bir şekilde.</p>

  <p>Ham başıyla onayladı. “Aslında bu <i>her</i> Luthadel işinde standart prosedür. Eğer elde edilecek bilgi varsa, bu güçlü soyluların dudaklarının arasından çıkacaktır. Onların çevrelerinde gezinen bir çift açık kulak bulundurmakta her zaman fayda var.”</p>

  <p>“Eh, bunun kolay olması gerekir,” dedi Breeze. “Basitçe senin taklitçini buraya getirip partilere göndeririz.”</p>

  <p>Kelsier başını olumsuzca salladı. “Ne yazık ki, Lord Renoux’nun kendisinin Luthadel’e gelmesi mümkün olmayacak."</p>

  <p>Yeden’in yüzü asıldı. “Neden olmasın? Taklitçin yakın incelemeye karşı duramaz mı?”</p>

  <p>“Yok, o tıpkı Lord Renoux gibi görünüyor,” dedi Kelsier. “Hatta <i>tam olarak</i> Lord Renoux gibi görünüyor. Sadece onun bir Sorgucunun yakınlarına gelmesine izin veremeyiz...”</p>

  <p>“Ah,” dedi Breeze Ham ile bakışarak. “Onlardan biri. Peki, o zaman.”</p>

  <p>“Ne?” diye sordu Yeden. “Ne demek istiyor?”</p>

  <p>“Bilmek istemezsin,” dedi Breeze.</p>

  <p>“İstemez miyim?”</p>

  <p>Breeze başını iki yana salladı. “Kelsier, Lord Renoux’yu bir taklitçiyle değiştirmiş olduğunu söylediği zaman senin nasıl rahatsız olduğunu gördük. İşte bu da yaklaşık on kat daha beter. Güven bana; ne kadar az bilirsen, o kadar rahat olursun.”</p>

  <p>Yeden geniş bir şekilde gülümseyen Kelsier’e baktı. Rengi attı, sonra da koltuğunda arkasına yaslandı. “Sanıyorum büyük ihtimalle haklısındır.”</p>

  <p>Vin kaşlarını çatarak odadaki diğerlerine dik dik baktı. Onlar Kelsier’in neden bahsettiğini biliyormuş gibi görünüyorlardı. Vin’in bir ara bu Lord Renoux’yu incelemesi gerekecekti.</p>

  <p>"Her neyse, sosyal etkinliklere birilerini göndermemiz gerekiyor,” dedi Kelsier. “Dox, bu yüzden sen de Renoux’nun yeğeni ve vârisini, ailenin yakın zamanlarda Lord Renoux’nun lütfunu kazanmış olan bir oğlunu oynayacaksın.</p>

  <p>“Dur bir dakika Kell,” dedi Dockson. “Sen bana bundan bahsetmemiştin.”</p>

  <p>Kelsier omuz silkti. “Birilerinin asiller arasındaki ajanımız olması lazım. Ben senin bu role uyacağını varsaymıştım.”</p>

  <p>“Ben değil,” dedi Dockson. “Sadece bir iki ay önceki Eiser işinde damgalandım.”</p>

  <p>Kelsier yüzünü astı.</p>

  <p>“Ne?” diye sordu Yeden. “Bu sefer ne hakkında konuşuyor olduklarını bilmek istiyor muyum?”</p>

  <p>“Demek istiyor ki Nezaret onun farkında,” dedi Breeze. “O bir asil numarası yapmıştı ve onlar da bunun farkına vardı."</p>

  <p>Dockson başını sallayarak onayladı. “Bir seferinde beni Lord Hükümdar’ın kendisi gördü ve onun kusursuz bir hafızası var. Ondan kaçınmayı başarabilsem bile, eninde sonunda birileri beni tanır.”</p>

  <p>“Yani...” dedi Yeden.</p>

  <p>“Yani Lord Renoux’nun varisini oynamak için başka birine ihtiyacımız olacak.”</p>

  <p>“Bana bakmayın,” dedi Yeden endişeyle.</p>

  <p>“Güven bana, zaten kimse bakmıyordu,” dedi Kelsier düz bir şekilde. “Clubs da olmaz, o son derece tanınmış bir yerel skaa zanaatkar.”</p>

  <p>“Ben de olamam,” dedi Breeze. “Benim zaten asillerin arasında bir dizi kimliğim var. Sanırım onlardan birini kullanabilirdim ama hiçbir büyük baloya ya da partiye gidemezdim; beni farklı bir kimlikle tanıyan birisiyle karşılaşmak oldukça utanç verici olurdu.”</p>

  <p>Kelsier düşünceli bir şekilde kaşlarını çattı.</p>

  <p>“Ben gidebilirim,” dedi Ham. “Ama benim rol yapmada hiç iyi olmadığımı biliyorsun.”</p>

  <p>“Ya benim yeğenim?” diye sordu Clubs yanındaki genç adama doğru başıyla işaret ederek.</p>

  <p>Kelsier oğlanı inceledi. “Senin adın ne evlat?”</p>

  <p>“Yorlatek.”</p>

  <p>Kelsier bir kaşını kaldırdı. “Epey kalabalıkmış. Bir takma adın yok mu?”</p>

  <p>“Yok daha henüz hâlâ.”</p>

  <p>“Onun üstünde çalışmamız gerekecek,” dedi Kelsier. “Sen her zaman o Doğulu sokak ağzıyla mı konuşuyorsun?”</p>

  <p>Oğlan omuz silkti, belli ki böylesine dikkatlerin odağında olduğu için gerilmişti. “İyordu küçükken orada yaşa ben.”</p>

  <p>Kelsier başını sallamakta olan Dockson’a bir göz attı. “Ben bunun iyi bir fikir olduğunu sanmıyorum Kell.”</p>

  <p>“Katılıyorum.” Kelsier Vin’e doğru döndü, sonra da gülümsedi. “Sanırım böylece geriye sen kalıyorsun. Asil bir leydiyi taklit etmekte ne kadar iyisin?”</p>

  <p>Vin’in hafifçe rengi attı. “Ağabeyim bana bir iki ders vermişti. Ama ben aslında hiç denemeye...”</p>

  <p>“Halledersin sen,” dedi Kelsier ve dönerek <i>Büyük Evlerin</i> altına <i>Vin: Casusluk</i> yazdı. “Pekâlâ Yeden, senin de büyük ihtimalle bütün bunlar sona erdikten sonra imparatorluğun kontrolünü nasıl elinde tutacağını planlamaya başlaman gerekir.”</p>

  <p>Yeden başını sallayarak onayladı. Vin bütün planların, her şeydeki katıksız aşırılığın, onu ne kadar afallatıyor olduğunu görerek adam için biraz üzüldü. Yine de, Kelsier’in az önce <i>kendisinin</i> bütün bu planların içindeki yeri hakkında söyledikleri düşünüldüğü zaman, Yeden için sempati hissetmek zordu.</p>

  <p><i>Bir leydi rolü yapmak mı,</i> diye düşündü. <i>Mutlaka daha iyi bir iş çıkarabilecek olan birileri vardır...</i></p>

  <p>Breeze’in dikkati hâlâ Yeden ve onun belirgin rahatsızlığının üstündeydi. “O kadar da ciddi görünme güzel kardeşim,” dedi Breeze. “Büyük olasılıkla asla şehri gerçekten de yönetmek zorunda kalmayacaksın. Olasılıklar hepimizin bunun gerçekleşmesinden çok önce yakalanıp idam edileceğimize işaret ediyor.”</p>

  <p>Yeden yorgun bir şekilde gülümsedi. “Peki ya idam edilmezsek? Sizlerin beni bıçaklayıp da imparatorluğu kendinize almanızı engelleyecek olan şey ne?”</p>

  <p>Breeze gözlerini devirdi. “Bizler hırsızız güzel kardeşim, politikacı değiliz. Bir ülke bizim vaktimizi harcamak için fazlasıyla hantal bir mal. Bir kere atiyumumuzu aldığımız zaman mutlu olacağız.”</p>

  <p>“Ve de zengin,” diye ekledi Ham.</p>

  <p>“O iki kelime eş anlamlı Hammond,” dedi Breeze.</p>

  <p>“Dahası,” dedi Kelsier Yeden’e. "Biz sana imparatorluğun tamamını veriyor olmayacağız; umuyorum ki bir kere Luthadel düştüğü zaman parçalanacak. Sen, eğer yerel ordulara seni desteklemeleri için para ödeyebildiğini varsayarsak, bu şehri ve büyük olasılıkla Merkez Salahiyet'in de büyük bir parçasını elde edeceksin.”</p>

  <p>“Peki... ya Lord Hükümdar?” diye sordu Yeden.</p>

  <p>Kelsier gülümsedi. “Ben hâlâ onunla kişisel olarak ilgilenmeyi planlıyorum. Sadece On Birinci Metal’i nasıl çalıştıracağımı keşfetmem gerek.”</p>

  <p>“Peki ya keşfedemezsen?”</p>

  <p>“Eh,” dedi Kelsier tahtada <i>Skaa İsyancılar’ın</i> altına <i>Yeden: Hazırlık ve İktidar</i> yazarken, “Onu şehrin dışına çıkması için kandırmanın bir yolunu arayıp bulacağız. Belki onun ordusuyla birlikte orada işleri sağlama almak için Çukurlar’a gitmesini sağlayabiliriz.”</p>

  <p>“Sonra ne olacak?” diye sordu Yeden.</p>

  <p>“Sen onunla baş etmenin bir yolunu bulacaksın,” dedi Kelsier. “Sen bizi Lord Hükümdar’ı öldürmemiz için kiralamadın Yeden. Bu sadece benim eğer başarabilirsem fazladan vereceğim bir ikramiye.”</p>

  <p>“Ben olsam <i>fazla</i> endişe etmezdim Yeden,” diye ekledi Ham. “Kaynakları ve orduları olmadan pek bir şey yapamayacaktır. O güçlü bir Allomanser ama kesinlikle her şeye gücü yetmiyor. ”</p>

  <p>Breeze gülümsedi. "Gerçi eğer düşünecek olursan düşmancıl ve tahtından indirilmiş tanrılar büyük olasılıkla nahoş komşular oluyordur. Ona karşı yapacak bir şeyler bulmak zorundasın.”</p>

  <p>Yeden bu fikirden pek hoşlanmış gibi görünmüyordu ama tartışmaya devam etmedi.</p>

  <p>Kelsier döndü. “O zaman hepsi bu kadar gibi.”</p>

  <p>“Ee, peki ya Nezaret?” dedi Ham. “En azından bir gözümüzü o Sorgucuların üstünde tutmak için bir yol bulmamız gerekmiyor mu?”</p>

  <p>Kelsier gülümsedi. “Onlarla ağabeyimin ilgilenmesine izin vereceğiz.”</p>

  <p>“Hadi ordan,” dedi yeni bir ses odanın arka tarafından.</p>

  <p>Vin sıçrayarak ayağa kalktı ve dönerek odanın gölgeli kapı ağzına doğru baktı. Orada duran bir adam vardı. Uzun ve geniş omuzluydu, heykel gibi bir katılığı vardı. Mütevâzı giysiler giyiyordu, basit bir gömlek ve pantolon ile bol bir skaa ceketi. Kolları hoşnutsuz bir şekilde kavuşturulmuştu ve biraz tanıdık görünen katı, kare şeklinde bir yüzü vardı.</p>

  <p>Vin tekrar Kelsier’e göz attı. Benzerlik açıktı.</p>

  <p>“Marsh?” dedi Yeden ayağa kalkarak. “Marsh, gerçekten <i>sensin</i>! O senin de işe katılacağına söz vermişti ama ben... şey... Hoş geldin!”</p>

  <p>Marsh’ın yüzü ifadesiz kaldı. <i>“Gelmiş</i> olup olmadığımdan emin değilim Yeden. Eğer hepiniz izin verirseniz, ben küçük kardeşimle özel olarak konuşmak istiyorum.”</p>

  <p>Kelsier’in Marsh’ın sert tonu yüzünden gözü korkmuş gibi görünmüyordu. Gruba başıyla işaret etti. "Bu akşam için işimiz bitti millet.”</p>

  <p>Diğerleri yavaşça ayağa kalktı ve çıkarken Marsh’tan epey uzak durdular. Vin de onları takip ederek kapıyı çekip kapattı ve odasına çekiliyormuş izlenimi yaratmak için merdivenlerden aşağı indi.</p>

  <p>Üç dakikadan kısa bir süre sonra ise kapıya geri dönmüş, içeride geçen konuşmayı dikkatlice dinliyordu.</p>
</body>
</html>
