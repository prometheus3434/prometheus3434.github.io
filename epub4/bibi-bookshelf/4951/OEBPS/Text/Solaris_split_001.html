<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Solaris</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2" id="filepos1935"><span class="calibre6"><span class="italic"><span class="bold">VARIŞ</span></span></span></p>

  <p class="calibre7">Gemi saatiyle 19.00’da Prometheus’un fırlatma bölmesine gittim. Başlığın çevresindekiler yana çekilerek yol verdi, kollarımdan güç alarak kendimi aşağıya, kapsüle bıraktım.</p>

  <p class="calibre7">Daracık yolcu bölmesinde kıpırdayacak yer yoktu. Uzay giysimin üstündeki musluğa hortumu yerleştirdim, giysim şişiverdi. Artık hiç kımıldayamaz durumdaydım. Şişme giysime gömülmüş, geminin madeni gövdesine boynumdan bağlı, ayaktaydım sözde. Aslında oracığa asılıydım.</p>

  <p class="calibre7">Gözlerimi yukarı kaldırdım. Saydam gölgeliğin ötesinde görebildiğim, pürüzsüz, perdahlanmış bir duvar ve daha yukarıda da Moddard’ın bana doğru eğilen başıydı. Moddard yok oldu, birden karanlığa gömüldüm: Ağır koruyucu kapak yerine oturmuştu. Vidaları çeviren elektrik motorlarının vınlayışı sekiz kez yinelendi, ardından amortisörlerin tıslaması geldi. Gözlerim karanlığa alıştıkça, tümüyle otomatik kumandalı araçtaki biricik kadranın ışıltılı yuvarlağını seçebiliyordum.</p>

  <p class="calibre7">Kulaklarımdaki alıcıda bir ses yankılandı:</p>

  <p class="calibre7">‘Hazır mısın Kelvin?’</p>

  <p class="calibre7">‘Hazırım Moddard,’ diye yanıtladım.</p>

  <p class="calibre7">‘Hiçbir şeye kafanı takma. istasyon seni uçuş halindeyken kapıp indirecek İyi yolculuklar!</p>

  <p class="calibre7">Bir gıcırtı geldi, kapsül sallandı. İstemeden kaslarım gerildi, ama başka ne ses çıktı ne de bir hareket oldu.</p>

  <p class="calibre7">‘Kalkış ne zaman?’ Sözcükleri sıraladığım anda ince kum serpilişıne benzer bir hışmı sezdim.</p>

  <p class="calibre7">‘Yola çıktın bile Kelvin. Bol şans!’ Modelard’ın sesi deminki gibi yakındı.</p>

  <p class="calibre7">Gözümün hizasında geniş bir yarık açıldı. Yıldızları görebiliyordum. Prometheus’un yörüngesi Saka takımyıldızının Alfa bölgesindeydi. Bunu düşünüp yönümü saptamak için boşuna kafa yordum, parıltılı bir toz bulutu penceremi kaplamıştı. Tek yıldız grubunu tanıdığım yoktu. Galaksinin bu bölümünde gök bana büsbütün yabancıydı. Belirgin ilk yıldızın yanından geçeceğim anı kolladım, ama hiçbirini diğerlerinden ayıramıyorduın. Parlaklıkları da azalıyordu. Ağır ağır uzaklaşıyorlar, bulanık, pembemsi bir ışık kümesi içinde eriyorlardı. Şimdiden katettiğim yolun tek göstergesiydi bu. Şişme zarfa tıkılmış bedenim kaskatı, hiç kımıldamadan boşlukta dikiliyormuşum duygusuyla, uzayı yarıp geçiyordum. Beni tek oyalayan durmadan yükselen sıcaklıktı.</p>

  <p class="calibre7">Ansızın çelik bir kesicinin ıslak cama sürtünüşü gibi tiz, iç tırmalayıcı bir ses geldi. Evet, iniş başlamıştı. Kadranda birbirini kovalayan rakamları görmesem yön değişikliğini algılamazdım bile. Yıldızlar çoktan kaybolmuş, bakışım sonsuzluğun soluk kızılımsı parıltısında yitip gitmişti. Yüreğimin ağır ağır attığını işitiyordum. Yüzüm sanki ateşe çevrilmiş gibiydi, ama ensemde havalandırıcının serinliği vardı. Prometheus’a göz ucuyla bile olsa son kez bakabilseydim keşke, ama daha otomatik kumanda aygıtı penceremin kepengini kaldırdığında uzay gemisi çoktan görüş alanımdan çıkmış olmalıydı.</p>

  <p class="calibre7">Kapsül apansız bir sarsıntıyla gidip geldi. Sonra bir daha. Tüm araç zangırdamaya başladı. Dış çeperlerin yalıtıcı katlarından sızıp şişme kozama işleyen titreşim bana da ulaştı, bütün bedenimi kavradı. Kadranın görüntüsü durmadan titreşiyor, gözümde sayısız kadran beliriyor, fosforlu ışıltısı her yöne dağılıyordu. Korkmuyordum. Bu uzun yolculuğu hedefe kadar ulaşmışken ıskalamak için yapmamıştım!</p>

  <p class="calibre7">Mikrofona seslendim:</p>

  <p class="calibre7">‘İstasyon Solaris! İstasyon Solaris! İstasyon Solaris! Sanırım uçuş hattından çıkıyorum, rotamı düzeltin! İstasyon Solaris, burası Prometheus kapsülü. Tamam.’</p>

  <p class="calibre7">Gezegenin görüş alanıma girdiği o paha biçilmez ilk anı kaçırmıştım. Artık gözlerimin önünde uzanıyordu: Yusyuvarlak ve şimdiden kocamandı. Yine de yüzeyinin görünüşünden anlıyordum ki hâlâ çok yükseğindeydim. Yükseğindeydim diyorum, çünkü gök cisimleriyle aramızdaki uzaklığı yükseklik türünden ölçmeye başladığımız o pek algılanamaz sınırı geride bırakmıştım. Düşüyordum aslında. Artık gözlerim kapalıyken de düştüğümü algılıyordum. (Gözlerimi hemen açtım: Hiçbir şeyi kaçırmaya niyetim yoktu.)</p>

  <p class="calibre7">Bağlantı kurmayı ikinci kez denemeden bir an sessizce bekledim. Yanıt yoktu. Derin, alçak perdeden sürekli bir çağıltı arasından peş peşe parazil dalgalar geliyordu. Çağıltı herhalde gezegenin kendi sesiydi. Portakal rengi göğü bir sis perdesi kaplamış, pencercmi örtmüştü. İçgüdülerimin itişiyle şişkin giysimin elverdiği ölçüde doğrulmaya çalıştım, ama hemen anladım ki buluttan geçiyordum. Ardından. sanki yukarı doğru cmiliyorınuşçasına bulut kitlesi yükseldi. Kapsülümün dikey ekseni çevresindeki dönüşüyle yarı aydınlıkta yarı gölgede süzülüyordum. Sonunda dev güneş topu penceredc belirdi. Sol yanda koskocaman orta ya çıkıyor, sağda kayboluyordu.</p>

  <p class="calibre7">Çağıltı ve çatırdılar arasından zayıf bir ses kulağıma ulaştı:</p>

  <p class="calibre7">‘İstasyon Solaris arıyor! İstasyon Solaris arıyor! Sıfır sayıldığında kapsül inmiş olacak. Tekrar ediyorum, sıfır sayıldığında kapsül inmiş olacak. Geriye sayış için hazır olun. İki yüz elli, iki yüz kırk dokuz, iki yüz kırk sekiz...’</p>

  <p class="calibre7">Sözcüklerin arasında keskin, acı haykırışlara benzer sesler duyuyordum. Karşılama tümcelerini otomatik gereçler tekdüze, can sıkıcı bir tonla sıralıyordu. Bu en azından şaşırtıcıydı. Çünkü uzay istasyonlarındakiler yeni gelen birini, hele dosdoğru dünyadan gelen birini karşılamak için genellikle can atardı. Ama bunu düşünecek vaktim olmadı, çünkü deminden beri çevremde dönen güneşin yörüngesi birden kayıvermiş, akkor halindeki yuvarlak, gezegenin ufkunda danseder gibi bir sağda bir solda görünür olmuştu. Dev bir sarkaç gibi salınıyordum. Gezegenin menekşe mavisi ve siyahın tonlarıyla kırış kırış olan yüzeyi karşımda bir duvar gibi yükseliyordu. Başım fıldır fıldır dönmeye başladığı anda yeşil beyaz noktacıklardan oluşan minik bir desen gözüme ilişti. İstasyonun konum saptayıcısıydı bu. Kopça sesi çıkaran bir şey kapsülün koruyucu kapağından kurtuluverdi. Dev paraşüt sanki öfke dolu bir sarsıntıyla açıldı. Ardından gelen sesin belleğimde Yer’in anılarını canlandırmasına karşı koyamazdım: Bunca aydan sonra ilk kez rüzgarın uğultusunu duyuyordum.</p>

  <p class="calibre7">Sonra her şey çarçabuk oldu. Düşüyor olmam gerektiğini o ana dek yalnız biliyordum, şimdiyse bunu gözlerimle de görüyordum. Yeşilli beyazlı dama tahtası hızla irileşiyordu. Bu şeklin, radar antenlerinden yapılmış tüyleri böğürlerinde diken diken duran, köpekbalığı biçiminde ince uzun gümüş rengi bir cisme kazılı olduğunu seçebiliyordum. Birkaç sıra belli belirsiz delikle bezenmiş bir madeni dev, gezegenin yüzeyine yerleşmiş değildi. Havada asılı duruyor, altındaki koyu lacivert yüzeye elips biçiminde kapkara bir gölge düşürüyordu. Okyanusun ölgün bir devinimle oynaşan arduvaz rengi minicik dalgalarını artık seçebiliyordum. Birden bulutlar iyice yükseğe fırladı, her birinin çevresini gözleri kör edici, koyu kırmızı, alevden bir halka sarmıştı. Yangın sonrası kızıllığını andıran bakır rengi gök kurşuniye dönmüştü, çok uzaklarda ve bomboştu. Hiçbir şey seçemez olmuştum. Döne döne düşüyordum.</p>

  <p class="calibre7">Ani bir sarsılışla kapsül doğruldu. Penceremden yine okyanus görünüyordu, dalgaları parlak cıva kımıltıları gibiydi. Paraşütün kordonları rüzgârla sürükleniyor, dalgalar üzerinde hiddetle uçuşuyordu. Yapay manyetik alanın sağladığı pek kendine özgü ağır bir ritimle salınan kapsül usulca alçaldı. Birkaç fırlatma yastığı ile gözenekli çelikten kulelerin tepesine yerleştirilmiş ışınım teleskoplarının parabol biçimindeki yansıtıcılarını ancak algılayacak zaman bulabildim.</p>

  <p class="calibre7">Çelik parçaların birbirine oturuşunun tınlamasıyla kapsül devinimsiz kaldı. Önümde bir geçit açıldı ve o ana dek tutsağı olduğum metal kafes uzun, hırçın bir iç çekişle serüvenini tamamladı.</p>

  <p class="calibre7">Kumanda merkezinin mekanik sesi kulaklarımdaydı:</p>

  <p class="calibre7">‘İstasyon Solaris. Sıfır ve sıfır. Kapsül indi. Çıkabilirsiniz.’</p>

  <p class="calibre7">Göğsümde belli belirsiz bir basınç ve mide boşluğumda berbat bir ağırlık duygusuyla kumanda kollarını iki elimle kavrayıp bağlantıları kestim. Yeşil bir gösterge aydınlandı: VARIŞ. Kapsül açıldı, şişme yastığımın beni dışarı ittiğini algılayamadım bile, dengemi koruyabilmek için öne doğru bir adım atmak zorunda kaldım.</p>

  <p class="calibre7">Uzay giysim, usanmışlığı belirten boğuk bir iç çekişle içindeki havayı boşalttı. Özgürdüm</p>

  <p class="calibre7">Tavanı neredeyse katedral yüksekliğinde görkemli, gümüşten bir baca içindeydim. Eğimli duvarlarından bir dizi renkli boru iniyor, yuvarlak ağızlar içinde kayboluyordu.</p>

  <p class="calibre7">Döndüm. Havalandırma boruları, hornurdana homurdana, kapsülümün Istasyon’a girişiyle atmosferden sızan zehirli gazları emiyordu. Ortasından yarılmış bir kozayı andıran puro biçiminde kapsül, çelik taban üzerindeki çiçek zarfına benzer çanağa sanki gömülmüş gibi burnu havada dimdik duruyordu. Uçuş sırasında kavrulan dış kasası kirli kahverengiydi.</p>

  <p class="calibre7">Ufacık bir merdivenden indim. Akımdaki madeni zemin, ağırlığa dayanıklı plastikle kaplanmıştı. Roket taşıyıcıların tekerlekleri plastik kaplamayı yer yer aşındırmış, çıplak çeliği ortaya çıkarmıştı.</p>

  <p class="calibre7">Havalandırıcıların homurtusu birden kesildi, tam bir sessizlik çöktü. Birilerinin gözükmesini beklercesine biraz ikircikli çevreme bakındım, en küçük yaşam belirtisi yoktu. Yalnız neondan bir ok parldıyor, sessiz sedasız akıp giden bir yürüyen yolu gösteriyordu. Yürüyen yola bıraktım kendimi.</p>

  <p class="calibre7">Parabol biçiminde özenli bir kemer çizerek durmadan alçalan tavan, geniş bir galerinin girişiyle sona eriyordu. Galerinin orasında burasında gaz tüpleri, ölçme aygıtları, paraşütler, eşya sandıkları ve darmadağın yığıntılar biçiminde savrulmuş daha bir sürü şey vardı.</p>

  <p class="calibre7">Yürüyen yol beni galerinin öteki ucunda bıraktı. Burada bir kubbe başlıyordu. Ortalık deminkinden de karışıktı. Üst üste yığılı yağ fıçılarının dibinden yayılan kaygan sıvı bir göl oluşturmuştu, iç bulandırıcı bir koku vardı. Bir sürü ayak izi yapışkan lekeler halinde her yöne dağılıyordu. Yağ fıçılarının üstünü telgraf şeritlerinden, yırtık kâğıtlardan bir dolu süprüntü kaplamıştı.</p>

  <p class="calibre7">Yeşil oklardan biri beni bu kez ortadaki kapıya yöneltti. İki kişinin yanyana zor yürüyeceği, tavandaki kalın camlardan aydınlanan daracık bir koridor uzanıyordu ardında. Ve yeşil beyaz karelere boyanmış, yar açık bir kapı vardı karşımda. İçeri girdim.</p>

  <p class="calibre7">Kabinin duvarları içbükeydi. Parıldayan sisin hafifçe mora büründüğü, kocaman, geniş görünümlü bir pencere vardı. Dışarıda isli dalgalar usulca kayıp gidiyordu. Duvarlara dizili dolaplar bir sürü araç, kitaplar, kirli bardaklar, vakum şişeleri tıka basa doldurmuştu. Hepsi tozla kaplıydı. Kararmış zeminin üzerinde beş altı tane küçük yük arabasıyla birkaç şişme koltuk öyle atılmış duruyordu. Yalnız bir koltuk şişirilmiş sırtı doğrultulmuştu. Üstündeki ufak tefek, zayıf adamın yüzü güneşten kavrulmuş, burnunda ve yanaklarında koca koca pullar kabarmıştı. Snow’du bu. Sibernetik uzmanı ve Gibarian’ın yardımcısıydı. Zamanında Solaris Yıllığı’nda çok özgün makaleler yayınlamıştı. Onunla tanışma olanağını nedense bir türlü bulamamıştım. Sırtındaki fileli gömleğin orasından burasından çökük göğsünün ağarmış kılları çıkıyordu. Çadır bezinden pantolonunda bir sürü cep vardı. Bir zamanlar herhalde beyaz olan ama şimdi dizleri kirlenmiş, kimyasal yanıkların açtığı deliklerle kaplı bir makinist pantolonuydu bu. İç çekim sistemi bulunmayan uzay gemilerinde kullanılan armut biçiminde plastik bir şişe tutuyordu elinde. Bana çevrili gözleri hayretle büyüdü. Plastik şişe elinden kaydı, yerde birkaç kez zıpladı.. Saydam damlacıklar yayıldı ortalığa. Yüzünden kan çekilmişti. Şaşkınlıktan konuşamıyordum. Karşımdakinin içinde bulunduğu dehşet yavaş yavaş bana da bulaşana dek bu dilsizler oyunu sürdü. Bir adım ilerledim. Korkuyla koltuğuna biraz daha sindi.</p>

  <p class="calibre7">‘Snow?’</p>

  <p class="calibre7">Adeta çarpılmış gibi bir ürperdi geçirdi. Tarif edilmez bir dehşet anlatımıyla, acıdan nefesi tutulmuşçasına soluk soluğa inledi:</p>

  <p class="calibre7">Tanımıyorum sizi Hırlıyordu. Tanımıyorum sizi... Ne istiyorsunuz?’</p>

  <p class="calibre7">Yerdeki damlacıklar hızla buharlaşıyordu. Burnuma alkol kokusu geldi. İçmiş miydi? Sarhoş muydu yoksa? Bu kadar korktuğu şey neydi? Odanın ortasında öylece dikiliyordum. Bacaklarım titriyor, kulaklarım tıka basa pamuk doldurulmuş gibi uğulduyordu. Ayaklarımın altındaki zemin sanki kayıyordu. Bükey pencerenin ötesinde okyanus, düzenli aralarla yükselip alçalıyordu. Snow’un kan çanağı gözleri üstüme çakılı kalmıştı. Korkusu biraz yatışmış gibiydi ama yüzündeki altedilemez tiksinti ifadesi değişmemişti.</p>

  <p class="calibre7">‘Ne oldu? Hasta mısınız?’ diye fısıldadım.</p>

  <p class="calibre7">‘Kaygılanmış gibisin,’ dedi, sesi bomboştu. ‘Sahiden kaygılanmış gibisin... Hasta gözüküyorum, öyle mi? Ama bana ne aldırıyorsun ki? Tanımıyorum seni.’</p>

  <p class="calibre7">‘Gibarian nerede?’ diye sordum.</p>

  <p class="calibre7">Soluğu yine boğazına tıkandı, cam gibi gözleri bir an parladı.</p>

  <p class="calibre7">‘Gi.. Giba... Yo! Yo!’</p>

  <p class="calibre7">Boğuk, isterik bir kahkahayla tepeden tırnağa sarsıldı. Sonra yine yatışmış gibi;</p>

  <p class="calibre7">‘Demek Gibarian için geldin, öyle mi? Hey gidi koca Gibarian! Ne yapacaksın ki onu?’</p>

  <p class="calibre7">Sözlerinde, daha doğrusu sesinin tonunda nefret ve meydan okuma vardı. Onun için bir tehdit olmaktan çıkmıştım sanki.</p>

  <p class="calibre7">Şapşallaşmış halde mırıldandım: ‘Şey... Nerede o?’ ‘Bilmiyor musun?’</p>

  <p class="calibre7">Besbelli kafayı çekmişti, sabukluyordu. Kan tepeme sıçramıştı. Belki kendimi tutmalı ve çekip çıkmalıydım odadan. Ama sabrım tükenmişti. Bağırdım:</p>

  <p class="calibre7">‘Bu kadarı da fazla! Daha yeni geldim buraya. Ne bileyim nerede? Snow! Neler dönüyor burada?’</p>

  <p class="calibre7">Alt çenesi kımıldadı. Yine soluğunu tutmuştu, gözleri değişik bir ışıltıyla parlıyordu. Koltuğunun kolluklarını iki eliyle kavradı, güçlükle ayağa kalktı. Dizleri titriyordu.</p>

  <p class="calibre7">‘Ne? Yeni geldin demek... Nereden geldin bakayım?’ Ayılmış gibiydi.</p>

  <p class="calibre7">‘Yer’den!’ diye yanıtladım öfkeyle. ‘Duymuşsundur herhalde. Pek sanmam ya.’</p>

  <p class="calibre7">‘Yer’den mi? Hey güzel Tanrım! Kelvin olmalısın öyleyse sen.’</p>

  <p class="calibre7">‘Yanılmadın. Niye bana öyle bakıyorsun? Pek mi şaşırttım seni?’ Hızla gözlerini kırpıştırdı.</p>

  <p class="calibre7">Yoo,’ derken alnının terini siliyordu. ‘Bağışla Kelvin, yok bir şey. Emin ol. Yalnız biraz şaşırdım, seni göreceğimi ummuyordum.’</p>

  <p class="calibre7">‘Nasıl yani? Beni göreceğini ummuyor muydun? Aylar önce haber verildi size, Moddard da daha bugün Prometheus’tan aradı seni.’</p>

  <p class="calibre7">‘Doğru, doğru. Ama görüyorsun, şu anda biraz dağıtmış durumdayız.’</p>

  <p class="calibre7">‘Görüyorum,’ dedim soğuk bir tavırla.</p>

  <p class="calibre7">Çevremde dolandı, atmosfer giysimi inceledi. Göğüs kısmına bağlı bir sürü telle kablonun alışılmış örgüsüyle iyice sıradan bir giysiydi bu. Öksürdü, kemikli burnunu oğdu.</p>

  <p class="calibre7">‘Belki banyo almak istersin, ha? İyi gelir. Şu mavi kapı, öte yandaki.’</p>

  <p class="calibre7">‘Sağol... İstasyonun her bucağını biliyordum.’</p>

  <p class="calibre7">‘Aç olmalısın.’</p>

  <p class="calibre7">‘Değilim. Gibarian nerede?’</p>

  <p class="calibre7">Yanıtlamaksızın pencereye yöneldi. Arkadan adamakıllı yaşlı gösteriyordu. Sık, kısa saçları kırlaşmıştı. Güneş yanığı ensesinde derin kırışıklar belli oluyordu.</p>

  <p class="calibre7">Dışarıda dalgaların tepecikleri parıldıyor, dev dalga kümeleri ağır bir devinimle inip kalkıyordu. İnsan, okyanusu böyle izlerken İstasyon’un sanki görünmez bir kaldıraç üzerinde bir yana eğiliyormuşçasına algılanmaz biçimde devindiği yanılgısına kapılırdı (kuşkusuz bir yanılgıydı bu). Sonra yine dengesini bulabilmek için bu kez karşı yöne doğru aynı tembelce devinimle eğiliyordu İstasyon. Dalga çukurlarında kan rengi kalın bir köpük toplaşıyordu. Bir an gırtlağımın kuruduğunu duydum. Prometlıeus’u ve onun katı disiplinini özlemle anımsadım. Şimdi ansızın pek mutlu gözüken geçmiş bir varoluşun anısı artık sonsuza dek veda etmişti bana.</p>

  <p class="calibre7">Snow sinirli sinirli ellerini oğuşturarak bana doğru döndü.</p>

  <p class="calibre7">‘Dinle,’ dedi birden, ‘benden başka kimse yok şu anda ortada. Bana katlanmak zorundasın bugün. Faresurat de bana. Sorun da çıkarma. Resimlerimden tanıyorsun, tut ki eski arkadaşız. Herkes Faresurat der, ne yapalım.’</p>

  <p class="calibre7">İnatla yineledim sorumu:</p>

  <p class="calibre7">‘Gibarian nerede?’</p>

  <p class="calibre7">Yine gözlerini kırpıştırdı.</p>

  <p class="calibre7">‘Seni böyle karşıladığım için üzgünüm. Tam... tam benim suçum da sayılmaz. Tümüyle unutmuşum... Çok şey oldu burada, görüyorsun...’</p>

  <p class="calibre7">Tamam tamam. Gibarian’dan ne haber? Istasyon’da mı? Gözlem uçuşuna mı çıktı yoksa?’</p>

  <p class="calibre7">Düğüm olmuş bir kablo yığınına gözlerini dikmişti.</p>

  <p class="calibre7">‘Yoo, lstasyon’dan çıkmadı. Uçamaz artık. Anlayacağı n</p>

  <p class="calibre7">Kulaklarım hâlâ davul gibiydi, gitgide daha zor işitiyordum.</p>

  <p class="calibre7">‘Ne? Ne yani? Hangi cehennemde bu adam?’</p>

  <p class="calibre7">‘Anlarsın sanıyordum,’ diye yanıtladı. Sesi değişmişti, buz gibi gözlerle bakıyordu. Ürperdim. Sarhoştu ama ne dediğini biliyordu.</p>

  <p class="calibre7">‘Kaza falan mı oldu?’</p>

  <p class="calibre7">Hızlı hızlı başını salladı, tepkilerimi dikkatle gözlüyordu. ‘Ne zaman?’</p>

  <p class="calibre7">‘Bu sabah, gün ağarırken.’</p>

  <p class="calibre7">Artık duygularım daha az şiddetliydi. Kısa ve öz sorularla yanıtlar yatıştırmıştı beni. Garip davranışını anlamaya başlıyordum.</p>

  <p class="calibre7">‘Ne kazası?’</p>

  <p class="calibre7">‘Odana gidip üstünü değiştirsene Eee... diyelim ki bir saat sonra gel.’</p>

  <p class="calibre7">Duraksadım.</p>

  <p class="calibre7">‘Peki,’ dedim sonunda.</p>

  <p class="calibre7">Tam odadan çıkacakken yine seslendi.</p>

  <p class="calibre7">‘Dur, bekle!’ Tedirgin bir bakışı vardı. Sanki bir şey eklemek istiyormuş ama bir türlü sözcükleri bulamıyormuş gibiydi. Kısa bir duraklamadan sonra şöyle dedi:</p>

  <p class="calibre7">‘Burada üç kişiydik. Şimdi seninle yine üç kişiyiz. Sartorius’u tanır mısın?’</p>

  <p class="calibre7">‘Seni ne kadar tanırsam onu da o kadar - yalnız resimlerinden.’</p>

  <p class="calibre7">‘O yukarıda, laboratuvarda. Bilmem karanlık basmadan iner mi ama... Neyse, görünce tanırsın onu zaten. Eğer başkasına rastlarsan - benden ve Sartorius’dan başka birine yani, o zaman... ‘</p>

  <p class="calibre7">‘O zaman ne?’</p>

  <p class="calibre7">Düş görüyor olmalıydım. Bütün bunlar ancak düş olmalıydı! Şu koyu lacivert dalgalar, alçaklarda gezinen güneşin dibindeki koyu kırmızı parıltılar, deminki gibi yine koltuğuna çöküp o kablo yığınına gözlerini dikmiş şu sıska adam...</p>

  <p class="calibre7">‘O zaman, bir şey yapayım deme!’</p>

  <p class="calibre7">‘Kimi görebilirim ki?’ Parlamıştım. ‘Hayalet mi?’</p>

  <p class="calibre7">‘Çıldırdım sanıyorsun tabii. Yo, yo, çıldırmadım. Şimdilik başka şey de söyleyemem. Belki... kim bilir?... hiçbir şey olmaz. Ama unutma, uyardım seni.’</p>

  <p class="calibre7">‘Bilmece gibi konuşma. Nedir bütün bunlar?’</p>

  <p class="calibre7">‘Sen sıkı dur. Hazır olasın... birilerine rastlamaya. Biliyo rum olanaksız geliyor, ama dene. Tek önerim bu sana. Benden bu kadar!’</p>

  <p class="calibre7">‘Söylesene, kim çıkabilir karşıma?’ Bağırıyordum artık.’</p>

  <p class="calibre7">Onu orada, bitkin bir anlatımla sarkan yanık suratıyla, orama burama bakınıp oturuyor gördükçe kendimi zor tutuyordum. Omuzlarından yakalayıp sarsmak geliyordu içimden.</p>

  <p class="calibre7">Acı çekercesine, sözcükleri ağzından tek tek sökerek yanıtladı:</p>

  <p class="calibre7">‘Bilmem. Bir bakıma sana bağlı.’ ‘Sanrı mı yani?’</p>

  <p class="calibre7">‘Yoo... Basbayağı gerçek. Üstüne yürüme sakın. Ne yaparsan yap, bunu unutma!’</p>

  <p class="calibre7">‘Ne diyorsun sen?’ Sesimi zor tanıyordum. ‘Yer’de değiliz biliyorsun.’</p>

  <p class="calibre7">‘Hayvanüstü varlıklar mı?’ diye haykırdım. ‘İnsana benzer yanları olsa bari!’</p>

  <p class="calibre7">Görünüşe bakılırsa delice kuramlarına dalmış kafasını o yarı uyku durumundan çekip çıkarmak için tam üzerine atılacaktım ki yine mırıldandı:</p>

  <p class="calibre7">‘Bu yüzden de o denli tehlikeliler ya. Dediğimi unutma ve sıkı dur!’</p>

  <p class="calibre7">‘Gibarian’a ne oldu?’</p>

  <p class="calibre7">Yanıtlamadı.</p>

  <p class="calibre7">‘Sartorius ne yapıyor?’</p>

  <p class="calibre7">‘Bir saat sonra gel.’</p>

  <p class="calibre7">Dönüp çıktım. Kapıyı kaparken ona son kez baktım. Zayıf, büzülmüş, başı ellerinin arasında, dirsekleri kirli dizlerine dayalı, orada öyle, hiç kımıldamadan oturuyordu. Ellerindeki kurumuş kan lekelerini ancak o zaman farkedebildim.</p>

  <p class="calibre8" id="filepos28125"><span class="calibre6"><span class="italic"><span class="bold">SOLARİSLİLER</span></span></span></p>

  <p class="calibre7">Bomboş koridorda, kapalı kapının önünde bir an durdum. Levhalardan birine iğretice iliştirilmiş bir plaster şeridi gördüm. Üzerine kurşun kalemle ‘İnsan!’ diye yazılmıştı. Belli belirsiz karalanmış bu sözcüğü görünce sırf ahbaplık ederiz diye Snow’un yanına dönmek için apansız bir özlem duydum. Ama daha iyisi aklıma geldi.</p>

  <p class="calibre7">Adamın saçma sapan uyarıları kulaklarımda çınlaya çınlaya, rüzgâr uğultusuyla dolu daracık, tüp biçimindeki galeride ilerlemeye koyuldum. Uzay giysimin ağırlığıyla omuzlanın çökmüştü. Sanki görünmez bir izleyiciden kaçmaya çalıştığımın yarı bilincinde parmak uçlarımın üstünde ilerlerken iki yanımda ikişer kapının durduğunu gördüm. Sahiplerinin adları yazılıydı: Dr. Gibarian, Dr. Snow, Dr. Sartorius. Dördüncüsünde isim yoktu. Bir an duraksadıktan sonra kolu usulca indirdim, ağır ağır kapıyı açtım. Odada biri olduğundan hemen hemen emindim. İçeri girdim.</p>

  <p class="calibre7">Kimse yoktu. Snow’a rastladığım kabindeki kadar kocaman, geniş görünümlü bir pencere okyanusa tepeden bakıyordu. Bu yanda gün ışığını gören okyanus, dalgalan kızı lımsı bir yağ salıyormuşçasına kaygan bir ışıltıyla parlıyordu. Baştan sona koyu kırmızı bir alevle kaplı oda gemi kabini gibi döşenmişti. Kitap dolu raflarla örtülü olan yanda, açılır kapanır bir yatak duvara dayalıydı. Diğer yandaysa bir sürü kilitli dolabın arasında, yapıştırıcı bantla uç uca eklenmiş dizi dizi hava fotoğraflarının yerleştirildiği nikel çerçeveler, pamuk tıkalı deney tüpleriyle imbik şişelerinin doldurduğu parmaklıklı raflar sıralanmıştı. İki sıra beyaz emaye kutu, pencerenin altındaki boşluğu dolduruyordu. Birkaçının kapağını kaldırdım. İnce plastik borularla birbirine sarmalanmış her türden araç gereçle tıka basa doluydu. Odanın köşelerine bir soğutucu, bir musluk, bir de sis dağıtıcı aygıt yerleştirilmişti. Pencerenin yanındaki koca masada yer olmadığı için mikroskobun biri yerde duruyordu. Arkama dönünce giriş kapısının yanında yüksekçe bir dolabın durduğunu gördüm. Kapısı aralıktı. Bir sürü atmosfer giysisi, laboratuvar gömleği, yalıtılmış önlükler, iş kılıkları, gezegen araştırmalarında giyilen çizmeler ve alüminyum silindirlerle doluydu. Silindirler, taşınabilir oksijen takımlarıydı. Dikine duran yatağın üstündeki askılardan birinde, bu gereçlerle maskelerden oluşan iki takım asılıydı. Her yerde aynı karmaşa, aynı dağınıklık egemendi. Sanki biri alelacele ortalığı toplamaya çalışmıştı. Havayı kokladım. Kimyasal reaktiflerin iç bayıltıcı kokusu duyuluyordu. Daha buruk bir koku da vardı. Klor muydu? Tavandaki hava kapaklarının üzerindeki ızgaraları içgüdüyle yokladım. Hava dolaşımı normaldi. Yatağın çevresinde biraz yer açabilmek için kitap raflarıyla büyük dolap arasındaki iki koltuktaki kitaplarla gereçleri kaldırdım, odanın öteki yanına gelişigüzel yığdım.</p>

  <p class="calibre7">Uzay giysimi asmak için bir kol çektim. Fermuarımın tokasını tutup indirdim. Bir kalkandan yoksun kalıyormuşum gibi belli belirsiz bir düşünce giysiyi sıyırıp çıkarmamı önlüyordu. Odayı bir daha kolaçan ettim. Kapı iyice çekiliydi ama kilidi yoktu. Kısa süren bir duraksamadan sonra en ağır birkaç sandığı kapı önüne çektim. Bu geçici engeli de kurunca üç çevik hareketle şıkırtılı zırhımdan kurtuldum. Büyük dolabın kapısına yerleştirilmiş ince uzun ayna, odanın bir bölümünü yansıtıyordu. Göz ucuyla bir şeyin ansızın kayıverdiğini sezdim. Yerimden fırladığımda anladım ki kendi yansımdı. Uzay giysimin altında neyim varsa terden sırılsıklamdı. Üstümdekileri çıkardım, sürmeli kapılardan birini çektim, ufacık yıkanma yerinin parlak çiniden duvarlarıyla karşılaştım. Yayvan duş teknesinin üzerinde ince uzun, yatay bir kutu duruyordu. Kutuyu odaya taşıdım. Yere koyar koymaz yaylı kapak fırladı, tuhaf tuhaf şeylerle dolu bir sürü bölme ortaya çıktı. Koyu renkli bir madenden biçimsiz kalıplardı bunlar. Parmaklıklı raflardaki gereçlerin gülünç örnekleriydiler. Hiçbiri kullanılabilir durumda değildi. Fırına girmiş gibi köşeleri kaybolmuş, ezilmiş, erimişti. En garibi de, hiç tutuşmaması gereken porselen kulplar bile eciş bücüştü. Bunlar en yüksek sıcaklıkta dahi bir laboratuvar fırınında eritilmiş olamazdı. Belki atomik bir enerji kaynağı kullanılmıştı. Uzay giysimin cebinden Geiger sayacımı çıkardım. Parçaların üzerine tuttuğumda aracın göstergesi kımıldamadı bile.</p>

  <p class="calibre7">Artık üstümde yalnız iç giysilerim vardı. Hepsini yırtarcasına çıkarıp odanın öbür yanına fırlattım, kendimi duşun altına attım. Soğuk su iyi gelmişti. Vücudumu neredeyse haşlayan, delik deşik edercesine çarpan suyun altında döne döne, tenimi sanki döver gibi fırçalıyor, suları her köşeye sıçratıyordum. Gelişimden beri her yanıma işleyen hastalıklı korkuları adeta bedenimi kazıyarak silip atıyordum.</p>

  <p class="calibre7">Dolabı alt üst edip atmosfer giysisi altına da giyilebilen bir iş kılığı buldum. Birkaç özel eşyaını ceplerime aktarırken not defterimin içinde kabarıklık yapan bir şey hisset tim. Anahtardı. Yer’deki evimin anahtarıydı. Dalgın dalgın parmaklarımın arasında çevirdim. Sonunda masaya bıraktım. Birden öyle geldi ki silaha ihtiyacım olabilirdi. Şu her işte kullanılan çakılardan bir tane vardı ama işimi zor görürdü. Başka şey de yoktu. Gama tabancası ya da benzeri bir silah aramaya başlayacak da değildim.</p>

  <p class="calibre7">Kendime açtığım yerin ortasında silindir biçimi bir tabureye çöktüm. Yalnız kaldığıma memnundum, yarım saatim daha olduğunu görmek hoşuma gitmişti. (Önemli olsun olmasın verilmiş sözü tutmaktaki titizliğim kişiliğim gereğiydi.) Yirmi dört dilime bölünmüş saatin göstergesi yediyi gösteriyordu. Güneş batıyordu. Burada 07.00, Prometheus’ta 20.00 demekti. Moddard’ın ekranlarında Solaris, yıldızlara karışmış belirsiz bir toz bulutu olmalıydı. Ama Prometheus’tan bana neydi şimdi? Gözlerimi kapadım. Havalandırma borularının homurtusundan ve banyodan gelen su şıpırtısından başka ses duymuyordum.</p>

  <p class="calibre7">Doğru anladıysam, Gibarian öleli çok olmamıştı. Cesedini ne yapmışlardı? Gömmüşler miydi? Yo, bu gezegende öyle şey olmazdı. Soruyu kafamda epey kurcaladım, özellikle cesede ne olduğunu merak ediyordum. Sonra düşündüklerimin saçmalığını farkedip odada bir aşağı bir yukarı yürümeye başladım. Kitap yığınlarından birinin altından yarısı gözüken, yelken bezinden bir çantaya çarptı ayağım, eğilip yerden aldım. Renkli camdan küçük bir şişe vardı içinde, o denli hafifti ki sanki kâğıttan şişirilmişti. Şimdi kurum rengi bir sisle örtülmeye başlayan alacakaranlığın morumsu parıltısının sızdığı pencereye tuttum şişeyi. En ilgisiz şeylere, bulduğum ilk saçmalığa aklımı takıyordum. Neydi bu halim?</p>

  <p class="calibre7">Şaşarak kendime geldim: Fotoelektrik batarya çalışmış, ışıklar yanmıştı. Güneş batınıştı yani. Şimdi ne olacaktı? Öyle gerilmiştim ki arkamda bir boşluk olduğu duygusuna bile dayanamıyordum. Kendimi toparlama umuduyla kitaplığın yanına bir sandalye çektim, tanıdık gözüken bir kitabı seçtim. Hughes ve Eugel’in yıllanmış monografileri Solaris Tarihi’nin ikinci cildiydi bu. Kalın, sapasağlam ciltlenmiş kitabı dizlerime dayadım, sayfalarını çevirmeye başladım.</p>

  <p class="calibre7">Ben doğduğumda Solaris bulunalı yüz yıl olmuştu.</p>

  <p class="calibre7">Gezegen, biri kızıl diğeri mavi iki güneş çevresinde dönüyordu. Bulunuşundan sonraki kırk beş yıl boyunca Solaris’e giden uzay aracı olmamıştı. O zamanlar, iki güneşli gezegenlerde yaşamın olanaksız olduğu yönündeki Gamow-Shapley kuramına kuvvetle inanılıyordu. Gezegenin iki güneş çevresinde izlediği yol boyunca çekim gücünde oluşan değişme yüzünden yörünge de durmadan değişiyordu.</p>

  <p class="calibre7">Çekim gücündeki dalgalanmalarla gezegenin yörüngesi bir düzleşiyor bir eğriliyor ve yaşam öğeleri ortaya çıksa bile ya şiddetli sıcak ya da ısıdaki büyük düşüşler yüzünden bunlar da yok olup gidiyordu. Bu değişmelerin milyonlarca yıllık aralarla gerçekleştiği hesaplanıyordu ama astronomi ve biyoloji yasalarına göre çok kısa aralardı bunlar (evrim milyarlarca değilse bile yüz milyonlarca yıllık bir süre alıyordu çünkü). llk ölçümlere göre 500.000 yılda Solaris bir astronomik birimin yarısı ölçüsünde kızıl güneşe yaklaşacak, ertesi bir milyon yıl sonunda da akkor halindeki güneşin ışınlarıyla kavrulacaktı.</p>

  <p class="calibre7">Ama birkaç onyıl geçmişti ki gözlemler gezegenin yörüngesinin hiç de beklenen değişikliklere uğramadığını gösterir olmuştu. Solaris’in yörüngesi de bizim güneş sistemimizdeki gezegenlerinki kadar kararlıydı.</p>

  <p class="calibre7">Gözlem ve ölçümler büyük bir incelikle yenilenmiş, yine en baştaki vargıları doğrulayan sonuçlar alınmıştı: Solaris’in yörüngesi kararsız olmalıydı.</p>

  <p class="calibre7">Yörüngelerinin özellikleri belirtilirken resmi istatistiklerin yalnız birkaç satır yer ayırdığı ve her yıl yüzlercesi bulunan yeni gezegenlerden herhangi biriyken Solaris özel bir ilgi çekmeye, ayrıcalıklı bir konum kazanmaya başlamıştı sonunda.</p>

  <p class="calibre7">Solaris’in böylece terfi edişinden dört yıl sonra Ottenskjöld sefer grubu, Laahon ve iki yardımcı gemiyle gezegen üstünde uçarak bir incelemeye girişti. Öyle akla esivermiş olmasa da bu sefer henüz bir ilk tanışma niteliğinde olduğu için bilim adamları gezegene inmek üzere gerekli araçlarla donanmamıştı. Ottenskjöld, öncelikle çekim gücünü ölçmek amacıyla biri ekvator diğeri de kutuplar doğrultusunda iki otomatik gözlem uydusunu yörüngeye yerleştirdi. Ayrıca gezegen yüzeyinin bir keşfi de yapıldı. Gezegen, tümünün toplam alanı Avrupa’nınkinden de küçük, dümdüz, yükseltisi olmayan sayısız adanın benek benek süslediği bir okyanusla kaplıydı. Buna karşılık gezegenin çapı dünyanınkinden beşte bir daha büyüktü. Gelişigüzel dağılmış bu çıplak kayalık alanların çoğu güney yarıkürede toplanmıştı. Solaris’in oksijensiz atmosferinin de çözümlemesi yapılmış, gezegenin yoğunluğunun kesin ölçümleri alınmıştı. Bunlara dayanarak, gezegen yüzeyinin elektromanyetik ışınımı yansıtma yetisi ve diğer astronomik özellikleri belirlenmişti. Beklendiği üzere ne adalarda ne okyanusta hiçbir yaşam belirtisine rastlanmamıştı.</p>

  <p class="calibre7">Sonraki onyıl boyunca Solaris, uzayın bu bölgesinin incelenmesiyle uğraşan bütün gözlemevlerinin ilgi merkezi oldu. Çünkü gezegen, en ufak kuşku yok ki, kararsız olması gereken yörüngesini değişmez bir rotada tutma yönünde hayret verici bir başarı ortaya koyuyordu. Sorun düpedüz bir skandala dönmüştü: Hatanın besbelli gözlem sonuçlarında aranması gerektiğine göre, bilimin yüksek çıkarları uğruna birtakım bilim adamlarını ya da kullandıkları bilgisayarları karalayıp gözden düşürmek için girişimler başlamıştı.</p>

  <p class="calibre7">Kaynak bulunamaması, özel bir Solaris sefer grubunun yola çıkmasını üç yıl geciktirdi. Sonunda Shannahan, takımını ayarladı ve Enstitü’den dönemin en büyük yıldız gemilerinden Ctonajlık üç gemi koparmayı başardı… Saka takım yıldızının Alfa bölgesinden hareket eden sefer grubunun gezegene varışından bir buçuk yıl önce, bu kez Enstitü adına hareket eden ikinci bir araştırma filosu otomatik bir uyduyu -Luna 247’yi- Solaris’in çevresinde yörüngeye sokmuştu. Onun sağladığı veriler de Ottenskjöld sefer grubunun okyanusun devinimlerinin aktif niteliğine ilişkin bulgularını her türlü kuşkunun ötesinde doğruluyordu.</p>

  <p class="calibre7">Shannahan’ın gemilerinden biri yörüngede kaldı, ikisi ise birkaç denemeden sonra güney yarıküresinde 600 mil karelik kayalık bir alana indi. Grubun görevi on sekiz ay sürdü ve bazı aygıtların kötü işleyişinin yol açtığı talihsiz bir kaza dışında elverişli koşullarda sürdürüldü. O arada bilim adamları da iki karşıt kampa bölünmüştü. Kavganın ana konusu okyanustu. Çözümlemelere dayanarak, okyanusun organik bir oluşum olduğu kabul edilmişti (o sıralar kimsenin okyanusa canlı demeye dili varmıyordu). Ama biyologlar, okyanusun, küreyi kimi yerde birkaç mil kalınlığında jelatinsi bir zarfla kaplayan ilkel bir oluşum, dev, bölünmez, tek bir varlık, “biyoloji öncesi” dedikleri akışkan bir hücre azmanı olduğu kanısında iken, astronomlar ve fizikçiler olağanüstü evrimleşmiş organik bir yapı olması gerektiğini öne sürüyorlardı. Onlara göre okyanus karmaşıklık bakımından yeryüzündeki organik yapıları da belki geride bırakırdı, çünkü yörünge üzerinde aktif bir etkide bulunabilme gücü vardı. Kuşkusuz Solaris’in davranışını açıklayabilecek başka etken de bulunamazdı. Üstelik gezegenfizikçileri, plazmamsı okyanustaki bazı süreçlerle, koca denizin “madde dönüşümlerine” bağlı olarak çekim gücünde belirlenen yerel farklılıklar arasında da bir bağıntı saptamışlardı.</p>

  <p class="calibre7">Dolayısıyla “plazmal düzenek” gibi paradoksal bir deyimi ilk öne süren, biyologlardan çok fizikçiler oldu. Bu deyimle amaçlanan, belki bizim anladığımız anlamda yaşam içermeyen ama işlevsel etkinliklerde -vurgulayalım ki astronomik ölçekte- bulunma yetisi olan bir yapıydı.</p>

  <p class="calibre7">Seksen yıldır dimdik duran Gamow-Shapley öğretisi, yankıları en önde gelen otoritelerin kulağına kısa sürede ulaşan bu tartışma sırasında ilk kez sarsılmıştı.</p>

  <p class="calibre7">Gamow - Shapley öğretisini hâlâ savunanlar da yok değildi. Bunlara göre okyanusun yaşamla ilgisi yoktu, ne “yaşamötesi” ne “yaşamöncesi”ydi, ama çekim güçlerindeki değişmelere karşın Solaris’in yörüngesini kararlı tutmak gibi benzersiz bir kapasiteye sahip -doğrusu pek ender- bir jeolojik oluşumdu. Bu yaklaşımı desteklemek üzere Le Chatelier yasası öne sürülüyordu.</p>

  <p class="calibre7">Bu tutucu yaklaşıma karşı yeni hipotezler geliştirildi. Civito-Vitta’nınki en gelişkiniydi. Bunların savı, okyanusun diyalektik bir gelişmenin ürünü olduğuydu: Okyanus başlangıçta ağır etkiyen kimyasal elementlerin oluşturduğu bir eriyik halinde okyanus öncesi biçimde iken, koşulların (yörünge değişikliklerinin varlığına yönelttiği tehdidin) da zorlayışıyla, yeryüzündeki evrimin bütün aşamalarından geçmeksizin, tek hücreli ve çok hücreli aşamaları, bitkisel ve hayvansal evreleri, beyin ve sinir sisteminin gelişmesi sürecini atlayarak bir sıçrayışta “içdengeli okyanus” aşamasına ulaşmıştı. Diğer bir deyişle okyanus, yeryüzündeki organizmaların tersine yüz milyonlarca yılı -akıl sahibi türlerin ilk temsilcilerinin ortaya çıkışıyla sonuçlanacak biçimde- çevreye uyum göstermek için harcamamış, onun yerine dosdoğdu çevreye egemen olmuştu.</p>

  <p class="calibre7">Pek özgün bir görüş açışıydı bu. Yine de o jelatinsi koca topağın nasıl olup da gezegenin yörüngesini dengeleyebildiği karanlıkta kalıyordu. Gerçi yapay mıknatıs ve çekim alanları yaratmayı beceren bir takım aygıtlar yüz yıldır vardı. Bunlara gravitör denirdi. Ama gravitörlerin karmakarışık nükleer reaksiyonlar yoluyla ve olağanüstü sıcaklıklarda geliştirebildiği bir etkiyi şu şekilsiz yapışkanın nasıl üretebildiğim kimse tahmin bile edemiyordu. Sokaktaki adamın merakını kışkırtıp bilim adamlarının da öfkesini kabartmayı çok iyi bilen günün basını “Solaris Muamması” üzerine en akıl almaz uydurmalarla dolup taşıyordu. Muhabirin biri, okyanusun bizim elektrik saçan yılan balıklarımızın, sıkı durun, uzak akrabası olduğunu üfürecek kadar zıvanadan çıkmıştı!</p>

  <p class="calibre7">Perdeyi aralamakta ne zaman birazcık başarı elde edilse, getirilen açıklamanın bir bilmecenin yerine belki daha da afallatıcı bir başkasını koyduğu ortaya çıkıyordu. Solaris araştırmalar alanında sık sık olageldi bu.</p>

  <p class="calibre7">Gözlemler en azından gösteriyordu ki okyanus bizim gravitörlerimizle aynı ilkelere göre işlemiyor (zaten olanaksızdı bu), yörüngenin süre düzenini doğrudan denetliyordu. Bir başka sonuç, Solaris’in tek meridyeni üzerinde yapılan zaman ölçümleri arasında da farklılıklar saptanmasıydı. Demek ki okyanus, Einstein-Boevia kuramının “farkında” olmakla kalmayıp, bu kuramın sonuçlarından yararlanmayı da beceriyordu. İnsanoğlu için bunu pek söyleyemezdik doğrusu.</p>

  <p class="calibre7">Bu hipotezin yayınlanmasıyla bilim dünyası yüzyılın en şiddetli kapışmalarından biriyle alt üst oldu. Evrensel olarak benimsenmiş, önünde saygıyla eğildiğimiz kuramlar batağa saplanıyordu. Konuya ilişkin uzmanlık yazını pek rezil, pek yakışıksız incelemelerle mezbeleye dönmüştü. “Duyarlı okyanus” mu, “çekim gücü düzenleyen jöle” mi -tartışma çok hararetliydi doğrusu.</p>

  <p class="calibre7">Bütün bunlar benim dünyaya gelişimden birkaç yıl önceydi. Öğrenci olduğum yıllarda, ki bu arada yeni veriler de birikmişti, tek canlıyla da sınırlı olsa Solaris’te yaşam olduğu üzerinde genellikle anlaşmaya varılmıştı.</p>

  <p class="calibre7">Hughes ve Eugel’in bilinçsizce sayfalarını çevirdiğim kitabının ikinci cildi yalın olduğu kadar eğlenceli bir sistematizasyonla başlıyordu. Tasnif tablosunda üç tanım vardı. Cins: Hayvanüstüler. Sınıf: Eşhücreseller. Kategori: Başkalaşangiller.</p>

  <p class="calibre7">Sanırdınız ki tanımlanan türün sayısız örnekleri vardı. Oysa varolan bir tek bireydi - şöyle yedi yüz milyar ton çeken tek bir birey.</p>

  <p class="calibre7">Çok renkli çizimler, pitoresk grafikler, çözümleyici özetler ve tayf tabloları birbirini izliyordu. Okyanusun gösterdiği temel dönüşümlerin tür ve ritimleriyle kimyasal tepkimeleri betimliyordu bunlar. Kalın kitap, okuyucuyu matematiksel kesinliğin sarsılmaz zeminine götürüyordu bir anda. Sanki o Başkalaşangiller kategorisinin, şu anda Istasyon’un madeni gövdesinin yüzlerce metre altında uzanan, dört saatlik gecenin gölgesinde karalar bürünmüş tek temsilcisiyle ilgili her şeyi biliyormuşuz gibi.</p>

  <p class="calibre7">Aslında okyanusun gerçekten canlı, hele akıl sahibi bir “yaratık” olduğuna bugün bile herkes ikna olmuş değildi. Elimdeki koca cildi yerine koyup yanındakini aldım. İki bölümden oluşuyordu. Birinci bölüm okyanusla iletişim kurmak için girişilen sayısız denemenin kısa bir özetine ayrılmıştı. O denemelerin öğrencilik yıllarımda nasıl sonu gelmez anektodlara, fıkralara, nüktelere konu olduğunu şimdi çok iyi anımsıyordum. Sorunun yol açtığı spekülatif düşünce patlamasıyla karşılaştırıldığında ortaçağ skolastiği bilimsel aydınlanma modeli gibi duruyordu. Kitabın yaklaşık bin beş yüz sayfalık ikinci bölümünde ise konuya ilişkin kaynakça yer alıyordu yalnızca. Sıralanan kitapları, benim şimdi bulunduğum kabine sığdırmak olanaksızdı.</p>

  <p class="calibre7">İlk bağlantı kurma denemeleri, özel olarak o amaçla ta şarlanmış elektronik aygıtlarla yapılmıştı. Kullanılan araçların biçimini değiştirerek okyanus da bu işlemlere etkin olarak katılıyordu. Ama tüm bunlar yine de karanlığa gömülüydü. Okyanusun “katılımı” nasıl bir şeydi? Koca deniz, şularına daldırılan gereçlerin belli parçalarını başkalaşıma uğratıyor, bunun sonucunda elektrik yükü boşamınının normal sıklığı baştan sona bozuluyor, kayıt gereçleri bir sürü sinyal alıyordu. Sinyaller yabanıl bir etkinliğin parça bölük belirtileriydi ama her türlü çözümleme denemesini bozguna uğratıyordu. Veriler, anlık bir uyarım durumuna mı işaret ediyordu, yoksa okyanusun bir başka köşesinde, örneğin araştırmanın yürütüldüğü yerin karşı kutbunda o sırada yaratma sürecinde olduğu dev oluşumlarla bağlantılı düzenli uyaranların göstergesi miydi? Elektronik aygıtlar, okyanusun kadim sırlarnın örtük belirtilerini mi saptıyordu? Okyanus en derin heyecanlarını mı açıyordu bize? Bilen biri var mıydı? Uyarımlara gelen tepkilerin biri öbürünü tutmuyordu. Bazen uyaranların şiddetiyle neredeyse gereçler havaya uçacak gibi oluyor, bazen de çıt çıkmıyordu. Bir kez gözlenmiş hiçbir olgunun yinelenmesi olanaklı değildi. Uzmanlar, durmadan kabaran bilgi yığınını çözmenin hep ama hep eşiğindeydiler. Öyle sanılıyordu. Geçmişteki hiçbir sorunun gerektirmediği ölçüde sınırsız kapasitedeki bilgisayarlar hep bu amaç için üretilmemiş miydi?</p>

  <p class="calibre7">Gerçekten de bazı sonuçlar elde edilmişti. Elektriksel ve manyetik uyaranların ve çekim gücünün kaynağı olarak okyanus kendini az çok matematik bir dille ifade ediyordu. Dahası, istatistiksel çözümlemenin anlaşılması en güç dallarının yardımıyla, yük boşanımlanndaki bazı frekansları sınıflandırmak da mümkün olmuştu. Bilimin, enerji ile maddenin, elementlerle bileşiklerin, sonlu ile sonsuzun karşılıklı etkileşimiyle ilgilenen bölümünde fizikçilerin o güne dek saptadıklarından pek farklı olmayan yapısal ben zeşimler de bulunmuştu. Bu koşutluklar, bilim adamlarını, tüm gezegeni sarmalayan ve zamanını da evrenin niteliği üzerinde ölçüsüz bir kuramsal düşünmeyle geçiren bir protoplazmal okyanusbeyinle, akıl sahibi azman bir varlıkla yüz yüze olduklarına inandırmıştı. Bu dev beynin derinliklerinde sürüp giden inanılmaz ve başsız sonsuz monologdan yalnızca ufacık, gelişigüzel parçalar yakalamıştı gereçlerimiz. Bu parçalar da elbet kavrayışımızın ötesindeydi.</p>

  <p class="calibre7">Matematikçilerden bu kadardı. Kimilerine göre bu varsavımlar insan aklının gizil güçlerini küçümsüyor, kibirli kibirli yeniden canlanan kadim ignoramus et ignorabimus<sup class="calibre9"><small class="calibre10"><sup class="calibre11"><small class="calibre12" id="filepos52044"><a href="../Text/Solaris_split_002.html#filepos484211"><span class="calibre12">1</span></a></small></sup></small></sup> öğretisini açık açık sergileyerek bilinmeyene boyun eğiyordu. Kimileri de matematikçilerin hipotezlerini, varoluşun en yüksek amacı, yaşam bireşiminin ta kendisi sayılan -plazmaymış elektronikmiş farketmez- bu dev beyin kavramına dayalı, bir modern mitoloji olarak görüyordu.</p>

  <p class="calibre7">Yine kimileri... Ama uzman taslakları tümenleydi ve her birinin kendi kuramı vardı. Yüzyılın özellikle son çeyreğinde uzmanlaşmanın hızla geliştiği Solaris araştırmalarının diğer kollarıyla “bağlantı” ekolünü karşı karşıya koyduğunuzda, sibernetikçi bir Solarisçinin, simetriadolog bir Solarisçiye kolay kolay derdini anlatamayacağını hemen anlardınız. Enstitüsü yönetmeni Veubeke benim de orada çalıştığım sıralarda bir gün şaka yollu şöyle demişti: “Daha birbirinizi anlayamazken okyanusla iletişim kurmayı nasıl uma biliyorsunuz?” Bu nüktede doğruluk payı hiç de az değildi.</p>

  <p class="calibre7">Okyanusu Başkalaşangil diye sınıflandırma tercihi de pek temelsiz sayılmazdı. Koca denizin dalgalı yüzeyi, yeryüzünde görülmüş görülecek hiçbir şeye zerre kadar benzemeyen olağanüstü çeşitlilikte oluşumlar üretme yetisindeydi. Plaztnal “yaratıcılığın” bu beklenmedik püskürüşlerinin, uyum göstermeye mi, araştırmaya mı, yoksa başka bir amaca mı yönelik olduğu hep bir bilmece olarak kaldı.</p>

  <p class="calibre7">Dev cildi iki elimle kaldırıp raftaki yerine koydum. Bütün şu irfan arayışımızın, kitaplıkları dolduran bütün şu bilgi birikiminin, yararsız bir laf salatasından, bir savlar ve önermeler çorbasından ibaret olduğunu, araştırmaların başlayışından sonraki yetmiş sekiz yıl boyunca arpa boyu ilerlemediğimizi aklımdan geçirdim. Bugünkü durum, yola ilk çıkanların zamanındakinden de kötüydü, çünkü onca yılın bıkmaz usanmaz çabası sonunda tartışılmaz tek bir sonuca bile ulaşamamıştık.</p>

  <p class="calibre7">Bilinen olguların toplamı kesinlikle negatifti. Okyanus, makine yaratma kapasitesine belirli koşullarda sahip de olsa, bu tür gereçler kullanmıyordu. Keşif çalışmalarının ilk iki yılında dalgalarına batırılan bazı gereçlerin kimi parçalarının tıpkılarını üretmişti. Ama sonra, sürdüregeldiğimiz deneylere düpedüz aldırmaz olmuştu. Sanki gereçlerimize de yaptıklarımıza da tüm ilgisini yitirmişti, artık bizi umursadığı yoktu. “Negatif bilgi” birikimimizi aktarmayı sürdürürsek, bir sinir sistemi ya da sinir hücreleri yoktu okyanusun, yapısı da protein örgüsü değildi. En güçlü uyarımlara bile her zaman karşılık vermiyordu. Örneğin ikinci Giese seferi sırasındaki korkunç kazayı tümüyle görmezlikten gelmişti: 300.000 metre yükseklikten düşen bir yardımcı roket gezegenin yüzeyinde parçalanmış, nükleer yedeklerinin yol açtığı radyoaktif patlama 2.500 metre yarıçaplık bir alanda tüm plazmayı yok etmişti.</p>

  <p class="calibre7">“Solaris Vakası” bilimsel çevrelerde yavaş yavaş yitirilmiş bir dava gibi görülür olmuştu. Hele araştırmaların askıya alınması ve mali desteğin de durdurulması yönünde seslerin yükselmeye başladığı Enstitü yöneticileri arasında durum özellikle böyleydi. Gerçi Istasyon’un kesin olarak dağıtılmasını önermeyi henüz kimse göze alamamıştı, çünkü böyle bir karar çok açık bir yenilgi anlamına gelecekti ama, yarı resmi tartışmalar sırasında bir grup bilim adamı Solaris’ten “onurlu” bir ricadı önerir olmuştu.</p>

  <p class="calibre7">Yine bilim dünyasında, özellikle gençler arasında çok kişi “vaka”yı bireysel değerlerin mihenk taşı gibi görmeye başlamıştı, bilincinde olmadan. Diyorlardı ki, olaya bütünüyle bakıldığında sorun Solaris uygarlığına nüfuz edip edememek diye basite indirgenemezdi, özünde kendimizi, insan bilgisinin sınırlarını sınamaktı sözkonusu olan. “Düşünen okyanus” Solaris’in, olağanüstü ölçüde gelişmiş ve bizim uygarlığımızdan birkaç milyon yıl önde dev bir beyin, bir tür “kozmik yogi”, her türlü edimin boşluğunu çoktan anlamış ve bu yüzden de bölünmez bir sessizliğe çekilmiş bir bilge, alimimutlaklığın bir simgesi olduğu yönündeki kanı, günlük basının da ateşli körüklemeleriyle bir ara hayli yaygınlaşmıştı. Bu kanı yanlıştı, çünkü canlı okyanus etkin aslında. Tabii insan ölçülerine göre değil: Ne kentler köprüler kuruyor ne uçan makineler üretiyordu. Uzakları yakın etmekle de ilgilendiği yoktu, Uzay’ı fethetmekle de (kimilerine göre insan üstünlüğünün en yüksek ölçütü buydu ya). Ama sonu gelmez bir dönüştürüm sürecine, bir ‘varlıkbilimsel özbaşkalaşım”a dalıp gitmişti. (Solaris araştırmaları alanında bilimsel terim uydurmaları istemediğiniz kadardı). Üstelik kendini Solaris üstüne toplanmış tüm bilgileri incelemeye adamış her bilim adamı, görünüşte oynatmış bir kafanın ürünü olan, garip bir takım olgularla hasbelkader içiçe geçmiş, belki ele deha sahibi akıllı bir oluşumun izlerini bulup çıkarabileceği gibi karşı konulmaz bir izlenime kapılırdı. “Okyanus-yogi” kavramına karşı “otistik okyanus” kavramı böyle doğmuştu.</p>

  <p class="calibre7">Bu hipotezler en eski felsefi sorunlardan birini yeniden canlandırdı: Madde ile zihin ve zihin ile bilinç arasındaki ilişki sorunu. Okyanusun bir bilinci olduğunu öne sürme cüretini ilk gösteren Du Haart oldu. Yöntembilimcilerin metafizik diye çamur atma telaşına düştükleri bu sorun akla gelebilecek her türden tartışmayı körükledi. Bilinç olmadan düşüncenin olması olanaklı mıydı? Ayrıca, okyanusta gözlenen süreçlere düşünce sözcüğünü kim yakıştırabilirdi? Peki herhangi bir dağ yalnız koca bir taş mıydı acaba? Gezegen dev bir dağ mıydı yoksa? Terminoloji hangisi olursa olsun, karşı karşıya olunan yeni ölçek, yeni normların ve yeni olguların önünü açtı.</p>

  <p class="calibre7">Sorun, kareyle daireyi çakıştırma probleminin çağdaş biçimi gibiydi. Her bağımsız düşünür, Solarisçi araştırmalar yığınına kendi kişisel katkısını eklemek için yanıp tutuşuyordu. Yeni kuramlar birbirini izliyordu: Okyanus “düşünsel tıkanma” evresini izleyen bir yozlaşma, bir çocukluğa dönme aşamasının kanıtıydı; ya da mideye indirip erittiği ve artıklarını da şimdiki değişmez, kendi kendini sürdüren hücreüstü yapısı içinde öğüttüğü eski gezegen sakinlerinin bedenlerinin ürünü olan sapkın bir yeniplazmaydı.</p>

  <p class="calibre7">Yeryüzündeki gün ışığının soluk bir taklidi olan floresan tüplerinin beyaz ışığı altında masadaki gereç ve kitap yığınını temizledim. Kollarım iki yana iyice açılmış, ellerimle masanın krom kenarlarını sıkıca kavrayarak, plastik yüzeyin üzerine bir Solaris haritası yaydım, uzun uzadıya inceledim. Kimi yerde canlı okyanusun zirve noktaları, kimi yerde derin, uçurum biçimi vadileri görülüyordu. Bozunan bir maden yatağıyla kaplı adalar kuşkusuz okyanus yatağını oluşturan maddeyle bağlantılıydı. Ama acaba okyanus, derinlik lerine gömülü kayasal oluşumların yükseliş ve çöküşünü de denetliyor muydu? Kimsenin bildiği yoktu. İki yarıkürenin mavi ve kızılın tonlarıyla renklendirilmiş devasa, yassı izdüşümüne baktıkça, kimbilir kaç kez yakama yapışan ve daha okul çocuğuyken Solaris’in varlığını ilk kez öğrendiğimde de duyduğum o hayret ürperişini yeniden yaşadım.</p>

  <p class="calibre7">O sersemletici haritaya kafa yora yora kendimden geçmiş, aklım karmakarışık, Gibarian’ın ölümünü örten esrarı da, kendi geleceğimin belirsizliğini de bir süre unutmuştum.</p>

  <p class="calibre7">Gezegenin değişik bölgelerine oraları araştıran bilim adamlarının adları verilmişti. Ekvator bölgesindeki adalar grubunu çevreleyen Thexall kabartısına bakarken ansızın izlendiğim duygusuna kapıldım.</p>

  <p class="calibre7">Hâlâ haritanın üzerine eğilmiştim, ama artık gördüğüm yoktu. Kollarıma bacaklarıma sanki inme inmişti. Sandıklarla ufak bir dolap, önümdeki kapıyı tutuyordu. Bir robot olmalı, diye düşündüm. Ama odada robot falan görmemiştim, ben farketmeden de girmiş olamazdı. Sırtımla ensem sanki ateşe tutulmuştu. Bu acımasız, kımıldamayan bakışı duymak, dayanılmaz hale geliyordu. Kamburlaşmış omuzlarımın arasında kafam büzüle büzüle, masaya gitgide daha büyük güçle abanıyordum. Sonunda kaymaya başladı masa. Böylece bedenim serbest kalmıştı. Olduğum yerde döndüm.</p>

  <p class="calibre7">Oda bomboştu. Önümde geniş içbükey pencereden ve onun ötesinde de geceden başka şey yoktu. Ama aynı duygu sürüyordu. Gece, gözlerini yüzüme dikmişti. Hiçbir biçime sığmaz, kör, başsız sonsuz, uçsuz bucaksız gece... Pencerenin ötesindeki karanlığı tek yıldız bozmuyordu. Kalın perdeyi çektim. İstasyon’a geleli bir saat olmamıştı, ben çoktan hastalık belirtileri göstermeye başlamıştım. Gibarian’ın ölümünün etkisi miydi? Onu tanıdığım kadarıyla, hiçbir şey sinirlerini sarsamaz sanırdım. Ama artık emin değildim.</p>

  <p class="calibre7">Odanın orta yerinde, masanın yanıbaşında, ayaktaydım. Soluğum düzelmişti. Alnımda terin ürpertisini duydum. Bir saniye önce düşündüğüm neydi? Ha, tamam, robotlar! İstasyon’un tek köşesinde robota rastlamamam şaşırtıcıydı. Hepsine birden ne olmuş olabilirdi? Benimle, üstelik çok uzaktan bağlantı kuran tek robot, araç karşılama servisindekiydi. Peki diğerlerinden ne haberdi?</p>

  <p class="calibre7">Saate baktım. Snow’la buluşma zamanıydı.</p>

  <p class="calibre7">Odadan çıktım. Tavanda uzunlamasına sıralanan ışıklı filamanlar ortalığı zayıfça aydınlatıyordu. Gibarian’ın kapısı önünde durdum. Kımıldamıyordum. Tam bir sessizlik vardı. Kapı kolunu yakaladım. Aslında içeri girmeye hiç niyetim yoktu. Ama kol aşağı indi, kapı açıldı. İpince aralıktan önce karanlık gözüktü. Sonra ışıklar yandı. Tek, çevik bir hareketle içeri girdim, kapıyı ardımdan usulca kapadım. Ve döndüm.</p>

  <p class="calibre7">Omuzlanın kapının aynalık tahtasına sürtündü. Oda benimkinden büyüktü. Pembe mavi küçük çiçeklerle süslenmiş perde (besbelli İstasyon demirbaşından değildi, özel eşyalarıyla birlikte Yer’den getirilmişti) panoramik pencerenin dörtte üçünü kaplıyordu. Duvarlarda soluk yeşile boyanmış, yer yer aydınlatılmış dolaplarla kitap rafları vardı. Raflarla dolaplarda ne varsa boşaltılmış, eşyalar arasında tepecikler halinde yığılmıştı. Ayağımın dibinde, patlarcasına açılmış şişkin evrak çantalarından döküldüğü anlaşılan bir dergi yığınının altında, ters dönmüş iki yük arabası duruyordu. Sayfaları yelpaze gibi açılmış kitaplar, tıpaları aşınmış kırık şişelerle imbiklerden sıçrayan renkli sıvılarla lekelenmişti. Bunlar öyle kalın camdan yapılmış kaplardı ki iyice yüksekten düşseler bile böyle paramparça olamazlardı. Pencerenin altında da bir masacık ters yüz olmuş duruyor, altından eziş büzüş bir akrobat lamba uzanıyordu; kapatılmış bir iskemlenin iki ayağı açık çekmecelere sanki saplan mıştı. İstediğiniz her boyda bir kâğıt seli yeri kaplamıştı. Gibarian’ın el yazısını tanır tanımaz ilgim canlandı. Darmadağın yaprakları toplamak için eğildiğimde elimin iki gölgesi olduğunu farkettim.</p>

  <p class="calibre7">Doğruldum. Pembe perde, durmadan genişleyen akkor halinde çelik mavisi bir ışığın çizgi çizgi vuruşuyla parlıyordu. Perdeyi yana çektim. Dayanılmaz ölçüde göz yakıcı bir aydınlık ufukta yayılıyor, dalgalar arasından yükselip lstasyon yönünde gitgide belirsizleşen, ışığın dağılmasından oluşmuş sayısız gölge düşürüyordu önüne. Şafak söküyordu. Bir saatlik karanlıktan sonra gezegenin ikinci güneşi, mavi güneş gökte yükseliyordu.</p>

  <p class="calibre7">Kâğıtlara döndüğümde otomatik aygıt ışıkları söndürmüştü. İlk karşıma çıkan, anlaşılan üç hafta önce kararlaştırılmış bir deneyin ayrıntılı betimiydi. Gibarian, plazmayı yoğun bir X-ışını bombardımanına tutmayı tasarlamıştı. Yazılış biçiminden anladığım, işlemleri kotaracak olan Sartorius’a seslendiğiydi. Elimdeki, asıl planın bir kopyasıydı.</p>

  <p class="calibre7">Kâğıdın beyazlığı gözlerimi yakıyordu. Bu yeni gün öncekinden farklıydı. Kızıl güneşin okşayan ışıltısı altında, kara okyanus üstünde salınan sisler kan kırmızı yansılar bırakarak dolanıyor, dalgalar, bulutlar, gök hep koyu kırmızı bir pusla örtülü oluyordu. Şimdiyse mavi güneş çiçekli perdeyi billursu bir ışıkla delip geçmekteydi. Bronzlaşmış ellerim kurşuniye dönmüştü. Oda da değişmişti. Kızılı yansıtan her şey parıltısını yitirmiş, gümüşsü bir kahverengiye bürünmüştü; buna karşılık beyaz, yeşil, sarı ne varsa dipdiri bir parlaklık edinmiş, sanki kendi ışığını verir olmuştu. Gözlerimi kıstım, perdedeki ince bir aralıktan yine dışarı bakacak cesareti topladım: Akkor halindeki göğün allında bir uçlan öbürüne uzanan metal eriyiği donuk donuk titriyordu. Gözlerimi kapayıp geri çekildim. Lavabonun üstündeki rafta koyu renkli bir gözlük buldum (lavaboya pek kısa süre önce sert bir cisimle vurulmuş olmalıydı). Gözlük o kadar büyüktü ki gözüme geçirdiğimde yüzümün yarısını kapladı. Şimdi perde sanki soda buharının sarı ışığıyla parıldıyor gibiydi. Kâğıtları toplayıp işe yarar tek masanın üstünde sıraya soktum. Metinde atlamalar vardı. Eksik sayfaları boşuna aradım.</p>

  <p class="calibre7">Tamamlanmış deneylere ilişkin bir de rapor vardı. Gibarian ile Sartorius İstasyon’un şimdi bulunduğu yerden 1.400 mil uzakta, üst üste dört gün okyanusu ışınıma tutmuşlardı. Oysa X-ışını zararlı etkileri yüzünden bir Birleşmiş Milletler sözleşmesiyle yasaklanmıştı ve bu deneyler için izin istemek üzere kimsenin de Yer’e başvurduğunu sanmıyordum.</p>

  <p class="calibre7">Başımı kaldırdığımda, yarı açık bir dolap kapısındaki aynada yüzümün yansısıyla karşılaştım: Kara gözlükle kaplı suratım ölü gibi renksizdi. Mavi beyaz yansılarla ışıldayan oda da bir o denli garipti. Ama ardından, uzun süren metalik bir gıcırtıyla, hava geçirmez kepenkler indi, pencereyi örttü. Bir an zifiri karanlık oldu, sonra ışıklar yandı. Garip bir donukluk vardı ışıklarda. İçerisi durmadan ısınıyordu. Havalandırmanın tek düze hırıltısı tiz bir sızlanışa dönmüştü şimdi: İstasyon’un soğutma aygıtı bütün gücüyle çalışıyordu. Ama dayanılmaz sıcak yine de gitgide yükseliyordu.</p>

  <p class="calibre7">Kulağıma ayak sesleri geldi. Dışarıda biri yürüyordu. Hiç ses çıkarmadan iki büyük adımda kapıya ulaştım. Ayak sesleri yavaşladı. Ötedeki kimse, kapı önünde durmuştu. Kapı kolu oynadı. İçgüdüyle, hiç düşünmeksizin, yakaladım kolu. Ötedeki daha çok yükleniyor değildi, ama bırakmıyordu da. Ne ben ne öteki, ikimiz de tek kelime etmedik. Orada, kola sarılmış, kımıltısız duruyorduk. Kol birden doğruldu, elimden kurtuldu. Boğuk ayak sesleri uzaklaştı. Kulağım kapıya yapışmış, dinliyordum. Sonunda ses tümüyle kesildi.</p>

  <p class="calibre8" id="filepos68503"><span class="calibre6"><span class="italic"><span class="bold">KONUKLAR</span></span></span></p>

  <p class="calibre7">Gibarian’ın notlarını alelacele cebime tıktım, dolaba bir göz gezdirdim. İş kılıklarıyla diğer giysiler, ardına biri saklanmış gibi yana itilmişti. Kâğıt yığını arasında bir zarf ilişti gözüme, eğilip aldım. Üstünde adım yazılıydı. Heyecandan ağzım kurumuştu. Yırtarak zarfı açtım. İçindeki katlanmış notu açabilmek için kendimi zorlamam gerekiyordu.</p>

  <p class="calibre7">Küçük ama çok iyi okunan düzgün elyazısıyla Gibarian iki satır yazmıştı:</p>

  <p class="calibre7"><span class="italic">Solar. Bel. Ek. Cilt I: Ayr: Tut.</span></p>

  <p class="calibre7"><span class="italic">Messenger imz. ym. ij. F.; Ravintzer: Kuşkulu Metinlerden Seçmeler.</span></p>

  <p class="calibre7">Hepsi bu kadardı, başka sözcük yoktu. Bu iki satırda yaşamsal önemde bir bilgi mi gizliydi? Ne zaman yazılmıştı? İlk iş kitaplık dizinine başvurmak, dedim içimden. Solaris araştırmaları yıllığının birinci cildinin ekini biliyordum, daha doğrusu okumamıştım ama varlığından haberdardım. Ama sırf tarihsel önem taşıyan bir belge değil miydi o? Ravintzer’e ve Kuşkulu Metinlerden Seçmelere gelince, hiç duymamıştım.</p>

  <p class="calibre7">Peki şimdi ne yapacaktım?</p>

  <p class="calibre7">Snow’la buluşmaya şimdiden çeyrek saat gecikmiştim Sırtım kapıya dönük, odayı bir kez daha kolaçan ettim. Dikine duvara dayalı, koca bir Solaris haritasıyla örtülmüş yatağı ancak o zaman farkettim. Haritanın ardında bir şey asılıydı. Bir cep teybiydi bu. İçindeki bantın onda dokuzu kullanılmıştı. Aygıtı kılıfından çıkarıp cebime attım. Kılıfı yerine astım.</p>

  <p class="calibre7">Çıkmadan önce gözlerimi kapayıp yine kulak kesildim. Dışarıda ses yoktu. Kapı dipsiz, karanlık bir boşluğa açıldı. Kara gözlüklerimi çıkarmayı neden sonra akıl ettim. Tavandaki parıltılı filamanlar boşluğu hafifçe aydınlatıyordu.</p>

  <p class="calibre7">Dinlenme odalarının dört kapısı ile yayın odasına çıkan dar geçit arasında birkaç koridor yıldız biçiminde uzanıyordu. Birden, ortak banyoya açılan kapının orada, ortalığı kaplayan alacakaranlıkta zar zor ayırt edilen upuzun bir siluet hayalet gibi belirdi. Oracığa çakılmış gibi kalakaldım. Masalsı, olağanüstü irilikte bir zenci kadın, sallana sallana, telaşsız, kayıp gidercesine bir yürüyüşle ses çıkarmadan bana doğru geliyordu. Gözlerinin akında bir parıltı vardı, çıplak ayaklarının yerde çıkardığı yumuşak sesi duyuyordum Üstünde örme hasırdan sarı bir etek vardı yalnız. Koca göğüsleri serbestçe sallanıyordu. Simsiyah kolları kalça kalınlığındaydı. Yanımdan geçtiğinde aramızda bir metre bile yoktu ama göz ucuyla bile bana bakmadı. Eteği ritimlice salma salma, antropoloji müzelerindeki koca kalçalı heykelleri andırarak, istifini bozmadan yürüyordu. Gibarian’m kapısını açtı ve eşikte, odadan gelen parlak ışığın önünde kadının silueti iyice belirginleşti. Sonra kapıyı çekip içeri girdi. Şimdi yalnızdım.</p>

  <p class="calibre7">Dehşete uğramıştım. İssız, geniş boşluğa aval aval bakındım. Ne olmuştu? Ne görmüştüm? Snow’un uyarılarını anımsayınca birden beynim dönmeye başladı. Bu Afrodit azmanı kimdi? Gibarian’ın odasına doğru bir adım, küçücük bir adım attım. Ama çok iyi biliyordum ki içeri girmeyecektim.</p>

  <p class="calibre7">Soğuk metal duvara öylece yaslanmış, havalandırıcıların uzaktan gelen tekdüze vınlayışından başka şey işitmeksizin ne kadar durduğumu bilmiyorum. Sonunda toparlandım, yayın odasına yöneldim. Kapı kolunu indirdiğim sırada içeriden kekremsi bir ses geldi:</p>

  <p class="calibre7">‘Kim o?’</p>

  <p class="calibre7">‘Benim, Kelvin.’</p>

  <p class="calibre7">Snow, bir yığın alüminyum kapla yayın vericisi arasındaki masaya çökmüş, bir konserve kutusundan et atıştırıyordu. Deminden beri burada mıydı? Hayretle yüzüne bakıyor, çiğneyişini izliyordum. Neden sonra kendimin de açlıktan öldüğümü farkettim. Dolabın birinde bulabildiğim en az tozlu tabağı seçtim, Snow’un karşısına oturdum. Çıt çıkarmadan yemeye koyulduk.</p>

  <p class="calibre7">Snow kalktı, havası boşaltılmış bir şişeyi açarak iki büyücek kâseye duru, sıcak çorba boşalttı. Sonra şişeyi yere bıraktı, masanın üstü doluydu.</p>

  <p class="calibre7">‘Sartorius’u gördün mü?’ diye sordu.</p>

  <p class="calibre7">‘Hayır. Nerede o?’</p>

  <p class="calibre7">‘Yukarıda.’</p>

  <p class="calibre7">Yukarıda: Laboratuvarda demekti bu. Başka tek kelime konuşmadan yemeğimizi bitirdik. Snow elindeki konserve kutusunun dibini özenle temizledi. Dış kepenk pencerede yerli yerindeydi, tavandaki dört lambadan düşen ışık, vericinin inceltilmiş yüzeyinde pırıltılarla yansıyordu. Snow, sırtına dökümlü siyah bir süveter geçirmiş, bileklerini kıvırmıştı. Elmacık kemiklerindeki gergin teni ipince damarlarla harelenmişti.</p>

  <p class="calibre7">‘Ne oldu?’ diye sordu.</p>

  <p class="calibre7">‘Hiç, niye sordun?’</p>

  <p class="calibre7">Terden sırılsıklamsın da.’</p>

  <p class="calibre7">Alnımı sildim. Doğruydu, her yanımdan ter fışkırıyordu.</p>

  <p class="calibre7">Beklenmedik rastlaşmaya tepki olmalıydı bu. Soran gözlerle bakıyordu bana. Ona söylemeli miydim? Ne olurdu bana sırlarını açsaydı... Neydi burada dönen anlaşılmaz oyun, kim kimin düşmanıydı?</p>

  <p class="calibre7">‘Sıcak. Havalandırıcınızın daha iyi çalışacağını umardım!’</p>

  <p class="calibre7">‘Saat başı kendiliğinden ayarlanıyor.’ Bana daha yakından baktı. Yalnız sıcak olduğundan emin misin?’</p>

  <p class="calibre7">Yanıtlamadım. Snow boş kutularla yemek kaplarını atık çukuruna bıraktı, koltuğuna döndü, sorularını sürdürdü.</p>

  <p class="calibre7">Tasarladığın nedir?’</p>

  <p class="calibre7">‘Size bağlı,’ diye soğuk soğuk yanıtladım. ‘Bir araştırma programınız var, değil mi? Yeni bir uyarım, X-ışını falan...’ Kaşlarını çattı.</p>

  <p class="calibre7">‘X-ışını mı? Kim söz etti sana bundan?’</p>

  <p class="calibre7">‘Aklımda değil. Biri kulağıma üflediydi - Prometheus\a belki. Niye ki, başladınız mı?’</p>

  <p class="calibre7">‘Ayrıntıları bilmiyorum. Gibarian’ın fikriydi. Sartorius’la birlikte düzenlediler. Nasıl duyduğuna şaştım.’</p>

  <p class="calibre7">Omuz silktim.</p>

  <p class="calibre7">‘Ayrıntıları bilmemen çok komik. Bilmen gerekir, sen ki.. .’ Sözü yarım bıraktım. Ses çıkarmadı.</p>

  <p class="calibre7">Havalandırıcının vınlaması durmuştu. Sıcaklık dayanılır düzeydeydi ama o tiz vızıltı sürüyordu. Can çekişen bir sinek gibi.</p>

  <p class="calibre7">Snow oturduğu yerden kalkıp vericinin durduğu konsola eğildi. İricene düğmelere gelişigüzel dokunmaya başladı. Ama bir şey olduğu yoktu, çünkü ana şalteri açmamıştı. Bir süre daha aracı kurcaladı, sonra konuştu:</p>

  <p class="calibre7">‘Bazı formaliteleri çözmeliyiz ki bu...’</p>

  <p class="calibre7">‘Eee?’ diye sıkıştırdım arkasından.</p>

  <p class="calibre7">Döndü, düşmanca bir bakışla süzdü beni. İstemeden canını sıkmıştım, ama hangi rolü oynadığını bilmiyordum. Olsa olsa beklemek düşerdi bana. Süveterinin yakasındaki</p>

  <p class="calibre7">Adem’in elması, nefesleriyle birlikte inip kalkıyordu.</p>

  <p class="calibre7">‘Gibarian’ın odasındaydın,’ diye suçlarcasına ağzından kaçırdı.</p>

  <p class="calibre7">Oralı olmadan baktım yüzüne. Yineledi: ‘Oradaydın, değil mi?’ ‘Madem öyle diyorsun...’ ‘Başka kimse var mıydı?’</p>

  <p class="calibre7">Demek görmüştü onu, en azından varlığını biliyordu. ‘Yo, kimse yoktu. Kim olabilirdi ki?’ ‘Peki beni niye içeri almadın?’</p>

  <p class="calibre7">‘Korktum çünkü. Uyarıların aklımdaydı ve kol kımıldayınca ister istemez yakaladım. Sen olduğunu niye söylemedin? Alırdım içeri.’</p>

  <p class="calibre7">‘Sartorius sandım,’ diye yanıtladı. Kekeliyor gibiydi.</p>

  <p class="calibre7">‘Diyelim ki oydu?’</p>

  <p class="calibre7">Sorumu bir başka soruyla savdı:</p>

  <p class="calibre7">‘Orada ne oldu sanıyorsun?’</p>

  <p class="calibre7">Duraksadım.</p>

  <p class="calibre7">‘Bilmesi gereken sensin. Nerede o?’</p>

  <p class="calibre7">‘Gibarian mı? Soğuk depoda. Bu sabah dolapta bulur bulmaz dosdoğru oraya taşıdık.’ ‘Dolapta mı? Ölmüş müydü?’ ‘Yüreği çarpıyordu ama solunumu durmuştu.’ ‘Canlandırmayı denediniz mi?’ ‘Hayır.’ ‘Niye?’</p>

  <p class="calibre7">‘Fırsat olmadı,’ diye mırıldandı. ‘Kımıldattığım anda öldü.’</p>

  <p class="calibre7">Köşedeki gömme masadan bir kâğıt aldı, bana uzattı.</p>

  <p class="calibre7">‘Bir ölüm raporu düzenlemiştim. Odayı gördüğüne de bozulmadım aslında. Ölüm nedeni - öldürücü dozda per-nostal. Hepsi burada... ‘</p>

  <p class="calibre7">Gözlerimi kâğıtta dolaştırdım, sonra mırıldandım:</p>

  <p class="calibre7">‘İntihar mı? Peki neden?’</p>

  <p class="calibre7">‘Sinir bozukluğu, depresyon, ne dersen de. Bu konuları sen benden iyi bilirsin.’</p>

  <p class="calibre7">Hâlâ oturuyordum. Snow ise başımda dikiliyordu.</p>

  <p class="calibre7">Gözlerinin içine bakarak konuştum:</p>

  <p class="calibre7">‘Kendim ne gördüysem o kadarını biliyorum.’</p>

  <p class="calibre7">‘Ne demek istiyorsun?’ diye sordu, sakindi.</p>

  <p class="calibre7">‘Kendine pernostal iğnesi yaptı ve dolaba saklandı, öyle mi? Öyleyse durumun sinir bozukluğuyla, depresyon nöbetiyle falan ilgisi yok, çok ciddi paranoyak bir vaka bu.’ Gözlerim hâlâ gözlerine çevrili, ne dediğimi gitgide daha iyi kavrayarak ekledim: ‘Şurası kesin ki bir şeyler gördüğünü sanıyordu.’</p>

  <p class="calibre7">Snow yine vericiyle oynamaya başladı.</p>

  <p class="calibre7">Bir anlık sessizlikten sonra sürdürdüm:</p>

  <p class="calibre7">‘Burada senin imzan var. Sartorius’unki nerede?’</p>

  <p class="calibre7">‘Dediğim gibi laboratuvarda o. Yüzünü hiç göstermiyor. Sanıyorum...’</p>

  <p class="calibre7">‘Ne sanıyorsun?’</p>

  <p class="calibre7">‘Kendini oraya kilitledi.’</p>

  <p class="calibre7">‘Kilitledi mi? Yani... oraya sığındı diyorsun.’</p>

  <p class="calibre7">‘Muhtemelen.’</p>

  <p class="calibre7">‘Snow, Istasyon’da biri var. Üçümüzden başka biri.’ Düğmelerle oynamayı bıraktı. Kaykılıp gözlerini bana dikti.</p>

  <p class="calibre7">‘Gördün demek!’</p>

  <p class="calibre7">‘Uyarmıştın beni. Neye karşı? Kime karşı? Sanrıya mı?’</p>

  <p class="calibre7">‘Ne gördün?’</p>

  <p class="calibre7">‘Bir insan... mı demeli?’</p>

  <p class="calibre7">Ses çıkarmadı. Yüzünü gizlemek ister gibi arkasını döndü, metal kaplamayı parmak uçlarıyla tıklattı. Ellerine baktım, parmaklarının arasındaki kan lekesi şimdi yoktu. Bir an başım döner gibi oldu.</p>

  <p class="calibre7">Sanki bir sır veriyormuşum da başkasının işitmesinden korkuyormuşum gibi fısıltıyla konuştum:</p>

  <p class="calibre7">‘Serap olamaz, değil mi? Dokunabildiğin, hatta... kanını bile alabildiğin gerçek bir insan. Üstelik, daha bugün gördüğün biri.’</p>

  <p class="calibre7">‘Nereden biliyorsun?’</p>

  <p class="calibre7">Kımıldamamıştı. Kafası inatla hâlâ duvara dönüktü, ben de ardından konuşuyordum.</p>

  <p class="calibre7">‘Ben gelmeden önceydi, tam ben gelmeden önceydi, değil mi?’</p>

  <p class="calibre7">Bedeni büzüldü, paniğe uğramış yüzündeki anlatımı sezebiliyordum.</p>

  <p class="calibre7">‘Senden ne haber?’ dedi boğuk bir sesle, ‘sen kimsin peki?’</p>

  <p class="calibre7">Neredeyse üstüme yürüyecekmiş gibi geldi. Hiç beklemediğim bir tepkiydi bu. Durum iyice tuhailaşıyordu. Besbelli benim de söylediğim kişi olduğuma inanmıyordu. Ama ne demekti bu? Gitgide daha çok dehşete kapılıyordu bana baktıkça. Çılgınlık nöbeti mi geçiriyordu? Gezegen atmosferinden sızan zehirli gazların mı etkisindeydi? Ama ben de görmüştüm o... o yaratığı. Bana ne oluyordu peki?</p>

  <p class="calibre7">‘Kim o?’ diye sordum.</p>

  <p class="calibre7">Bu sözler ona güven vermişti. Bir an araştırırcasına baktı bana, hâlâ kuşkuluymuş gibiydi. Sonra koltuğuna çöktü, başını ellerinin arasına aldı. Daha ağzını açmadan biliyordum ki bana doğrudan bir yanıt verip vermemekte kararsızdı.</p>

  <p class="calibre7">Tükendim,’ dedi mecalsizce.</p>

  <p class="calibre7">‘Kim o?’ diye üsteledim.</p>

  <p class="calibre7">‘Bilmiyorsan eğer...’</p>

  <p class="calibre7">‘Devam et, neyi bilmiyorsam?’</p>

  <p class="calibre7">‘Hiç.’</p>

  <p class="calibre7">‘Bana bak Snow! Burada yalıtılmışız, hiçbir şeyle bağlantımız kalmamış. Kartları masaya koyalım. Her şey yeterince arap saçına dönmüş zaten. Ne biliyorsan söylemek zorundasın bana.’</p>

  <p class="calibre7">‘Senden ne haber?’ diye yine suçlamayla karşılık verdi, ikircikliydi.</p>

  <p class="calibre7">‘Pekâlâ,’ dedim, ‘önce ben anlatayım sonra sen. Kaygılanma, aklını kaçırdığını düşünecek değilim.’</p>

  <p class="calibre7">‘Aklını kaçırmak! Hey güzel Tanrım!’ Gülmeye çalışıyordu. ‘Hiçbir şey anlamamışsın sen, en ufak şey anlamamışsın! Bir an bile delirdiğini düşünmedi o. Düşünseydi bunu yapmazdı. Hayatta olurdu şimdi.’</p>

  <p class="calibre7">‘Yani senin şu rapor, sinir bozukluğu falan, hepsi palavra.’</p>

  <p class="calibre7">‘Elbette.’</p>

  <p class="calibre7">‘Neden doğruyu yazmıyorsun?’ ‘Neden mi?’ diye yineledi.</p>

  <p class="calibre7">Uzun bir sessizlik izledi bunu. Benim hâlâ tam bir karanlık içinde olduğum doğruydu. Snow’un kuşkularını yendiğimi ve bilmeceyi çözebilmek için ikimizin de neyimiz varsa hepsini ortaya dökeceğimizi umuyordum. Peki niye konuşmaktan çekiniyordu hâlâ?</p>

  <p class="calibre7">‘Robotlar nerede?’</p>

  <p class="calibre7">‘Depolarda. Hepsini bir yerlere kapadık Yalnızca karşılama robotları işliyor.’</p>

  <p class="calibre7">‘Niye?’</p>

  <p class="calibre7">Yanıt vermeyi reddetti yine.</p>

  <p class="calibre7">‘Konuşmak istemiyor musun bu konuda?’</p>

  <p class="calibre7">‘Konuşamam.’</p>

  <p class="calibre7">Sanki hep sırtından bir yük atmak istiyormuş, ama son anda vazgeçiyormuş gibiydi. Sartorius’la uğraşsam belki daha iyiydi. Sonra mektubu anımsadım ve ne denli önemli olduğunu anladım mektubun bir an düşününce.</p>

  <p class="calibre7">‘Deneyleri sürdürmek mi niyetiniz?’</p>

  <p class="calibre7">Umursamazcasına omuz silkti:</p>

  <p class="calibre7">‘Ne işe yarar ki?’</p>

  <p class="calibre7">‘Ooo - öyleyse sen ne yapmamızı öneriyorsun?’</p>

  <p class="calibre7">Sesi çıkmıyordu. Uzaktan yine çıplak ayakların yerde çıkardığı ölgün ses geliyordu. Sürünen adımların boğuk yankısı, varaklı nikel kaplama gereçlerle karmaşık elektronik aygıtları örten, cam tüplerle oluk oluk süslenmiş yüksek kolonlar arasında bir ürperti yayarak dolaştı.</p>

  <p class="calibre7">Artık kendimi denetleyemez haldeydim. Ayağa kalktım. Yaklaşan ayak seslerine kulağımı dikmişken bir yandan da Snow’u izliyordum. Sarkık gözkapaklarının ardında hiç korku yoktu. Korkmuyor muydu ondan?</p>

  <p class="calibre7">‘Nereden geliyor?’ diye sordum.</p>

  <p class="calibre7">‘Bilmem.’</p>

  <p class="calibre7">Sesler uzaklaştı, duyulmaz oldu.</p>

  <p class="calibre7">‘İnanmıyor musun?’ dedi. ‘Yemin ederim bilmiyorum.’</p>

  <p class="calibre7">Bunu izleyen sessizliği fırsat bilip dolabın birini açtım, hantal atmosfer giysilerini yana ittim, uzayda hareket edebilmek için kullanılan havalı tabancaların umduğum gibi arkada asılı olduğunu gördüm. Birini aldım, şarjını kontrol ettim, kayışı omzuma geçirdim. Aslında bir silah değildi ama hiç yoktan iyiydi.</p>

  <p class="calibre7">Kayışı omzuma göre ayarlarken Snow alaycı bir sırıtışla sapsarı dişlerini gösterdi.</p>

  <p class="calibre7">‘İyi avlar!’ dedi.</p>

  <p class="calibre7">Kapıya doğru döndüm.</p>

  <p class="calibre7">‘Sağol.’</p>

  <p class="calibre7">Koltuğundan zorla uzandı: ‘Kelvin!’</p>

  <p class="calibre7">Baktım. Artık gülmüyordu. Öylesi bir bitkinlik ifadesini kimsenin yüzünde görmemiştim. Mırıldanırcasına:</p>

  <p class="calibre7">‘Kelvin, öyle değil... Gerçekten, ben... olanaksız.. .’ Bekledim. Dudakları kımıldadı ama ses çıkmadı. Topuklarımın üstünde dönüp çıktım.</p>

  <p class="calibre8" id="filepos88416"><span class="calibre6"><span class="italic"><span class="bold">SARTORlUS</span></span></span></p>

  <p class="calibre7">Upuzun bomboş koridoru izledim, sonra sağa saptım. İstasyon’da hiç bulunmamıştım ama Yer’deki eğitimim sırasında eksiksiz bir eşörneğinde altı hafta geçirmiştim. Bodur alüminyum merdivene ulaştığımda beni nereye götüreceğini biliyordum.</p>

  <p class="calibre7">Kitaplık karanlıktı, ışık düğmesini bulabilmek için duvarı yokladım. Önce dizine başvurdum, ardından Solaris Yıllığının birinci cildi ile Ek’inin çağrı göstergelerini tuşladım. Kırmızı ışık yandı. Kayıt kartına baktım. Kuşkulu Metinlerden Seçmelerle öteki iki kitap Gibarian’a kayıtlıydı. İşığı söndürüp alt güverteye döndüm.</p>

  <p class="calibre7">Ayak seslerinin uzaklaştığını duymuştum ama Gibarian’ın odasına bir daha girmekten korkuyordum. O dönebilirdi. Bir süre kapı önünde duraksadım, sonunda kolu indirip içeri girmeye kendimi zorladım.</p>

  <p class="calibre7">Odada kimse yoktu. Pencerenin altında darmadağın duran kitapları altüst etmeye başladım, yalnızca dolap kapısı‘ nı örtmek üzere bir an ara verdim: İş kılıkları arasındaki boşluğu görmeye dayanamıyordum.</p>

  <p class="calibre7">İlk yığının arasında Ek yoktu, sonra odadaki tüm kitapları sırayla tek tek elden geçirdim. Yatakla giysi dolabı arasındaki son kitap tümseğine geldiğimde aradığımı buldum.</p>

  <p class="calibre7">Bir ipucu arıyordum. Yanılmamıştım, dizin sayfalan arasına bir ayraç sokuşturulmuştu. Hiç duymadığım bir adın altı kırmızıyla çiziliydi: André Berton. İlgili sayfa numaraları iki ayrı bölümdeydi. İlk bölüme bir göz atınca Berton’un Shannahan’ın gemisindeki yedek pilotlardan biri olduğunu anladım. İkinci gönderme yüz sayfa ilerideydi.</p>

  <p class="calibre7">Görünüşe göre Shannahan’ın seferinde önceleri tedbirde kusur edilmemişti. Ama on altı gün boyunca plazmamsı okyanus en küçük bir saldırganlık belirtisi göstermediği gibi, yüzeyine yaklaşan ne olursa olsun hemen geri çekilerek insanlarla da araçlarla da her türlü doğrudan bağlantıdan sakınıyor gibi görününce, Shannahan ve yardımcısı Timolis işin ilerlemesini zorlaştıran önlemlerden bazılarını kaldırmıştı. Çalışma bölgelerini birbirinden ayırt edip dış etkilerden korumak için kullanılan güç perdeleri üsse geri getirilmiş, sefer grubu ikişer üçer kişilik ekiplere bölünmüş, gruplardan bazıları birkaç yüz millik yarıçap içinde keşif uçuşlarına başlamıştı.</p>

  <p class="calibre7">Oksijen sistemlerindeki umulmadık hasar bir yana -atmosfer, ventiller üzerinde olağandışı bir çürütme etkisi yapıyor, parçalan neredeyse her gün yenilemek gerekiyordu-kazasız belasız dört gün geçmişti. Beşinci günün sabahı -sefer grubunun yirmi birinci günüydü- Carucci ve Fechner adında iki bilim adamı (birincisi radyobiyolog ikincisi fizikçiydi) bir kaydırakla göreve çıkmıştı. Altı saat geçmiş, adamlar geri dönmemişti. Shannahan’ın yokluğunda üsten sorumlu olan Timolis alarm vermiş, kimi bulduysa arama ekiplerinde görevlendirmişti.</p>

  <p class="calibre7">Koşulların talihsiz bir çakışmasıyla o sabah araştırma gruplarının hareketinden bir saat sonra uzun erimli yayın bağlantısı da kesilivermişti. Kızıl güneşte koca bir leke peyda olmuş, üst atmosferde yoğun bir yüklü-parçacık bombardımanına yol açmıştı. Yalnızca çok kısa dalga vericileri çalışıyordu, bağlantı erimi kırk millik bir uzaklıkla sınırlanmıştı. Kör talih son bir darbeyle yapacağını yapmış, günbatımından hemen önce kalın mı kalın bir sis çökmüş, aramalar ister istemez durdurulmuştu.</p>

  <p class="calibre7">Tam kurtarma ekipleri üsse dönüyorken kumanda gemisinden tam yirmi dört mil ötede bir çırpıntı saptanarak kaydırağın yeri belirlenmişti. Motor çalışıyor, ilk bakışta hasarsız gözüken araç da dalgalar üzerinde kayıp gidiyordu. Cam kubbeli kaptan bölmesinde yalnızca Carucci seçiliyordu. Adam yarı bilinçsizdi.</p>

  <p class="calibre7">Kaydırak üsse ekipler eşliğinde döndürülmüştü. Tedaviden sonra Carucci çarçabuk bilincine kavuşmuş, ama Fechner’in yok oluşuna ışık tutamamıştı. Üsse dönmeye karar vermelerinden hemen sonra Carucci’nin oksijen takımında bir sürgü bozulmuş, atmosfer giysisine, biraz süzülmemiş gaz kaçmıştı. Sürgüyü onarmak için Fechner emniyet kemerini açmak zorunda kalmış ve ayağa kalkmıştı. Carucci’nin son anımsayabildiği buydu.</p>

  <p class="calibre7">Olanların sırasını tahmin edip tutturmaya çalışan uzmanlara göre Fechner, hareketine engel olduğu için kabin kapağını açmış olmalıydı. Bunda aykırı bir yan yoktu çünkü o kabinler zaten hava geçirmez değildi, cam kapak yalnızca rüzgâra ve hava burgaçlarına karşı koruma sağlıyordu. Fechner arkadaşına yardım etmekle uğraşırken belki onun da oksijen takımı hasar görmüş, artık ne yaptığını bilmeksizin kendini üst çatkının üzerine çekmiş, oradan da okyanusa yuvarlanıvermiş olmalıydı.</p>

  <p class="calibre7">Böylece Fechner okyanusun ilk kurbanı olmuştu. Atmosfer giysileri suda yüzer olduğu halde cesedini bulmak için yapılan aramalar sonuç vermemişti. Hâlâ batmamış ve bir yerlerde yüzüyor da olabilirdi ama yoğun sis kümeleriyle kaplanmış bu uçsuz bucaksız, dalgalı çölü baştan sona aramaya olanak verecek donanım yoktu.</p>

  <p class="calibre7">Şafak söktüğünde biri dışında tüm arama uçakları üsse dönmüştü, yalnızca André Berton’un ikmal helikopteri yoktu görünürde. Tam yeniden alarm verilecekken araç ortaya çıktı. Berton besbelli sinirsel şok geçiriyordu. Giysisinden kurtulmak için cebelleştikten sonra çıldırmış gibi daireler çizerek koşmaya başlamıştı. Adamı zorla yatıştırmak gerekiyordu ama bağırıp çağırıyor, hıçkıra hıçkıra ağlıyordu. En azından şaşırtıcı bir davranıştı bu. Çünkü pilot on yedi senedir uçuyordu ve kozmik uçuşların cilvelerine çoktan alışmıştı. Hekimlerin varsayımına göre o da süzülmemiş gazın etkisi altındaydı.</p>

  <p class="calibre7">Az çok kendine geldikten sonra da Berton üsten ayrılmaya, hatta okyanusa bakan pencerenin yanına bile gitmeye asla yanaşmamıştı. İki gün sonra, açıklayacaklarının önemini vurgulayarak bir uçuş raporu yazdırmak için izin istemişti. Rapor, sefer kurulu tarafından incelenmiş, atmosferden sızan zehirli gazların etkisi altındaki bir zihnin hastalıklı yaratımları olduğu sonucuna varılmıştı. Sözümona “açıklamalar” ise, anlaşılan seferin değil Berton’un klinik geçmişinin parçası sayılmış ve Ek’e aktanlmamıştı.</p>

  <p class="calibre7">Ek’te daha fazlası yoktu. Bana göre Berton’un raporu esrarı çözebilecek şöyle böyle bir ipucu taşıyor olmalıydı. Hangi mucize, gedikli uzay pilotunda böyle alt üst edici bir etki yaratmış olabilirdi? Kitapları yeniden karıştırmaya başladım, ama Kuşkulu Metinlerden Seçmeler yoktu. Gitgide bitkin düşüyordum. Aramayı ertesi güne bırakmaya karar vererek odadan çıktım.</p>

  <p class="calibre7">Merdivenden adımımı atarken alüminyum basamakların yukardan düşen ışıkla çizgi çizgi olduğunu farkettim. Sartorius hâlâ çalışıyordu. Çıkıp onu görmeye karar verdim.</p>

  <p class="calibre7">Üst güverte daha sıcaktı, ama hava kapaklarındaki kâğıt şeritler çılgınca çırpışıyordu. Koridor geniş, tavansa alçaktı. Ana laboratuvar, kromdan bir mazgal içinde ışık geçirmez kalın bir camla çevrilmişti. Koyu bir perde kapıyı içeriden örtüyor, üst sövenin yukarısındaki camdan ışık sızıyordu. Kapı kolunu bastırdım, ama beklediğim gibi kapı kımıldamadı bile. Laboratuvardan gelen tek ses, bozuk bir gaz püskürtücüyü andıran aralıklı vınlamalardı. Kapıyı vurdum. Yanıt yoktu. Seslendim:</p>

  <p class="calibre7">‘Sartorius! Doktor Sartorius! Yeni gelenim ben, Kelvin. Sizi görmeliyim, çok önemli. Lütfen içeri gireyim!’</p>

  <p class="calibre7">Bir kâğıt hışırtısı geldi. Yineledim:</p>

  <p class="calibre7">‘Benim, Kelvin. Adımı duymuş olmalısınız. Birkaç saat önce Prometheus’tan geldim.’</p>

  <p class="calibre7">Dudaklarım kapıyla çerçevenin birleştiği köşeye yapışmış, bağırıyordum.</p>

  <p class="calibre7">‘Doktor Sartorius, yalnızım. Lütfen kapıyı açın!’</p>

  <p class="calibre7">Ne bir ses ne bir nefes. Sonra yine deminki kâğıt hışırtısı, ardından bir tabla üstündeki metal gereçlerin çıkardığı şangırtı. Ve sonra... kulaklarıma inanamıyordum... minik ayakların hızla tepinişini andıran ufak, kısacık adımların aralıksız birbirini izlediğini duyuyordum, ya da pek çevik parmaklı biri boş bir teneke kutu kapağında ayak sesi taklidi yapıyordu.</p>

  <p class="calibre7">Haykırdım:</p>

  <p class="calibre7">‘Doktor Sartorius, şu kapıyı açacak mısın açmayacak mısın?’</p>

  <p class="calibre7">Yine yanıt yok. Yine aynı pıtırdı ve aynı anda da, parmak uçlarında yürüyen birinin sesi. İyi ama adam gerçekten yürüyorsa, aynı anda da çocuk adımlarına benzer o pıtırtıyı nasıl çıkarsındı?</p>

  <p class="calibre7">Kabaran öfkemi tutamadan patladım:</p>

  <p class="calibre7">‘Doktor Sartorius, şu on altı aylık yolculuğa buraya dek gelip oyun oynamak için çıkmadım ben. Beni içeri bırakmazsan kırarım kapıyı!’</p>

  <p class="calibre7">Bu özel kapıyı zorlamanın o denli kolay olacağından kuşkuluydum aslında, hava tabancasının deşarjı da pek güçlü değildi. Ama ne olursa olsun, şöyle ya da böyle, tehdidimi sonuna dek götürmeye kararlıydım, patlayıcı kullanmam gerekse bile. Mühimmat deposunda patlayıcı bulabilirdim. Artık geri adım atacak değildim. Bütün kartların bana karşı dizildiği bu fıttırık oyunu sürdüremezdim.</p>

  <p class="calibre7">Kavga sesi geliyordu - yoksa bir şeyler mi itiliyordu? Perde çekildi, ince uzun bir gölge camda belirdi.</p>

  <p class="calibre7">Kısık, tiz bir ses konuştu:</p>

  <p class="calibre7">‘Kapıyı açınca içeri girmeyeceğine söz ver.’</p>

  <p class="calibre7">‘Öyleyse neden açacaksın?’</p>

  <p class="calibre7">‘Ben dışarı geleceğim.’</p>

  <p class="calibre7">‘Pekâlâ, söz.’</p>

  <p class="calibre7">Gölge yok oldu, perde özenle yerine yerleştirildi.</p>

  <p class="calibre7">Laboratuvardan anlaşılmaz sesler geliyordu. Bir sürtünme sesi duydum - masa mı sürükleniyordu? Sonunda kilit takırdadı, ancak Sartorius’un geçebileceği kadar aralandı cam tabaka.</p>

  <p class="calibre7">Sırtı kapıya dönük duruyordu. Çok uzun boylu, pek zayıftı. Beyaz süveterinin altından bütün kemikleri belli oluyordu. Boynuna siyah eşarp bağlamıştı, kimyasal yanıklarla kaplı bir laboratuvar önlüğü asılıydı kolunda. Alışılmadık ölçüde ensiz olan kafası yana eğilmişti. Gözlerini göremiyordum: Suratının yarısını kaplayan kavisli bir kara gözlük takmıştı. Çenesi de ince uzundu. Mavimsi dudakları, kocaman, maviye çalan kulakları vardı. Traşsızdı. Kırmızı anti-radyasyon eldivenleri bileklerinden sarkıyordu.</p>

  <p class="calibre7">Gizlisi saklısı olmayan karşılıklı bir nefretle bakıştık bir an. Kabarık saçları (besbelli kendi kesmişti) kurşun rengiydi, sakalları bozarmıştı. Snow gibi alnı yanıktı, ama yalnız ca alt kısmıydı yanık olan, üstü soluktu. Güneşe çıktığında bir tür kasket giymiş olmalıydı. ‘Evet, dinliyorum,’ dedi.</p>

  <p class="calibre7">Söyleyeceklerimi umursamıyor gibiydi. Sırtı kapıya yapışmış, orada öyle gerili dururken asıl geride olup bitenlerle ilgilendiği belliydi.</p>

  <p class="calibre7">Bozulmuştum, nasıl başlayacağımı bilemiyordum.</p>

  <p class="calibre7">‘Adım Kelvin,’ dedim, ‘Beni işitmiş olmalısın. Gibarian’m iş arkadaşıyım, daha doğrusu öyleydim.’</p>

  <p class="calibre7">Tıpkı Don Quixote’ninkini kafamda hep canlandırdığım gibi tümüyle dikine düzlemlerden oluşmuş ipince suratı büsbütün ifadesizdi. Bu bomboş maskenin, aradığım sözcükleri bulmama en ufak katkısı yoktu.</p>

  <p class="calibre7">‘Gibarian’m öldüğünü duydum...’ Burada kestim sözü.</p>

  <p class="calibre7">‘Evet. Dinliyorum, söyle.’ Sesi sabırsızlığını ele veriyordu.</p>

  <p class="calibre7">‘İntihar mı etti? Cesedi kim buldu, sen mi Snow mu?’</p>

  <p class="calibre7">‘Niye bana soruyorsun? Ne olduğunu Doktor Snow söylemedi mi?’</p>

  <p class="calibre7">‘Senin ne dediğini duymak istiyorum.’</p>

  <p class="calibre7">‘Sen ruhbilim okuduydun, değil mi Doktor Kelvin?’</p>

  <p class="calibre7">‘Evet. Ne ilgisi var?’</p>

  <p class="calibre7">‘Kendini bilimin hizmetkârı sanıyorsun herhalde?’ ‘Elbette. Peki ama ne ilgisi var. ..’</p>

  <p class="calibre7">‘Yasa adamı değilsin. Günün bu saatinde işinin başında olmalısın. Ama buraya ne diye gönderildiysen o işle uğraşacağına, laboratuvar kapısını kırmakla tehdit ediyorsun beni. Üstelik sanki sanıkmışım gibi sorguya çekmeye kalkıyorsun.’</p>

  <p class="calibre7">Alnından ter damlıyordu. Kendimi zor tutuyordum. Adamı dize getirmeye kararlıydım. Dişlerimi gıcırdattım:</p>

  <p class="calibre7">‘Şüphelisin Doktor Sartorius. Dahası, bal gibi de farkındasın bunun.’</p>

  <p class="calibre7">‘Kelvin, sözünü geri almaz ya da özür dilemezsen, şikayet ederim seni.’</p>

  <p class="calibre7">‘Niye özür dileyecekmişim? Gelip beni karşılamak yerine, burada dönenlerle ilgili gerçeği bana açıklamak yerine, kendini şu laboratuvara kapatan şensin. Hepten mi oynattın? Kimsin sen - bilim adamı mı, zavallı korkağın teki mi?’</p>

  <p class="calibre7">Adama başka ne hakaretler savurduğumu anımsamıyorum. İstifini bozmuyordu. Yanaklarının genişlemiş gözeneklerine iri iri ter damlaları iniyordu. Birden anladım ki söylediğim tek kelimeyi duymamıştı. İki eli arkasında, kapıyı yerinde tutmak için bütün gücünü harcıyordu. Kapının kalın camı sanki biri içerden makineli tüfek ateşine tutmuş gibi takırdıyordu.</p>

  <p class="calibre7">Tuhaf, tiz bir sesle inledi:</p>

  <p class="calibre7">‘Çek git. Tanrı aşkına bırak beni. Aşağı in, sonra ben de gelirim. Ne istersen yaparım, yalnız şimdi git, lütfen.’</p>

  <p class="calibre7">Sesinde öyle bir tükeniş seziliyordu ki kapıyı yerinde tutmasına yardım etmek için içgüdüyle kolumu uzattım. Adam ansızın bir dehşet çığlığı kopardı, sanki bıçak çekmiştim ona. Ben geriye çekilirken o yüksek perdeden acayip bir sesle bağırıyordu. ‘Çekil! Çekil oradan! Geliyorum, geliyorum, geliyorum! Yo! Yo!’ Kapıyı açıp içeriden kapadı. Göğsünün hizasında parlak, sarı bir yuvarlak görür gibi oldum.</p>

  <p class="calibre7">Şimdi boğuk bir gürültü geliyordu İçeriden. Bir anda perde yana çekildi, koca bir gölge belirdi. Sonra perde yine indi, hiçbir şey göremez oldum. Odada ne oluyordu? Sanki çılgınca bir yarış varmış gibi koşan ayak sesleri duyuyordum. Cam şangırtısının çıkardığı korkunç bir ses geldi ardından. Ve bir çocuk kahkahası izledi bunu.</p>

  <p class="calibre7">Bacaklarım titriyordu. Şapşallaşmış, gözlerimi yere dikmiştim. Patırtı kesilmiş, gergin bir sessizliğe bırakmıştı yerini. Bir pencere çıkıntısına çöktüm, kımıldayanıayacak kadar sersemlemiştim. Başını çatlıyordu.</p>

  <p class="calibre7">Bulunduğum yerden, laboratuvarı çevreleyen koridorun yalnız bi.r bölümünü görebiliyordum. Üst çatkının hemen altında, İstasyon’un doruğundaydım. Yaklaşık bir metre aralıklı uzun pencereleriyle duvarlar içbükey ve eğilimliydi. Mavi gün sona eriyordu. Kepenkler yukarı doğru gıcırdadıkça kalın camlar kör edici ışığı sızdırıyordu. Her metal parça, her conta, her mandal sanki alev alevdi, laboratuvar kapısının büyük cam levhası soluk bir parıltıyla yanıyordu. Kırılıp dağılan ışığın altında ellerim de kurşun rengi olmuştu. Birden hava tabancasını elimde tuttuğumu farkettim. Tabancayı kılıfından çıkardığımı hiç anımsamıyordum. Yerine koydum. Ne işime yarardı ki bu - gama tabancası olsaydı bile ne işe yarardı? Laboratuvarı zorla ele geçirmek çocuk oyuncağı değildi.</p>

  <p class="calibre7">Kalktım. Hidrojen patlamasını andıran güneş tepsisi okyanusa dalıyordu; neredeyse ellerimle tutabileceğim yatay bir ışın fıskiyesi bedenime işliyordu merdivenden inerken. Merdivenin yarısındayken bir an düşündüm, basamakları gerisin geri çıktım, laboratuvarı çevreleyen koridoru dolandım. Tıpkı deminki gibi ikinci bir cam kapının önündeydim az sonra. Açmayı denemedim. Kapalı olduğuna emindim.</p>

  <p class="calibre7">Bir delik, bir çatlak arıyordum. Sartorius’u gözetleme fikri çok doğal geliyordu, hiç de utanma duymuyordum. Bu karmakarışık düğümü çözüp gerçeği bulmaya kararlıydım. O gerçek kavranamaz olsa bile, ki öyle olduğunu sanıyordum, yine de kararlıydım. Laboratuvarın, kümbet biçimi damındaki pencerelerden ışık alıyor olması gerektiği birden kafama çakıldı. Öyleyse Sartorius’u dışardan gözetlemek olanaklı olmalıydı. Ama önce bir atmosfer giysisiyle oksijen takımı bulmalıydım.</p>

  <p class="calibre7">Alt güverteye indiğimde yayın odası kapısının aralık olduğunu gördüm. Snow koltuğuna gömülmüş uyuyordu. Ayak seslerimi duyunca irkilerek gözlerini açtı.</p>

  <p class="calibre7">‘Selam Kelvin!’ diye hırıldadı. ‘Ne haber, bir şey buldun mu?’</p>

  <p class="calibre7">‘Evet... yanında biri var.’ Acı acı gülümsedi.</p>

  <p class="calibre7">‘Ya, sahiden mi? Eh, bu da bir şeydir. Konukları mı var?’</p>

  <p class="calibre7">‘Neler döndüğünü niçin anlatmadığını bir türlü anlamıyorum,’ diye suçlayarak karşılık verdim, hiç düşünmeden. ‘Ben de burada kalmak zorunda olduğuma göre, elim mahkum, sonunda gerçeği bulacağım. ‘Neden bütün bu esrar?’</p>

  <p class="calibre7">‘Sana da konuklar gelince anlarsın.’</p>

  <p class="calibre7">Varlığım canını sıkıyor gibiydi, konuşmayı sürdürmeye hiç niyeti yoktu.</p>

  <p class="calibre7">Gitmek için davrandım.</p>

  <p class="calibre7">‘Nereye?’</p>

  <p class="calibre7">Yanıtlamadım.</p>

  <p class="calibre7">Hangar katı bıraktığım gibiydi. İşi bitik kapsülüm, oturağı üstünde öyle ağzı açık duruyordu. Atmosfer giysisi aramak için yola koyulduğumda birden uyandım ki Sartorius’u gözetlemeyi umduğum tepe pencereleri ışık geçirmez camdan yapılmış olabilirdi. Dış çatıya çıkma serüveni bütün çekiciliğini yitirmişti.</p>

  <p class="calibre7">Bunun yerine alt güvertedeki depo bölmelerine giden sarmal merdivenden indim. En alttaki bükümlü geçitte yine sandıklarla yuvakların oluşturduğu malum döküntü vardı. Duvarlar mavimsi bir pırıltı yayan çıplak metalle kaplanmıştı. Az ilerideki kemerin altında soğutma aygıtının buzlanmış boruları gözüküyordu. Koridorun sonuna dek boruları izledim, geniş, plastik yakalı bir soğutma ceketinin altında görünmez oluyordu borular. Soğuk depoya açılan kapı beş santim kalınlığındaydı, yalıtkan bir bileşikle kaplanmıştı. Açar açmaz buz gibi soğuk kavradı bedenimi. Buzdağına oyulmuş bir mağaranın eşiğinde tiril tiril titreyerek duruyordum. Koca koca kangallar, heykeltraş elinden çıkmış kabartmalar gibi sarkıtlar biçiminde aşağı sarkıyordu. Burada da bir kar örtüsüne gömülü sandıklarla yuvaklar, yağsı sarı bir maddeyle dolu saydam torbalarla kutuların sıralandığı raflar vardı. Kemer aşağı doğru bir eğim alıyor, bir yerden sonra da mağaranın öte yanını bir buz perdesi gizliyordu. Buz perdeden dalıp içeri girdim. Alüminyum rafın üzerinde yelken beziyle örtülmüş ince uzun bir insan figürü serilmiş yatıyordu.</p>

  <p class="calibre7">Örtüyü köşesinden kaldırdım. Gibarian’ın katı, sert çizgilerini hemen tanıdım. Parlak siyah saçı kafasına iyice yapışmıştı. Cam gibi gözleri kemere bakıyor, iki gözkapağının köşesinden donmuş birer gözyaşı sarkıyordu. Soğuk o denli şiddetliydi ki dişlerim zangırdamasın diye iki çenemi birbirine geçirmiştim. Gibarian’ın yanağına dokundum. Siyah dikensi kıllarla pötür pötür, taşlaşmış bir odun kalıbını elliyormuşum gibiydi. Dudaklarının kıvrımı sonsuz, tepeden bakan bir sabrın anlatımıydı sanki.</p>

  <p class="calibre7">Tam örtüyü indirirken ayakucundaki kıvrımların altında, siyah incilere benzer, boy sırasına dizilmiş, beş tane yusyuvarlak, parıldayan nesnenin yavaşça kımıldadığını gördüm. Korkudan kaskatı kesilmiştim.</p>

  <p class="calibre7">Gördüğüm, çıplak beş ayak parmağının yuvarlacık tabanlarıydı. Örtünün altında, Gibarian’ın cesedinin karşısına serilmiş, Dev Zenci yatıyordu. Örtüyü yavaşça kaldırdım. Ufak topaklar biçiminde burulmuş büklüm büklüm saçla kaplı başı kocaman kolunun çukuruna yaslanmıştı. Teni omurgasının üstünde gergindi, sırtı parlıyordu. Bu koca bedende yaşam belirtisi yok gibiydi. Çıplak tabanlara baktım bir daha. Taşıdıkları ağırlığın altında ne düzleşmiş ne biçimsizleşmişti bunlar. Tıpkı omuz derisi gibi pürüzsüzdü, yürümekten nasır filan da bağlamış değildi.</p>

  <p class="calibre7">Gibarian’ın cesedine dokunurken gereksindiğimden çok daha büyük bir çabayla çıplak ayaklarndan birine dokunabilmek için olanca gücümle zorladım kendimi. Ve beni serseme çeviren bir buluş daha yaptım: Şiddetli soğuk altında ki bu beden, bu görünüşteki ceset, yaşıyor ve kımıldıyordu. Ayağını geri çekmişti, tıpkı uyuklayan bir köpeğin pençesine dokunduğunuzda yaptığı gibi.</p>

  <p class="calibre7">‘Donacak,’ diye düşündüm sersem sersem, oysa kadının teni ılıktı ve sanki nabzının düzenli atışını duyuyordum. Geriye çekildim ve kaçtım hemen.</p>

  <p class="calibre7">Beyaz mağaradan çıktığımda sıcak pek boğucu geldi. Sarmal merdiveni tırmanıp hangar güvertesine çıktım.</p>

  <p class="calibre7">Katlanmış bir paraşütün kasnaklarına çöktüm, başımı ellerimin arasına aldım. Neye uğradığımı şaşırmıştım. Düşüncelerimin dizgini kopmuştu. Ne oluyordu bana? Eğer aklımı kaçırıyorduysam, ne kadar çabuk bilincimi yitirsem o kadar iyiydi. Birden yok oluvermek düşüncesi anlatılmaz ama hiç de gerçekçi olmayan bir umut uyandırdı içimde.</p>

  <p class="calibre7">Gidip Snow’u ya da Sartorius’u bulmanın hiç yararı yoktu: Az önce görüp yaşadığımı, kendi ellerimle dokunduğumu, kimse anlayamazdı olduğu gibi. Bir tek mümkün açıklama, bir tek mümkün sonuç vardı: Çıldırmıştım. Evet öyleydi, buraya gelir gelmez çıldırmıştım. Okyanusun yaydığı bir şeyler beynimi çarpmış, sanrı sanrıyı izler olmuştu. Kuruntu ürünü bu bilmeceleri çözeyim diye kendimi tüketmekteuse yardım istemeliydim. Promethcus’u ya da bir başka gemiyi aramalı, SOS vermeliydim.</p>

  <p class="calibre7">Garip bir değişiklik çöktü üstüme: Çıldırmış olduğum düşüncesi beni sakinleştirmişti.</p>

  <p class="calibre7">Ama yine de... Snow’un sözlerini gayet iyi duymuştum. Tabii Snow gerçekten var idiyse ve ben de onunla konuştuysam. Sanrılar çok daha önce başlamış olabilirdi. Belki hâlâ Prometheus’taydım, belki apansız bir akıl hastalığına tutulmuştum, kavrulmuş beynimin yaratılarıyla yüzyüze geliyordum şimdi de. Hastaysam, iyileşeceğime inanmak için de bir neden vardı. Bu bir parça kurtuluş umudu veriyordu. Deminden beri yaşadığım içiçe geçmiş karabasanla nn gerçekliğine inanmakla bağdaşmayan bir umuttu bu.</p>

  <p class="calibre7">Kafamda bir mantık deneyi kurabilsem ne iyi olurdu. Ya gerçekten çıldırdığımı, kendi imgelemimin uydurmalarının umarsız kurbanı olduğumu, ya da bütün saçmasapanlığına, bütün olanaksızlığına karşın, gerçek olaylar yaşadığımı ortaya çıkaracak, denek taşı olacak bir deney.</p>

  <p class="calibre7">Aklımdan bunları geçirirken fırlatma yastığına giden tekraya bakıyordum. Yerden bir metre kadar yüksekte, soluk yeşile boyanmış, çelikten bir döşeme tabanıydı bu. Boya orada burada kazınmış, roket taşıyıcıların sürtünmesiyle aşınmıştı. Çeliğe dokundum, elimin altında ısındığını duydum, metal kaplamayı parmaklarımla tıkırdattım. Çılgınlık bunca gerçeklik düzeyine ulaşabilir miydi? Evet, diye yanıtladım kendimi. Önünde sonunda kendi konumdu bu, neden söz ettiğimi biliyordum.</p>

  <p class="calibre7">Ama kontrollü bir deney geliştirmek olanaklı mıydı? Önce, hayır olanaksız, dedim kendi kendime, çünkü hasta beynim (eğer gerçekten hastaysa) öngördüğüm yanılsamaları da yaratacaktı. Tam sağlıklı olduğumuz koşullarda da düş görürken başkalarıyla konuşur, onlara sorular sorar, yanıtlarını işitirdik Üstelik konuştuğumuz insanlar, aslında kendi ruhsal etkinliğimizin başına buyruk gibi gözüken bir süreçle türeyen yaratımları olduğu halde, onlar söze başlayana dek bilmezdik hangi sözcüklerin ağızlarından çıkacağını. Ama yine de o sözler zihnimizin ayrı bir bölümünce formüle edilmiş olurdu, bu yüzden de düşsel varlıkların ağzına yerleştirmek için o sözleri kafamızdan geçirdiğimiz anda ayrımına da varırdık onların. Dolayısıyla aklıma koyduğum deney hangi biçimi alırsa alsın, deneyi hangi yöntemle uygularsam uygulayayım, tıpkı düşteymiş gibi davranmam olasılığı hep vardı. Ne Snow ne de Sartorius gerçekten var olmadığına göre, onlara soru yöneltmenin de anlamı yoktu.</p>

  <p class="calibre7">Güçlü bir uyuşturucu, örneğin peyotl içmeyi ya da canlı sanrılar uyandıracak bir başka ilaç almayı düşündüm. Ardından hayaller görmeye başlarsam, önceki olayları gerçekten yaşadığımı, o olayların çevremdeki maddesel gerçekliğin birer parçası olduğunu kanıtlardı bu. Ama sonra, hayır, diye düşündüm, bu da istediğim kanıtı sağlamazdı. Çünkü ilacın etkisini bildiğime göre, ilacı kendim seçeceğime göre, imgelemim bu kez de ilaç aldığım ve onun etkilerini yaşadığım gibi bir çifte yanılsama sunacaktı bana.</p>

  <p class="calibre7">Döngüler arasında dolanıp duruyordum, hiç kaçış yok gibiydi. İnsan ancak kendi beyniyle düşünebilirdi, kendi iç süreçlerinin işleyişini sınamak üzere kimse kendinin dışına çıkamazdı. Birden bir düşünce parladı kafamda, hem basit hem de sonuç alıcıydı.</p>

  <p class="calibre7">Fırlayıp yayın odasına koştum. Kimse yoktu. Duvardaki elektrikli saate baktım. Yaklaşık dörttü, istasyonun yapay gece vaktinin dördüncü saatiydi. Dışarıda kızıl güneş parlıyordu. Uzun erimli vericiyi çalıştırdım, aracın ısınmasını beklerken deneyin başlıca aşamalarını kafamdan geçirdim.</p>

  <p class="calibre7">Uydudaki otomatik İstasyonun arama işaretini unutmuştum, ama ana gereç tablosuna asılı bir kartta buldum işareti. Formülü morsla gönderdim, sekiz saniye sonra da yanıt veren sinyali aldım. Uydu, daha doğrusu elektronik beyni, ritmik vuruşlarla kendini tanıtıyordu.</p>

  <p class="calibre7">Uydudan, Solaris’in çevresinde dönerken yirmi iki saniyelik aralıklarla geçtiği galaktik meridyenlerin değerlerini vermesini istedim, beşinci ondalığa kadar yanıt vermesini vurguladım.</p>

  <p class="calibre7">Sonra da oturup yanıtı beklemeye koyuldum. On dakika sonra yanıt geldi. Yeni yazılmış kâğıt şeridini yırttım, bakmamaya büyük özen göstererek bir çekmeyeceye sakladım. Kitaplığa gittim, büyük galaktik haritaları, logaritma cetvellerini, uydunun günlük yörüngesini belirten bir takvimi ve birkaç ders kitabını aldım. Sonra da oturup uyduya sordu ğum sorunun yanıtını kendi başıma bulmak için çalışmaya koyuldum. Bir saat, belki daha çok, denklemlerle boğuştum. Böyle ince iş isteyen işlemlerle uğraşmayalı çok olmuştu. Bu tür son büyük uğraşım pratik astronomi sınavımdı herhalde.</p>

  <p class="calibre7">İstasyon’un dev bilgisayarının yardımına başvurdum. Şöyle düşünüyordum: Galaktik haritalar üzerinde ölçümlerimi yaptıktan sonra, uydunun verdiği sonuçla kendi ölçümlerimin yaklaşık bir sağlamasını elde etmiş olacaktım. Yaklaşık olacaktı, çünkü uydunun yörüngesi, Solaris’le iki güneşinin çekim güçlerinin etkisinden doğan karmaşık oynamaların yanısıra okyanusun yol açtığı yerel çekim oynamalarına da bağlıydı. Elimde biri uydunun sağladığı diğeri de galaktik haritalara dayanarak kuramsal yoldan hesaplanmış iki ölçüm dizisi olduğunda, ikincisi üzerinde gerekli düzeltmeleri yapacaktım. İki grup ölçüınün o zaman dördüncü ondalığa dek çakışması gerekirdi. Okyanusun öngörülemez etkisine bağlı çakışmazlıklar yalnız beşinci ondalıkta yansıyacaktı.</p>

  <p class="calibre7">Uydunun gönderdiği değerler düpedüz benim bozuk aklımın ürünüyse, bunların ikinci diziyle çakışması elbette olanaksızdı. Beynim yerinden oynamış olabilirdi ama İstasyon’un dev bilgisayarıyla yarışıp aylarca çalışma isteyen ölçümleri gizlice yapıvermek olacak iş değildi. Dolayısıyla rakamlar çakışırsa bu demek olacaktı ki İstasyon’un bilgisayarı gerçekten vardı, onu gerçekten kullanmıştım ve ben de çıldırmış değildim.</p>

  <p class="calibre7">Telgraf kâğıdını çekmeceden çıkarıp bilgisayarın geniş kâğıt bandının yanına koyarken ellerim titriyordu. Tahmin ettiğim gibi dördüncü ondalığa dek çakışıyordu iki rakam dizisi.</p>

  <p class="calibre7">Kâğıtların hepsini çekmeceye koydum. Demek ki bilgisayar benden bağımsız olarak vardı, öyleyse İstasyon ve sa kinleri de vardı gerçekten.</p>

  <p class="calibre7">Çekmeceyi kaparken gördüm ki üstünde telaşla karalanmış toplamlar okunan birtakım kâğıtlarla tıka basa doluydu. Benden önce biri daha benzer bir deney yapmış, galaktik meridyenlere ilişkin bilgi yerine Solaris’in elektromanyetik ışınımı yansıtma yetisinin kırk saniye aralıklı ölçümlerini istemişti uydudan.</p>

  <p class="calibre7">Çıldırmış değildim. Son umut ışığı da sönmüştü. Vericiyi kapattım, termosta kalan çorbayı da diktim, gidip yattım.</p>

  <p class="calibre8" id="filepos121926"><span class="calibre6"><span class="italic"><span class="bold">RHEYA</span></span></span></p>

  <p class="calibre7">Bilgisayarla uğraştığım sürece umarsızlık ve dilsiz bir öfke ayakta tutmuştu beni. Şimdi, mecalsizliğe yenik düşmüş, mekanik yatağı indirmeyi bile beceremiyordum. Mandalları kaldırmayı akıl edemeden kola bütün gücümle abanınca somya tepeme iniverdi.</p>

  <p class="calibre7">Giysilerimi çıkarıp fırlattım, kendimi şilteye bıraktım. Şilteyi adam gibi şişirmedim bile. Işığı söndürmeden uyuyakaldım.</p>

  <p class="calibre7">Birkaç dakika kestirmişim duygusuyla gözlerimi açtım. Loş bir kırmızı ışık içindeydi oda. Serinlemişti, ferahlamış hissediyordum.</p>

  <p class="calibre7">Örtüyü yana itmiş, çırılçıplak yatıyordum. Perde yarı çekiliydi. Ve orada, tam karşımda, kızıl güneşin aydınlattığı pencerenin yanıbaşında biri oturuyordu. Rheya’ydı. Üstünde beyaz bir plaj giysisi vardı, göğüslerinin üzerinde sıkıca geriliydi. Bacak bacak üstüne atmış, yalınayaktı. Hareketsiz, güneş yanığı kollarına yaslanmış, kapkara kirpiklerinin altından bana bakıyordu: Siyah saçları geriye doğru taralı, Rheya’ydı bu. Olduğum yerde uzanmış, ben de sakin sakin bakıp durdum ona uzun süre. İlk düşüncem güven vericiydi: Düş görüyordum, düş gördüğümün de farkındaydım. Yine de Rheya’nın orada olmamasını yeğlerdim. Gözlerimi kapayarak düşü dağıtmaya çalıştım. Açtığımda yine karşımdaydı. Dudaklarını hafifçe bükmüştü -âdetiydi bu onun-sanki ıslık çalacak gibiydi. Ama yüzündeki anlatım ciddiydi. Düş görmekle ilgili deminki varsayımlarımı kafamdan geçirdim.</p>

  <p class="calibre7">Onu son gördüğümden beri hiç değişmemişti, on dokuzunda bir kızdı o zaman. Şimdi yirmi dokuzunda olmalıydı. Ama kuşkusuz ölüler değişmezdi, sonsuza dek genç kalırdı onlar. Şaşkın bir ifadeyle yine bana bakıyordu. Üzerine bir şey fırlatmayı düşündüm, ama düşte de olsa bir ölüye zarar veremezdim.</p>

  <p class="calibre7">Mırıldandım: ‘Vah benim küçüğüm, beni görmeye mi geldin?’</p>

  <p class="calibre7">Sesimden ürkmüştüm. Oda, Rheya, her şey olağanüstü gerçek gözüküyordu. Yarım ton renklendirilmiş, üç boyutlu bir düş... Yatmadan önce farketmediğim bir şeyler vardı yerde. Uyanınca, dedim kendime, bakarım bunlar hâlâ duruyor mu orada, yoksa Rheya gibi onları da mı düşümde gördüm...</p>

  <p class="calibre7">‘Çok kalacak mısın?’ diye sordum. Fazlasıyla kısık sesle konuştuğumu farkettim, sanki birilerinin işitmesinden korkuyordum. Düşteydim, ne diye kulak misafirlerinden çekineydim ki?</p>

  <p class="calibre7">Ufukta güneş yükseliyordu. İyi belirtiydi bu. Yattığımda kızıl gün bitmemişti daha. Sonra bir mavi gün, ardından bir kızıl gün daha gelecekti. Bir yatışta on beş saat uyumuş olamazdım. Öyleyse düştü gördüğüm.</p>

  <p class="calibre7">Kendimden emin, Rheya’ya daha yakından baktım. Güneş ışığında silüeti beliriyordu. Kıpkırmızı ışınlar sol yanağının pürüzsüz teninde yalım yalım parlıyor, kirpiklerinin gölgesi yüzüne düşüyordu. Ne kadar da güzeldi! Onun anısı düşümde bile ürpertecek denli kusursuzdu. Güneşin devinimini izliyor, dudaklarının bitiştiği yerin hemen altında, o hiç alışılmadık yerde, gamzesinin belirivermesini bekliyordum. Yine de uyansam daha iyi olurdu. Hayli vakit geçmişti. Gözlerimi sıkıca kapadım.</p>

  <p class="calibre7">Metalik bir ses duydum, gözlerimi açtım. Rheya yanıbaşımda oturuyordu, bakışı yine çok ciddiydi. Gülümsedim. O da gülümsedi, bana doğru uzandı. Öpüştük. Önce çekingen, çocuksu bir öpüşme, ardından daha uzunları. Bir süre kollarımda tuttum onu. Hayret edilecek şeydi, düş sırasında bunca hissetmek olanaklı mıydı? Onun anısına ihanet ediyor değildim, onun düşüydü gördüğüm çünkü, yalnızca onun. Böylesi hiç olmamıştı şimdiye dek...</p>

  <p class="calibre7">O zaman mı kuşkulanmaya başlamıştım? Durmadan düş gördüğümü söylüyordum kendime, ama yüreğim sıkışıyordu.</p>

  <p class="calibre7">Yataktan fırlamaya hazırlandım, kaslarımı gerdim. Becerebileceğimi sanmıyordum aslında, çünkü hantal bedenimiz düş görürken çoğunlukla karşılık vermez isteklerimize. Ama gösterdiğim çaba beni uyandırır diye umuyordum. Ne gezer, hâlâ uyuyordum. Yatağın kenarına oturdum, ayaklarımı sarkıttım. Yapacak başka şey yoktu, tatsız sonucuna dek bu düşe katlanmak zorundaydım. Ferahladığım duygusu yok olup gitmişti. Korkuyordum.</p>

  <p class="calibre7">‘Ne...’ diyebildim. Boğazımı temizledim. ‘Ne istiyorsun?’</p>

  <p class="calibre7">Yalınayak yeri yokladım, terlik arıyordum. Ayağım keskin bir şeye çarptı ansızın, acının boğazıma dek getirdiği iniltiyi boğdum. Böylece uyanırım, diye rahatladım, terliğim olmadığını anımsadım o anda.</p>

  <p class="calibre7">Ama değişen bir şey yoktu. Rheya geri çekilmiş, yatağın öteki ucuna yaslanmıştı. Soludukça giysisi hafifçe inip kalkıyordu. Büyük bir ilgiyle izliyordu beni.</p>

  <p class="calibre7">Çabuk, diye düşündüm, bir duş! Hemen anımsadım ki düş sırasında suya girmek uyandırmazdı beni. ‘Nereden geldin?’</p>

  <p class="calibre7">Elimi tuttu, sonra çok iyi bildiğim bir edayla bırakıp yine tuttu. Ardından parmaklarımla oynamaya koyuldu.</p>

  <p class="calibre7">‘Bilmem,’ diye yanıtladı. ‘Kızdın mı?’</p>

  <p class="calibre7">Onun sesiydi. Onun o bildik, alçak perdeden, sanki biraz uzaktan gelen sesiydi. Aslında başka şeyle uğraşıyormuş, söylediğine pek de öyle aldırmıyormuş gibi o aynı edaydı. Herkes onu hep acemi taze, hattâ kaba sanırdı, çehresindeki hemen hiç değişmeyen belli belirsiz hayret anlatımı yüzünden.</p>

  <p class="calibre7">‘Gören... oldu mu seni?’</p>

  <p class="calibre7">‘Bilmem. Hiç güçlük çekmeden geldim buraya. Niye Kris, ne önemi var?’</p>

  <p class="calibre7">Yine parmaklarımla oynuyordu, ama şimdi kaşları hafif çatılmıştı.</p>

  <p class="calibre7">‘Rheya.’</p>

  <p class="calibre7">‘Söyle sevgilim.’</p>

  <p class="calibre7">‘Nerede olduğumu nasıl bildin?’</p>

  <p class="calibre7">Düşündü. Yayık bir gülümseme dişlerini gösterdi.</p>

  <p class="calibre7">‘En ufak fikrim yok. Ne komik, değil mi? Geldiğimde uyuyordun. Uyandırmadım, çünkü hemen aksileşirdin. Çok huysuzsun sen.’</p>

  <p class="calibre7">Elimi sıktı. Sordu:</p>

  <p class="calibre7">‘Aşağıya mı indin?’</p>

  <p class="calibre7">‘Evet. Buz gibiydi. Kaçtım.’</p>

  <p class="calibre7">Elimi bıraktı, sırt üstü uzandı. Saçları bir yanına sarkmış, yarım bir gülümsemeyle baktı bana. Önce huylandırdı, sonra da buyüledi bu beni.</p>

  <p class="calibre7">‘Ama, Rheya.. .’ Kekeliyordum.</p>

  <p class="calibre7">Eğildim, giysinin kısacık kolunu kıvırdım. Aşı izinin hemen üzerinde kırmızı bir noktacık vardı. Deri altı iğnesinin iziydi bu. Aslında şaşırmamıştım ama yüreğim küt küt alı yordu.</p>

  <p class="calibre7">Kırmızı noktaya dokunduın. Yıllar boyu, bir daha, bir daha, kim bilir kaç kez hep bunun düşünü görmüştüm. Tıpkı o’nu öyle, bedeni çoktan soğumaya başlamışken bulduğum o konumda, dolaşmış çarşaflar arasında belimden ikiye katlanmış, tüylerim ürpererek uyanırdım hep. Onun başından geçenleri uykularımda yeniden yaşamaya çalışırdım sanki. Sanki zamanı geriye döndürüp ondan bağışlamasını dilemeyi, hiç olmazsa ilacın etkilerini duymaya başladığı, dehşete boğulduğu o son dakikalarında ona eşlik etmeyi umardım. Küçücük sıyrıktan ödü kopan, acıya da kan görmeye de dayanamayan o, Rheya, bile bile yapınıştı o korkunç şeyi. Benim için de topu topu üç beş sözcük karalamıştı. O notu hep cüzdanımda taşırdım. Şimdiye dek kirlenip buruşmuştu tabii, ama onu atacak yüreği bulamamıştım.</p>

  <p class="calibre7">Kaç kez o sözcükleri karalarken, son hazırlıklarını yaparken düşlemiştim onu. Sırf rol yaptığına, aslında sırf beni korkutmak istediğine, dozu da yanlışlıkla fazla kaçırdığına inandırmıştım kendimi. Herkes de böyle olması gerektiğini, olsa olsa apansız bir depresyon sonucunda, anlık bir kararla kendini öldürmüş olabileceğini söylerdi. Ama kimse daha beş gün önce ona neler dediğimi bilmezdi. Kimse bilmezdi ki, sanki bıçağı daha da acımasızca saplamak istercesine eşyalarımı da alıp götürmüştüm ve sonunda artık bavullarımı kaparken, dinginliğini hiç bozmadan şunları söylemişti o: ‘Sanırım biliyorsun bunun demek olduğunu?’ Neyi kastettiğini bal gibi biliyordum ama anlanıamazlıktan gelmiştim. Onu sırsıklam korkağın biri sayıyordum, kaç kez kendisine de söylemiştim bunu... Ve şimdi yatakta boylu boyunca yatıyor, beni dikkatle süzüyordu, onu öldürenin ben olduğumu bilmiyormuş gibi.</p>

  <p class="calibre7">‘Efendim?’ diye sordu. Gözlerinde kızıl güneş yansıyor du. Tüm oda kıpkırmızıydı. O da koluna merakla baktı, çünkü çoktandır inceliyordum onu. Geri çekildim, yumuşacık, serin yanağını avucuma dayadı.</p>

  <p class="calibre7">‘Rheya,’ diye kekeledim, ‘olanaksız.. .’</p>

  <p class="calibre7">‘Şşşt!’</p>

  <p class="calibre7">Örtük gözkapaklannın altında gözlerinin oynadığını hissediyordum.</p>

  <p class="calibre7">‘Neredeyiz Rheya?’</p>

  <p class="calibre7">‘Evde.’</p>

  <p class="calibre7">‘Evimiz neresi?’</p>

  <p class="calibre7">Gözlerinden biri açılıp kapandı. Upuzun kirpikleri avcuma değdi. ‘Kris.’ ‘Ne var?’ ‘Mutluyum.’</p>

  <p class="calibre7">Başımı kaldırınca lavabo aynasında yatağın bir bölümünü görebildim: Yumuşacık saçlardan bir çağlayan -Rheya’nın saçları- ve benim çıplak dizlerim. Ötedeki kutuda bulduğum biçimsizleşmiş nesnelerden birini ayağımla çektim, boş elimle kaldırdım. İğne gibi sivriltilmiş bir mildi bu. Sivri ucu derime yaklaştırdım, ufak pembe bir yara izinin yanma daldırdım. Acı bütün bedenimi sarstı. Bacaklarımın arasından süzülen kanın yere sessizce darnlayışını izledim.</p>

  <p class="calibre7">Neye yarardı ki? Dehşet verici düşüncelerin saldırısına uğradım bir an, gitgide belirgin biçim alan düşüncelerin. Artık ‘Düş bu,’ demiyordum kendime. İnanmıyordum artık buna. Şimdi şöyle düşünüyordum: ‘Kendini savunmaya hazır olmalısın.’</p>

  <p class="calibre7">Omuzlarım, sımsıkı beyaz giysinin altındaki kalçasını, yere sarkan çıplak ayaklarını yokladım.</p>

  <p class="calibre7">Yeni doğmuş bir çocuğunki gibi yumuşacıktı teni.</p>

  <p class="calibre7">Onun Rheya olmadığını artık anlamıştım. Ama bunu onun bilmediğinden hiç kuşkum yok gibiydi.</p>

  <p class="calibre7">Çıplak ayakları gıdıklanmış gibi ürperdi, sessiz bir gülüşle dudakları aralandı. ‘Dur, yapma,’ diye mırıldandı.</p>

  <p class="calibre7">Elimi salcına sakına yanaklarından çektim, ayağa kalktım. Hızla giyindim sonra. O da oturup beni izledi.</p>

  <p class="calibre7">‘Eşyaların nerede?’ diye sordum. Sorduğuma da pişman oldum hemen.</p>

  <p class="calibre7">‘Eşyalarım mı?’</p>

  <p class="calibre7">‘Bu giysiden başka şeyin yok mu?’</p>

  <p class="calibre7">Arlık oyunu gözlerim açık sürdürecektim. İlgilenmiyormuş, umursamazmış gözükmeye çalışıyordum. Sanki daha dün ayrılmıştık, sanki hiç ayrılmamıştık.</p>

  <p class="calibre7">Kalktı. Yine bildik bir tavırla eteğini düzeltti. Sözlerim onu kaygılandırmıştı, ama bir şey söylemedi. Araştıran, inceleyen bir bakışla ilk kez göz gezdirdi odaya. Sonra hayretle yanıtladı:</p>

  <p class="calibre7">‘Bilmem.’ Dolap kapısını açtı. ‘Buradadır belki?’ ‘Yo, orada yalnız iş kılıkları var.’</p>

  <p class="calibre7">Lavabonun yanında bir priz bulup traş olmaya başladım. Gözlerimi ondan ayırmamaya özen gösteriyordum.</p>

  <p class="calibre7">Her şeyi karışmıyor, bir oraya bir buraya seğirtiyordu. Sonunda yanıma geldi:</p>

  <p class="calibre7">‘Kris, sanki bir şey olmuş gibi...’</p>

  <p class="calibre7">Sustu. Makineyi prizden çektim. Bekledim.</p>

  <p class="calibre7">‘Unuttuğum bir şey var gibi,’ diye sürdürdü, ‘çok şeyi unutmuşum gibi. Yalnız seni anımsıyorum. Başka... başka şey yok belleğimde.’</p>

  <p class="calibre7">İlgilenmez gözükmeye kendimi zorlayarak onu dinliyordum.</p>

  <p class="calibre7">‘Ben... hasta mıydım?’ diye sordu.</p>

  <p class="calibre7">‘Evet... bir bakıma. Evet, hastaydın biraz.’</p>

  <p class="calibre7">‘Tamam işte. Belleğimdeki kopukluğu açıklıyor bu.’</p>

  <p class="calibre7">Yine neşelenmişti. O anda neler duyduğumu asla anlata mam. Onu öyle bir güler bir ciddileşir, bir an candan konuşur sonra suskunlaşır, önce oturur sonra yine ayağa fırlar izledikçe, orada, odada benimle birlikte olanın gerçek Rheya olduğu inancı, korkumu gitgide bastırıyordu. Gerçi sağduyum kızın bir bakıma yalnız anahatlarıyla çizildiğini, birkaç karakteristik ifadeye, birkaç edaya, üç beş tavra indirgendiğini söylüyordu, ama böyleydi. Birden yapıştı bana.</p>

  <p class="calibre7">‘Ne oluyor bize, Kris?’ Yumruklarını göğsüme bastırmıştı. ‘Herşey yolunda mı? Bir aksilik mi var?’</p>

  <p class="calibre7">‘Bundan iyisi can sağlığı.’</p>

  <p class="calibre7">Benzi atık gülümsedi.</p>

  <p class="calibre7">‘Böyle dedin mi, beterin beleri demektir.’</p>

  <p class="calibre7">‘Ne saçmalık!’ dedim telaşla. ‘Rheya, sevgilim, seni bırakmam gerek Burada bekle beni.’ Kendim de adamakıllı acıktığım için ekledim sonra: ‘Bir şey yemek ister misin?’</p>

  <p class="calibre7">‘Yemek mi?’ Başını salladı. ‘Hayır. Seni çok bekler miyim?’</p>

  <p class="calibre7">‘Bir saatçik.’</p>

  <p class="calibre7">‘Ben de geleyim.’</p>

  <p class="calibre7">‘Gelemezsin. Çalışmam gerek.’</p>

  <p class="calibre7">‘Geliyorum.’</p>

  <p class="calibre7">Değişmişti. Artık Rhcya değildi. Gcıçck Rheya kendini başkasına yük etmezdi, varlığını bana hiç dayatmazdı. ‘Olanaksız, canım.’</p>

  <p class="calibre7">Beni baştan aşağı süzdü. Sonra birden elimi yakaladı. Elim elinde, ılık, yuvarlacık kolunu kaldırdı. Okşuyordum onu istemeden. Bedenim bedenini tanıdı. Bedenim arzuluyordu onu, ona doğru çekiliyordu. Aklın, düşüncenin, korkunun ötesinde...</p>

  <p class="calibre7">Umarsızca sakin olmaya çalışarak, yineledim:</p>

  <p class="calibre7">‘Rheya, tartışmaya bile gerek yok. Burada kalmalısın.’</p>

  <p class="calibre7">Tek bir sözcük odada yankılandı:</p>

  <p class="calibre7">‘Hayır!’ ‘Neden?’</p>

  <p class="calibre7">‘Bil... bilmiyorum.’ Çevresine bakındı, sonra yine gözlerini bana çevirdi. ‘Yapamam.’ diye fısıldadı. ‘Ama neden?’</p>

  <p class="calibre7">‘Bilmiyorum. Yapamam. Sanki... sanki... Yanıtı arıyordu. $özcükler ağzından çıktığında adeta vahiyle konuşuyordu: ‘Şanki seni gözden yitirmemen gerekirmiş gibi.’</p>

  <p class="calibre7">Sesinin kararlı tonunda hiç de sevgi yakınlığı yoktu, bambaşka şeydi bu. Bunu anlar anlamaz, onu kucaklayışımdaki tavır da değişti, hemen sezilemese bile değişti.</p>

  <p class="calibre7">Onu kollarımla sarmış, gözlerinin içine bakıyordum.</p>

  <p class="calibre7">Algılanamaz biçimde, neredeyse içgüdüyle, iki kolunu da arkasına itmeye başladım, bir yandan da gözlerimle odayı tarıyordum. Ellerini bağlamam için bir şey gerekliydi.</p>

  <p class="calibre7">Birden dirseklerini geriye çekti, sonra şiddetle itti beni. Bir an direndim. Sırt üstü yuvarlanmıştım, ayaklarım neredeyse havalanmıştı; atlet olsam bile kurtaramazdım kendimi. Rheya doğruldu, kollarını iki yana bıraktı. İkircikli bir gülümsemeyle aydınlanan yüzü boğuşmamızdan hiç iz taşımıyordu.</p>

  <p class="calibre7">İlk uyandığımdaki gibi dingin bir ilgiyle bakıyordu bana - umarsız kurtuluş denememden sanki hiç mi hiç etkilenmemiş, ne olduğundan büsbütün habersiz, beklenmedik telaşımın farkına bile varmamış gibi. Önümde dikilmiş bekliyordu - ciddi, edimsiz, belki bir parça şaşırmış.</p>

  <p class="calibre7">Onu odanın ortasında bırakarak lavaboya yöneldim. Her ne pahasına olursa olsun kurtulmaya kararlı olduğum saçmasapan bir tuzağa yakalanmış, sanki tutukluydum. Olup bitenin ya da aklıma olanların anlamını sözcüklere dökebilecek durumda değildim, ama artık anlıyordum ki benim durumum da Istasyon’daki diğerlerinden farksızdı. Yaşadığım, farkına vardığım ya da tahmin yürüttüğüm her şey dehşet verici, kavranamaz bir bütünün parçalarıydı. İşe yarayacak bir düzen kurmak, bir kaçış yolu bulmak için de aklımı paralıyordum o arada. Rheya’nın gözleriyle beni izlediğini sırtım dönük de hissediyordum. Lavabonun üstünde bir ilaç dolabı vardı. Apar topar içindekileri elden geçirdim, bir uyku hapı şişesi buldum. Dört tableti -en yüksek dozdu bu- bir bardağa yuvarladım, bardağı sıcak suyla doldurdum. Yaptıklarımı Rheya’dan gizlemek için pek de çaba harcamadım. Neden mi? Bunu sorma zahmetine bile katlanmadım kendime.</p>

  <p class="calibre7">Haplar eriyince, yine aynı yerde duran Rheya’ya döndüm.</p>

  <p class="calibre7">‘Kızdın mı bana?’ diye sordu alçak sesle.</p>

  <p class="calibre7">‘Yo. İç şunu.’</p>

  <p class="calibre7">Hiç kafa yormadan baştan biliyordum ki karşı koymayacaktı bana. Tek kelime söylemeden bardağı aldı, kaynar suyu bir dikişte içti. Boş bardağı bir tabureye bıraktım, gidip köşedeki iskemleye oturdum.</p>

  <p class="calibre7">O da geldi, o alışılmış tavrıyla bacaklarını altına toplayıp yere çöktü, saçlarını arkaya attı. Artık yanılsama içinde değildim: Bu Rheya değildi - ama yine de her edasını tanıyordum onun. Dehşet boğazıma yapışmıştı. Daha da korkuncu, sanki gerçekten Rheya’ymış gibi davranarak onu aldatmayı sürdürmek zorunda oluşumdu. Çünkü o Rheya olduğuna içtenlikle inanıyordu. Bundan emindim, tabii insan bu koşullarda bir şeyden emin olduğunu hâlâ söyleyebilirse.</p>

  <p class="calibre7">Dizlerime yaslanmıştı, saçı elime değiyordu. Bir süre öylece kaldık. Ara sıra saate bakıyordum. Yarım saat geçti, haplar etkisini göstermeye başlamış olmalıydı. Bir şeyler mırıldandı:</p>

  <p class="calibre7">‘Ne dedin?’</p>

  <p class="calibre7">Yanıt yoktu.</p>

  <p class="calibre7">Suskunluğunu uykunun bastırışına yordum, ama hapların etkili. olacağından için için kuşku da duyuyordum. Yine sormadım neden diye kendime. Belki de başvurduğum oyun çok basit gözüküyordu.</p>

  <p class="calibre7">Başı dizlerimden yavaşça kaydı, siyah saçı yüzüne düştü. Soluğu şimdi daha derin, daha düzenliydi, uyumuştu. Onu yatağa taşımak için eğildim. Tam o sırada gözlerini açtı. Kollarını boynuma doladı, tiz bir kahkaha kopardı.</p>

  <p class="calibre7">Serseme dönmüştüm. Neşesini zor gizliyordu. Hem candan hem muzip bir anlatımla kısık gözkapaklarının arasından beni süzüyordu. Gerili, aptallaşmış, ne yapacağımı bilmez halde oturdum yine. Bir kahkaha daha kopararak bacaklarıma sokuldu.</p>

  <p class="calibre7">İfadesiz bir sesle sordum:</p>

  <p class="calibre7">“Niye gülüyorsun?’</p>

  <p class="calibre7">Yine bir kaygı ve şaşkınlık görünüşü kapladı yüzünü. Bana dürüst bir açıklamada bulunmak istediği belliydi. İç geçirdi, bir çocuk gibi burnunu oğdu.</p>

  <p class="calibre7">‘Biliyorum,’ dedi sonunda, katıksız bir hayretle. ‘Aptalca davranıyorum, değil mi? Ama sen de... sen de budalaca davranıyorsun, pek şişiniyorsun... Pelvis gibi.’</p>

  <p class="calibre7">Kulaklarıma inanamıyordum.</p>

  <p class="calibre7">‘Kimin gibi, kimin?’</p>

  <p class="calibre7">‘Pelvis gibi. Biliyorsun kimden söz ettiğimi, şu şişko...’</p>

  <p class="calibre7">Rheya’nın Pelvis’i tanıması da beni ondan söz ederken işitmiş olması da olanaksızdı. Çünkü adam Rheya’nın ölümünden üç yıl sonra dönmüştü seferden. Ondan önce de tanımazdım onu ve Enstilü’deki toplantıları yönetirken görüşmeleri sonu gelmezce uzatmanın müzmin alışkanlığı olduğunu da bilmezdim dolayısıyla. Üstelik adı Pelle Villis’ti ve ‘Pelvis” diye ad takıldığından da dönene dek haberim yoktu.</p>

  <p class="calibre7">Rheya dirseklerini dizlerime dayadı, gözlerimin içine baktı. Elimi uzattım, kollarını, omuzlarını, çıplak gerdanını yokladım, parmaklarımın altında nabzı atıyordu. Okşarmış gibi yapıyordum ama (yüzünden anladığım da ellerimin dokunuşunu onun gerçekten böyle yorumladığıydı) aslında kaslarıyla, kemikleriyle, eklemleriyle basbayağı insan bedeni olan bu vücudun ılıklığını sınıyordum bir kez daha. Gözlerine dingin dingin bakarken boynunu daha da sıkmak için korkunç bir istek duydum içimde.</p>

  <p class="calibre7">Birden Snow’un kan lekeli ellerini anımsadım, bıraktım.</p>

  <p class="calibre7">‘Nasıl bakıyorsun bana öyle,’ dedi Rheya usulca.</p>

  <p class="calibre7">Yüreğim öyle şiddetli atıyordu ki konuşamıyordum. Gözlerimi kapadım. Tam o anda, bütün ayrıntılarıyla eksiksiz bir tasarı doğdu kafamda. Yitirecek saniye yoktu. Kalktım.</p>

  <p class="calibre7">‘Gitmem gerek, Rheya. Eğer gelmekte kesinlikle üsteliyorsan, seni de alırım.’</p>

  <p class="calibre7">‘Çok iyi.’</p>

  <p class="calibre7">Ayağa fırladı.</p>

  <p class="calibre7">Dolabı açıp ikimize de birer giysi seçtim. Sonra sordum: ‘Niye yalınayaksın?’ İkirciklenerek yanıtladı:</p>

  <p class="calibre7">‘Bilmem. Ayakkabılarımı bir yerde bırakmış olmalıyım.’ Lafı uzatmadım.</p>

  <p class="calibre7">‘Üstündekini çıkarıp bunu giymelisin.’ ‘Uçuş tulumu mu? Niye ki?’</p>

  <p class="calibre7">Soyunmaya çalışırken olağanüstü bir şey daha anlaşıldı: Giysisinde ne fermuar ne toka vardı, öndeki kırmızı düğmeler de sırf süstü. Gülümsedi, huzursuzlanmıştı.</p>

  <p class="calibre7">Sanki çok olağanmış gibi yerden keskiye benzer bir şey alıp ensesinden beline dek giysisini yırttım, böylece üstten çıkarabilirdi.</p>

  <p class="calibre7">Uçuş tulumunu üstüne geçirdi (biraz büyük geliyordu) çıkmak üzereyken sordu: ‘Uçacak mıyız?’</p>

  <p class="calibre7">Yalnızca başımı salladım. Snow’a rastlamaktan korkuyordum. ama ortalık bomboştu, yayın odasına giden kapı kapalıydı.</p>

  <p class="calibre7">Hangar güvertesinde yine ölümcül bir sessizlik vardı. Rheya hareketlerimi dikkatle izliyordu. Bir bölmeyi açıp içindeki mekik gereçlerini inceledim. Mikroayırıcıyı, kumanda düzeneklerini, süzgeçleri bir bir gözden geçirdim. Boş kapsülü yerinden aldıktan sonra elektrikli taşıyıcıyı eğimli piste yönelttim.</p>

  <p class="calibre7">İstasyon’la uydu arasında malzeme gönderimi için kullanılan küçük mekiklerden birini seçmiştim. İçeriden açılmadığı için olağan koşullarda personel taşımada kullanılmazdı bunlar. Planım uyarınca özenle tasarlamıştım bunu. Kuşkusuz mekiği fırlatmak niyetinde değildim, ama gerçek bir kalkış için gerekli tüm hazırlıkları yapıyordum. Uzay uçuşlarında bana çok kez eşlik ettiği içun uçuş öncesi işlemlere aşinaydı Rheya. Kumanda bölmesine girdim, havalandırıcıyla oksijen takımlarının çalışıp çalışmadığına baktım. Ana devreyi kapadım, gereç tablasındaki göstergeler aydınlandı. Sonra araçtan indim, merdivenin ayağında bekleyen Rheya’ya döndüm:</p>

  <p class="calibre7">‘Bin.’</p>

  <p class="calibre7">‘Ya sen?’</p>

  <p class="calibre7">‘Geliyorum ben de. Lombozu arkadan kapamam gerek.’ Tuzaktan kuşkulandığını gösteren tek belirti yoktu. İçeride kaybolunca başımı aralığa dayayıp sordum: ‘Rahat mısın?’</p>

  <p class="calibre7">Daracık kumanda bölmesinden boğuk bir ‘evet’ geldi. Başımı geri çektim, lombozu bütün gücümle kapadım. İki sürgüyü yerine yerleştirdim, beş güvenlik vidasını da yanımda getirdiğim özel gergiyle sıkıştırdım. İnce uzun madeni puro, ucu havada, gerçekten hemen uçmak üzereymiş gibi orada duruyordu.</p>

  <p class="calibre7">Tutuklu da tehlikede değildi: Oksijen takımları doluydu, kaptan bölmesinde yeterince yiyecek vardı. Ayrıca onu süresiz kapalı tutmak niyetinde de değildim. Yalnızca özgür iki saate gereksinimim vardı. Gerekli kararlar üzerinde yoğunlaşmak, Snow’la ortak bir eylem planı geliştirmeliydim.</p>

  <p class="calibre7">Son vidayı sıkıştırıyordum ki mekiğin zeminini tutan üç çatallı kelepçede bir titreşim farkettim. Ağır gergiye büyük bir heyecanla sarılmışken desteği gevşetmiş olduğumu sandım. Bakmak için bir adım geri attığımda, bir daha asla tanık olmayacağımı umduğum bir görüntüyle yüz yüze geldim.</p>

  <p class="calibre7">Araç baştan aşağı zangırdıyor, sanki insanüstü bir güçle içeriden sallanıyordu. Sekiz tonluk bir kütlede böyle çırpınırcasına bir sarsılışı çelik robot bile sağlayamazdı. Oysa zayıf nahif bir esmer güzeli vardı yalnızca araçta.</p>

  <p class="calibre7">Mekiğin parlak böğürlerine vuran ışık titreyerek yansıyordu. Darbeleri duyamıyordum, aracın içinden hiç ses gelmiyordu. Ama yana açılmış payandalar gepegergin tel örgüler gibi titreşiyordu. Şok dalgaları öyle şiddetliydi ki tüm çatkının yerle bir olacağından korktum.</p>

  <p class="calibre7">Son vidayı ellerim titreyerek sıkıştırdım, gergiyi yere fırlatıp merdivenden aşağı atladım. Usulca geri çekilirken, kesintisiz basınca dayanacak biçimde tasarlanmış tamponların zangır zangır titrediğini gördüm. Mekiğin çeperleri buruş buruş oluyordu sanki.</p>

  <p class="calibre7">Çılgınca kumanda tablosuna koştum, işletme kolunu iki elimle kaldırdım. Mekiğin içine bağlı haberleşme düzeneğinden içe işleyen bir ses geldi o anda. Çığlık değildi bu, insan sesine en ufak benzerliği olmayan bir haykırıştı. Yine de kendi adımı seçebiliyordum, durmadan yinelenen adımı: ‘Kris! Kris! Kris!’</p>

  <p class="calibre7">Kumanda tablasına öyle şiddetle abanmış, düğmeleri alelacele öyle beceriksizce yoklamıştım ki ellerim berelenmiş, kanıyordu.</p>

  <p class="calibre7">Hayal meyal şafağa benzer mavimsi bir parıltı duvarda yansıdı. Dumansı bir toz bulutu fırlatma yastığının çevresini burgaç gibi dolandı ve öfkeyle uçuşan kıvılcımlardan oluşmuş bir sütuna döndü sonra, gök gürültüsünü andıran bir kükreyişle bütün sesler boğuldu. Bir anda tek bir ateş sütununa dönen üç alev aracı kaldırdı. Araç yukarıdaki tepe deliğinden geçerek yükseliyor, yatıştıkça dalga dalga olan yalımdan bir kuyruk bırakıyordu ardında. Tepe deliğinin kepenkleri örtüldü, otomatik havalandırıcı yayıla yayıla ortalığı kaplayan keskin kokulu dumanı emmeye koyuldu.</p>

  <p class="calibre7">Bu ayrıntıları ancak sonra anımsayabildim, o anda ise ne gördüğümün bile ayrımında değildim. Kumanda tablosuna yapışmış, şiddetli ısıdan yüzüm kavrulmuş, saçlarım alazlanmış, iyonizasyondan çıkan ozonla tutuşmuş yakıt karışımı kokan keskin dumanı soluyordum. Kalkış arasında içgüdüyle gözlerimi kapamıştım, ama şiddetli parıltı gözkapaklanma da işlemişti. Gitgide ölgünleşen kara, kırmızı, altın rengi sarmallar görebildim bir süre yalnızca. Havalandırıcı homurdanıp duruyor, tozu dumanı ağır ağır emiyordu.</p>

  <p class="calibre7">Radar ekranının yeşil ışıltısını görür görmez uyandım. Mekiği aramaya koyuldum, radarın kumanda düğmeleri arasında uçuşmaya başladı ellerim. Yerini saptadığımda atmosfer üsünde uçmaya başlamıştı bile. Öylesine gözüm kararmış, öylesine düşüncesiz, ne saptanmış bir hız ne yön belirtmeden, bir aracı böyle fırlattığım olmamıştı hiç. Seyir erimini de bildiğim yoktu, önceden kestirilemez bir faciaya yol açmaktan korkuyordum. Düşündüm ki aracı Solaris’in çevresinde değişmez bir yörüngeye oturtmak, sonra da motorları durdurmak en kolayıydı. Gerekli yüksekliğin 725 mil olduğunu saptadım tablolardan. Güvencesi yoktu ama başka çare de yoktu.</p>

  <p class="calibre7">Kalkış sırasında kesilmiş olan haberleşme bağlantısını yeniden kuracak yüreği bulamadım. İnsanla uzaktan yakından ilgisi olmayan o korkunç sesi bir daha işitmeyi göze alamazdım.</p>

  <p class="calibre7">“Suret”i yendiğimi düşünmekte haklı olduğumu sanıyordum. Ve her türlü beklentinin ötesinde, o yanılsamanın ardında, gerçek Rheya’yı bulmuştum yeniden, anılarımın Rheya’sını. Aklımı kaçırmış olsaydım, bu anıların da yok olması gerekirdi.</p>

  <p class="calibre7">Saat birde hangar güvertesinden ayrıldım.</p>

  <p class="calibre8" id="filepos154795"><span class="calibre6"><span class="italic"><span class="bold">KUŞKULU METİNLERDEN SEÇMELER</span></span></span></p>

  <p class="calibre7">Yüzümle ellerim kötü kavrulmuştu. Rheya’ya uyku hapı ararken (saflığıma gülmek geliyordu şimdi İçimden) bir de yanık merhemi gördüğümü anımsadım ve odaya döndüm.</p>

  <p class="calibre7">Kapıyı açtım. Oda kızıl alacakaranlıkla kaplıydı. Rheya’nın çömeldiği yerdeki koltukta biri oturuyordu. Karşı konulmaz bir dönüp kaçma isteğiyle, bir iki saniye dehşetten donakaldım. Sonra oturan adam başını kaldırdı: Snow’du. Bacak bacak üstüne atmış, altında yine asit lekeli pantolonu, yanında duran ufak masadaki kâğıt tomarını karıştırıyordu. Elindeki kâğıtları bıraktı, gözlüklerini kaydırdı, kaşlarını çatarak bana baktı.</p>

  <p class="calibre7">Tek kelime söylemeden lavaboya gittim, ilaç dolabından merhemi çıkardım, alnıma ve yanaklarıma sürdüm. İyi ki yüzüm şişmemişti, içgüdüyle kapadığım gözlerim yanmamış gibiydi. Şakaklarımla elmacık kemiklerimin üstünde oluşmuş koca koca kabarcıkları sterilize iğneyle deldim. Boşalan akışkan sıvıyı antiseptik tamponla sildim. Sonra gazlı bezle bastırdım.</p>

  <p class="calibre7">İlk yardım işlemleri boyunca Snow hep beni izledi, hiç aldırmadım. İşimi bitirince (yanıklarım daha da acı veriyordu şimdi) öteki koltuğa gidip oturdum. Önce Rheya’nın giysisini, görünüşte pek normal olan ama nedense hiç tokası olmayan o giysiyi kaldırdım.</p>

  <p class="calibre7">Snow, ellerini sıska dizlerinden biri üstünde kenetlemiş, eleştirir bir edayla gözlüyordu beni.</p>

  <p class="calibre7">‘Evet, iki laf etmeye hazır mısın şimdi?’</p>

  <p class="calibre7">Yanıtlamadım, yanağımdan kayan gazlı bez parçasını düzelttim.</p>

  <p class="calibre7">‘Konuğun vardı, değil mi?’</p>

  <p class="calibre7">‘Evet,’ diye yanıtladım kısaca.</p>

  <p class="calibre7">Hiç de hoşuma gitmeyen bir girişle başlamıştı söze. ‘Ve paçayı kurtarmış bulunuyorsun, ha? İyi, iyi? Çabuk olmuş!’</p>

  <p class="calibre7">Hâlâ soyulan, pembe pembe taze deri parçacıklarıyla beneklenmiş alnına dokundu. Beynimden vurulmuş gibi oldum. Snow’la Sartorius’un “güneş yanıklarının” anlamını neden daha önce akıl edememiştim? Burada kimsenin güneşe çıktığı yoktu ki.</p>

  <p class="calibre7">Yüzümdeki apansız anlatım değişikliğini farketmeden sürdürdü:</p>

  <p class="calibre7">‘Dosdoğru en aşırı yöntemlere başvurmadın sanırım. Önce neyi denedin - ilaç mı, zehir mi, judo mu?’</p>

  <p class="calibre7">‘Konuyu ciddi ciddi tartışmak mı niyetin, yoksa maskaralık mı? Yardım etmek istemiyorsan- rahat bırak beni.’</p>

  <p class="calibre7">Gözlerini kıstı.</p>

  <p class="calibre7">‘Elinde olmadan maskaralık eder bazen insan. Boğmaya mı kalktın, yumrukladın mı? Yoksa Luther gibi güzelce nişan alıp mürekkep şişesi mi fırlattın? Yoo mu?’ Yüzünü buruşturdu. ‘Senin kanın donmuş, kanın! Lavabo hâlâ sapasağlam, kafanı duvarlara da çarpmamışsın, odayı alt üst bile etmemişsin. Bir, iki ve dosdoğru rokete, aynen!’ Saatine baktı. ‘Sonuç olarak iki üç saatimiz var... Tepeni mi attırıyorum?’ diye ekledi, berbat bir gülümsemeyle. ‘Evet,’ dedim kısaca.</p>

  <p class="calibre7">‘Öyle mi? Peki sana küçük bir öykü anlatsam inanır mısın?’ Sustum.</p>

  <p class="calibre7">Yine pis pis sırıtarak sürdürdü:</p>

  <p class="calibre7">‘İş Gibarian’la başladı. Kendini odaya kapadı, bizimle yalnızca kapıdan konuşmaya başladı. Aklımıza ne geldi bil bakalım.’</p>

  <p class="calibre7">Ses çıkarmadım.</p>

  <p class="calibre7">Tabii adamın çıldırdığını düşündük. Kapıdan bir şeyler sızdırdı bize ama her şeyi değil. Yanında biri olduğunu neden mi söylemedi diyorsun? Eh, suum cuique!<sup class="calibre9"><small class="calibre10"><sup class="calibre11"><small class="calibre12" id="filepos159278"><a href="../Text/Solaris_split_003.html#filepos485281"><span class="calibre12">2</span></a></small></sup></small></sup> Ama gerçek bir bilim adamıydı o. Bir fırsat tanımamız için yalvardı bize.’</p>

  <p class="calibre7">‘Ne fırsatı?’</p>

  <p class="calibre7">‘Sorunu çözmek, dibine inmek için besbelli kahrediyordu kendini. Gece gündüz çalışıyordu. Biliyor musun ne yapıyordu? Bilmen gerek.’</p>

  <p class="calibre7">‘Şu ölçümler, yayın odasının çekmecesindeki - onun muydu?’</p>

  <p class="calibre7">‘Evet.’</p>

  <p class="calibre7">‘Ne kadar sürdü?’</p>

  <p class="calibre7">‘O ziyaret mi? Yaklaşık bir hafta... Sanrılar görüyor ya da sinirsel çöküntü geçiriyor sandık. Biraz skopalamin verdim ona.’</p>

  <p class="calibre7">‘Verdin mi?’</p>

  <p class="calibre7">‘Evet. Aldı, ama kendine değil. Başkasında denedi.’ ‘Ne yaptınız?’</p>

  <p class="calibre7">‘Üçüncü gün, başka çare kalmazsa kapısını kırmaya karar verdik. Belki özsaygısını yaralardık ama hiç olmazsa iyileştirirdik onu.’</p>

  <p class="calibre7">‘Ya...’</p>

  <p class="calibre7">‘Evet.’</p>

  <p class="calibre7">‘Sonra o dolaba...’</p>

  <p class="calibre7">‘Evet dostum, dediğin gibi. Fakat o sırada bizlere de konuklar geldiydi. İkimizin de eli kolu bağlıydı, neler döndüğünü söyleyecek fırsatımız olmadı ona. Şimdi... şimdi ise alıştık konuklara.’</p>

  <p class="calibre7">Öyle usulca konuşuyordu ki son birkaç sözcüğü işitmedim de karineyle anladım.</p>

  <p class="calibre7">‘Hâlâ anlamıyorum!’ diye haykırdım. ‘Kapısını dinlediyseniz iki kişi sesi duymuş olmalısınız.’</p>

  <p class="calibre7">‘Hayır, yalnız onun sesini duyduk. Tuhaf gürültüler de vardı ama onları da onun çıkardığım sandık.’</p>

  <p class="calibre7">‘Yalnız onun sesiymiş! Nasıl olur da duymazsınız... o kadını?’</p>

  <p class="calibre7">‘Bilmiyorum. Bununla ilgili bir kurarn taslağı var kafamda ama şimdilik boş verdim ona da. Ayrıntılara batmanın âlemi yok. Senden ne haber? Dün sen de bir şeyler görmüş olmalısın, yoksa kafayı üşüttüğümüzü düşünürdüm.</p>

  <p class="calibre7">‘Keçileri kaçıranın kendim olduğunu düşündüm.’</p>

  <p class="calibre7">‘Kimseyi görmedin mi yani?’</p>

  <p class="calibre7">‘Gördüm.’</p>

  <p class="calibre7">‘Kimi?’</p>

  <p class="calibre7">Bir süre yüzüne baktım -yüzünde gülümsemenin artık izi yoktu- ve yanıtladım:</p>

  <p class="calibre7">‘Şu... şu siyah kadını...’ Eğilmişti, ben konuştukça neredeyse algılanamaz biçimde gevşiyordu. ‘Beni uyarmalıydın.’</p>

  <p class="calibre7">‘Uyardım seni.’</p>

  <p class="calibre7">‘Daha iyi bir yol seçebilirdin!’</p>

  <p class="calibre7">‘Başka türlüsü olanaksızdı. Kiminle karşılaşacağını bilemezdim. Kimse bilemezdi, asla...</p>

  <p class="calibre7">‘Bak, Snow, bir şey sormak istiyorum sana. Bir biçimde denemiş olmalısın bu... olayı. O... bugün bana gelen... ?’ ‘Dönecek mi, mi diyorsun? Başımı salladım. ‘Hem evet, hem hayır,’ dedi. ‘Ne demek bu?’</p>

  <p class="calibre7">‘O... kimse işte, hiçbir şey olmamış gibi, sanki ilk gelişiymiş gibi dönecek. Daha açıkçası, yakayı kurtarmak için yaptığından habersiz, peyda olacak yine. Kurallara uyarsan saldırmayacak da.’</p>

  <p class="calibre7">‘Ne kuralları?’</p>

  <p class="calibre7">‘Koşullara bakar.’</p>

  <p class="calibre7">‘Snow!’</p>

  <p class="calibre7">‘Efendim?’</p>

  <p class="calibre7">‘Bilmecelerle konuşup vakit öldürmeyelim.’</p>

  <p class="calibre7">‘Bilmecelerle mi? Kelvin, korkarım hâlâ anlamadın.’ Gözleri ışıldadı. ‘Peki öyleyse!’ diye kaba kaba sürdürdü. ‘Söyler misin bana, konuğun kimdi?’</p>

  <p class="calibre7">Yutkundum, sırtımı döndüm. Yüzüne bakmak istemiyordum. Ondan başka kim olsa konuşmayı yeğlerdim, yeter ki o olmasındı, ama seçeneğim yoktu. Bir gazlı bez parçası elime düştü. Başladım:</p>

  <p class="calibre7">‘Bir kadın...’ Durdum. ‘Ölmüştü. Damardan...’</p>

  <p class="calibre7">‘İntihar mı?’</p>

  <p class="calibre7">‘Evet.’</p>

  <p class="calibre7">‘Hepsi bu kadar mı?’</p>

  <p class="calibre7">Bekledi. Ses etmediğimi görünce mırıIdandı:</p>

  <p class="calibre7">‘Ya, hepsi bu kadar değil.. .’</p>

  <p class="calibre7">Birden yüzüne baktım, o bana bakmıyordu.</p>

  <p class="calibre7">‘Nereden bildin?’ dedim. Konuşmadı. ‘Doğru, dahası var.’ Dudaklarımı ıslattım. ‘Kavga ettik. Daha doğrusu ben ölçüyü kaçırdım, bir sürü şey söyledim istemeden. Bavullarımı topladım, çekip gittim. Çıtlatmak istediydi bamı. oylc çok sözle de değil - insan yıllar boyu birlikte yaşadıysa gerek de kalmaz buna. O işe niyetlenmediğinden emindim, göze alamazdı, çok korkardı, böyle de dedim ona. Ertesi gün... o ampulleri çekmecede unuttuğumu anımsadım. Yerini biliyordu. Bana gerektiği için laboratuvardan getirmiştim, ona da söylemiştim aşırı dozun öldürücü olduğunu. Kaygılanmıştım biraz, dönüp almak istedim ampulleri, ama sözlerini önemsediğim izlenimini verecekti bu. Üçüncü gün büsbütün kaygılanmıştım artık, dönmeye karar verdim. Eve vardığımda ölmüştü.’ ‘Seni gidi zavallı, masum çocuk!’</p>

  <p class="calibre7">İrkilerek yüzüne baktım. Ama o benimle eğlenmiyordu. Onu ilk kez görüyormuşum gibi geldi. Yüzü kül rengiydi, yanaklarıyla burnu arasındaki depderin çizgiler anlatılmaz bir bitkinliğin kanıtıydı: Hastaydı sanki.</p>

  <p class="calibre7">Tuhaf bir korkuyla, sordum:</p>

  <p class="calibre7">‘Ne dedin, ne?’</p>

  <p class="calibre7">‘Pek trajik bir öykü çünkü.’ Şaşkına döndüğümü görünce hemen ekledi: ‘Yo, yo, hâlâ anlamadın. Elbet taşıması korkunç bir yük bu, kendini katil gibi hissediyorsundur, ama... beterin beteri var.’</p>

  <p class="calibre7">‘Ya, öyle mi?’</p>

  <p class="calibre7">‘Evet, öyle. Bana inanmak istememen de hoşuma gidiyor aslında. Bazı olaylar, gerçekten yaşanmış bazı olaylar korkunçtur tabii, ama daha da korkuncu hiç yaşanmamış, asla yaşanmamış olanlardır.’</p>

  <p class="calibre7">‘Ne diyorsun sen?’ diye sordum. Sesim titriyordu.: ‘Normal insan,’ dedi. ‘Kimdir normal insan? Onursuz, utanç verici bir işe hiç kalkışmamış olan mı? Belki, ama hiç mi dizginleyemediği düşünceler geçmemiştir kafasından? Belki geçmemiştir. Ama belki on yıl önce, otuz yıl önce, içinde bir şeyler kımıldamıştır, bir kuruntu boy vermiştir belki, ama bastırmıştır, unutmuştur sonra da, korkmaz da artık ondan, çünkü gelişip serpilmesine eyleme yol açmasına izin vermeyecektir asla. Ama şimdi, ansızın, güpegündüz o şeyle... o düşünceyle yüz yüze gelir, ete kemiğe bürünmüş, kendi benliğine sanki perçinlenmiş, yok edilemez biçimde. Nerede olduğunu bilmek ister... Biliyor musun nerededir o adam?’ ‘Nerede?’</p>

  <p class="calibre7">‘Burada,’ diye fısıldadı Snow, ‘Solaris’te.’</p>

  <p class="calibre7">‘Ama ne demek bu? Önünde sonunda sen de Sartorius da cani değilsiniz ki...’</p>

  <p class="calibre7">‘Sen de kendine ruhbilimci eliyorsun Kelvin! Kim, yaşamının herhangi bir anında kim çılgınca bir düş kurmamıştır, kim bir takınağa kaptırmamıştır kendini? Düşün... bir fetişist düşün, diyelim pis bir giysi parçasıyla baştan çıkan, o maşuk paçavrayı elde etmek için tehditler savuran, diller döken, her tehlikeyi göze alan bir fetişist düşün. Ne garip düşünce, değil mi? Arzuladığı şeyden hem utanç duyan hem ele onu her şeyden üstün tutan, tutkusu için yaşamını vermeye hazır bir adam. Ona karşı duydukları belki Romeo’nun Juliet’e duyduklarından da karşı konulmaz güçtedir çünkü. Var böyle durumlar, biliyorsun. İşte öyle, aynı biçimde, insanın dışsallaştırmaya cüret edemediği, ama bir sapkınlık, bir çılgınlık anında, ne dersen de, zihnin kazara ürettiği şeyler, kazara ürettiği durumlar vardır. Ve bir sonraki sahnede işte o düşünce ete kemiğe bürünür. Hepsi bu kadar.’</p>

  <p class="calibre7">Sersemlemiş, ağzım kurumuş, yineledim:</p>

  <p class="calibre7">‘Hepsi bu kadar mı? Başım dönüyordu. ‘Ama Istasyon’a ne bundan? Ne ilgisi var bunun Istasyon’la?’</p>

  <p class="calibre7">‘Sanki özellikle yanaşmıyorsun anlamaya,’ diye inledi. Başından beri Solaris’ten söz ediyorum ben, yalnızca Solaris’ten. Yenir yutulur gibi değilse gerçek, benim suçum değil bu. Ama şöyle ya da böyle, başından geçen bunca şey den sonra, sonuna dek dinlemek zorundasın beni. Kozmosa çıkıyoruz, her şeye hazırız: Yalnızlığa, zorluğa, tükenişe, ölüme hazırız. Alçak gönüllülükten söylemeye dilimiz varmıyor ama, kendimize hayran hayran baktığımız oluyor. Ama çok, çok yazık! Birazcık yakından baktığımızda bütün o şevkin aslında düzmece olduğunu görüyoruz. Aslında kozmosu ele geçirmek değil istediğimiz, yalnızca Yer’in sınırlarını kozmosun sınırlarına dek genişletmek Filanca gezegen bizim gözümüzde Büyük Sahra gibi kıraç, öteki Kuzey Kutbu gibi buz tutmuş, başkası Amazon Havzası kadar bereketli olsa olsa. İnsansever ve şövalye ruhluyuz: Başka soyları köleleştirmek değil niyetimiz, onlara kendi değerlerimizi miras bırakmak, karşılığında da onların mirasını devralmak istiyoruz. Kutsal Bağlantı’nın Savaşçıları sayıyoruz kendimizi. Bu da bir başka yalan! Yalnızca İnsan’ı arıyoruz biz, başka dünyalara gereksinimimiz yok. Ayna gerek bize. Başka dünyaları ne yapacağımızı da bilmiyoruz. Tek bir dünya, kendi dünyamız, yetiyor bize. Ama olduğu gibi de kabul edemiyoruz onu. Kendi dünyamızın ülküsel bir imgesi peşinde koşup duruyoruz hep: Bizimkinden üstün bir gezegen, üstün bir uygarlık arıyoruz, ama kendi geçmişimizin prototipi üzerinde gelişmiş olsun istiyoruz. Ve aynı zamanda yüzyüze gelmek istemediğimiz, kendimizi sakınmaya çalıştığımız bir şey var içimizde. Ama o hep içimizde kalıyor, çünkü Yer’den yola çıkarken bir ilk günahsızlık durumunda değiliz. Gerçeklikte nasılsak buraya öyle geliyoruz, sayfa çevrilip de gözlerimizin önüne serilince gerçeklik -kendi gerçekliğimizin sessizce geçiştirmeyi yeğlediği miz yanı yani- artık sevmiyoruz onu.’</p>

  <p class="calibre7">Onu sabırla dinlemiştim.</p>

  <p class="calibre7">‘Yahu neden söz ediyorsun sen?’</p>

  <p class="calibre7">‘Hepimizin özlediği şeyden söz ediyorum: Başka uygarlıklarla bağlantı kurmaktan. Al sana bağlantı! Artık mikros kop altında inceleyebiliriz korkunç çirkinliğimizi, budalalığımızı, rezilliğimizi!’ Sesi öfkeyle sarsılıyordu.</p>

  <p class="calibre7">Yani... diyorsun ki... okyanus? Okyanus mu sorumlu tüm bunlardan? Ama neden? Nasıl diye sormuyorum, neden diyorum yalnızca. Bizimle eğlenmek ya da bizi cezalandırmak istediğine ciddi ciddi inanıyor musun okyanusun - bir tür şeytanlık manisi ha? İblisçe keyfinin isteklerini bilim adamlarına baştan çıkarıcı dişi şeytanlar musallat ederek doyuran dev bir cinin egemen olduğu bir gezegen... Öyle mi? Snow, bunca saçmalığa inanıyor olamazsın!’</p>

  <p class="calibre7">Fısıltıyla söylendi:</p>

  <p class="calibre7">‘Bu cin o kadar aptal değil...’</p>

  <p class="calibre7">Hayretle baktım yüzüne. Olup bitenleri aklımız başımızdayken yaşamış olduğumuzu varsaysak bile, bunca olaydan sonra adam eşiği aşmıştı belki. Bir tepki psikozu muydu?</p>

  <p class="calibre7">Kendi kendine gülüyordu.</p>

  <p class="calibre7">‘Teşhis mi koyuyorsun? O kadar acele etme! Tek sınavdan geçtin sen daha - üstelik pek insaflı, hoş bir sınavdan.’</p>

  <p class="calibre7">‘Ya, cin kıyamadı bana!’</p>

  <p class="calibre7">Bu konuşmadan sıkılmaya başlamıştım.</p>

  <p class="calibre7">‘Nedir senin tam istediğin?’ Snow sürdürdü. ‘Bu başkalaşımsal plazma kitlesinin, x milyar tonluk başkalaşımsal plazmanın bize karşı neler tasarladığını mı söyleyeyim istiyorsun? Belki de hiçbir şey.’</p>

  <p class="calibre7">‘Ne demek hiçbir şey?’</p>

  <p class="calibre7">‘Bilirsin, bilim nedenlerden çok olgularla ilgilenir. Buradaki olgu da X-ışını deneyinden sekiz on gün sonra kendini gösterdi. Belki okyanus ışınıma karşı-ışınımla tepki gösterdi, belki beyinlerimizi didik didik etti ve ruhsal bir ur buldu, içine işledi onun.’</p>

  <p class="calibre7">Gözlerimi kırpıştırdım.</p>

  <p class="calibre7">‘Ur mu?’</p>

  <p class="calibre7">‘Evet, yalıtılmış ruhsal süreçler, bir yere kıstırılıp tutuklanmış, boğulmuş, kist haline sokulmuş süreçler - belleğin külleri altında için için yanan odaklar. Okyanus okudu bunları ve uyguladı, tıpkı bir tarifeyi, kâğıda çizilmiş bir planı uygular gibi. Kromozomun bakışımsız billursu yapıları, bellek süreçlerinin altyapısını oluşturan cerebroid bileşeni DNA molekülünün yapısına ne denli benzer bilir misin? Bu madde aslında “anımsayan” bir plazmadır. Okyanus da bu yolla okudu bizi, en ufak ayrıntıyı bile atlamadı, öyle ki sonunda... eh, sonucu biliyorsun. Ama niçin? Pah! En azından bizi yok etmek için değil. Çok daha kolay yok edebilirdi bizi. Diyebilirim ki, elindeki teknolojik olanaklarla her istediğini yapabilirdi - örneğin benim karşıma senin tıpkını, senin karşına da benimkini çıkarabilirdi.’</p>

  <p class="calibre7">‘Demek o yüzden geldiğim gece öyle telaşlandın?’</p>

  <p class="calibre7">‘Evet. Aslında ne biliyorsun okyanusun o işi becermemiş olduğunu? Ne biliyorsun benim iki yıl önce buraya inen Faresurat olduğumu gerçekten?’</p>

  <p class="calibre7">Sessizce gülmeyi sürdürdü, benim bozguna uğrayışım hoşuna gitmişti. Ardından homurdandı:</p>

  <p class="calibre7">‘Yo, yo, yeter. İkimiz de mutlu birer ölümlüyüz. Ben seni öldürebilirim, sen de beni.’</p>

  <p class="calibre7">‘Peki ötekiler, onları öldürmek olanaksız mı?’</p>

  <p class="calibre7">‘Denemeni önermem - müthiş bir gösteri olur!’</p>

  <p class="calibre7">‘Öldürmenin hiç mi yolu yok?’</p>

  <p class="calibre7">‘Bilmiyorum. Ama zehirle, silahla, iğneyle olmadığı kesin.’</p>

  <p class="calibre7">‘Gama silahına ne dersin?’ ‘Göze alır mıydın sen?’ ‘İnsan olmadıklarını bildiğimize göre... ‘ ‘Belli öznel bir anlamda insan onlar da. Kökenlerine ilişkin hiçbir şey bilmiyorlar. Bunu farkettin herhalde?’ ‘Evet. Ama öyleyse, nasıl açıklıyorsun...?’ ‘Onlar... bütün nesne, olağanüstü bir hızla, inanılmaz bir süratle yoktan türüyor - göz açıp kapayıncaya dek. Ve sonra davranmaya başlıyor, tıpkı... ‘Tıpkı?’</p>

  <p class="calibre7">Tıpkı onları anımsadığımız gibi, belleklerimize kazındığı gibi, ardından da ...’</p>

  <p class="calibre7">‘Gibarian biliyor muydu?’ diye kestim sözünü. ‘Bizim bildiğimiz kadarını mı, demek istiyorsun?’ ‘Evet.’</p>

  <p class="calibre7">‘Büyük olasılıkla.’</p>

  <p class="calibre7">‘Sana bir şey söyledi mi?’</p>

  <p class="calibre7">‘Hayır. Odasında bir kitap buldum.. . ‘</p>

  <p class="calibre7">Fırladım:</p>

  <p class="calibre7">‘Kuşkulu Metinlerden Seçmeleri’</p>

  <p class="calibre7">‘Evet.’ Kaygıyla baktı bana. ‘Kim söz etmiş olabilir sana bundan?’</p>

  <p class="calibre7">Başımı salladım. ‘Telaşlanma, görüyorsun derim kavrulmuş, tam da yenilemiyor kendini. Yo, Gibarian bir mektup bırakmış bana.’ ‘Mektup mu? Ne diyor?’</p>

  <p class="calibre7">‘Çok şey değil. Mektuptan çok bir not. Kaynakça göndermeleri var - Yıllık’ın Ek’ine ve Kuşkulu Metinler’e. Nedir şu Kuşkulu Metinler!’</p>

  <p class="calibre7">‘Bizim durumumuzla ilgili gözüken bir antika. İşte! Cebinden küçük, deri kaplı, köşelerinden yenmiş bir cilt çıkarıp uzattı.</p>

  <p class="calibre7">Kitabı kaptım.</p>

  <p class="calibre7">‘Peki Sartorius’tan ne haber?’</p>

  <p class="calibre7">‘Sorma! Her yiğidin bir yoğurt yiyişi var. Sartorius normal kalmaya çalışıyor - yani resmi görevle gönderilmiş bir yetkili olarak saygınlığını korumaya.’</p>

  <p class="calibre7">‘Şaka ediyorsun!’</p>

  <p class="calibre7">‘Yo, çok ciddiyim. Bir kez daha onunla birlikte olmuştuk. Seni ayrıntılarla sıkmak istemem. Sekiz kişiydik ve 1.pound oksijenimiz kalmıştı. Hepimiz günlük âdetleri koyvermiştik teker teker, sonunda Sartorius dışında herkes sakal da bıraktı. Tek traş olan, ayakkabılarını tek boyayan oydu. Böyledir o. Tabii şimdi ancak rol yapabiliyor, hava basıyor yalnız - yoksa suç işleyecek adam.’ ‘Suç mu?’</p>

  <p class="calibre7">‘Belki en iyi terim bu değil. “Nikahlı karıyı sokağa atma!” Ne dersin buna?’ ‘Çok komik!’</p>

  <p class="calibre7">‘Beğenmediysen başka öner.’ ‘Öf, yalnız bırak beni.’</p>

  <p class="calibre7">‘Yo, ciddi ciddi tartışalım konuyu. Benim kadar senin de bilgin var şimdi. Bir planın var mı?’</p>

  <p class="calibre7">‘Yo, yok. En ufak fikrim yok ne yapacağımla ilgili... o yine geldiğinde. Dönecek, değil mi, yanlış anlamadıysam seni?’</p>

  <p class="calibre7">‘Herhalde.’</p>

  <p class="calibre7">‘Nasıl içeriye giriyorlar? İstasyon sımsıkı kapalı. Belki de dış tekne... ‘ Kafasını salladı.</p>

  <p class="calibre7">‘Dış tekne çok iyi durumda. Nasıl girdiklerini bilmiyorum. Çoğunlukla uyandığımızda peyda oluyorlar, önünde sonunda uyumak zorundayız tabii!’</p>

  <p class="calibre7">‘Bir bölmeye güvenle sığınmak olanaksız mı?’</p>

  <p class="calibre7">‘Barikatın falan uzun süre dayanacağı yok. Tek çözüm var, anlarsın...’</p>

  <p class="calibre7">İkimiz de kalktık.</p>

  <p class="calibre7">‘Bir dakika Snow! Istasyon’u dağıtmayı öneriyorsun ve ilk girişimde benim bulunup sorumluluğu da üstlenmemi bekliyorsun, öyle mi?’</p>

  <p class="calibre7">‘O kadar basit değil. Kuşkusuz uyduya kadar da olsa çekip gidebiliriz ve oradan SOS gönderebiliriz. Kalıbımı basanın bize kaçık diye bakarlar ve sözümüzü geri alacak sağgörüyü göstermezsek Yer’de bir tımarhaneye tıkarlar. Uzak bir gezegen, yalıtılmışlık, topluca kafayı üşütme - bizim durumumuzda hiç de öyle olağandışı gözükmez. Ama en azından akıl hastanesinde buradakinden dalıa iyi oluruz: Huzur dolu bir bahçe, küçücük beyaz hücreler, hemşireler, gözetim altında gezintiler... ‘</p>

  <p class="calibre7">Elleri ceplerinde, gözleri odanın bir köşesine çakılmış, en ciddi haliyle konuşuyordu.</p>

  <p class="calibre7">Kızıl güneş ufukta kaybolmuş, okyanus loş bir çöle dönmüştü. Ölgün pırıltılarla benek benekti. Dalgaların upuzun lüleleri arasında son ışınlar can çekişiyordu. Gök alev alevdi. Mor kenarlı bulutlar o kapkara dünyayla kasvetli kızıl arasında sürükleniyordu.</p>

  <p class="calibre7">‘Pekâlâ,’ dedim, ‘gitmek istiyor musun, istemiyor musun? Yoksa henüz değil mi?’</p>

  <p class="calibre7">‘Hep savaşını ruhu! Sorduğunun tüm sonuçlarının farkında olsaydın bu kadar üstelemezdim. Benim ne istediğime bağlı değil bu, daha nelerin olacağına bağlı.’</p>

  <p class="calibre7">‘Ne gibi?’</p>

  <p class="calibre7">‘Sorun da bu ya, bilmiyorum.’</p>

  <p class="calibre7">‘Kalıyor muyuz burada yani? Bir yolunu buluruz mu diyorsun?’</p>

  <p class="calibre7">Sıskacık, hasta görünüşlü, yüzülmüş suratı derin çizgilerle kaplıydı. Bana döndü:</p>

  <p class="calibre7">‘Kalmaya değer belki. Onunla ilgili bir şey öğrenebilecek gibi değiliz ama belki kendimizle ilgili ...’</p>

  <p class="calibre7">Döndü, kâğıtlarını toplayıp çıktı. Alıkoymak için ağzımı açtım, ama dudaklarımdan tek ses çıkmadı.</p>

  <p class="calibre7">Beklemekten başka yapacak şey yoktu. Pencereye gittim, gölgeye bürünmüş okyanusun koyu kızıl parıltısında gözlerimi boş boş gezdirdim. Kendimi hangar güvertesindeki kapsüllerden birine kapamayı düşündüm bir an, ama uzun süre kafa yormaya değecek düşünce değildi bu. Er geç çıkmak zorunda kalacaktım.</p>

  <p class="calibre7">Pencerenin yanına oturdum. Snow’dan aldığım kitabın sayfalarını karıştırmaya başladım. Parıltılı alacakaranlık odaya doluyor, sayfaları renklendiriyordu. Doktor Otho Ravintzer’in derlediği bir makaleler ve denemeler toplamıydı, genel düzeyi hemen belli oluyordu. Her bilim birtakım sözdebilimlere can verir, garip tali yollar arayan ayrıksı kafaları esinlendirirdi. Astronominin gülünç taklitçileri astrolojide boy vermişti, kimyanınkiler simyada. Dolayısıyla Solaris biliminin de ilk günlerinde bir marjinal düşünce patlamasına yol açması hiç şaşırtıcı değildi. Ravintzer’in kitabı bu tür entelektüel kurgularla doluydu. Ama hakkını vermek gerekir ki kitabın başına yazdığı bir sunuşla özgün metinlerin bir bölümüyle farklılığını ortaya koyuyordu Ravintzer. Böyle bir derlemenin, bilim tarihçileri için olduğu kadar bilim ruhbilimcileri için de paha biçilmez bir dönemsel belge olacağı kanısındaydı. Bunda da doğruluk payı vardı.</p>

  <p class="calibre7">Berton’un, iki bölüme ayrılmış ve görev günlüğünün bir özetiyle tamamlanmış olan raporu kitapta onur yerini tutuyordu.</p>

  <p class="calibre7">Sefer zamanıyla saat 14.00 ile 16.40 arasında görev günlüğüne yazılanlar kısa kısaydı ve hiç ipucu taşımıyordu.</p>

  <p class="calibre7">‘Yükseklik 3.000 - ya da 3.500 ayak; bir şey göremiyorum; okyanus bomboş.’ Aynı sözcükler haberi yineleniyordu.</p>

  <p class="calibre7">Sonra 16.40’ta: ‘Kırmızı bir sis yükseliyor. Görüş alanı 700 yarda. Okyanus bomboş.’</p>

  <p class="calibre7">‘17.00: Sis kalınlaşıyor, görüş alanı 400 yarda, bazı aydınlık boşluklar var. 600 ayağa iniyorum.</p>

  <p class="calibre7">‘1 7.20: Sis içindeyim. Yükseklik 600. Görüş alanı 20-40 yarda. l.200’e çıkıyorum.’</p>

  <p class="calibre7">‘17.45: Yükseklik 1.500. Ufka kadar sis kaplı. Okyanus yüzeyini görebildiğim oluk biçiminde açıklıklar var. Bunlardan birine dalmayı deniyorum; bir şey kımıldıyor.’</p>

  <p class="calibre7">‘17.52: Su hortumuna benzeyen bir şey saptadım, sarı bir köpük yayıyor. Bir sis duvarıyla sarıldım. Yükseklik 300. 60 ayağa iniyorum.’</p>

  <p class="calibre7">Berton’un günlüğünden alıntı burada bitiyordu. Ardından Berlon’un olgu geçmişi daha doğrusu, Berton’un yazdırdığı ve Soruşturma Komisyonu üyelerinin sorularıyla ara sıra kesilen ifadesi geliyordu.</p>

  <p class="calibre7">BERTON: 100 ayağa indiğimde yüksekliği korumak çok güçleşti, çünkü koninin içinde şiddetli rüzgâr patlamaları oluyordu. Kumanda düzeneğine sıkıca tutunmak zorundaydım ve kısa süre -on onbeş dakika- hiç dışarıya bakmadım. Aşağıdan yukarıya, yine sise doğru kuvvetle sü’ rüklendiğini çok geç algıladım. Sıradan bir sis değildi bu, pencereleri kaplayan kalın, jelatinsi bir maddeydi. Pencereleri silmek çok zordu, sis -daha doğrusu yapışkan- çok inatçıydı. Direnç, döner kanatlarımın hızını yüzde otuz azaltmıştı, yükseklik yitirmeye başlıyordum. Dalgaların üstünde alabora olmaktan korkuyordum, ama tam güçle bile yüksekliği ancak koruyabiliyor, artıramıyordum. Kullanılmamış dört yükseltici roketim daha vardı, ama durum henüz onlara başvurmayı gerektirecek kadar umutsuz değil gibiydi. Araç durmadan şiddetlenen tüyler ürpertici titreşimlerle sarsılıyordu. Döner kanatlarımın yapışkan maddeyle kaplanmış olacağını düşünerek aşırı yük göstergesine baktım, ama hayretle gördüm ki sıfır okunuyordu. Sise girdiğimden beri güneşi görmemiştim -yalnızca kızıl bir parıltı vardı. Oluklardan birine dalabilme umuduyla uçup durdum. Bir saat sonra da daldım birine. Kendimi yeni bir “kuyuda” buldum, tam yuvak biçiminde, birkaç yüz yarda çapındaydı. Yuvağın çeperleri, yukarı doğru sarmallaşan devasa bir sis çevrintisinden oluşmuştu. Rüzgârın az şiddetli olduğu orta yerde dur maya çalıştım. Okyanus yüzeyinde bir değişme olduğunu o zaman algıladım. Dalgalar neredeyse tümüyle kaybolmuş, akışkanın -ya da okyanus neden yapılmışsa onun-üst katmanı saydamlaşmaya başlamıştı. Şurada buradaki bulanık, düzensiz çizgiler gitgide dağıldı, sonunda iyice berraklaştı yüzey. Birkaç yardalık derinliği açık seçik görebiliyordum. Filiz sürer gibi dikine lifler yükselten, sarı, köpüren bir çamur sezdim önce. Lifler su yüzüne çıktıkça camsı bir parlaklığa bürünüyor, sonra fokurdayan bir köpük salmaya başlıyor, ardından köpük kaskatı kesiliyordu. Koyulınuş şeker pekmezini andırıyordu. Birazdan tutkalımsı lifler içiçe geçip birbirlerine örüldü, yüzcyde koskoca kabarcıklar belirip irileşti, yavaşça değişmeye koyuldu. Birden aracın sis duvarına sürüldendiğini farkettim. Rüzgâra doğru yön değiştirmek zorundaydım ve yeniden aşağıya bakabildiğimde bahçeye benzer bir şey gördüm. Evet, bahçeye. Ağaçlarıyla, çitleriyle, küçücük yollarıyla bir bahçeye. Ama gerçek bir bahçe değildi bu, artık katılaşıp sapsarı sıvaya dönmüş deminki maddeden yapılıydı. Dibinde okyanus parıldıyordu. Daha yakından bakabilmek için alçaldım, cesaretim elverdiğince.</p>

  <p class="calibre7">SORU: Gördüğünüz ağaçlarla bitkiler yapraklı mıydı?</p>

  <p class="calibre7">BERTON: Hayır, biçimler yalnızca yaklaşıktı, adeta bahçe maketi gibiydi. Tam öyleydi gerçekten: Maket, ama gerçek ölçülerde bir maketti. Ansızın çatlayıp yarıldı, karanlık yarıklara bölündü, kopkoyu beyaz bir sıvı sızdı yarıklardan, gölcükler biçiminde birikmeye, süzülmeye başladı. “Deprem” gitgide şiddetlendi, nesne bütünüyle fokurdayıp kabarmaya başladı, ardından da büsbütün köpüklere gömüldü. Aynı anda sisin çeperleri de daralmaya başlamıştı. Hızla yükseldim, 1.000 ayakta açıklığa çıktım.</p>

  <p class="calibre7">SORU: Gördüğünüzün bahçeye benzediğinden kesinlikle emin misiniz? Başka yorum olamaz mı?</p>

  <p class="calibre7">BERTON: Hayır, eminim. Bazı ayrıntıları da belirledim. Örneğin sıra sıra kutuların bulunduğu bir yer gördüğümü anımsıyorum. Sonradan ayrımsadım ki belki arı kovanıydı bunlar.</p>

  <p class="calibre7">SORU: Sonradan mı ayrımsadınız? O anda, onları gerçekten gördüğünüz anda değil mi? BERTON: Hayır, çünkü her şey alçıdan yapılmış gibi sanki.</p>

  <p class="calibre7">Bir şey daha gördüm yalnız. SORU: O neydi?</p>

  <p class="calibre7">BERTON: Tam ad veremiyorum gördüklerime, çünkü özenle inceleyecek zamanım yoktu. Çalıların dibinde galiba birtakım aletler, sivri uçlu uzun nesneler vardı. Bahçe aletlerinin alçıdan modeli olabilirdi bunlar. Tam emin değilim. Ama bir kovanlığın ayrımına vardığıma eminim, kesinlikle eminim.</p>

  <p class="calibre7">SORU: Sanrı olabileceğini hiç düşünmediniz mi?</p>

  <p class="calibre7">BERTON: Hayır. Serap gördüğümü düşündüm. Ama sanrı olduğunu hiç düşünmedim, çünkü kendimi çok iyi hissediyordum vc önceden de benzerini hiç görmüş değildim. 1.000 ayağa çıktığımda sisi yeniden inceledim, peynir gibi delik deşikti. Değişik büyüklükteydi delikler. Kiminin içi bomboştu, dalgaları seçebiliyordum. Diğerleri fincan tabağı gibiydi, bir şey kabarcıklanıyordu içlerinde. Bir başka kuyuya dalarak yine alçaldım, 120 ayaktayken okyanus yüzeyinin altında bir duvar uzandığını gördüm. Derin değildi, dalgaların dibinde rahatça seçebiliyordum onu. Çok büyük bir yapı duvarına benziyordu, pencere gibi dikdörtgen delikleri vardı. Deliklerin ardında bir şeyin kımıldadığını bile görür gibi oldum, ama kesinlikle emin değildim. Yavaşça yüzeye çıktı duvar, kenarlarından balgamsı, fıkırdayan bir sıvı süzülüyordu. Sonra birden ortasından bölündü, derinlerde kayboldu. Yeniden yükseldim, sis üstünde uçmaya başladım. Ara cım neredeyse dokunuyordu sise. Neden sonra bir açıklık buldum, deminkinden çok daha genişti. Henüz hayli uzaktayken solgun, neredeyse renksiz bir nesnenin yüzeyde sahnelığını farkettim. Önce Fechner’in uçuş giysisi sandım, çünkü belli belirsiz insan biçimini andırıyordu. Yolumu yitirip bir daha aynı noktayı bulamayacağımdan korka korka aracı süratle çevirdim. Şekil, ya da vücut, kımıldıyordu. Dalga çukurları arasında ayağa kalkıyor gibiydi bazen. Hızlandım, o kadar alçaldım ki aracım hafifçe sarsıldı. İnerken dev bir dalganın tepesine çarpmış olmalıydım. Vücut -evet, bir insan vücuduydu, atmosfer giysisi değildi- vücut hareket ediyordu.</p>

  <p class="calibre7">SORU: Yüzünü görebildiniz mi?</p>

  <p class="calibre7">BERTON: Evet.</p>

  <p class="calibre7">SORU: Kimdi?</p>

  <p class="calibre7">BERTON: Bir çocuk.</p>

  <p class="calibre7">SORU: Çocuk mu? Tanıdınız mı onu?</p>

  <p class="calibre7">BERTON: Hayır. Hiç değilse, daha önce görmüş olduğumu anımsamıyordum. Dahası, yaklaşınca -kırk yarda kala ya da önce- alelade bir çocuk olmadığını anladım.</p>

  <p class="calibre7">SORU: Ne demek istiyorsunuz?</p>

  <p class="calibre7">BERTON: Anlatacağım. Beni huylandıranın ne olduğunu anlamadım önce, bir iki dakika sonra ayrımsadım bunu: Çocuk olağanüstü iriydi. Kocamandı. Yatayca serilmiş bedeni okyanus yüzeyinden on iki ayak kadar yükselmişti. And olsun ki böyleydi. Çünkü dalgaya değdiğimde onun yüzünün benimkinden biraz daha yüksekte olduğunu anımsıyorum, benim kabin yüksekliğimse en az on ayaktı.</p>

  <p class="calibre7">SORU: O denli iri olduğuna göre nasıl çocuk diyebilirsiniz? BERTON: Küçücük bir çocuktu çünkü.</p>

  <p class="calibre7">SORU: Yanıtınızın pek anlamlı olmadığının farkında mısınız, Berton?</p>

  <p class="calibre7">BERTON: Tam tersine. Yüzünü görebiliyordum, minicik bir bebekti. Üstelik bedeninin oranları da çocuk bedenine tıpatıp uyuyordu. Kun... kundaklık bir bebekti. Yo, abartıyorum. Belki iki, bilemediniz üç yaşındaydı. Siyah saçlı, mavi gözlüydü - kocaman mavi gözler! Çıplaktı, çırılçıplaktı, yeni doğmuştu adeta. Üstü ıslaktı, daha doğrusu perdahlanmış gibiydi, teni parlıyordu. Neye uğradığımı şaşırdım. Açık seçik görüyordum. Dalgalarla birlikte inip kalkıyordu. Ama bu genel devinimin dışında da hareket ediyordu ve dehşet vericiydi bu.</p>

  <p class="calibre7">SORU: Neden? Ne yapıyordu?</p>

  <p class="calibre7">BERTON: Daha çok müzelerdeki oyuncak bebekler gibiydi, ama canlı bir oyuncak. Ağzını açıp kapıyor, eliyle, koluyla, başıyla türlü hareketler yapıyordu. Korkunç hareketler.</p>

  <p class="calibre7">SORU: Yani?</p>

  <p class="calibre7">BERTON: Yaklaşık yirmi yardadan izliyordum. Daha fazla yaklaştığımı sanmıyorum. Ama demin de söylediğim gibi bebek kocamandı. Çok iyi görebiliyordum Gözleri çakmak çakmaktı. Gerçekten canlı bir çocuk sanırdınız, o hareketler, o davranışlar olmasaydı eğer, adeta biri uğraşıyordu da... Sanki başka biri sorumluydu bu devinimlerden...</p>

  <p class="calibre7">SORU: Biraz daha açık olmaya çalışınız.</p>

  <p class="calibre7">BERTON: Çok zor. Bir izlenimden, bir sezgiden söz ediyorum daha da çok. Dikkatle incelemediysem de bu davranışların doğal olmadığını biliyordum.</p>

  <p class="calibre7">SORU: Yani örneğin ellerinin insan eli gibi devinmediğini, çünkü eklemlerinin yeterince esnek olmadığını falan mı söylemek istiyorsunuz?</p>

  <p class="calibre7">BERTON: Yo, hiç de değil. Yalnız... hiçbir anlamı yoktu hareketlerin. Her hareketimizin bir anlamı vardır bizim, az çok bir amaca yarar hepsi ...</p>

  <p class="calibre7">SORU: Öyle mi dersiniz? Bebek davranışlarının pek anlamı yoktur ama!</p>

  <p class="calibre7">BERTON: Biliyorum. Ama bir çocuğun davranışları da ayrımsız, gelişigüzel, eşgüdümsüzdür yalnızca. Oysa benim gördüğüm davranışlar... e... evet, yöntemli hareketlerdi. Hepsi birbirini izliyordu, sanki bir alıştırma dizisi gibi. Sanki biri elleriyle, gövdesiyle, ağzıyla bebeğin neler yapabileceğini sınamak istiyordu. Yüz hepsinden korkunçtu. İnsan yüzünün bir anlatımı vardır çünkü, oysa bu yüz... Nasıl betimlemeli bilmiyorum. Canlıydı, evet, ama insansı değildi. Daha doğrusu, yüz çizgilerinin hepsi, gözler, çehre, bunlar insansaydı, ama anlatım, yüz devinimleri kesinlikle değildi.</p>

  <p class="calibre7">SORU: Surat buruşturur gibi miydi? Sara nöbeti sırasında insan yüzü nasıl olur, bilir misiniz?</p>

  <p class="calibre7">BERTON: Bilirim. Sara nöbeti izlemiştim, ne demek istediğinizi anlıyorum. Hayır, çok farklıydı. Kasılma, katılma getirir sara. Benim söz ettiğim hareketler akıcı, sürekli, ince... melodikti adeta, hareketten söz ederken bu nitelemeyi kullanabilirsek eğer. Ama o yüze... İnsan yüzü ikiye bölünemez, yarısı neşeli yarısı üzgün, yarısı çatık yarısı sevimli, yarısı ürkek yarısı utkulu olamaz. Ama onun yüzü tam böyleydi işte. Ayrıca bütün o devinimler, bütün o anlatım değişiklikleri inanılmaz bir hızla izliyordu birbirini. Çok kısa süre kaldım orada, belki on saniye, belki daha az.</p>

  <p class="calibre7">SORU: Ve bütün bunları o denli kısa sürede mi gördüğünüzü söylüyorsunuz? Ayrıca ne kadar kaldığınızı nereden biliyorsunuz? Kronometrenize mi baktınız?</p>

  <p class="calibre7">BERTON: Hayır, ama on yedi senedir uçuyorum ben ve benim işimde insan, an denebilecek süreleri bile saniyesi saniyesine kestirebilir içgüdüyle. Kazanılmış bir yetidir bu ve başarılı uçuş için zorunludur. Hangi koşulda olursa olsun belli bir olayın beş saniye mi yoksa on saniye mi sürdüğünü bilemeyen adama pilot denmez. Gözlem için de öyledir. Yıllar boyu öğrendiğimiz, her şeyi bir bakışta ayrımsamaktır bizim.</p>

  <p class="calibre7">SORU: Bütün gördüğünüz bunlar mıydı?</p>

  <p class="calibre7">BERTON: Hayır, ama gerisini o denli eksiksiz anımsamıyorum. Zaten yeterinden çok şey görmüş olmalıydım, dikkatim dağılmıştı. Sis de yaklaşıyordu, yükselmek zorundaydım. Yükseldim ve yaşamımda ilk kez alabora oldum. Ellerim öyle titriyordu ki kumanda kollarını güçlükle tutuyordum. Haykırıp üsse bile seslendim sanırım, telsiz bağlantısı olmadığını bile bile.</p>

  <p class="calibre7">SORU: Sonra hemen geri dönmeye mi çalıştınız?</p>

  <p class="calibre7">BERTON: Hayır. Sonunda, yeniden yükseldiğimde, belki de Fechner o kuyulardan birinin dibindedir diye düşündüm kendimce. Biliyorum, aptalca gözüküyor ama, düşündüğüm buydu. Diyordum ki her şey olanaklıysa Fechner’i bulmam da olanaklıydı. Yoluma çıkan her açıklığı incelemeye karar verdim. Ama üçüncü denemede vazgeçtim. Yeniden yükseldiğimde anlamıştım ki o kez, yani üçüncü kez gördüğümden sonra üstelemekle yarar yoktu. Sürdüremezdim bu işi. Biliyorsunuz ama, o arada bulantı nöbetleri geçirip kaptan bölmesine kustuğumu da eklemeliyim. Aklım almıyordu, hiç hasta olmamıştım yaşamımda.</p>

  <p class="calibre7">YORUM: Zehirlenme belirtisiydi bu.</p>

  <p class="calibre7">BERTON: Belki. Bilmiyorum. Ama üçüncü kez gördüğüm hayal değildi. Zehirlenme de değildi. SORU: Nasıl bilebilirsiniz ki?</p>

  <p class="calibre7">BERTON: Sanrı değildi. Sanrıyı insanın kendi beyni yaratır, öyle değil mi? YORUM: Evet.</p>

  <p class="calibre7">BERTON: Tamam işte o gördüğümü yaratmış olamazdı beynim. Asla inanamam buna. Beynim yapamazdı bunu. YORUM: Gördüğünüzü betimlemeyi sürdürünüz!</p>

  <p class="calibre7">BERTON: Buraya kadarki ifademin nasıl yorumlanacağını bilmek isterim önce. SORU: Ne önemi var bunun?</p>

  <p class="calibre7">BERTON: Benim için çok önemi var gerçekten. Asla unutamayacağım şeyler gördüğümü söyledim. Belli çekincelerle de olsa ancak Komisyon benim tanıklığımı güvenilir sayıyor ve okyanusun benim ifadem ışığında incelenmesi gerektiği sonucuna varıyorsa, ancak o zaman her şeyi anlatabilirim. Ama Komisyon bütün bunların birer sabuklama olduğu kanısındaysa daha fazla konuşmayı reddediyorum.</p>

  <p class="calibre7">SORU: Neden?</p>

  <p class="calibre7">BERTON: Çünkü Solaris’te gördüklerimi açıklamak benim yükümlülüğümse de sanrılarımın içeriği yalnızca bana aittir ve bunların hesabmı vermek zorunda değilim.</p>

  <p class="calibre7">SORU: Yetkililer vargılarını açıklayana dek yeni soruları yanıtlamayı reddettiğiniz anlamına mı geliyor bu? Komisyon’un hemen karar alma yetkisinde olmadığını biliyorsunuzdur herhalde.</p>

  <p class="calibre7">BERTON: Evet.</p>

  <p class="calibre7">İlk tutanak burada sona eriyordu. Bunu on gün sonra düzenlenen ikinci tutanaktan bir bölüm izliyordu.</p>

  <p class="calibre7">BAŞKAN: ... üç hekim, üç biyolog, bir fizikçi ve bir makine mühendisi ile sefer başkan yardımcısından oluşan Komisyon, gerekli değerlendirmelerden sonra, Berton’un verdiği raporun, beyin kabuğunun ilgili bölümünde atmosfer zehirlenmesi sonucunda ortaya çıkan hücre zedelenmesinin doğurduğu sanrı belirtilerinden oluştuğu ve Berton’un anlattıklarının gerçeklikle hiçbir ya da en azından dikkate değer hiçbir ilişkisi bulunmadığı vargısına ulaşmıştır.</p>

  <p class="calibre7">BERTON : Kusura bakmayın ama, “dikkate değer ilişki” ne demek acaba? Gerçeklik hangi ölçüler içinde dikkate değer ya da değildir?</p>

  <p class="calibre7">BAŞKAN: Henüz bitirmedim. Komisyon, bu vargılarından ayrı olarak, Berton’un betimlediği olguları nesnel bakımdan olanaklı gören ve titiz bir incelemeden yana olduğunu bildiren Dr. Archibald Messenger’in karşıoyunu gerekli usul çerçevesinde kaydetmiş bulunmaktadır.</p>

  <p class="calibre7">BERTON: Sorumu yineliyorum.</p>

  <p class="calibre7">BAŞKAN: Sorunuzun yanıtı çok basit. “Gerçeklikle dikkate değer ilişkisi yok” demek, sanrılarınızın temelini gerçekten gözlediğiniz bazı olguların oluşturmuş olabileceği demektir. Tam aklı başında biri de gece yolda yürürken rüzgârın kımıldattığı çalılar arasında bir yaratık gördüğünü sanabilir. Yabanıl bir gezegende kaybolmuş, zehirli atmosferi soluyan bir araştırmacının o tür sanrılardan etkilenmesi çok daha olasıdır. Kararın hakkınızda hiçbir olumsuz sonucu olmayacaktır, Berton. Şimdi siz bize kararınızı bildirmek inceliğinde bulunur musunuz?</p>

  <p class="calibre7">BERTON: Önce Dr. Messenger’in karşıoyunun mümkün sonuçlarını bilmek isterim.</p>

  <p class="calibre7">BAŞKAN Aslında hiç. Çalışmalarımızı en başta saptanan doğrultuda sürdüreceğiz.</p>

  <p class="calibre7">BERTON: Görüşmemiz kaydeuiîıyor mu?</p>

  <p class="calibre7">BAŞKAN: Evet.</p>

  <p class="calibre7">BERTON: Öyleyse şunu söylemek isterim ki, Komisyon kararının kişisel olarak bana hiçbir zararı dokunmayacaksa da bizzat sefer görevimizin ruhu yara alacaktır. Dolayısıyla, daha önce de bildirdiğim gibi, bundan sonra her türlü soruyu yanıtlamayı reddediyorum.</p>

  <p class="calibre7">BAŞKAN: Hepsi bu kadar mı?</p>

  <p class="calibre7">BERTON: Evet. Yalnız Dr. Messenger’le görüşmek isterim.</p>

  <p class="calibre7">Olanaklı mı bu? BAŞKAN: Elbette.</p>

  <p class="calibre7">Bu da ikinci tutanağın sonuydu. Sayfanın en altında küçük harfli elyazısıyla bir not vardı. Buna göre ertesi gün Dr. Messenger Berton’la üç saat süren bir görüşme yapmıştı. Görüşmeden sonra Messenger bir kez daha Sefer Kurulu’ndan pilotun ifadelerini irdelemek üzere yeni incelemelerin yapılmasını istemişti. Berton kendisine yepyeni ve çok inandırıcı açıklamalarda bulunmuştu, Kurul olumsuz kararını geri almadıkça Dr. Messenger bunları açıklamayacaktı. Kurul -Shannahan, Timolis ve Trahier- bu öneriyi reddetmiş, olay da kapanmıştı.</p>

  <p class="calibre7">Kitaba bir de mektubun, daha doğrusu bir mektup taslağının son sayfasının fotokopisi alınmıştı. Ölümünden sonra Messenger’in vasiyetini uygulamakla görevlendirilenler bulmuştu mektubu. Tüm araştırmalarına karşın Ravintzer, mektubun gönderilip gönderilmediğini bir türlü ortaya çıkaramamıştı.</p>

  <p class="calibre7">“...kalın kafalılar, aptallık anıtları,” diye başlıyordu metin. “Otoritesini koruma derdine düşmüş Kurul -daha doğrusu Shannahan ve Timolis (Trahier’in oyu sayılmaz)-önerilerimi reddetti. Şimdi konuyu doğrudan Enstitü’ye götürüyorum. Ama tahmin edeceğin gibi benim karşı çıkışlarım kimseyi inandırmayacak. Verdiğim andı bozamam, o yüzden ne yazık ki Berton’un anlattıklarını sana da açıklayamam. Kurul Berton’un tanıklığını görmezlikten geldiyse hiç bilimsel öğrenimi olmadığı içindi bu, oysa pilotun sergilediği akıl tezliği ile gözlem yeteneğine her bilim adamı gıpta ederdi. İlk postayla bana şu bilgileri iletirsen gönül borcu duyarım:</p>

  <p class="calibre13"><span class="bold">1)&nbsp;</span>Fechner’in yaşam öyküsü, özellikle çocukluğuna ilişkin ayrıntılar.</p>

  <p class="calibre14"><span class="bold">2)&nbsp;</span>ii) Ailesiyle ilgili bildiğin her şey, olaylar, tarihleri - anababasını çocukken yitirmiş olmalı büyük olasılıkla.</p>

  <p class="calibre14"><span class="bold">3)&nbsp;</span>iii) Büyüdüğü yerin topoğrafyası.</p>

  <p class="calibre7">“Bunlarla ilgili ne düşündüğümü sana bir kez daha anlatmak isterim. Bilindiği gibi Fechner ve Carucci’nin göreve çıkışından bir süre sonra kızıl güneşin merkezinde bir leke belirmişti. Güneş atmosferinin alt kesiminde olan bu patlama, uydunun sağladığı bilgilere göre, özellikle üssün bulunduğu güney yarımküre üzerinde bir manyetik fırtına yaratmış, telsiz bağlantıları kesilmişti. Diğer ekipler gezegen yüzeyinin görece sınırlı bir alanını tararken Fechner’le Carucci üsten oldukça uzaklaşmıştı.</p>

  <p class="calibre7">“Gezegene vardığımızdan beri öyle inatçı sis, öyle kesintisiz sessizlik gözlememiştik.</p>

  <p class="calibre7">“Sanıyorum ki Berton’un gördüğü, o tutkalsı, korkunç yaratığın giriştiği bir tür “İnsan Operasyonu”nun evrelerinden biriydi. Berton’un gözlediği tüm değişik biçimlerin kaynağı Pechner’di - daha doğrusu Fechner’in beyniydi; belleğine kazınmış (kuşkusuz en kalıcı) izlenimlere dayanarak bir tür baştan yaratma, deneysel bir tıpkıyapım amacıyla bizlerin düşleyemeyeceği bir “ruhsal teşrih”ten geçirilmiş beyni.</p>

  <p class="calibre7">“Biliyorum, düş ürünü gibi geliyor bunlar. Yanlıyor olabileceğimi de biliyorum. Ama lütfen yardım et bana. Şu anda Alaric‘teyim ve dört gözle yanıtı bekliyorum.</p>

  <p class="calibre15">Sevgiyle,</p>

  <p class="calibre15">A.”</p>

  <p class="calibre7">Karanlık basıyordu. Kurşun rengine dönmüş sayfanın -Berton’un serüvenini betimleyen son sayfanın- tepesindeki büsbütün bulanık yazıları zor seçiyordum. Berton’u güvenilir bir tanık saymaya yöneltiyordu beni kendi deneyimim.</p>

  <p class="calibre7">Pencereye döndüm. Ufkun üzerinde tek tük bulutlar ölgün közleri andırırcasına ışıldıyordu. Okyanus görünmez olmuştu, erguvani bir karaltıyla örtünmüştü.</p>

  <p class="calibre7">Hava kapaklarının dibinde kâğıttan şeritler uyuşuk uyuşuk çırpışıyordu. Durgun, ılık havada ozon esintisi vardı.</p>

  <p class="calibre7">İstasyon’da kalma kararımızda hiç de kahramanca bir yan yoktu. Kahramanlık çağı kapanmıştı, gezegenler arası büyük utkuların, gözü pek seferlerin, özverilerin devriyle birlikte o çağ da sönüp gitmişti. Okyanusun ilk kurbanı Fechner artık uzak bir geçmişe aitti. Snow’la Sartorius’un konuklarının kim olduğuna da neredeyse aldırmaz olmuştum. Çok sürmez, diyordum kendime, utanç duymayı, birbirimizden uzak durmayı da bırakırız. Konuklarmızdan kurtulamıyorsak, onların varlığına alıştırırız kendimizi, onlarla yaşamayı öğreniriz. Başlangıçta biraz ayak dirediysek, hattâ başkaldırdıysak, içimizden biri umarsızlığa düşüp kendini öldürdüyse bile, konuklarımızın Yaratıcısı bundan böyle kuralları değiştirdi mi biz de uyum gösterirdik yenilerine. Belli bir denge kurulurdu önünde sonunda.</p>

  <p class="calibre7">Akşam olmuştu. Yer’deki pek çok akşamdan hiç de farklı değildi. Artık yalnızca lavabonun beyaz çizgileriyle aynanın pürüzsüz yüzeyini seçebiliyordum.</p>

  <p class="calibre7">Ayağa kalktım. Dolaba doğru sendeleyerek yürüdüm ve rafa gelişigüzel yerleştirilmiş nesneleri el yordamıyla yokladım. Bir parça pamuk bulup yüzümü kuruladım ve yatakta gerindim. Bir pervane kanat çırptı... yo, hava kapağının şeridiydi bu. Vızıldama durdu, sonra yeniden başladı. Artık pencereyi de göremiyordum. Her şey karanlığa gömülmüştü. Gizemli bir ışın demctçiği karanlığı yardı, önümde eğleşip durdu - duvar mıydı önüm yoksa kapkara gök mü? Gecenin bomboş bakışının önceki gün beni nasıl ürküttüğünü amınsayıp gülümsedim. Artık geceden korkmuyordum, hiçbir şeyden korkmuyordum. Bileğimi kaldırdım, fosforlu rakamların oluşturduğu halkaya göz attım: Bir saat geçecek, ardından mavi gün sökecekti.</p>

  <p class="calibre7">Derin derin soludum, karanlığı çektim içime, kafamın içi bomboştu, dingindi.</p>

  <p class="calibre7">Oturuşumu düzeltirken kalçamda bant kayıt aygıtının yassı biçimini hissettim: Gibarian’dı o, bantın sargısında ölümsüzleşmiş sesiydi Gibarian’ın. Onu canlandırmayı, dinlemeyi unutmuştum - onun için yapabileceğim tek şey buydu artık. Aygıtı cebimden çıkardım, yatağın altına soktum.</p>

  <p class="calibre7">Bir hışırtı duydum, kapı açıldı.</p>

  <p class="calibre7">‘Kris?’ Tedirgin bir ses adımı fısıldıyordu. ‘Kris, orada mısın? Çok karanlık...’ Yanıtladım:</p>

  <p class="calibre7">‘Evet buradayım. Korkma, gel!’</p>

  <p class="calibre8" id="filepos211292"><span class="calibre6"><span class="italic"><span class="bold">TOPLANTI</span></span></span></p>

  <p class="calibre7">Sırtüstü uzanmıştım, Rheya’nın başı omzumdaydı. Karanlıkta birileri vardı şimdi. Ayak sesleri duyuyordum. Üstümde bir şey yığılıyordu. Durmadan yükseliyor, sonsuza dek yükseliyordu. Yarıp geçmişti beni gece. Beni elde etmiş, sarmış, içime işlemişti, asla dokunamadığımız, gerçekliği olmayan gece. Taşlaşmış, solumaz olmuştum, soluyacak hava yoktu. Yüreğimin atışını adeta uzaktan duyuyordum. Kalan gücümü topladım, bütün sinirlerimi gerdim, ölümü beklemeye başladım. Bekledim, bekledim... sanki durmaksızın ufalıyordum, görünmez gök, bulutsuz, yıldızsız, hiçbir şeysiz bir uzayın biçimdışı, ufukötesi uçsuz bucaksızlığı gerisin geri çekiliyor, genleşiyor, çevremde durmadan büyüyordu. Sürüne sürüne yataktan inmeye çalıştım, ama ne yatağı, kapkaranlık örtünün altında yalnızca boşluk vardı. Ellerimi yüzüme bastırdım. Ne elim ne parmaklarım vardı artık. Haykırmak istiyordum...</p>

  <p class="calibre7">Odam adeta güneş tutulmasını izleyen mavimsi bir alacakaranlıkta yüzüyordu. Gök rengi gölge, odadaki eşyaların, dopdolu kitap raflarının silüetini çıkarıyor, renkli her şeyi boğuyordu. İncimsi bir beyazlık pencereden dolup taştı.</p>

  <p class="calibre7">Terden sırılsıklamdım. Bir yanıma baktım: Rheya’nın gözleri üzerimdeydi.</p>

  <p class="calibre7">Başını kaldırdı.</p>

  <p class="calibre7">‘Kolun mu uyuştu?’</p>

  <p class="calibre7">Onun da gözlerinden renk gitmişti, kurşun gibiydi, ama kapkara kirpiklerinin altından ışık saçıyordu.</p>

  <p class="calibre7">‘Ne?’ Mırıldandığı sözcükler okşama gibi gelmişti bana, anlamını bile sökmeden önce. ‘Hayır. Ha, evet!’ dedim sonunda.</p>

  <p class="calibre7">Elimi omzuna koydum, parmaklarm iğne iğneydi. ‘Kötü bir düş mü gördün?’ diye sordu. Öteki elimle yanıma çektim onu.</p>

  <p class="calibre7">‘Düş mü? Evet, düş görüyordum. Ya sen, uyumadın mı?’</p>

  <p class="calibre7">‘Bilmiyorum. Sanmam. Ama uykum var. Sen uyumana bak yine de... Niye öyle bakıyorsun bana?’</p>

  <p class="calibre7">Gözlerimi kapadım. Yüreğimin karşısında onun yüreği atıyordu. Onun yüreği mi? Sırf bir uzantı, dedim kendi kendime. Ama hiçbir şey şaşırtmıyordu beni artık, kendi aldırmazhğım bile. Korku ve umutsuzluk sınırını aşmıştım. Uzun bir yol almıştım - şimdiye dek kimsenin almadığı kadar.</p>

  <p class="calibre7">Dirseğimin üstünde doğruldum. Gündoğumu... ve şafakla birlikte gelen huzur mu? Sessiz bir fırtına bulutsuz ufku alevlendirmişti. Bir ışık damarı, mavi güneşin ilk ışını, odaya sızdı, köşeli yansılarla dağıldı. Kıvılcımlar sanki çapraz ateş açmış, aynayı, kapı kollarını, nikel borular tarıyordu. Işık durmadan serpiliyordu, sanki her an yeni bir alanı ele geçirmek, odayı ışığa boğmak istercesine bulduğu her pürüzsüz yüzeye kuruluyordu. Rheya’ya baktım. Kurşun rengi gözlerinin bebekleri ufalmıştı.</p>

  <p class="calibre7">İfadesiz bir sesle sordu: ‘Gece bitti mi artık?’</p>

  <p class="calibre7">‘Burada gece hiç uzun sürmez.’</p>

  <p class="calibre7">‘Peki biz?’</p>

  <p class="calibre7">‘Bizde ne var?’</p>

  <p class="calibre7">‘Burada çok kalacak mıyız?’</p>

  <p class="calibre7">Sorunun ondan .gelişi biraz gülünçtü, ama konuşmaya başladığımda sesimde hiç de neşe belirtisi yoktu.</p>

  <p class="calibre7">‘Çok uzun süre belki. Niye, kalmak istemiyor musun?’</p>

  <p class="calibre7">Gözlerini kırpmamıştı. Araştıran bakışlarla beni izliyordu. Gözünü kırptığını görmüş müydüm hiç? Emin değildim. Örtüyü üzerinden itti, kolundaki küçük pembe iz gözüktü.</p>

  <p class="calibre7">‘Niye bana öyle bakıyorsun?’</p>

  <p class="calibre7">‘Çok güzelsin çünkü.’</p>

  <p class="calibre7">Gülümsedi. Şımarıklığın izi yoktu, gönül okşayıcı sözümü alçakgönüllüce onaylıyordu. ‘Sahi mi? Sanki... sanki... ‘</p>

  <p class="calibre7">‘Ne?’</p>

  <p class="calibre7">‘Sanki bir şeyden kuşku duyuyormuşsun gibi.’ ‘Saçmalama!’</p>

  <p class="calibre7">‘Sanki bana güvenmiyormuşsun, sanki senden bir şey saklıyormuşum gibi... ‘</p>

  <p class="calibre7">‘Delinin zoruna bak!’</p>

  <p class="calibre7">‘Yalanlayışından belli haklı olduğum.’</p>

  <p class="calibre7">Işık kör edici olmuştu. Gözlerimi ellerimle gölgeleyerek kara gözlüğümü aradım. Masadaydı. Yine yanına geldiğimde Rheya güldü:</p>

  <p class="calibre7">‘Peki ben?’</p>

  <p class="calibre7">Ne dediğini anlayana dek bir dakika geçti. ‘Kara gözlük mü?’</p>

  <p class="calibre7">Kalktım, kitaplarla gereçleri ite ite çekmeceler, raflar arasında aranmaya başladım. Bir gözlük buldum, Rheya’ya verdim. Kocamandı, burnunun ortasına dek iniyordu.</p>

  <p class="calibre7">Dış kepenkler gürültüyle indi. Yine karanlık çöktü. Rheya’nın gözlüğünü çıkarmasına el yordamıyla yardım ettim, ikimizinkini de yatağın altına koydum.</p>

  <p class="calibre7">‘Şimdi ne yapıyoruz?’ diye sordu.</p>

  <p class="calibre7">‘Gece uyunur!’</p>

  <p class="calibre7">‘Kris...’</p>

  <p class="calibre7">‘Efendim?’</p>

  <p class="calibre7">‘Alnına ıslak bez ister misin?’ ‘Yo, sağol. Sağol... sevgilim.’</p>

  <p class="calibre7">Son sözcüğü neden eklediğimi bilmiyordum. Güzelim omuzlarını tutmuştum karanlıkta, titrediğini duyuyordum. Birden ayrırnsadım ki Rheya’ydı kollarımdaki, en ufak kuşku yoktu. Anladığım şuydu daha doğrusu: Beni kandırmaya çalışan o değildi, çünkü o Rheya olduğuna içtenlikle inanıyordu. Bendim onu kandıran.</p>

  <p class="calibre7">Sonra birkaç kez kendimden geçtim, her defasında boğuntulu bir sıçrayışla uyandım. Soluğum kesile kesile, tükendiğimi duya duya, Rheya’ya sokuldum durmadan. Yüreğim gitgide dinginleşiyordu. Rheya parmak uçlarıyla sakına sakına yanaklarımı, alnımı yokluyor, ateşime bakıyordu. Rheya’ydı o, gerçek Rheya’ydı, tek ve biricik Rheya.</p>

  <p class="calibre7">Bir değişiklik çöktü üstüme, kendimle didişmeyi bıraktım, uyuyakaldım.</p>

  <p class="calibre7">Hoş bir serinlik duygusuyla uyandım. Yüzüm ıslak bezle kaplıydı. Bezi kaldırdım, Rheya’nın eğildiğini gördüm. Gülümsüyor, bir çanağa ikinci bezi sıkıyordu.</p>

  <p class="calibre7">‘Ne uyku!’ dedi, ıslak bezi alnıma koydu? Hasta mısın?’</p>

  <p class="calibre7">‘Hayır.’</p>

  <p class="calibre7">Alnımı kırıştırdım, tenim yine yumuşamıştı. Rheya yatağın kenarına oturmuş, saçını bornozunun arkasına doğru taramıştı - portakal rengi siyah şeritlerle taralı bir erkek bornozuydu üstündeki, yenleri dirseğe kadar kıvrılıydı.</p>

  <p class="calibre7">Kötü acıkmıştım, en azından yirmi saattir ağzıma bir şey koyduğum yoktu. Rheya hastabakıcılık işlemlerini bitirince kalktım. Bir iskemlenin arkalığına asılmış birbirinin aynı iki giysi ilişti gözüme - ikisi de birer dizi kırmızı düğmeyle süslenmiş tıpatıp özdeş iki beyaz giysi. Bunlardan birini çı karması için Rheya’ya ben yardım etmiştim ve dün gece sırtında ikincisiyle yeniden ortaya çıkmıştı. Bakışlarımı izledi.</p>

  <p class="calibre7">‘Dikiş yerinden makasla açmak zorunda kaldım,’ dedi. ‘Fermuarı sıkışmış galiba.’</p>

  <p class="calibre7">Tıpatıp özdeş iki giysiyi görmek hiç yaşamadığım bir dehşete boğdu beni. Rheya ilaç kutusunu toplamakla uğraşıyordu. Arkamı döndüm, parmaklarımın oynak yerlerini dişledim bir bir. İki giysiden -ya da ilk giysi ile onun eşinden-gözlerimi ayırmadan kapıya doğru geri geri seğirttim. Lavabo musluğu şarıl şarıl akıyordu. Kapıyı açtım, aralıktan sıyrılarak dikkatle kapadım. Su sesini, şişe şangırtılarını duyuyordum, sonra birden bütün sesler kesildi. Dişlerim birbirine geçmiş, ellerim kapı kolunu sıkıca kavramış, ama kapıyı kapalı tutabileceğimden pek az umutlu, bekledim. Şiddetli, vahşice bir çekişle adeta elimden koparıldı kol. Ama kapı açılmadı. Baştan aşağı titreşiyor, zangırdıyordu. Dehşetten donakalmıştım, kolu bırakıp bir adım geriledim. Çelik kasa gitgide içe bükülüyor, boyası çatlıyordu. Birden uyandım: Dışa açılan kapıyı iteceğine kendine doğru çekiyordu Rheya. Tavandaki aydınlatma şeridinin kapının beyaz kasasına vuran yansısı çarpılmıştı. Korkunç bir patırtıyla her yan çınladı, sonuna dek zorlanan kapı ortadan yarılmıştı. O anda kol da yerinden fırlamış, yok olmuştu. Kanlı iki el belirdi, delikten uzandı, beyaz kaplamayı kana buladı. Kapı iki parça olmuş, iki yarısı duvardaki tutamaklara iğreti iğreti asılı duruyordu. Önce ölü gibi solgun bir yüz gözüktü, yabanıl görünüşlü bir hayalet izledi onu, portakal rengi siyah şeridi bornoza sarılıydı, hıçkıra hıçkıra göğsüme atıldı.</p>

  <p class="calibre7">Kaçmak istiyordum, ama iş işten geçmişti, oraya çakılmıştım. Rheya katıla katıla soluyordu, darmadağınık başı göğsüme tokmak gibi çarpıyordu. Onu ayakta tutabilmek için kollarımla sarılmama fırsat kalmadan oracığa yığıldı.</p>

  <p class="calibre7">Kırık kapının kesici kenarlarından sakına sakına Rheya’yı odaya taşıdım, yatağa yatırdım. Parmak uçları sıyrılmış, tırnakları kırılmıştı. Ellerini kaldırdığımda avuçlarının kemiğe kadar yarılmış olduğunu gördüm. Yüzünü inceledim: Camlaşmış gözlerinde en ufak bilinç belirtisi yoktu.</p>

  <p class="calibre7">‘Rheya!’</p>

  <p class="calibre7">Tek yanıt, sözcüklere dökülemeyen bir iniltiydi.</p>

  <p class="calibre7">Sağlık dolabına yöneldim. Yatak gıcırdadı. Döndüm. Kanayan ellerine hayretle baka baka oturuyordu Rheya.</p>

  <p class="calibre7">‘Kris,’ diye hıçkırdı, ‘Ben... ben... ne oldu bana?’</p>

  <p class="calibre7">‘Kapıyı kırmaya çalışırken yaralandın,’ diye yanıtladım kısaca.</p>

  <p class="calibre7">Dudaklarım çırpınırcasına seğiriyordu, alt dudağımı ısırmak zorunda kaldım.</p>

  <p class="calibre7">Rheya’nın bakışı, kapının çelik çerçeveden sarkan parçalarında bir an gezindi, sonra bana döndü. Dehşetini gizlemek için elinden geleni yapıyordu, ama çenesinin titrediğini seziyordum.</p>

  <p class="calibre7">Bir parça gazlı bez kopardım, antiseptik toz kabını alıp yatağın yanına döndüm. Cam kap birden elimden kaydı, yerde parçalandı - ama artık gerek kalmamıştı bile.</p>
</body>
</html>
