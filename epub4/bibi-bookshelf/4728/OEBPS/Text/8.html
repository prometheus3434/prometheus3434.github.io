<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>8.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x8.html" xml:lang="tr-TR">
    <div class="Basic-Text-Frame">
      <p class="anabaslik-6 para-style-override-14" id="toc_marker-3">Yola Koyuluş<br />
      1889–1897</p>

      <p class="resim-6"><span class="char-style-override-7"><img alt="3.png" class="image" height="20" src="../Images/3_fmt2.jpeg" width="39" /></span></p>

      <p class="arabaslik-sol-kucuk-6">Artık gerçekten büyüdüm</p>

      <p class="paragraf-8">Rosa Luxemburg iltica ülkesi olarak İsviçre’yi, düşünce ve din özgürlüğü olan federatif demokratik bir cumhuriyeti seçti. Oraya nasıl vardığı tam bilinmiyor. En yaygın rivayete, Paul Frölich tarafından yazılan biyografide rastlanıyor. Buna göre firarı, Marcin Kasprzak organize etti. Kasprzak, Katolik bir papazı, Yahudi kızın ailesinin bilgisi dışında yurtdışında Hıristiyan olmak istediğine ikna edip, Rosa Luxemburg’u bir arabada samanların altında Rus-Alman sınırından geçirdi.<span class="dip-6"><a class="footnote-link" href="#footnote-225-1" id="footnote-225-1-backlink">1</a></span></p>

      <p class="paragraf-8">Rosa Luxemburg 18 Şubat 1899 tarihinde, 1893 yılında Zürih tarafından beldeleştirilen Oberstrass’a kaydoldu ve Nelken Sokağı 5 adresinde bir oda tuttu. Bundan sonraki yıllarda kaldığı yeri sıkça değiştirdi. 1892 yılından 1896 yılına kadar Hottingen beldesinde Platten Sokağı’nda oturdu, 1896’da tekrar Oberstrass’a, bu sefer Universität Sokağı 77’ye taşındı.<span class="dip-6"><a class="footnote-link" href="#footnote-225-2" id="footnote-225-2-backlink">2</a></span></p>

      <p class="paragraf-8">Limmat nehrinin ve karaya derince giren gölün kıyısında olan, ormanlık tepeler ve gösterişli sıradağlarla çevrelenen Zürih’in 19. yüzyıl sonlarında nüfusu 115.000’di. 22.000’i Alman olmak üzere 30.000 yabancı uyruklunun yanı sıra, çeşitli ülkelerden gelen 500 profesör, öğrenci ve sanatçı bu burjuva rüyasına özel bir renk katıyordu. Conrad Ferdinand Meyer, Gottfried Keller, Ricarda Huch gibi şair ve yazarlar veya tanınmış tarihçi Jacob Burckhardt, hem İsviçre’ye has olması itibariyle dar, hem de kozmopolit olan bu kültür manzarasını canlandırıyordu. Tiyatro, müze, kütüphane, okuma salonları ve kulüpler coşku verici ve eleştirel bir sanat zevkine geniş imkânlar sunuyordu. Rosa Luxemburg daha sonraları burada yaşayan dostlarını yâd ederken, “tanrının kutsadığı neşeli Zürih”ten bahsedecekti.<span class="dip-6"><a class="footnote-link" href="#footnote-225-3" id="footnote-225-3-backlink">3</a></span></p>

      <p class="paragraf-8">Gustav Vogt’un yazı işleri sorumluluğunu üstlendiği <span class="char-style-override-2">Neue Zürcher Zeitung</span> (Yeni Zürih Gazetesi) “Alman İsviçre’sinin en seçkin yayın organıydı”.<span class="dip-6"><a class="footnote-link" href="#footnote-225-4" id="footnote-225-4-backlink">4</a></span>Karşısında ise İsviçre Sosyal Demokrat Partisi’nin yayın organı <span class="char-style-override-2">Arbeiterstimme</span> (İşçinin Sesi) yer alıyordu. Birçok mülteci Alman sosyal demokrat, Zürihli yoldaşlarından dayanışma ve destek gördü. Neumarkt 5 adresindeki <span class="char-style-override-2">Eintracht</span> (Birlik) isimli dernek ve lokal, İşçi Eğitim Derneği tarafından yürütülen toplumsal, kültürel ve hayırseverlik faaliyetlerinin merkeziydi.</p>

      <p class="paragraf-8">Bu sosyalist derneğin donanımlı bir kütüphanesi ile bir okuma ve konferans salonu vardı. Rosa Luxemburg burada Alman sosyal demokratlarla tanıştı. Robert Seidel ve Frau Mathilde, Carl ve Olympia Lübeck ve oğulları Gustav veya İsviçre Grütli Derneği’ne (tarihi bir işçi yardımlaşma derneği <span class="char-style-override-2">–çev.</span>) ait kitapçı dükkânının müdürü Jakob Heusser kısa sürede tanıdık ve ahbapları arasına girdi. Robert Seidel 1870 yılında Saksonya’dan İsviçre’ye göçmüş ve 1890 yılında <span class="char-style-override-2">İşçinin Sesi</span>’nin yazı işleri sorumlusu olmuştu.</p>

      <p class="paragraf-8">Zürih politik mültecilerin toplanma yeriydi. 19. yüzyılın ikinci yarısında bu kentte birçok Rus devrimci yaşıyordu. Bunlar Rusya’da defalarca zindana kapatılmış veya sürgüne gönderilmişti ve şimdi Çarlık rejiminin alaşağı edilmesi için İsviçre’de hazırlık yapıyordu. Zürih’teki Rus topluluğunun önde gelen figürü, Pavel Akselrod’du. 1850 doğumlu Akselrod 70’li yıllarda Halkın İradesi (Narodnaya Volya) hareketine katılmış ve 1883 yılında, başında Georgi Plehanov’un bulunduğu Marksist “Emeğin Kurtuluşu” grubunun kurucuları arasında yer almıştı. Akselrod geçimini, daha sonra İsviçre Patent Kurumu tarafından “Akselrod Yoğurdu” olarak tescillenen kefir üretimiyle sağlıyordu. Rosa Luxemburg kısa süre içinde Pavel Akselrod ve Rus topluluğunun diğer isimleriyle bağlantı kurdu.</p>

      <p class="paragraf-8">Rosa Luxemburg, Zürih yakınlarındaki Rapperswil’de, geniş bir Lehçe yayın koleksiyonuna sahip Polonya Müzesi kütüphanesinde hemşerileriyle karşılaştı. Örneğin Zofia Daszyńska ve Mieczyslaw Hartmann Zürih’e ondan önce sığınmışlardı. 1887 yılından beri burada bir Polonya Öğrenci Birliği vardı.</p>

      <p class="paragraf-8">Zürih o zamanlar birbirinden keskin çizgilerle ayrılan iki bölgeye ayrılıyordu: “gölün kıyısındaki eski şehir ile dağın tepesindeki öğrenci ve profesörlerin oturduğu semt. İkisinin ortak noktası çok az. Aşağıda göl kıyısında büyük ve küçük ticaret erbabı yaşıyor ve İsviçre üst sınıfı kendisini çevresine kapatarak keyif sürüyor; yukarıda dağın üstünde ise farklı uluslara mensup rengârenk bir topluluk kiralık evlerde oturuyor ve üniversite profesörleri bile, eğer öteden beri yerleşik İsviçreli değillerse aşağıdaki Zürih’e inmiyor. […] Zürih’in Oberstrass semtinin neredeyse her evinde bir erkek ya da kadın üniversite öğrencisi oturuyor, hatta bazı evler öğrenci kolonileriyle dolu ve kiracılar kirayı ödedikleri ve evi alt üst etmedikleri sürece ev sahipleri beş, yedi, hatta dokuzu bile çift sayı kabul etmekte sakınca görmüyor.”<span class="dip-6"><a class="footnote-link" href="#footnote-225-5" id="footnote-225-5-backlink">5</a></span></p>

      <p class="paragraf-8">Erkek ve kadınlara sosyal kökenlerinden, milliyetlerinden, geldikleri ülkeden veya politik bağlantılarından bağımsız olarak iyi bir eğitim imkânı sağlaması nedeniyle üniversite ve politeknik okul birer çekim merkeziydi. Burada fen, mülkiye ve sosyal bilimler alanından uluslararası düzeyde profesörler, özgür bir ortam içerisinde kültür, ekonomi ve teknikteki yenilikleri öğretiyordu.</p>

      <p class="paragraf-8">Rosa Luxemburg 19 Ekim 1899 tarihinde üniversitenin Fen Bilimleri Bölümüne kaydoldu. 1889/90 kış sömestrinde genel zooloji derslerine ve zoolojik-mikroskobik bir uygulama dersine devam etti. Küçük yaşlardan beri bitki ve hayvanlara özel bir düşkünlüğü vardı.</p>

      <p class="paragraf-8">On sekiz yaşını henüz tamamlamış olan Rosa Luxemburg çok yönlü yeteneklere ve ilgi alanlarına sahipti ve öğrenme güdüsünü ateşli bir hırsla gideriyordu. Lisede almış olduğu kapsamlı genel bilginin yanı sıra, ailesinden ve illegal gruplardan Polonya halkının tarihi ve edebiyatı üzerine bilgiler edinmişti. Adam Mieckiewcz’in şiirlerini ve Fryderyk Chopin’in müziğini özellikle seviyor ve birkaç lisan biliyordu; ayrıca Rusça, Almanca, Fransızca ve İngilizce konuşulan ülkelerin tarih ve kültürleriyle içli dışlıydı. Günümüze kalan kaynaklara göre mükemmel derecede Lehçe, Rusça ve Fransızca yazabiliyordu, Almancası neredeyse kusursuzdu ve İngilizceye de hâkimdi.</p>

      <p class="paragraf-8">Biraz orantısız vücudu ona bazı kederli anlar yaşatsa da, Rosa Luxemburg kendisini espri ve şakayla karışık, “küçük insanlar”dan sayıyordu. En yakın arkadaşları da onu kısa boylu olarak tarif ediyordu. Henriette Roland Holst, Rosa Luxemburg’un en fazla, toplum içinde var gücüyle belli etmemeye çalıştığı topallamasıyla dikkat çektiğini yazdı.<span class="dip-6"><a class="footnote-link" href="#footnote-225-6" id="footnote-225-6-backlink">6</a></span>Luise Kautsky “güzel ve parlayan gözleri, yüzünün ince ovalliği, güzel teni, sık koyu saçları ve her şeyden önce zekâ dolu yüz ifadesi onu güzelleştirmeseydi”<span class="dip-6"><a class="footnote-link" href="#footnote-225-7" id="footnote-225-7-backlink">7</a></span>hiç göze çarpmazdı demişti. Yahudi sosyalist lider John Mill, Rosa Luxemburg’un orantısızca büyük bir kafaya ve “kalın burunlu tipik bir Yahudi yüzüne” sahip olduğunu söylüyordu: “İlk bakışta olumlu bir izlenim bırakmıyordu ama bu kadının içinde nasıl bir yaşam enerjisi bulunduğunu, ne denli akıllı ve keskin zekâlı olduğunu ve ne kadar yüksek bir düşünce düzeyinde hareket ettiğini anlamak için onunla yalnızca kısa bir zaman geçirmek yeterliydi.”<span class="dip-6"><a class="footnote-link" href="#footnote-225-8" id="footnote-225-8-backlink">8</a></span>Zekâsı, cazibesi ve coşkusu sayesinde herkesi hemen kendisine bağlıyordu.</p>

      <p class="paragraf-8">Zürih’in öğrenci ve mülteci çevresine uyum sağlamak Rosa Luxemburg için zor olmadı. 1899 yılının Ekim ayında Nelken Sokağı 5 numaradan 12 numaraya, kendisini evinde gibi hissettiği Lübeck ailesinin yanına taşındı. Carl Lübeck önce redaktör olarak Dr. Johann Jacoby’nin <span class="char-style-override-2">Gelecek</span> dergisinde çalışmış, sonra sosyal demokrasiye geçmişti. Kötü sağlık durumu nedeniyle tutukluluk koşullarının üstesinden gelemeyeceği için, 1872 yılında Sosyal Demokrat İşçi Partisi’nin liderleri August Bebel ve Wilhelm Liebknecht ve <span class="char-style-override-2">Halk Devleti</span>’nin yazı işleri sorumlusu Adolf Hepner’e karşı açılan Leipzig Vatana İhanet Davası sırasında Almanya’yı terk etmek zorunda kalmıştı. İsviçre’de çeşitli gazeteler için serbest yazar ve gazeteci olarak çalışıyordu. Felci onu tekerlekli sandalyeye mahkûm ettiği için, ailesinin geçimini sağlamakta giderek daha fazla zorlanıyordu. Evin perisi, karısı Olympia’ydı. Karl Kautsky, Olympia’nın “aynı Carl gibi çalışkan ve özenli olmasının yanı sıra, enerjik, hayat dolu ve esprili olduğunu” hatırlıyor: “Bayan Olympia, bu tutkulu ve devrimci Polonyalı kadın, evini İsviçre’deki Polonyalı ve bunun da ötesinde Slav mültecilerin cana yakın bir merkezi haline getirmeyi biliyordu. Bu topluluk ilgimi çekiyor ve beni cezbediyordu. Lübeck’lerin evinde, bir köşeye çekilmiş, sessiz ama bezgin değil, aksine halinden memnun ve dostça gülümseyen aile babasının bakışları altında canlı ve çoğu zaman gürültülü bir hayat sürdürülüyordu. Çünkü Carl evindeki neşeyi seviyor ve kendisinin bu neşeye kısıtlı katkısının başkaları tarafından tamamlanmasından daha da memnun oluyordu.”<span class="dip-6"><a class="footnote-link" href="#footnote-225-9" id="footnote-225-9-backlink">9</a></span>Bu atmosfer Rosa Luxemburg’un yabancı bir diyarda yolunu bulmasına yardımcı oldu. Kendisine Alman işçi hareketi hakkında bilgiler veren aile reisiyle severek sohbet ediyor, hasta adamın para kazanabilmesi için onun konuşmalarını kâğıda dökerek makaleleştiriyordu.</p>

      <p class="paragraf-8">Rosa Luxemburg araştırmalarını üniversite kütüphanesinde, Birlik lokalinin kütüphanesinde, Rapperswil’deki Polonya kütüphanesinde, bir süre sonra da Cenevre ve İsviçre’nin başka yerlerinde sürdürdü. Prusya Devlet Kütüphanesi’nde araştırmalarda bulunmak üzere 1892 ilkbaharında Berlin’de de bulundu.</p>

      <p class="paragraf-8">Luxemburg, Varşova’daki illegal ajitasyon ve hücre faaliyetleri sayesinde sosyalist II. Proletarya partisinin hedefleri ile ilgili ilk ipuçlarını edinmişti. Makale ve tartışmalar, sosyalist teorisyenlerle ve işçi hareketinin örgütlenme pratiğiyle daha yoğun ilgilenmesini sağladı. Rosa’nın ilk araştırma yıllarında Marx ve Engels’in eserlerine aşinalığı ve uluslararası işçi hareketinin gelişimiyle ilgili birikimi hakkında genelde abartılı tahminlerde bulunulur. Onun tüm hayatı boyunca belirleyici olan, yeniliklere açık durması, toplumdaki çelişkileri sezme yeteneği ve idealleri için savaşma kararlılığıydı.</p>

      <p class="arabaslik-sol-kucuk-6">Acele et pırlantam, mümkün olduğunca çabuk ol</p>

      <p class="paragraf-8">Rosa Luxemburg’un hayatına 1890 yılında, mavi gözlerinin delici bakışı, kızıl kıvırcık saçların altındaki ince ve keskin profilli yüzü, kendine güveni ve erkeksi cazibesiyle çekiciliğinden daha ilk karşılaşmada etkilendiği bir erkek, Leo Jogiches girdi. Leo Jogiches Aralık 1890’dan itibaren Zürih’te ikametgâh etmeye başladı ve kış sömestrinde Genel Botanik ve Genel Zooloji bölümlerine kaydoldu. Rosa Luxemburg kendisinden dört yaş büyük olan, Rusça konuşan, kendisini çok incelikli ifade eden, konuşmalarda dinlemeyi ve karşısındakini gözlemlemeyi tercih eden ve nadiren coşku gösteren adamı dikkatle izliyordu. Jogiches çok coşkulu görünmemesine rağmen harekete geçmek için sabırsızlanıyor gibiydi ve özel tecrübelere sahip görünüyordu.</p>

      <p class="paragraf-8">Leo Jogiches İsviçre’de Grosowski (Grozowski, Grosovski) takma adıyla yaşıyordu. Varlıklı bir Yahudi aileye mensuptu ve birkaç seneden beri Yahudi işçi ve aydınları Çarlığa karşı verilen mücadeleye kazanmak ve örgütlemek için çaba harcıyordu. Çarlık jandarmasının peşinde olması nedeniyle doğum şehri Wilna’dan kaçmak zorunda kalmıştı. Petersburg Emniyet Müdürlüğü’nün 11 (23) Haziran 1890 tarihli genelgesinde şöyle deniliyordu: “Devlete karşı işlenen bir suçtan sanık olarak yargılanan, 26 Nisan (8 Mayıs) 1889 tarihinde dört ay hapis cezasına çarptırılan ve daha sonra memleketinde bir yıl süreyle polis gözetimi altına koyulmuş olan Wilna’lı yurttaş Lew Samuilow Jogiches askere çağrılmış olup, Türkistan askeri bölgesi birliklerine katılma emri aldı. Ancak bu yılın 27 Mayıs (8 Haziran) tarihinde Wilna’daki toplanma noktasından kaçtı ve bugüne kadar başvurulan tedbirler yakalanmasını sağlamadı.</p>

      <p class="paragraf-8">Emniyet Müdürlüğü yukarıda adı geçen kişinin yakalanmasına faydalı olabilecek şu bilgilere sahiptir: Jogiches, Lev Samuilov, 1867 Wilna doğumlu, Yahudi dininden, Wilna yurttaşı, I. Wilna Lisesine gitti, mezun olmadan 6.sınıftan terk etti; daha sonra kendisine, annesine ve iki erkek kardeşine ait bir ev ve değirmenin yönetimiyle ilgilendi; bekâr, annesi dul ve adı Sofia Pavlova, erkek kardeşleri: hastalığı nedeniyle işsiz olan Pavel ve eczane çırağı Ossip, kız kardeşinin adı Emilia, o da eczane çırağı; hepsi birlikte Wilna’da Popslavskaya Sokağı’nda Gordon’un evinde yaşıyor.”<span class="dip-6"><a class="footnote-link" href="#footnote-225-10" id="footnote-225-10-backlink">10</a></span></p>

      <p class="paragraf-8">Jogiches’in yanında hep genç ve çekici bir kadının bulunması, Rosa Luxemburg’u endişelendiriyordu. Bu kadın, sosyalist hareketin üyesi olarak aynı Jogisches gibi Wilna’dan Zürih’e kaçan ve burada üniversite öğrenimine başlayan Anna Gordon’du. Leo’yu, Rosa’nın kafasını karıştıran bir gizem sarıyordu. Karakter, yetenek ve kişisel eğilimlerinde birbirlerinden ayrılıyor; sosyal ve ulusal baskıya, ırkçı, dinsel ve düşünsel hoşgörüsüzlüğe karşı aldıkları tavırda birleşiyorlardı. Karşıtlıklar ve ortak noktalar birbirlerini gözden kaybetmemelerine neden oluyordu. Rosa Luxemburg’un bu gösterişli, özgüvenli ve zeki adama âşık olması fazla sürmedi. Çok geçmeden Leo Jogiches’te de ateş bacayı sardı. Çok daha iyi olan maddi durumuyla, evden desteklenmesi mümkün olmayan Rosa’nın öğrencilik hayatını kolaylaştırıyordu.</p>

      <p class="paragraf-8">Jogiches, Rosa Luxemburg’a politik tecrübelerini en doğal şekilde, daha yaşlı mülteciler gibi yaşananları efsaneye dönüştürmeden veya öğreticiliği yüceltmeden aktaran ilk kişiydi. Örgütleme yeteneği sayesinde henüz genç yaşlarda öğrendiği gizlilik içinde yaşama sanatını ve bunun tehlikeli yanlarını Rosa’nın erkenden algılamasını sağladı. Leo’nun gizli yazı ve görünmez mürekkeple çalışma, sahte pasaport yapma, grev örgütleme, ajitasyon malzemelerinin baskı ve dağıtımı, evrak ve insanların sınır ötesine geçirilişi, yeraltında çalışanların cesaretlendirilişi, ordu ve hapishaneden kaçış ve iş ciddiyete bindiğinde ifade vermekten kaçınıp susma hakkında anlattıkları Rosa’yı büyülüyordu. Daha ilk baştan beri aşk ilişkilerini de gizli tutmayı şart koşmuştu. Rosa Luxemburg bu isteği kabul etti ve 90’lı yılların sonuna kadar ailesine ve arkadaşlarına karşı hep tek başına ve bağımsız yaşadığını vurguladı. Belki başlangıçta anne ve babasına, tüm geleneklere aykırı olarak evlilik belgesi olmaksızın bir birliktelik yaşadığını anlatmak zorunda olmadığı için memnundu. Ama seneler geçtikçe gizlilik, bazı tatsızlık ve çatışmaları da beraberinde getirdi.</p>

      <p class="paragraf-8">Hayatında ilk defa âşık olmak ve sevilmek Rosa’yı o denli mutlu etti ki, Nadina ve Boris Kriçevskiy’e Cenevre’den yazdığı bir mektuba taşkın duygularla “Küçük arkadaşlar” diye başlıyordu. Arkadaşları kendisinden büyük oldukları için muzip gülümsemelerini hayal edebiliyordu. “Artık gerçekten tam anlamıyla büyüdüğüne” yemin ediyor ve “bununla gurur duyuyorum”<span class="dip-6"><a class="footnote-link" href="#footnote-225-11" id="footnote-225-11-backlink">11</a></span>diyordu. Bu coşku, 1891 yılının yazında Leo ile birlikte tüm tanıdıklardan uzakta Cenevre’de bulunmasının verdiği aşk sarhoşluğundan kaynaklanıyordu. O olağanüstü zamanı sonraları her hatırlayışında, Cenevre gölü ve göl kıyısını anlatmaya doyamadı. Hava, sükûnet ve neşe burada güzel bir ilaç gibi ruhunu sarıyordu.<span class="dip-6"><a class="footnote-link" href="#footnote-225-12" id="footnote-225-12-backlink">12</a></span></p>

      <p class="paragraf-8">“Size Cenevre hakkında genel şeyler yazmayacağım” diyordu Rosa Luxemburg Kriçevskiy’lere yazdığı mektupta. “Cenevre’yi zaten siz de tanıyorsunuz. Cenevre’den ilkin Avrupai görünümlü bir şehir olduğu, ikinci olarak da <span class="char-style-override-2">Oberstrass</span> tarzının bir yanı burada bulunmadığı için hoşlanıyorum. Genelde iyi sayılırım, yoğun bir şekilde çalışıyor ve ilginç insanlarla tanışıyorum. Yalnızca Pazar günleri düşüncelerim Oberstrass’a, sizin yanınıza doğru yola çıkıyor ve hep birlikte, sevgili arkadaşlarım, akşam üzeri Akselrod’lara kefir ve ringa balığına gidiyoruz. […] Mornex’e gittim ama bir daha gitmeyeceğim, Plehanov benim için fazla gelişkin, daha doğrusu fazla kültürlü. Benimle yaptığı bir konuşma ona ne kazandırır ki? Her şeyi benden daha iyi biliyor ve birtakım spontane ‘fikirler’ ortaya atmak bana göre değil, dürüst olmak gerekirse bunu yapmayı da istemiyorum. Plehanov’u Akselrod’larda bir köşeden seyretmeyi seviyordum; nasıl konuştuğunu, nasıl hareket ettiğini ve yüzünü seyretmekten çok hoşlanıyordum. Ama Mornex’e gidip bir köşeye oturmak ve ona hayranlık duymak, hayır, bu olmuyor. Vera [Zasuliç] nedense konuşamıyor, ama muhteşem bir insan.”<span class="dip-6"><a class="footnote-link" href="#footnote-225-13" id="footnote-225-13-backlink">13</a></span></p>

      <p class="paragraf-8">Georgi Plehanov ve Vera Zalusiç Mart 1889’da Zürih yakınındaki dağlarda meydana gelen bir bomba patlamasından sonra, bu olayla ilgileri bulunmadığı halde istenmeyen kişi ilan edilip sınır dışı edilmişlerdi ve küçük Fransız sınır kasabası Mornex’de kalıyorlardı. Plehanov’un karısının Cenevre’de yaşamasına izin verilmişti. Evli çift 1880 yılında Rusya’dan Cenevre’ye iltica etmiş, Georgi Plehanov burada Pavel Akselrod, Vera Zasuliç, Lev Deutsch ve Vasiliy İgnatav ile birlikte Rus Marksistlerinin ilk örgütü olan Emeğin Kurtuluşu’nu kurmuştu. Plehanov bu arada uluslararası düzeyde saygın bir teorisyen olmuş; Marx, Engels ve diğer Alman ya da Fransız sosyalistlerinin yazılarını çevirerek takdir kazanmıştı. Ancak “Modern Sosyalizm Kütüphanesi” ve “İşçi Kütüphanesi” projeleri için sık sık para sıkıntısı çekiyordu.</p>

      <p class="paragraf-8">Rosa Luxemburg tanıştığından beri Plehanov’a büyük bir saygı duyuyordu. Emeğin Kurtuluşu grubunda çalışmak ve Rusya’da bir işçi partisinin kuruluşuna katkıda bulunmak isteyen Leo Jogiches’in yolu 1891 yılında Plehanov’un yoluyla kesişti. Geçinmek için zaman zaman adres yazma işinde çalışmak zorunda kalan ve yayın çıkarmak için bağışlara muhtaç olan Plehanov’dan farklı olarak Jogiches’in 15.000 Ruble tutarında parası vardı. Ancak Jogiches yalnızca para koymak istemiyor, ayrıca eşit haklara sahip bir parti üyesi olarak dinlenmeyi ve içerikle ilgili konularda da söz sahibi olmayı talep ediyordu. Otoritesini kibirle koruyan on yaş büyük Plehanov, Jogiches’in taleplerini kesin bir dille geri çevirdi. Bu “sonradan görme” ve “mevki düşkünü”nün, politik taleplerini parayı baskı aracı olarak kullanarak kabul ettirmek istemesini küstahça ve iğrenç buluyordu.<span class="dip-6"><a class="footnote-link" href="#footnote-225-14" id="footnote-225-14-backlink">14</a></span>Karşılıklı çekinceler hiçbir zaman azalmadı. Leo Jogiches “ihtiyar”la verimsiz geçen ilk karşılaşmasından sonra, 1892 yılından 1895 yılına kadar devam eden “Sosyal Demokrat Kitaplık”ı kurdu. Bu durum Plehanov’u daha da çileden çıkardı. Çünkü Jogiches, Boris Kriçevskiy tarafından çevrilen <span class="char-style-override-2">Louis Bonapart’ın 18. Brümaire’i</span>’ni, Marx’ın başka makalelerini, Rusça olarak Karl Kautsky’nin <span class="char-style-override-2">Erfurt Programı</span>’nı ve İngiltere ve Belçika’daki işçi mücadeleleri üzerine yazılan çeşitli çalışmaları yayınladı.</p>

      <p class="paragraf-8">Rosa Luxemburg ve Leo Jogiches 1892 yaz sömestrinden itibaren Zürih üniversitesindeki öğrenimine ağırlık verdi. Rosa 1891-92’de iki sömestr ara vermişti; gariptir ki, 7 Mayıs 1892 tarihinde Zürih üniversitesinin sicil defterine ikinci kez kaydını yaptırdı ve 1893 yaz sömestrinden itibaren Siyasal Bilimler öğrencisi olarak gözüküyordu.<span class="dip-6"><a class="footnote-link" href="#footnote-225-15" id="footnote-225-15-backlink">15</a></span>Klasik ekonomi, felsefe, tarih, devletler ve idare hukuku derslerine girdi.</p>

      <p class="paragraf-8">Adam Smith, David Ricardo ve diğerlerinin klasik ekonomi politik ve Karl Marx’ın <span class="char-style-override-2">Kapital</span>’ine özel ilgi duyuyor; tarih, klasik iktisat teorisi, finans bilimi, klasik iktisat uygulamaları, ekonomi ve borsa krizleri konularını ve ayrıca Marx’ın seçilmiş yazılarını ele alan Julius Wolf’un derslerini tercih ediyordu. 1892 yılında Wolf’un, kendi sözleriyle “Marx’ın ekonomik evrim teorisine karşı en sert reddiye” olan <span class="char-style-override-2">Sosyalizm ve Kapitalist Toplum Düzeni</span> isimli kitabı yayınlandı ve sert eleştiriler aldı.<span class="dip-6"><a class="footnote-link" href="#footnote-225-16" id="footnote-225-16-backlink">16</a></span></p>

      <p class="paragraf-8">Rosa Luxemburg profesöre saygı duyuyor, ancak Marx’ın teorisini daha doğru bulduğu için, eğitim ve araştırma metodunun kusurlu olduğunu düşünüyordu. Rosa’ya göre Wolf sosyal gerçekliği çok fazla parçalara ayırıyor ve bunları keyfi ve şematik bir şekilde düzenliyordu. Profesörü seminerlerde arkadaşı Julian Marchlewski ile birlikte tartışmalara sokmak onu eğlendiriyordu. Rosa gibi Wolf’un öğrencisi olan Anatoli Lunaçarski, Rosa’nın “dikenli ve ironik diliyle Wolf’un burjuva kurnazlıklarını nasıl yerle bir ettiğini, tartışma götürmez hazırcevaplığına ve olağanüstü bilgeliğine rağmen Wolf’un İsviçreli öğrencileri önünde düştüğü sıkıntıları, gevelemesini ve şaşkına dönüşünü” hatırlıyor. “Ben Rosa’ya o zamanlar saygı duyuyor, hatta bir nevi hayranlık besliyordum. Daha o sıralar sosyolojik bilgilerle donatılmıştı ve serinkanlı kusursuz aklını ateşli devrimci ruhuyla birleştiriyordu.”<span class="dip-6"><a class="footnote-link" href="#footnote-225-17" id="footnote-225-17-backlink">17</a></span></p>

      <p class="paragraf-8">Rosa Luxemburg yeteneklerini ve çekiciliğini muhtemelen o denli iyi ortaya koydu ki, Wolf takdirini ondan esirgeyemedi ve 1924 yılında şöyle yazdı: “Zürih’te tamamıyla derslere yoğunlaşmıştım ve Polonya ve Rusya’dan bir Marksist olarak gelen en yetenekli öğrencim Rosa Luxemburg’un akademik ilerlemesine vesile oldum; aynı Bayan Daszyńska ve daha sonra politikada başarılar yakalayan Bay Marchlewski gibi Luxemburg da siyasal bilimler doktorasını (Polonya’nın endüstriyel gelişimi üzerine mükemmel bir çalışma) benim yanımda yaptı.”<span class="dip-6"><a class="footnote-link" href="#footnote-225-18" id="footnote-225-18-backlink">18</a></span></p>

      <p class="paragraf-8">Rosa Luxemburg gibi fen bilimleri öğreniminden ekonomi ve hukuk-siyaset bilimlerine geçiş yapan Leo Jogiches de ciddiyeti, çalışkanlığı ve gayretiyle dikkat çekiyordu. Jogiches, Marchlewski ve Rosa Luxemburg en çok Julius Wolf ve <span class="char-style-override-2">Yeni Zürih Gazetesi</span>’nin eski yazı işleri sorumlusu Gustav Vogt’un derslerine katılıyordu. Birlikte teorik ve uygulamalı klasik ekonomi, genel devletler hukuku, genel idare bilimi ve 1815 sonrası diplomasi tarihi dersleri aldılar.<span class="dip-6"><a class="footnote-link" href="#footnote-225-19" id="footnote-225-19-backlink">19</a></span></p>

      <p class="paragraf-8">Biyokimya öğrencisi ve uluslararası bir öğrenci birliğinin yöneticisi Bronisława Gutman, parası ve geliri olmayan Rosa Luxemburg’a bir burs bağlanması için yoldaşların büyük bir istek ve içtenlikle kendisine başvurduklarından bahseder.<span class="dip-6"><a class="footnote-link" href="#footnote-225-20" id="footnote-225-20-backlink">20</a></span></p>

      <p class="paragraf-8">Zürih Üniversitesi öğrencisi ve bir öğrenci kuruluşunun başkanı Ricarda Huch politik mülteciler arasındaki doğal yardımlaşmadan etkileniyor, kadın Rus öğrencilerin kendisine kuşkuyla baktıklarını hissediyordu: “Onlar, akabinde tartışmaların yapıldığı konferanslar verilmesini isterken, ben gayri-resmi bir havada bir arada olmamızı tercih ediyordum. […] Rus öğrencilerin çoğunun çok fakir olduğunu ama bunu umursamadığını ve okuyabilmek için her türlü rahatlıktan feragat ettiğini, daha fazla maddi imkâna sahip olanların veya varlıklıların ise imkânlarını sanki son derece doğalmışçasına diğerleriyle paylaştığını biliyorduk. Daha yakın ilişkiler kurmak gereği hissetmeden onlara hayranlık duyuyordum. O zamanlar Ruslar ve yaşadıkları zorluklarla ilgili herhangi bir duyarlılığa sahip değildim.”<span class="dip-6"><a class="footnote-link" href="#footnote-225-21" id="footnote-225-21-backlink">21</a></span></p>

      <p class="paragraf-8">Buna karşın Leo Jogiches Rosa Luxemburg’a karşı çok duyarlıydı. Onu maddi olarak destekliyor ve Polonya sosyalist hareketine katılma yönündeki ilgisi gün geçtikçe artıyordu, ayrıca Lehçeyi çabucak öğrenmişti. Aşklarının ilk yıllarında çoğu zaman Zürih’te ve başka yerlerde bir arada olmaları nedeniyle Rosa Luxemburg’un Jogiches’e yazdığı çok az mektup var, Jogiches ise Rosa’ya maalesef hiç mektup yazmamış. Günümüze kalan yazışmalar Rosa ve Jogiches’in tutkulu bir aşkla bağlı olduğunu ve geçici olarak ayrı düştüklerinde sabırsızca birbirlerinin yolunu gözlediklerini kanıtlıyor. Birlikte harikulade haftalar geçirdikleri Clarens’dan, 20 Mart 1893 Pazartesi günü “Çarşamba’ya kadar gelmemiş olursan, sabahın ilk treniyle uçarak Cenevre’ye geliyorum, bilesin!” diye yazıyordu Rosa. “Gecenin ortasında bir sesle uyandım. Sese kulak kabarttım ama kendi sesimdi bu. […] Kendi sesimle uyandığımda bir rüya gördüğümü ve gerçekte Dyodyo’mun (Jogiches’e çocukluğunda takılan takma ad –<span class="char-style-override-2">çev.</span>) çok uzaklarda olduğunu, yapayalnız kaldığımı fark ettim. Tam o anda merdivende bir ayak sesi duydum. Henüz rüyanın etkisinde, yukarıya çıkanın sen olduğunu, gece 1’deki son trenle geldiğini (rüyamda tarifeyi birazcık değiştirdim), beni uyandırmamak için yukarıya kendi odana uyumaya gittiğini ve sabah bana bir sürpriz yapacağını farz ettim. Gülümseyerek tekrar uyudum. Bu sabah uyandım, yukarıya yanına koştum ve geceki varsayımlarımın yalnızca bir rüyadan ibaret olduğunu anladım.”<span class="dip-6"><a class="footnote-link" href="#footnote-225-22" id="footnote-225-22-backlink">22</a></span></p>

      <p class="paragraf-8">Bu satırlardan önce tipik bir ruh halini ifade etmişti: “Bugün sabahtan beri ilk kez her yer gri. Hiçbir yağmur belirtisi yok. Tüm gökyüzü farklı büyüklük ve biçimde bulutlarla örtülü ve derin ve çalkantılı bir deniz gibi gözüküyor. Gölün çelik rengi pürüzsüz yüzeyi parıldıyor. Buğulu dağlar üzgün, Dent du Midi (Batı Alplerde bir sıradağ –<span class="char-style-override-2">çev.</span>) sisli gibi. Hava yumuşak, taze ve elma ağaçlarının ve çimenlerin kokusuyla dolu. Etraf sakin, kuşlar rüyada gibi cıvıldıyor –sessiz ve düzenli. Evin yakınlarında, kuyunun yanından geçen yoldaki bir ağacın altında, çimenlerin içinde oturuyorum. Çim örtüsü yoğun, çok da çiçek var, özellikle o büyük sarı çiçeklerden. Çiçeklerin üzerinde o kadar çok arı uçuyor ki, etrafımda sürekli bir vızıldama var. Bal kokuyor. Kocaman bir arı vızıldayarak üzerimden geçiyor. Biraz kederliyim ama aynı zamanda da kendimi iyi hissediyorum, çünkü böyle sessiz ve insanı düşünmeye sevk eden havaları severim. Yalnız ne yazık ki, bu hava beni çalışmaktan ziyade hayallere sevk ediyor. Dyodyo, acele et!”<span class="dip-6"><a class="footnote-link" href="#footnote-225-23" id="footnote-225-23-backlink">23</a></span></p>

      <p class="arabaslik-sol-kucuk-6">Ülkemizden yine çok iyi haberler aldık</p>

      <p class="paragraf-8">Rosa Luxemburg göçmenlerin içinde bulunduğu özel yaşam koşulları altında, politik mülteciler arasında çıkabilecek kişisel çatışmalardan uzak durmaya çalışıyordu. Bronisława Gutman “Marchlewski’nin nişanlısı ve Rosa’nın II. Varşova Lisesi’nden arkadaşı olarak bu grubun içerisinde üç yıl boyunca bulunmak benim için gerçek bir politik okuldu” diye yazıyordu. “Rosa beni kız öğrencilerden oluşan ve politik çalışma yapılan bir grubun içine soktu. Görevim, İsviçre fabrikalarında çalışan Polonyalı göçmen işçilere eğitim vermekti.”<span class="dip-6"><a class="footnote-link" href="#footnote-225-24" id="footnote-225-24-backlink">24</a></span>Polonyalı ve Rus öğrenci ve göçmenler arasında ülkelerindeki olaylar üzerine düzenli bilgi alışverişinin sürdürülmesi Rosa Luxemburg için çok önemliydi. Polonya’dan yeni haberler alınca, Paris’te yaşayan Boris Kriçevskiy’e de hararetle yazıyordu. Yeni haber oldukça fazlaydı, çünkü Polonya işçi hareketi 90’lı yılların başında yükselişe geçmişti. Bunun en görkemli örneği, birçok işçi merkezinde gösteri ve eylem düzenlenen 1892 yılının 1 Mayıs’ıydı. “Łódź ayaklanması” mücadele gününün izlerini taşıyordu. Yaklaşık 60.000 işçi 2 Mayıs’tan 6 Mayıs 1892’ye kadar sömürü ve ulusal baskıya karşı grev yaptı. Çarlık ordusu eylemleri gaddarca bastırdı. Altı insan öldü, 300 kişi yaralandı, 350 kişi tutuklandı. Rosa Luxemburg bu olay üzerine bir yazı yazdı ve yazısı 1893 yılında “Święto 1 Maja 1892 w Łódźi” başlığı altında yayınlandı. 1892 yılında da, Jogiches’in Paris’teki Sosyal Demokrat Kitaplık’ında “Święto pierwszego maja” başlıklı, 1 Mayıs 1892’de Varşova ve Wilna gösterilerinde yapılan konuşmaları içeren bir broşür yayınlamış ve Rosa Luxemburg bu broşüre R. Kruszyńska takma adıyla bir önsöz yazmıştı. Bu yazı hayatının ilk politik yazısıydı. Her iki broşür Leo’nun kurnazlığı ve yoldaşların cansiperane çabası sayesinde Polonya’ya sokuldu ve yeni sosyalist örgütlerin kuruluşuna ve başka eylemlerin hazırlanışına destek oldu.</p>

      <p class="paragraf-8">Rosa Luxemburg’un Varşova’dan kaçışından sonra proleter örgütlerin kurulması yönünde çeşitli denemeler olmuştu. Marcin Kasprzak ve II. Proletarya partisinin zindana atılmayan üyeleri mücadeleyi sürdürdü. Kasprzak, 1889 yılında Polonya İşçi Birliği’ni (Związek Robotnikóv Polskich, ZRP) kuran ama tutuklanan ve sonra iltica etmek zorunda kalan Julian Marchlewski’yle sıkı bağlar içinde çalışıyordu. Rosa Luxemburg bu örgütü sonraları özünde sosyal demokrat ve “Polonya’da sosyalizm için yeni ve geniş bir gelişme yolu açan, sağlıklı ve zengin perspektife sahip bir oluşum”<span class="dip-6"><a class="footnote-link" href="#footnote-225-25" id="footnote-225-25-backlink">25</a></span>olarak nitelendirdi. Polonya sosyalistlerinin Rus ve Alman yoldaşlarla birleşme çabaları, Polonya halkının Rus halkından medeniyet açısından daha olgun olduğunu ve bu nedenle Doğu Avrupa’daki liderlik görevlerini daha iyi yerine getirebileceğini savunan Paris ve Londra’daki mülteci grupları tarafından engelleniyordu. “Rus İşgal Bölgesindeki Polonya Sosyalist İşçi Partisi Programının Temel İlkeleri”ni hazırlayan Edward Abramowski 1893 yılında Zürih’te yapılan bir toplantıda örneğin şunu diyordu: Ülke ne kadar büyükse, pazar da o kadar büyüktür; bunun için “Oder nehrinden Dinyeper nehrine, Doğu Denizinden Karadeniz’e uzanan bir Polonya”<span class="dip-6"><a class="footnote-link" href="#footnote-225-26" id="footnote-225-26-backlink">26</a></span>gereklidir. Onun gibi mülteciler Rusya’daki devrimci güçlere olan inancını yitirmişti ve Polonya işçi sınıfının ilk önce bağımsız bir Polonya devleti kurması gerektiğini düşünüyordu. Ulusal egemenlik mücadelesinin böylesine abartılarak vurgulanması, sosyal devrimden ve işgal ülkelerinin işçi sınıflarıyla, özellikle de Rus işçi sınıfıyla ortak hareket etmekten vazgeçmek anlamına geliyordu. Kasım 1892’de Polonya’dan farklı grupların 18 temsilcisi Paris’te Yurtdışı Polonyalı Sosyalistler Birliği’ni (Związek Zagraniczny Socjalistów Polskich, ZZSP) kurdu. ZZSP, Kongre Polonya’sına Stanislaw Mendelson gibi sözü geçen özel temsilciler gönderdi ve bu temsilcilerin etkisiyle, ağırlıklı olarak Varşova’daki II. Proletarya’nın kalıntıları ile ZRP birleşerek Polonya Sosyalist Partisi’ni (Polska Partia Socjalistyczna, PPS) kurdular. Bu yeni örgütün özellikle işçi kesiminden gelen birçok üyesi sosyal taleplerin de seslendirilmesinde ısrar ediyor, Yurtdışı Polonyalı Sosyalistler Birliği (ZZSP) özel görevlilerinin dağıtımını yaptığı bildiri ve 1 Mayıs broşürlerindeki milliyetçi sloganlara karşı çıkarken, bunların yerine Rosa Luxemburg’un 1 Mayıs broşürlerine göre yönünü belirliyordu. Sosyal sınıf savaşından ve Çarlık egemenliğine muhalefetten yana olanlar, işgal ülkelerinin işçileriyle bir mücadele birliği oluşturulmasını destekliyor, PPS’nin milliyetçiliğinden uzak duruyor ve kendilerini Polonya Sosyal Demokrasisi (Socjal-Demokracja Polska) olarak tanımlıyorlardı. Polonya Krallığı Sosyal Demokrasisi’nin (Socjaldemokracja Królestwa Polskiego, SDKP) çekirdeğini bunlar oluşturdu.</p>

      <p class="paragraf-8">SDKP’nin kurucuları Rosa Luxemburg, Leo Jogiches, Julian Marchlewski ve Adolf Warski, Polonya’ya illegal yoldan sokulması gereken bir parti yayın organının çıkarılması konusunda fikir birliğine vardı. Bunun sorumluluğunu üstlenmeye en uygun kişi, Adolf Warski’ydi. Rosa Luxemburg onu Varşova’daki hücre faaliyetinden tanıyordu; karısı Jadwiga eski bir okul arkadaşıydı. Adolf Warski Varşova Zindanı’nın 10. kalesinden kefalet karşılığı serbest bırakıldığı 1892 yılının sonundan beri karısıyla birlikte Paris’te yaşıyordu. 1893 yılının Temmuz ayında Paris’te ilk Polonya sosyalist gazetesi olan <span class="char-style-override-2">Sprawa Robotnicza</span>’nın (İşçi Davası) birinci sayısını çıkarmayı başardı. Uluslararası alanda hemen itibar kazanan gazete PPS ve onun milliyetçi görüşleri ile arasına mesafe koydu. 30 Temmuz 1893 tarihinde, tarihe SDKP’nin kuruluş tarihi olarak geçen Varşova Toplantısı tarafından SDKP’nin yayın organı olarak kabul edildi.</p>

      <p class="paragraf-8">Rosa Luxemburg <span class="char-style-override-2">İşçi Davası</span> için R. Kruszyńska takma adıyla Polonya işçi hareketi üzerine ve programatik içerikli sayısız makale yazdı.</p>

      <p class="paragraf-8">Zürih’teki Polonyalı göçmenler arasında, başka göçmen merkezlerinde ve Polonya’da olduğu gibi, çarlıktan kurtuluş için verilen mücadele kapsamında ulusal ve sosyal sorunların çözümü konusunda farklı görüşler mevcuttu. Burada da en çok ulusal sorun üzerine tartışılıyordu. 1893 yılında Eintracht dernek lokalinin toplantı salonunda, Rosa Luxemburg ile aşırı yurtsever görüşler savunan, Stanislaw Mendelson’un arkadaşı W. Jodko-Narkiewicz arasında sert bir tartışma meydana geldi. Anatoli Lunaçarski, Rosa’nın konuşmasının “bıçak gibi keskin ve gümüş gibi parlak” olduğunu aktarır. Plehanov “politik nedenlerle ara bir tavır” takındı.<span class="dip-6"><a class="footnote-link" href="#footnote-225-27" id="footnote-225-27-backlink">27</a></span></p>

      <p class="paragraf-8">Politik konumunu formüle etmek Rosa Luxemburg için kolay değildi, ayrıca Polonya’daki işçilerin tecrübe ve eylemlerini hakkıyla göz önünde bulundurmak gerekiyordu. Rosa ayrıntılı bilgileri, yakın zamanda Zürih’e gelen, üye sayısı açısından güçlü Polonya İşçi Birliği’nin (ZRP) önde gelen temsilcisi Julian Marchlewski’den alıyordu.</p>

      <p class="arabaslik-sol-kucuk-6">İnsan susunca, arkadaş haklı olduğunu sanıyor</p>

      <p class="paragraf-8">6–12 Ağustos 1893 tarihleri arasında Zürih konser salonunda, Avrupa, Amerika ve Avustralya’nın 20 ülkesinden gelen 400’den fazla delegenin katıldığı Uluslararası Sosyalist İşçi Kongresi yapıldı. Kongrenin gündemi uluslararası işçi hareketi tarafından tartışılan konuların tümünü kapsıyordu: Sekiz saatlik işgününün uluslararası düzeyde kabul edilmesine yönelik önlemler (A. Fauquez), 1 Mayıs kutlamalarının ortak kuralları (V. Adler), sosyal demokratların politik taktiği, a) parlamentarizm ve seçim ajitasyonu b) halkın yasama sürecine doğrudan katılımı (É. Vandervelde, W. H. Vliegen, W. Liebknecht vd.), savaş durumunda sosyal demokrasinin tutumu (G. Plehanov, F. Nieuwenhuis, St. Mendelson, W. Liebknecht vd.), kadın işçilerin korunması (Luise Kautsky), sendikaların ulusal ve uluslararası düzeyde örgütlenmesi (A. v. Elm vd.), tarım sorunu (C. V. Jaclard).</p>

      <p class="paragraf-8">Kongre günleri Rosa Luxemburg için Zürih’e geldiğinden beri politik olarak en heyecanlı günler oldu. Kongre delegeliğini <span class="char-style-override-2">İşçi Davası</span> yazı kurulundan almıştı. Julian Marchlewski Polonya İşçi Birliği’nin (ZRP) ve <span class="char-style-override-2">İşçi Davası</span>’nın delegesiydi. O güne kadar yapılan uluslararası kongrelerde Polonyalılar özellikle Stanislaw Mendelson ve İgnacy Daszyński tarafından temsil edilmişti. Daszyński 1892 yılında Samuel Haecker ile birlikte, Avusturya sosyal demokrasisine bağlı olan Galiçya Sosyal Demokrat Partisi’ni kurmuştu. Dokuz kişilik PPS delegasyonu SDKP’yi ve <span class="char-style-override-2">İşçi Davası</span>’nı tanımak istemiyor ve Polonya sosyalistlerini yurtdışında temsil etme tekelini bu grup nedeniyle kaybetmekten endişe ediyorlardı. PPS delegeleri çeşitli iftiralarla, örneğin <span class="char-style-override-2">İşçi Davası</span>’nın arkasında Çarlık gizli polisinin bulunduğu dedikodusunu yayarak Rosa Luxemburg ve Julian Marchlewski’nin katılımını önlemeye çabalıyordu. 10 Ağustos 1893 tarihli <span class="char-style-override-2">Yeni Zürih Gazetesi</span>’ne göre “şık bir elbise içinde hoş ve genç bir kadın […] oldukça iyi bir Almancayla kendisinin ve arkadaşının dışlanmasını” protesto etti. “Kendilerinin tüm diğer delegeler kadar iyi bir sosyalist olduğunu ve proletaryanın özgürlüğü için her gün mücadele ettiğini”<span class="dip-6"><a class="footnote-link" href="#footnote-225-28" id="footnote-225-28-backlink">28</a></span>belirtti.</p>

      <p class="paragraf-8">Yirmi iki yaşındaki bu öğrenci, 8 Ağustos 1893 tarihinde cesaretle ve kendinden emin bir üslupla ilk kez uluslararası bir kongrenin kürsüsüne çıkmıştı. Delegeler arasında işçi hareketi içinde saygı duyulan Friedrich Engels, Eleanor Marx-Aveling, August Bebel, Wilhelm Liebknecht, Karl Kautsky, Clara Zetkin gibi birçok kişi bulunuyordu. Rosa delegasyon sorunu ile ilgili tüm dar kafalı entrikaları bir yana iterek, politik tartışma konularını ön plana çıkardı ve PPS ile SDKP arasındaki farklı noktaları açıkladı.</p>

      <p class="paragraf-8">Rosa Luxemburg şöyle dedi: “Sizi bizlere karşı kışkırtanlar, hareketimizi size olduğundan farklı bir şekilde göstermek için, sosyal demokratların katılımını engellemek istiyor! Bizi kabul etmek istemiyorlar, çünkü biz politik mücadelenin bugünkü hedefi olarak bağımsız bir Polonya devletini değil, politik özgürlüğü koyduk ve Rus yoldaşlara kardeşlik elimizi uzattık. Bu, aynı zamanda gazetemizin de programı. Gazetemizin imzasız olduğu belirtiliyorsa, bunun nedeni yazı işleri sorumlusunun legal bir kişi olması ve Krallığa dönüp mücadeleyi orada sürdürmek istemesidir. Biz işçilerimiz için yazıyoruz ve onlar bizi tanıyor. Sonuçta herkes bir gazeteyi içeriğine göre değerlendirir, yazı işleri sorumlusunun ismine göre değil. Sosyal demokrat hareketimiz için kardeşçe bir dayanışma göstermek istiyorsanız, sizi delegeliğimizin onaylanması yönünde oy vermeye davet ediyorum.”<span class="dip-6"><a class="footnote-link" href="#footnote-225-29" id="footnote-225-29-backlink">29</a></span>Rosa, “hiç kimse önünde eğilmeyen müthiş korkusuzluğu ve sahte saygıya prim tanımayan kişiliğiyle” Karl Kautsky gibi delegelerin sempatisini topladı. Kautsky’nin anılarına göre “daha ortaya ilk çıkışında dikkat uyandırdı ve coşkulu bir onay aldı, temsilciliğini yaptığı davanın taraftarlarının hayranlığını kazanırken, savaş açtığı kişilerin en keskin nefretini üstüne çekti.”<span class="dip-6"><a class="footnote-link" href="#footnote-225-30" id="footnote-225-30-backlink">30</a></span>Belçikalı sosyalist Émile Vandervelde de, çoğunluğun tanımadığı Rosa Luxemburg’un kongrede kendi pozisyonunu, etkisi hemen hissedilen “karşı koyulamaz bir bakış ve ateşli sözlerle” savunduğunu belirtti.<span class="dip-6"><a class="footnote-link" href="#footnote-225-31" id="footnote-225-31-backlink">31</a></span></p>

      <p class="paragraf-8">Topladığı tüm sempatiye rağmen Rosa Luxemburg’un delegeliği oy çokluğuyla reddedildi. Bunun üzerine Rosa tarafından son dört yıl süresince Rus Polonya’sındaki sosyal demokrat hareket üzerine <span class="char-style-override-2">İşçi Davası</span> için hazırlanan rapor, Polonya işçi örgütlerinden kazandığı delegeliği iptal edilmeyen Julian Marchlewski tarafından okundu ve ilgiyi Polonya siyaset sahnesine yeni adım atmış olan SDKP’ye çekti.</p>

      <p class="paragraf-8">Rosa Luxemburg raporun sonuçlar kısmında eski parti Proletarya’nın Blankist geleneklerini ve ZRP’de baş gösteren ekonomizm eğilimlerini eleştiriyor, işçi yığınlarının küçümsenmesinden kaynaklanan komplocu taktiklere ve bireysel terörizme karşı çıkıyordu. Narodnaya Volya’nın ve onun ideolojisini takip eden diğer örgütlerin faaliyetlerinden çıkarılan dersler temelinde, Doğu Avrupa’daki öncelikli görevin, sosyalist hareketi Batı Avrupa işçi hareketi eksenine yerleştirmek olduğunu, yani Marksist ve enternasyonalist bir sosyal demokrat kitle partisinin amaçlanması gerektiğini belirtti. Polonya sosyalistleri buna 1889 yılında başlamışlardı ve bu arada bağımsız bir sosyal demokrat hareket oluşmuştu. “Sosyal demokrat partinin rolünün, proletaryanın kapitalist toplum düzenine karşı henüz başlangıç düzeyindeki savaşını yönetmek olduğu; emekçi sınıfların ekonomik alandaki günlük çıkarları ve demokratik hükümet biçimleri için verdiği mücadelenin, proletaryanın bu düzeni yıkabilecek yetkinliğe erişmeden önce tamamlaması gereken bir okul vazifesi gördüğü nihayet idrak edildi. Yeni örgüt tüm faaliyetlerinde bu bakış açısını göz önünde bulundurdu.”<span class="dip-6"><a class="footnote-link" href="#footnote-225-32" id="footnote-225-32-backlink">32</a></span></p>

      <p class="paragraf-8">Rosa Luxemburg PPS’nin milliyetçi görüşlerini reddetti. Kapitalizmin gelişme eğilimleri göz önünde bulundurulduğunda, söz konusu olan tek şey, Polonya bölgelerinin Polonya’yı bölüşen devletlerin ekonomik bünyesine “organik entegrasyon”nuydu. Küçük bir bağımsız devlet, nesnel ekonomik gelişmeyle çelişmekteydi ve üç işgal gücünün iradesine rağmen gerçekleştirilemezdi.</p>

      <p class="paragraf-8">Bunun üzerine PPS yönetim kurulunun iftiralarına maruz kalan Rosa Luxemburg, bu iftiraları 10 Eylül 1893’te şöyle yanıtladı: “1. Biz tümüyle ve kesin olarak uluslararası sosyal demokrasi zeminine basıyoruz. Bunu saptamak için, Zürih Kongresi’ne sunduğumuz rapora veya gazetemizin herhangi bir sayısına bakmak yeterlidir. Bu arada <span class="char-style-override-2">Vorwärts</span> gazetesinin (İleri, Alman sosyal demokrat partisinin yayın organı –<span class="char-style-override-2">çev.</span>) buna değindiğini de belirtmek isterim.</p>

      <p class="paragraf-8">2. Politik programımıza gelince, Rus proletaryasıyla el ele Çarlığın yıkılmasını ve demokratik bir anayasaya ulaşılmasını en acil ve önemli politik görevimiz, Polonya ve uluslararası proletaryanın çıkarları için en acil gereklilik olarak görüyoruz. Gazetemiz Rus Polonya’sındaki politik mücadeleyi güçlendirmek ve yönetmek üzere özellikle bu yönde çaba harcıyor.”<span class="dip-6"><a class="footnote-link" href="#footnote-225-33" id="footnote-225-33-backlink">33</a></span></p>

      <p class="paragraf-8"><span class="char-style-override-2">İşçi Davası</span>’nın bu raporu, kongrenin ilgisini SDKP’nin üzerine çekti. Tüm baskılar tükendi. Başka ülkelerden gelen birçok delege daha fazla bilgi edinmek üzere Julian Marchlewski ve Rosa Luxemburg’a yöneldi. “Silezya bölgesinden gelen Alman yoldaşlar ajitasyon materyali sıkıntısı çektiklerini belirterek, gazetemizin Polonyalı işçiler arasında ajitasyona destek olup olamayacağını sordu.”<span class="dip-6"><a class="footnote-link" href="#footnote-225-34" id="footnote-225-34-backlink">34</a></span> “<span class="char-style-override-2">İşçi Davası</span>, tüm dünyayı olan bitenler hakkında bilgilendirmek” onuruna erişti.<span class="dip-6"><a class="footnote-link" href="#footnote-225-35" id="footnote-225-35-backlink">35</a></span>Rosa Luxemburg 1895 yılında Leo Jogiches’e yazdığı bir mektupta, “eğer SDKP tek parti olsaydı”<span class="dip-6"><a class="footnote-link" href="#footnote-225-36" id="footnote-225-36-backlink">36</a></span>, PPS ile kavgada karşılamak zorunda kaldığı darbelerin kendisini çok daha az yaralayacağını söylüyordu.</p>

      <p class="arabaslik-sol-kucuk-6">Paris’te görüşmek üzere!</p>

      <p class="paragraf-8">Kendi konumunun doğruluğundan emin olan Rosa Luxemburg, Rus Polonya’sında sosyal demokrat hareketin güçlenmesi için çaba harcadı. Ona göre II. Proletarya geleneğini PPS değil, SDKP sürdürüyordu.</p>

      <p class="paragraf-8"><span>10 ve 11 Mart 1894 tarihinde Varşova’da SDKP’nin ilk kongresi illegal olarak toplandı. Kongrenin içeriksel hazırlığı</span> <span class="char-style-override-2">İşçi Davası</span> <span>tarafından yapılmış ve yayın kurulu henüz Ocak 1894’te şu açıklamayı yapmıştı: “Parti yönetimimizin talebi üzerine ‘Polonya Krallığı Sosyal Demokratlarının Yayın Organı’ tanımlamasını ‘Polonya Krallığı Sosyal Demokrasisinin Yayın Organı’ olarak değiştiriyoruz. Aynı zamanda yoldaşlarımıza, 3–4 nolu sayıya kadar üç kişiden oluşan bir komite tarafınca yönetilen dergimizin bundan böyle R. Kruszyńska yoldaşın sorumluluğu altında çalışacağını bildiririz.”</span><span class="dip-6"><a class="footnote-link" href="#footnote-225-37" id="footnote-225-37-backlink">37</a></span></p>

      <p class="paragraf-8">Parti kongresinin karar taslakları da Rosa Luxemburg’un yönetiminde hazırlanmıştı. Tutuklanma tehlikesi nedeniyle yayın kurulunun hiçbir üyesi Varşova’ya gidemediği için taslaklar gizli aracılarla iletildi. Tartışmaların merkezinde program ve örgütlenme prensipleri vardı. Çarlığın yıkılması ve demokratik bir cumhuriyetin kurulması talebi, kapitalist sömürü ve baskıya karşı verilen mücadeleye sıkı sıkıya bağlandı. Ulusal sorunla ilgili olarak da Rosa Luxemburg’un görüşü ağırlık kazandı. <span class="char-style-override-2">İşçi Davası</span>’nın parti kongresinin tamamlanmasından sonraki en önemli görevi, bir kongre protokolünün ve programatik ilkeler üzerine makalelerin yayınlanması oldu.</p>

      <p class="paragraf-8">Rosa Luxemburg hayatında ilk kez bir yayın organının sorumluluğunu üstleniyordu. Bundan sonraki yıllarda Leo Jogiches ile birlikte veya yalnız başına sık sık Paris’te bulundu. Boş zamanını Bibliothèque Nationale’de veya oradaki Polonya kütüphanesinde araştırma yaparak geçiriyordu.</p>

      <p class="paragraf-8">11 Mart 1894’te Leo Jogiches’e “Bugün saat 10’da geldim” diye yazdı. “Yorgunum ama idare ediyorum. Şimdi Jadzio’lar [Warski’ler] gidecek ve ben de yatacağım. Bir odam bile var, hiç de kötü değil ve hemen yakınlarda, 4. katta, kirası 30 Frank (servis dâhil). Uykumu aldıktan sonra bugün işe girişeceğim. […] Nihayet sana yazma imkânı bulabildim. Şu anda saat gece 11. Adolf’lardan [Warski’ler] daha yeni geldim. […] Aslında şimdi yalnızca sana ve senin hakkında yazmak istiyordum, ama yorgunluktan başım dönüyor. […] Bugün ne mi yaptım? Hiçbir şey. Yaklaşık üç saat uyudum. Sonra Adolf’lara [Warski’ler] Morek [Warszawski] ve Polonyalı bir işçi geldi. Dolayısıyla hiçbir şey yapamadım. Ayrıca kafamın içinde öyle bir uğultu var ki, hiçbir şey yapacak durumda değilim. Ah, inci tanem, senin şu anda burada yanımda olmanı ne kadar isterdim! Daha sonra tramvayla Bois de Boulogne’ye gidip geldik. Trocadero, Arc de Triomphe, Eyfel Kulesi ve Grand Opéra’yı gördüm. Uğultudan baygın gibiyim.”<span class="dip-6"><a class="footnote-link" href="#footnote-225-38" id="footnote-225-38-backlink">38</a></span></p>

      <p class="paragraf-8">Paris metropolü Rosa Luxemburg’un başını döndürüyordu. Romantik yapısıyla doğanın garipliğini, İsviçre’nin dağlarının ve göllerinin tezadını ve kendi memleketinin uçsuz bucaksız tarla, çayır ve ormanlarının sakinleştirici gücünü çok daha fazla seviyordu. Faubourg St. Denis 7 adresindeki küçücük odasını Paris koşulları için kabul edilebilir buluyordu. Paris’te şaşılacak kadar çok sayıda güzel kadın vardı ve Leo Zürih’te kalmaya devam edebilirdi. Gece yarısı olsun, öğlen saatleri olsun, hiç fark etmiyordu, her zaman bağırış çağırış ve gürültü patırtı vardı. İki hafta geçtikten sonra bile hâlâ şikâyet ediyordu:”Bu korkunç gürültü ve itiş kakış beni aciz kılıyor ve migrene yol açıyor. Bon Marché’nin [büyük bir mağaza] içinde yarım saat kaldıktan sonra tekrar sokağa çıkamayacak bir durumdaydım.”<span class="dip-6"><a class="footnote-link" href="#footnote-225-39" id="footnote-225-39-backlink">39</a></span>Feci bir nezle ve baş ağrısı sebebiyle sürekli ıstırap çekiyordu. “Berbat ve gürültülü Paris’ten bakınca, uzaklardaki sakin, temiz ve güzel kokulu Zürih” ona dağlarıyla cennet gibi görünüyordu.<span class="dip-6"><a class="footnote-link" href="#footnote-225-40" id="footnote-225-40-backlink">40</a></span></p>

      <p class="paragraf-8">Rosa Luxemburg Paris’te yalnızlık çekmiyordu. 1891’den beri mektuplaştığı ve duygu ve düşüncelerini açıkça paylaştığı Nadina–Boris Kriçevskiy çifti kızlarıyla birlikte açık fikirli ve kültürlü bir Rus ailesi olarak burada yaşıyordu. Rosa ayrıca Adolf Warski, karısı Jadwiga, erkek kardeşi Morek ve başka Polonyalılarla görüşüyor, Warski’lerde yemek yiyor ve kendisini huzurlu hissediyordu. Bunun haricinde şöyle diyordu: “Voynarovska ile dün tanıştım. Çok güzel, samimi ve zeki bir kadın. Sonrasına bakacağız. Maalesef Guesde burada olmadığı için, Fransızlarla tanışmak üzere onun komşuluğundan yararlanacağım. […] Ayrıca hep birlikte Lavrov’u ziyaret etmek istiyoruz.”<span class="dip-6"><a class="footnote-link" href="#footnote-225-41" id="footnote-225-41-backlink">41</a></span>1858 doğumlu Cezaryna Vojnarovska 70’li yıllardan beri Rusya ve Polonya’da devrimci hareketin içindeydi, defalarca tutuklanmıştı, 1883’ten beri göçmen olarak yaşıyordu ve 1893’te SDKP üyesi olmuştu. 1895’te Rosa Luxemburg’a kendi oturduğu evde bir oda verdi. Oda, Warski’lerin evine yakın ama buna karşılık matbaaya ve ulusal kütüphaneye çok uzaktı. Ancak masraflar nedeniyle bazı dezavantajların göze alınması gerekliydi.</p>

      <p class="paragraf-8">PPS ve Yurtdışı Polonyalı Sosyalistler Birliği’nin bazı üyelerine Rosa arada sırada ismen değiniyor ve bunları kendinden geçmiş yurtseverler olarak niteliyordu –konferanslar vererek içine çomak sokmak istediği bir “arı kovanı”.<span class="dip-6"><a class="footnote-link" href="#footnote-225-42" id="footnote-225-42-backlink">42</a></span>Böylesi değerlendirme ve niyetleri dile getirir getirmez, bunların sonuçları, üzerinde öylesine büyük bir baskı yarattı ki, içinden hemen Zürih-Paris arasında parti çalışmasını başarıyla sürdüren Leo Jogiches’in yanına gitmek geldi. Jogiches’e “henüz hiçbir şey hazırlamadım” diye yazdı. “<span class="char-style-override-2">Dava</span> beni bütün gün meşgul ediyor, Reiff’a gidip gelmeler, postalama. Ama akşamları Adolf’la konuşuyorum. Herhalde ortak bir noktaya varabileceğiz. Konferansın bir Pazar günü olması gerekiyor. […] Şimdi yeniden bir duyuru yazıp bastırmam lazım. Konferansa ne zaman hazırlanacağım? Sanırım sonsuza kadar burada kalacağım. Ah, altınım, ‘yetişkin’ ve ‘sorumluluk sahibi’ birisi olmayı hemen bırakıp (bunlar iyi hissetmemi zaten sağlamıyor) sana dönmek, hiçbir şeyden etkilenmemek ve bir saat sonra gelen bir telgrafın elde ettiğim her şeyi yerle bir edememesi için kollarına atlamak istiyorum.”<span class="dip-6"><a class="footnote-link" href="#footnote-225-43" id="footnote-225-43-backlink">43</a></span></p>

      <p class="paragraf-8"><span>Rosa Luxemburg Paris’te henüz üç hafta geçirmeden bu kederli ruh halinin içine düştü. Daha dört gün önce</span> <span>Leo</span> <span>Jogiches’e yazdığı uzun bir mektupta içini dökmüş ve onu suçlamalara boğmuştu: Sevgisini ne kadar az hissettiriyor ve hep ne yapması ve neyi farklı veya daha iyi yapması gerektiğini yazıyordu. “Adolf ile şöyle yap, böyle yap, Lavrov’u ziyaret edersen davranışlarına dikkat et, şunu atlama, bunu atlama –tüm bunlar bir araya gelince düşünmeye vaktim olduğu zamanlar, bitmek bilmeyen bir hoşnutsuzluk, bitkinlik, yorgunluk ve huzursuzlukla doluyorum.”</span><span class="dip-6"><a class="footnote-link" href="#footnote-225-44" id="footnote-225-44-backlink">44</a></span><span>Duygularını anlatması gerekiyordu ve insan zaten yakın olduklarına ufak tefek şeyleri yazardı. Leo bu anlamda hiç anlayış göstermiyor, bu ise onu çok rahatsız ediyordu. “Senden veya başka birisinden gelen bir mektubu elime alır almaz çok öfkeleniyorum, hep aynı şeyler, gazetenin şu sayısı, şu broşür, şurada bu makale, orada öbürü. Eğer en azından şunların ve bunların yanında, dışında birazcık da insan, ruh, birey olsaydı, hepsini kabul edebilirdim. Şunlar ve bunlar dışında hiçbir şey yazmıyorsun. Geçen bu süre içerisinde hiçbir izlenimin olmadı mı, kafanda hiçbir düşünce oluşmadı mı, bana anlatmak istediğin hiçbir şey okumadın, hiçbir şey algılamadın mı?! Belki sen de bana aynı soruyu sormak istersin? Evet, bende durum tam tersine,</span> <span class="char-style-override-2">Dava</span><span>’ya rağmen birçok izlenim edindim ve düşündüm, ama bunları paylaşabileceğim hiç kimsem yok! Seninle mi paylaşayım? Yoo, hayır, bunu yapmaya gururum elvermiyor.”</span><span class="dip-6"><a class="footnote-link" href="#footnote-225-45" id="footnote-225-45-backlink">45</a></span><span>Eğer Leo bu şekilde birbirlerini motive ettiklerini düşünüyorsa, yanılıyordu. Tek mutluluğu onu yeniden görmekti ve hasretten ne yapacağını bilemiyordu.</span><span class="dip-6"><a class="footnote-link" href="#footnote-225-46" id="footnote-225-46-backlink">46</a></span><span>Leo muhtemelen anlayışlı bir tepki gösterdi, çünkü Rosa Luxemburg çok geçmeden sevecen bir havaya büründü: “Meleğim, hazinem, şimdi ne kadar sevgi dolu, içten ve tatlısın. Bunu nasıl yapıyorsun? Altınım, tümüyle senin olduğuma, yalnızca seninle ve senin için yaşadığıma ve senin için her şeyi yapacağıma inan, güven bana. ‘Tüm bunlar yorgunluk ve dinlenme arzusu olmasın’ diyorsun. Altınım, kollarımın içinde olsaydın, şimdi çalıştığımın iki katı çalışabilir ve sinirlenebilirdim. İş beni hiçbir zaman yormadı. Yalnızca senin yokluğun bana acı verdi ve veriyor. Ruhum çok sıcak bir günde kupkuru yerlerde dolaşıyormuşum gibi kurak ve hasretle dolu. Sensiz ruhumun solduğunu hissediyorum. Biricik sevgilim, seni görünce ne kadar mutlu olacağımı bilemezsin. Seni acaba ne zaman göreceğim?”</span><span class="dip-6"><a class="footnote-link" href="#footnote-225-47" id="footnote-225-47-backlink">47</a></span></p>

      <p class="paragraf-8">Rosa Luxemburg sinirli ve huzursuzdu. Çok fazla yeni görevle karşı karşıyaydı. Uzaklarda ağır bir baskı altındaki ülkenin illegal partisi için hazırlanan ve çoğu zaman güvensiz yollardan taşınarak hedefe varabilen bir gazetenin sorumlusunun her gün baş başa kaldığı iniş çıkışları yaşıyordu. Bir kez bile çok yorulmaktan, ne yapacağını bilememekten ve sabrını yitirmekten şikâyette bulunmadı. Polis baskınından korktuğu için istemeyerek de olsa, Leo Jogiches’in mektuplarını imha etti.<span class="dip-6"><a class="footnote-link" href="#footnote-225-48" id="footnote-225-48-backlink">48</a></span></p>

      <p class="paragraf-8">Rosa Luxemburg birçok makaleyi kendisi yazıyor veya başkalarının yazdığını elden geçiriyordu. Tecrübeli yazarların makalelerini kısaltırken ve tercüme ederken çok kaygılanıyordu. Sürekli yeni yazarlar kazanmaya çabalıyor, matbaacı Reiff ile kâğıt ve baskı masrafları için pazarlık yapıyor, baskının kaliteli ve sayfa düzeninin zarif olmasına dikkat ediyordu. <span class="char-style-override-2">İşçi Davası</span>’nın Polonya işçi hareketinde uyandırdığı yankıyı ilgiyle takip ediyor, Polonya Krallığı’ndaki örgütlerle yakın bağları ve Polonyalı işçilerin yazdığı okur mektupları sayesinde, gazetenin okuyucular tarafından beğeniyle karşılandığını memnuniyetle görüyordu. Bu durumu PPS’deki karşıtları bile kabul etmek zorunda kaldı. Örneğin Kazimierz Kelles-Krauz 6 Nisan 1895 tarihinde Londra’ya yazdığı bir mektupta, SDKP’nin parti kongresi üzerine <span class="char-style-override-2">İşçi Davası</span>’nda çıkan makalelerin mükemmel olduğunu ve Polonyalı işçiler tarafından yazıldığını özellikle vurguladı.<span class="dip-6"><a class="footnote-link" href="#footnote-225-49" id="footnote-225-49-backlink">49</a></span></p>

      <p class="paragraf-8">Rosa Luxemburg broşür ve diğer ajitasyon materyalleriyle de ilgileniyordu. Malzemelerin ulaştırılmasında bazen kafa patlatılması gereken zorluklar çıkıyordu. Tüm faaliyetlerin finansmanı ve Leo Jogiches’in katkısına bağlı kendi geçimi, sıkıntılara neden oluyordu. Örneğin 25 Mart 1894’te Jogiches’e yazdığı uzun bir mektup “Sana Reiff’ın makbuzunu ve faturaları yolluyorum” diye başlıyordu. “Bugün alacağım 100 ile birlikte davamız için 118’imiz var. Broşür mutlaka 90 veya 100 tutacak (kâğıt pahalı, söylendiğine göre bin küçük tabakası 7 Frank). Kalan parayı kendim alacağım. Burada maalesef çok para harcıyorum, ne için harcadığımı ben de bilmiyorum.”<span class="dip-6"><a class="footnote-link" href="#footnote-225-50" id="footnote-225-50-backlink">50</a></span>Sonra ev kirasından başlayarak giyim, ekmek, süt ve Jadwiga Warska’da öğlen ve akşam yemeği için ödediği 1,50 Frank’a kadar bütün harcamaları teker teker yazdı. Yani sonuçta şu anda tek bir kuruşu yoktu ve bundan böyle daha tutumlu olacaktı.</p>

      <p class="paragraf-8"><span>Leo özel harcamalarında oldukça tutumlu sayılırdı, buna karşın Rosa, arkadaşlarının da belirttiği üzere “kişisel ekonomisinde […] ulusal ekonomide olduğu gibi bir usta değildi.”</span><span class="dip-6"><a class="footnote-link" href="#footnote-225-51" id="footnote-225-51-backlink">51</a></span><span>Yaşadıkları bir olay Leo’yu sonraki yıllarda da neşelendirdi: “Paris’te yaşarken uzakta oturan arkadaşları ziyaret etmiştik. Geri dönerken Rosa yoruldu ve bir faytoncuya eve kadar gitmenin ne tutacağını sordu. Faytoncunun istediği tutar çok fazlaydı, bunu ödeyemezdik. Rosa, ooo, Mösyö, nous sommes pauvres (biz fakiriz, Mösyö) diye seslendi. Bunun üzerine faytoncu cevap verdi: Ce n’est pas ma faute, Madam (bu benim suçum değil, Madam). Bu yanıt Rosa’yı o denli neşelendirdi ki, yere oturup güldü ve yürüyüşümüze devam ederken yorgunluk hissetmedi.”</span><span class="dip-6"><a class="footnote-link" href="#footnote-225-52" id="footnote-225-52-backlink">52</a></span></p>

      <p class="paragraf-8">Leo Jogiches’in Paris’te yalnızca geçici süreler bulunması nedeniyle birbirlerine neredeyse her gün yazıyorlardı. Gazeteyle ilgili konularla şahsi konular sürekli iç içeydi. Taze aşklarının kaygısızlığı, farklı karakterlerinden ve çalışma ve yaşam alışkanlıklarından kaynaklanan çekişmelere bulanmaktaydı. Rosa Luxemburg’un bağımsız olma ve itibar görme ihtiyacı arttı. Bu durum Leo Jogiches’in içine kapanıklığı ve kol kanat germe eğilimiyle çatıştı. Her ikisi de her zaman haklı olmak istediği için, zaman zaman tartışmalar meydana geldi. Rosa Leo’ya makale taslaklarını ve doktora çalışmasının bölümlerini gönderiyor, zeki tartışmalar karşısında seviniyor, ama mektuplar vasıtasıyla süren fikir alışverişi yalnızca politika ve bilimle sınırlı kalırsa huysuzlanıyor ve kontrolünü kaybediyordu. Huzur için, yeterince hareket özgürlüğünün bulunduğu, bireyselliğin doya doya yaşandığı ve tabiat, edebiyat ve sanatın tadının çıkartıldığı bir hayat biçimine özlem duyuyordu. İkisi de tam bir uyum beklentisi içinde değildi, ama Rosa bazen daha fazla sevgi ve özen hak ettiğini düşünüyordu.</p>

      <p class="paragraf-8">Kendisi Leo’ya sürekli olarak ne yaptığını, ne hissettiğini, ne düşündüğünü, hangi soruların kendisini meşgul ettiğini, nasıl çalıştığını, ne giydiğini ve ona duyduğu özlemin kendisini nasıl heyecanlandırdığını anlatırken, Leo’nun mektuplarında şahsi konularda sergilediği soğuk çekingenliği eleştiriyordu. “Bazen senin gerçekten bir odun parçası olduğunu düşünüyorum.”<span class="dip-6"><a class="footnote-link" href="#footnote-225-53" id="footnote-225-53-backlink">53</a></span>Yaşadıklarını ve hissettiklerini, ona duyduğu aşkı, onu yeniden görme ve yeniden duyumsama arzusunu yazmaktan, nasıl daha çok görüşebileceklerine dair öneriler yapmaktan artık utanıyordu. Leo’nun nasıl güldüğünü bile artık gözlerinin önüne getiremiyordu. “Neden bu kadar nadiren gülüyorsun? Böyle yaparsan, çirkin, uzun ve kuru burunlu, gözlerinin altı çökmüş ve sakallı bir kadınla karşı karşıya kalacaksın. Böyle bir kadın ister misin?”<span class="dip-6"><a class="footnote-link" href="#footnote-225-54" id="footnote-225-54-backlink">54</a></span>Leo bunu elbette istemezdi. Dahası, Rosa da kendisini bu anlattığından çok daha fazla beğeniyordu ve kadınsı cazibesiyle cilve yapmaktan çekinmiyordu.</p>

      <p class="arabaslik-sol-kucuk-6">Zaman zaman böyle bir duş iyi gelir</p>

      <p class="paragraf-8">Rosa Luxemburg Temmuz 1896’da Paris’te bulunmasını fırsat bilerek, 27 Temmuz ile 1 Ağustos 1896 tarihleri arasında Londra’da toplanması kararlaştırılan Uluslararası Sosyalistler Kongresi’ne hazırlandı. Özellikle Cezaryna Voynarovska ve Adolf Warski ile anlaştı ve kongrede Fransız sosyalistlerinden SDKP’ye destek almak için harekete geçti.</p>

      <p class="paragraf-8">Kongre öncesinde SDKP ile PPS arasında ulusal sorun üzerine dönen tartışmalar kızışmıştı. PPS’nin diğer liderlerinden daha zeki olan Paris’teki Yurtdışı Polonyalı Sosyalistler Birliği’nin baş teorisyeni Kazimierz Kelles-Krauz, yurtseverlik ve sosyalizmi birleştirmeye çalışıyordu. Luśnia takma adıyla 1894 yılında yayınladığı “Klasowość naszego programu” (Programımızın Sınıfsal Karakteri) başlıklı broşür Rosa Luxemburg’u etkiledi. Broşürün SDKP’nin Paris ve Zürih üyeleri arasında dolaştırılmasını sağladı ve broşür hakkında görüş istedi.<span class="dip-6"><a class="footnote-link" href="#footnote-225-55" id="footnote-225-55-backlink">55</a></span>Kelles-Krauz, Rosa Luxemburg’un, Leh bölgelerinin işgal güçlerin ekonomisine tamamen ve kesin bir şekilde entegre olduğu şeklindeki temel argümanına karşı çıkıyordu. Bağımsız bir Polonya devletinin olmaması ona göre Polonya’nın kapitalist gelişmesini frenliyor, bir burjuva demokrasisinin oluşmasını ve buna bağlı olarak da sosyalist işçi hareketinin güçlenmesini engelliyordu.<span class="dip-6"><a class="footnote-link" href="#footnote-225-56" id="footnote-225-56-backlink">56</a></span>Kelles-Krauz 1894 yılında şöyle yazdı: “Şunu bir an olsun unutmamak gerekir ki, Polonya’nın bağımsızlığı proletaryanın bir ihtiyacıdır ve bu noktanın programımızda yer almasının nedeni de, proletaryanın durumunun ve moralinin bağımsızlığı elde etmek için uygun olması değil, proletaryanın bağımsızlık olmaksızın gelişme gösteremeyecek olmasıdır. Her adımımızda, proletaryanın bağımsız Polonya için değil, bağımsız Polonya’nın proletarya için var olduğu prensibini takip etmeliyiz.”<span class="dip-6"><a class="footnote-link" href="#footnote-225-57" id="footnote-225-57-backlink">57</a></span>Ona göre kendi devletini kurma gayreti, her halkın ve bu arada elbette Leh halkının milli görüşünün taçlandırılmasıydı ve demokrasi ve sosyalizm talepleriyle birleştirilmeliydi.</p>

      <p class="paragraf-8">Rosa Luxemburg kendi konumunu savunmak üzere, 1831 Polonya ayaklanmasının 50. yıldönümünde Ludwik Waryński’nin Cenevre’de organize edilen uluslararası toplantıdaki konuşmasından alıntı yaptı: “‘Biz burada gelecekteki Polonya devleti için verilen mücadelenin savaşçıları olarak değil, Polonya proletaryasının savunucu ve temsilcileri olarak duruyoruz… Bizim için Polonya devletinin şu veya bu sınırları önemli değildir, bunu yurtseverlerimiz düşünsün. Bizim vatanımız tüm dünyadır. Biz Polonya ulusundan daha mutsuz olan büyük bir ulusun, proletarya ulusunun üyeleriyiz!’”<span class="dip-6"><a class="footnote-link" href="#footnote-225-58" id="footnote-225-58-backlink">58</a></span></p>

      <p class="paragraf-8">Buna karşılık PPS’nin Mendelson ve Jodko-Narkiewicz etrafında toplanan sosyal yurtsever eğilimli lider kadrosu, uluslararası kongre için hazırladığı bir karar taslağında Polonya’nın ulusal dirilişini tek hedef olarak gösterdi ve II. Enternasyonal içinde anlayışla karşılandı. Rosa Luxemburg başka sapmaları önlemek üzere uluslararası platformda daha temel bir polemik yürütmek istedi ve bu nedenle Mart başında <span class="char-style-override-2">Die Neue Zeit</span> (Yeni Zaman) isimli teorik derginin yazı işleri sorumlusu Karl Kautsky’ye “Almanya ve Avusturya’daki Polonya Sosyalist Hareketinde Yeni Akımlar” başlıklı yazısını gönderdi. Rosa Luxemburg Kautsky’ye ilk mektubunda bu tartışmanın öneminin “Polonya sınırlarını aştığını, çünkü Alman ve Avusturyalı yoldaşlar için doğrudan öneminin yanı sıra, Polonyalı sosyalistlerin içindeki milliyetçi akımın kendisine özellikle Alman sosyal demokrasisinin sempatisi vasıtasıyla Marksist bir görüntü vermeye çabaladığını ve öbür yandan Londra’da yayınlanan ‘Bulletin officiel du<a id="Anchor"></a> parti socialiste polonais’ isimli özel bir gazeteyle Batı Avrupalı sosyalistlerin sempatisini kazanmak istediğini”<span class="dip-6"><a class="footnote-link" href="#footnote-225-59" id="footnote-225-59-backlink">59</a></span>öne sürdü.</p>

      <p class="paragraf-8"><span>Kautsky hem bu yazıyı, hem de “Polonya’da Sosyal Yurtseverlik” başlıklı ikinci bir yazıyı yayınladı.</span><span class="dip-6"><a class="footnote-link" href="#footnote-225-60" id="footnote-225-60-backlink">60</a></span><span class="char-style-override-2">Critica Sociale</span> <span>16 Temmuz 1896’da Rosa Luxemburg’un “Polonya Sorunu ve Uluslararası Londra Kongresi” başlıklı polemiğini yayınladı. Bu yayınlar Enternasyonal’in teorik platformuna şaşırtıcı bir giriş anlamına geliyordu; nasıl yankı bulacağı ve Rosa Luxemburg’un bunun üstesinden gelip gelemeyeceği belli değildi. Polonya devletinin yeniden doğuşu talebiyle ilgili görüşlerini yeniden açıkça dile getirdi: “Eğer proletarya Polonya’nın bağımsızlığını bir hedef olarak programına alırsa, ekonomik gelişmeye karşı koymuş olur. Bu durum, diğer sınıfsal görevleriyle uyumlu olmadığı gibi, bu hedefin gerçekleştirilmesine katkıda da bulunmaz, aksine hedeflerinden giderek uzaklaşır. Sosyal gelişmenin sonucu olan sosyalizme arkasını dönmek zorunda kalır; sosyalizme yüzünü çevirdiği takdirdeyse, Polonya’nın yeniden kuruluşuna arkasını dönmek zorundadır. Ulusalcı çabaların Polonya’daki ekonomik gelişmeden medet umması mümkün değildir, yalnızca ekonomik durgunluk veya daha doğrusu gerileme bu çabaları besleyici bir ortam yaratabilir. Buradan da anlaşılabileceği gibi, böylesi bir program sosyal karakteri itibariyle proletaryanın değil, ancak gerici küçük burjuvazinin programı olabilir. Bu nedenle proletarya bu programı kabul ederse, bazılarının iddia ettiği gibi küçük burjuva öğeleri etrafında toplamaz, tam tersine bu öğeler sayısal olarak ne kadar az ve güçsüz olursa olsun, onların safına geçmiş olur.</span></p>

      <p class="paragraf-8">Yukarıdaki tablonun tüm sonuçlarını gösterecek kadar yerimiz yok. Bunların en önemlileri şunlardır:</p>

      <p class="paragraf-8">1. Polonya’daki ulusalcı çabalar –perspektifsizlikleri bir yana– ülkede kendi başlarına ciddi bir hareket oluşturamaz ve bu nedenle bunlara uluslararası proletaryanın politikasında belirleyici bir rol tanınamaz.</p>

      <p class="paragraf-8">2. Polonya proletaryasının görevi tüm diğer ülkelerin sosyal demokrasisinin paralelinde biçimlenmekte ve mevcut devlet kurumlarının demokratikleştirilmesi şeklinde ortaya çıkmaktadır. Polonya ve Rusya’nın tek bir kapitalist mekanizma haline gelmesiyle birlikte, Polonya ve Rus proletaryası tek bir işçi sınıfı oluşturacak ve en yakın ortak görevleri <span class="char-style-override-2">Çarlığın yıkılması</span> olacaktır.</p>

      <p class="paragraf-8"><span>Rusya’daki politik özgürlükler mücadelesi Polonya proletaryasına yalnızca işçi olarak kendi çıkarlarını savunma imkânını vermekle kalmıyor, aynı zamanda Polonya’nın özerklik hakları için savaşarak, tehdit altındaki Polonya ulusunu korumanın olası tek etkili yolunu da gösteriyor. Rus Polonya’sının sosyal demokrasisi ilk ortaya çıktığı 1889 yılından beri yukarıda değinilen ilkeler üzerinde duruyor.”</span><span class="dip-6"><a class="footnote-link" href="#footnote-225-61" id="footnote-225-61-backlink">61</a></span><span>SDKP’nin ana hedefi özerklik değil, anayasaydı.</span><span class="dip-6"><a class="footnote-link" href="#footnote-225-62" id="footnote-225-62-backlink">62</a></span><span>Rosa Luxemburg’un 14 Mayıs 1896 tarihli</span> <span class="char-style-override-2">Naprzód</span><span>’da (İleri) çıkan öfke dolu bir yanıtın tercümesini hemen</span> <span>Karl</span> <span>Kautsky’ye iletmesi, cesaretini gösteriyordu. Yazıda şöyle deniliyordu: “Histerik ve eli maşalı kadın bozuntusu Rosa Luxemburg</span> <span class="char-style-override-2">Yeni Zaman</span><span>’da, Polonyalı sosyalistleri korkunç bir suç işlemekle itham ettiği bir yazı yayınladı. Kendisi bizim ateşli yurtseverler olduğumuzu, hem de bunun ‘şahsi(!) vatan sevgisi anlamında’ olmadığını … aksine Polonya’yı yeniden kurmak ihtirasına kapıldığımızı kanıtlamak istiyor! Belli ki yurtseverliğimiz, Polonya’da aklı ve kalbi doğru yerde olan herkesin yalnız bıraktığı Bayan Rosa Luxemburg’un hoşuna gitmiyor, ama elimizden bir şey gelmez… Esefle karşıladığımız tek konu, ciddi bir Alman dergisinin de, İsviçre’de insanları kendisinin Polonya’da bir şeyi veya birilerini temsil ettiği yönünde aldatan bu kişinin oyununa gelmesidir…”</span><span class="dip-6"><a class="footnote-link" href="#footnote-225-63" id="footnote-225-63-backlink">63</a></span><span>Rosa Luxemburg’un daha önce 1893 yılında Zürih’teki Birlik derneği lokalinde tartıştığı Witold</span> <span>Jodko-Narkiewicz de, 15–17 Temmuz 1896 tarihli</span> <span class="char-style-override-2">İleri</span><span>’deki yazılarıyla bu tür karalamaları sürdürdü. Rosa Luxemburg bunları aynı gazetede 25 Haziran 1896’da “Polonya Sosyal Demokrasisinin Taktiği Üzerine” başlıklı bir polemikle yanıtladı.</span><span class="dip-6"><a class="footnote-link" href="#footnote-225-64" id="footnote-225-64-backlink">64</a></span></p>

      <p class="paragraf-8">Rosa Luxemburg’a göre Polonya’da devlet birliğinin yeniden sağlanmasında çıkarı olan ve bu çıkara geçerlik kazandıracak güce sahip toplumsal bir sınıf yoktu. Bunu teorik olarak, toplumsal sistemlerin tarihsel sıralanışına ve gelecekteki devrimin nesnel taşıyıcılarına dayandırıyordu. Milliyetçilik, Çarlıktan ve sermayenin egemenliğinden kurtuluş için uluslararası zeminde verilen mücadelenin prensiplerine o denli ağır zararlar veriyordu ki, buna içinde ulusalcı ama’lar fakat’lar barındırmayan, kararlı ve kesin bir enternasyonalizmle karşı koyulmak zorundaydı.</p>

      <p class="paragraf-8"><span>Ancak milliyetçiliği, ulusal kimliğe kayıtsızlıkla alt etmek mümkün değildi. Çünkü milliyetçilik köklerini halkın yurtseverliğinde buluyor, tarihsel geleneklere dayanıyor, ulusal özellikleri öne çıkartıyor ve işgal güçlerinin büyük ülke şovenizmini teşhir ediyordu. Ulusların varlığı nesneldi ve bu nedenle kendi geleceklerini tayin etmeleri ve eşit haklara sahip olmaları için yollar aranmalı ve bulunmalıydı. Rosa Luxemburg hümanist dünya görüşü ve proleter enternasyonalizmine rağmen veya tam da bu nedenle, zihniyet ve kültür açısından hep gururlu bir Polonya Yahudi’si olarak kaldı. Varşova’daki çocukluk ve gençliğinde, asimile olmuş Yahudi bir aile içinde onu çevreleyen atmosfer, her türlü dinsel ve ulusal kibri ve farklı düşünen veya hisseden insanların baskıya uğramasını kesin bir şekilde reddetmesinde şüphesiz belirleyici bir rol oynadı. Ama sosyal kurtuluşa öncelik tanımasında, Polonya halkının tarihine ve Polonya sosyalist hareketinin başlangıcına eleştirel yaklaşımı etkili oldu. Dar kafalı sosyal yurtseverliğin sonuçları ve Polonya, Rusya ve dünya kapitalizminin gelişmesi üzerine yaptığı bilimsel çalışmalar, Rosa Luxemburg’un bu görüşünü güçlendirdi.</span></p>

      <p class="paragraf-8">Rosa Luxemburg’un görüşünü başlangıçtan beri itiraz kabul etmez bir tarzda formüle etmesi ve Polonya halkının farklı sınıf ve tabakalarının tutumlarında olası değişimleri yadsıması, biraz da öğrenciliğin beraberinde getirdiği inkârcı ruhtan ve güçlü bir değer görme ihtiyacından kaynaklanıyordu. Zeki ve hırslı bir kadın olarak mutlaka haklı olma güdüsü, Rosa Luxemburg’un ulusal dirilişin önceliğine olan karşıtlığını gerçeklerden belli bir ölçüde uzaklaştırdı ve teorik inatçılığa yol açtı. Milliyetçilik ve şovenizmin bulunmadığı bir dünyada eşit haklara sahip sosyalist halklar topluluğu ideali, onu nesnel gelişmenin çok ilerisinde konumlandırdı ve yakın vadeli ulusal çıkarların temsiliyeti için ehliyetsiz kıldı. Halklar arasında yeni çatışmalara meydan vermesi nedeniyle milliyetçiliğe haklı olarak uzak duran Rosa Luxemburg, ulus devletlerin tarihsel geçiciliği ve ulusal özgürlük çabalarının sosyal haklar için verilen mücadeleye tabi olması gerekliliği görüşünü o denli mutlak bir şekilde ifade etti ki, Polonya halkının ulusal çıkarlarına ters düştü, II. Enternasyonal içindeki birçok sosyal demokrat tarafından hoşgörüsüzlükle suçlandı ve izole edilme tehlikesiyle karşı karşıya kaldı.</p>

      <p class="paragraf-8">Avusturya sosyal demokrasisinin lideri Victor Adler, Rosa Luxemburg’un görüşlerini çağdışılıkla eleştirdi ve “bu doktriner kaz kafalı” yüzünden pek çok şeyin raydan çıkmasından ve Polonya sorunun çözümüne dair Londra Kongresi’nden çıkabilecek önemsiz fakat masum bir çözüm önerisinin olay haline getirilmesinden duyduğu endişeyi dile getirdi.<span class="dip-6"><a class="footnote-link" href="#footnote-225-65" id="footnote-225-65-backlink">65</a></span>Rosa Luxemburg birçok kişinin gözünde politik ve taktik konularla ilgili olarak henüz çok tecrübesizdi. Kendisi de herhalde, 1892 yılında <span class="char-style-override-2">Komünist Manifesto</span> için yazdığı bir önsözde “yakın zaman içinde patlak verecek ulusal dirilişin yeni kalesi olan Polonya halkının direngen yaşam gücü”nden bahseden Friedrich Engels’e ne denli zıt düştüğünün bilincindeydi. Friedrich Engels Avrupa uluslarının uyum içinde bir işbirliği için bağımsız ve güçlü bir Polonya’nın kesinlikle zorunlu olduğunu, fakat bu hedefe yalnızca genç Polonya proletaryası tarafından ulaşılabileceğini düşünüyordu.<span class="dip-6"><a class="footnote-link" href="#footnote-225-66" id="footnote-225-66-backlink">66</a></span></p>

      <p class="paragraf-8">Karl Kautsky uluslararası kongreden önce “Finis Poloniae?” başlıklı iki bölümlük yazısıyla Rosa Luxemburg’un polemiklerinde sergilediği açık yürekliliği övdü<span class="dip-6"><a class="footnote-link" href="#footnote-225-67" id="footnote-225-67-backlink">67</a></span> ve onun görüşlerini kısmen onayladı. Kautsky’ye göre Polonya’nın yeniden doğuşu sloganının uluslararası önemi azalmıştı ve eski klişelerin yeniden canlandırılması yanlıştı. Yeni Enternasyonal’in bu konuda, doğumunda 1863-64 ayaklanması nedeniyle Polonya sorununun bulunduğu I. Enternasyonal ile aynı konumda olması beklenemezdi.<span class="dip-6"><a class="footnote-link" href="#footnote-225-68" id="footnote-225-68-backlink">68</a></span>Ne Polonya artık örnek bir devrim ülkesiydi, ne de Rusya yalnızca gericiliğin merkezi. Avrupa’nın başka hiçbir ülkesi Rusya kadar devrime yakın değildi. Bu devrim, ilkin küçük burjuva bir sınıf devleti olarak bile olsa, Polonya sorununun çözümünü kaçınılmaz bir şekilde kapsamalıydı.<span class="dip-6"><a class="footnote-link" href="#footnote-225-69" id="footnote-225-69-backlink">69</a></span></p>

      <p class="paragraf-8">Ancak Kautsky, Rosa Luxemburg’un bağımsız bir Polonya’ya ulaşılamayacağı, Polonya burjuvazisi ve köylülüğünde ulusal ihtirasların bulunmadığı ve küçük burjuvazi ile aydınların Çarlık egemenliğine karşı muhalefet etme gücüne sahip olmadığı görüşlerine karşı çıktı. Bu nedenle Rosa Luxemburg’un “ulusal hareketin günümüzde temeli olmayan ve ekonomik gelişme eğilimlerine tam bir çelişki içinde bulunan geçmişe ait bir mesele”<span class="dip-6"><a class="footnote-link" href="#footnote-225-70" id="footnote-225-70-backlink">70</a></span>olduğu şeklindeki iddiasını onaylayamazdı. Bir kitle hareketi olarak geliştirilmesi gereken sosyalist harekette ulusal farklılıkların sürekli hissedilmesi kaçınılmazdı ve Rosa Luxemburg ekonomik gelişme süreçlerine odaklanırken, sosyal demokrat partilerin bulundukları ülkeyi etkilemesi açısından da önemli olan, ortak anadile sahip olmanın rolünü küçümsüyordu. Kautsky tüm bu nedenlerle, “Bayan Rosa Luxemburg”un birçok görüşü, özellikle milliyetçilik ve şovenizme karşı uyarısı haklı olmasına rağmen, Polonya’nın bağımsızlığı talebinden vazgeçme görüşünü uygun göremezdi. Ancak uluslararası bir kongrenin ulusal tartışma konularında hakem rolü oynamaması gerektiğine, PPS tarafından sunulan önergenin tek yönlü olduğu da dikkate alınırsa, katılıyordu.</p>

      <p class="paragraf-8">Kongrede ne PPS’nin ne de SDKP’nin önergesi görüşüldü ve karara bağlandı. İlk kez Uluslararası Sosyalist İşçi ve Sendika Kongresi adı altında toplanan ve Avrupa, Amerika ve Avustralya’nın 21 ülkesinden yaklaşık 700 delegeyi bir araya getiren Londra Kongresi özellikle anarşizmle araya mesafe koyma konusunu ele aldı, politik iktidarın işçi sınıfı tarafından ele geçirilmesi talebini vurguladı, sendikal mücadelenin somut sorularını tartıştı ve tekelleşme süreci ile tarım sorununu irdeledi. Her iki Polonya delegasyonunu ilgilendiren ulusal sorunla ilgili olarak kongrenin resmi açıklamasında şöyle deniliyordu: “Kongre tüm halkların kendi kaderini tayin hakkından yana olduğunu ve şu anda askeri, ulusal veya başka bir despotizmin boyunduruğu altında acı çeken her ülkenin işçileriyle dayanışma içinde bulunduğunu belirtir. Bu ülkelerin işçilerini, tüm dünyadaki sınıf bilincine sahip işçilerin saflarına katılmaya ve onlarla birlikte uluslararası kapitalizmin aşılması ve uluslararası sosyal demokrasinin hedeflerine ulaşılması için mücadele etmeye çağırır.”<span class="dip-6"><a class="footnote-link" href="#footnote-225-71" id="footnote-225-71-backlink">71</a></span></p>

      <p class="paragraf-8">PPS temsilcileri aynı 1893 yılında Zürih’te olduğu gibi, iftiralar atarak SDKP delegelerinin ve özellikle de Rosa Luxemburg’un delegeliğini iptal etmeye çalıştı. Ancak bu kez yalnızca Adolf Warski’yi dışlamayı başarabildiler. Rosa Luxemburg, Julian Marchlewski ve Stanislaw Vojevski müzakerelere katılabildi.</p>

      <p class="paragraf-8">Londra Kongresi’nin düzenlendiği sene Polonya sorunu üzerine yapılan tartışma, Rosa Luxemburg’un 1905 yılında “Polonya sorunu ve sosyalist hareket” başlıklı derlemesinde belirttiği gibi “Batı Avrupa sosyalizminde hâkim olan görüşlerin üç açıdan köklü bir revizyona uğramasına yol açtı: uluslararası durumun, Rusya’da ve Polonya’daki koşullarının değerlendirilmesinde. Marksist okulun ‘dogmatizmi’ hakkında çok konuşuluyor. Polonya sorunu üzerine görüşlerin revizyonu böylesi suçlamaların ne denli yüzeysel olduğunun en açık kanıtı.”<span class="dip-6"><a class="footnote-link" href="#footnote-225-72" id="footnote-225-72-backlink">72</a></span>Ancak bu durum, Rosa Luxemburg’un konumunun genel onay gördüğü anlamına gelmiyordu.</p>

      <p class="paragraf-8">Rosa’nın Londra’dan şehir olarak ne gibi izlenimler edindiği kaynaklarda belirtilmiyor. 1896 yılında Paris’ten kalıcı hatıralar ve yok olmayan bir özlemle ayrıldı, çünkü bu dünya metropolü onu büyülüyordu. Paris’in gürültü ve izdihamı, üstüne yüklenen alışılmadık çeşitli işler ve kalbini kuşatan Zürih özlemi onu bunaltmasına rağmen<span class="dip-6"><a class="footnote-link" href="#footnote-225-73" id="footnote-225-73-backlink">73</a></span> Paris Londra’dan farklıydı ve yeniden görülmeye değerdi.</p>

      <p class="arabaslik-sol-kucuk-6">Bu arada doktorluk unvanımı tebrik edebilirsiniz</p>

      <p class="paragraf-8">Geçen zaman içinde öğrenimi biraz aksamış, ama Rosa Luxemburg bilimsel eğitimini buna rağmen ihmal etmemişti. 5 Mayıs 1897’de Boris Kriçevskiy’e şunları yazdı: “Bu arada iki hafta önce aldığım doktorluk unvanımı tebrik edebilirsiniz. Size kendimi <span class="char-style-override-2">Doctor juris publici et rerum cameralium</span> olarak tanıtmaktan gurur duyar ve bu sıfatımla size ve sizinkilere en içten selamlarımı yollarım. […] İşin ilginç tarafı, sosyalist bir tez hazırlamam ve tezimin Profesör Julius Wolf tarafından büyük bir övgüyle kabul edilmesi oldu! Büyük bir eğlence var!”<span class="dip-6"><a class="footnote-link" href="#footnote-225-74" id="footnote-225-74-backlink">74</a></span>Bir kadının öğrenimini bir tez ve doktorluk sınavıyla bitirmesi, kadınların yüksek öğrenim görmesi artık normal kabul edilen Zürih üniversitesinde bile heyecan uyandırdı, hele hele doktora sahibi, danışmanından ve diğer tez jürisi üyelerinden mükemmel bir sertifika almışsa.</p>

      <p class="paragraf-8">Rosa Luxemburg 12 Mart 1897’de tezini vermiş ve Siyasal Bilimler Fakültesi Dekanına gerekli işlemlerin başlatılması için başvuruda bulunmuştu. Dilekçesi işleme koyuldu ve “Devlet Anlaşmaları” başlıklı yazılı çalışması Fritz Fleiner tarafından 21 Nisan 1897’de ve “Ücret Fonları ve Yedek Sanayi Ordusu Teorisi” başlıklı yazılı çalışması ise Julius Wolf tarafından 24 Nisan 1897’de onaylandı. Profesörler Rosa Luxemburg’un görüşlerine katılmamakla ve bazı konulara eleştiri getirmekle birlikte, onun çalışkanlığını, konuya tüm hatlarıyla hâkim olduğunu, bilgisini, kesinliğini, düşünce keskinliğini ve sağlam temellere dayalı bilimsel çalışmasını onayladı.</p>

      <p class="paragraf-8">Öğrenimini tamamlaması ona bir kez daha ağır bir çalışma ve para yükü getirmiş; dersler, sınavlar ve diploma için, her birine 200-250 Frank olmak üzere ayrı bir ödeme yapmak zorunda kalmıştı. Bitirme sınavlarının nasıl yapıldığı, 1895 yılında Zürih’te doktora sınavını veren Latin dilleri uzmanı Danzigli Käthe Schirmacher’in sözlerinden anlaşılabilir. Tüzüğe göre “üç günlük bir ev ödevinden ve dört saatlik bir yazılıdan oluşan yazılı bir sınavdan geçmek gerekiyordu. […] Sonra nihayet sözlü sınavın yapılacağı büyük gün gelirdi. ‘Kurban’ın kendisine ait bir bekleme odası olmadığı için, hademenin odasında beklemeniz lazım […] Sınavın yapılacağı senato odasında şimdilik dekan, kayıt tutucu ve baş profesör oturuyor. Sınav başlıyor […] Bunlarla bir saat geçmiş durumda. Bu arada salon dolmuş. Adayın karneleri elden ele dolaşıyor. Tüm fakülte orada, masanın ortasını ve öbür yanını fısıltı, vızıltı ve konuşmalar kaplıyor. Birkaç kişi pencere girintisine çekilip özel meselelerini konuşuyor, ortalıkta kitap ve bakır gravürler dolaşıyor. Dekan adaya dinlenmek isteyip istemediğini sorduktan sonra ilk ek dersin sınavı başlıyor, yarım saat sonra ikinci ek dersin sınavına geçiliyor. Gıyabında oylama yapmak üzere, aday nihayet azat ediliyor. Zavallı aday bu arada dışarıda koridorda beklemek zorunda ve sınavlar hep Cumartesi günleri saat 4 ile 6 arasında yapıldığı için, temizlikçi kadınların süpürgelerinin kaldırdığı tüm tozu yutuyor. En sonunda içeriye çağrılıp dekanın ‘geçtiniz’ diye bildirmesinin yanı sıra Latince bir söylev dinliyor, doktora tezini kolunun altına alıyor ve profesörler kurulunun yarısı şen şakrak sohbet ederek ona sırtını dönerken çekip gidiyor.”<span class="dip-6"><a class="footnote-link" href="#footnote-225-75" id="footnote-225-75-backlink">75</a></span>Rosa Luxemburg mecburi olan Devletler Hukuku, Genel veya İsviçre İdari Hukuku, Teorik ve Uygulamalı Klasik Ekonomi derslerinden ve Finans Bilimi veya İstatistik, Devletler Hukuku, Hukuk Ansiklopedisi, Ulaşım ve Telif Hakkı Hukuku, Ticaret ve Senet Hukuku seçmeli derslerinin ikisinden imtihan edildi.</p>

      <p class="paragraf-8">Rosa Luxemburg’un doktora tezi Almanca yazılmıştı ve çeşitli dillerden geniş bir kaynakçaya dayanıyordu. Başlığı “Polonya’nın Endüstriyel Gelişmesi”ydi, 1898 yılında Duncker &amp; Humblot yayınevi tarafından Leipzig’te basıldı, Rusça çevirisi bir yıl sonra Petersburg’ta yayınlandı. Kapitalizmin Polonya’daki gelişimi üzerine yaptığı ayrıntılı araştırmalar Rosa Luxemburg’un, sosyal demokrat basında 1894 yılından beri ifade ettiği ve Leo Jogiches ve Julian Marchlewski ile paylaştığı ulusal sorun üzerine görüşünü pekiştirdi. Ekonomik ilişkiler açısından Polonya’nın Rusya’dan ayrışması gündemde değildi, aksine kitlesel kapitalist üretimin geliştiği her yıl Rusya’ya daha fazla bağlanıyordu. Son on yıllarda sanayi ve para ekonomisi iki ülkenin toplumsal hayatında belirleyici faktörler haline geldiğinden beri, Rusya ve Polonya arasındaki mal değişimi ve işbölümü binlerce ağ örmekteydi. Polonya burjuvazisi bu durumu iktidarının temeli ve zenginleşmesinin kaynağı olarak görüyordu. “Polonya toplumunun değişik milliyetçi öğeleri tüm sosyal olayları, bağımsız bir Polonya devletinin inşa edilmesi umutlarını acımasızca yerle bir eden büyük bir ulusal talihsizlik olarak görüyor. […] Polonya ve Rusya’nın kapitalist kaynaşması, Rus hükümeti gibi Polonya burjuvazisi ve Polonya milliyetçileri tarafından da gözden kaçırılan bir sonuç doğuruyor: Polonya ve Rusya proletaryasının birleşmesinin önce Rus Çarlık iktidarının, sonra da Polonya-Rusya sermaye iktidarının iflasına yol açacak olması.”<span class="dip-6"><a class="footnote-link" href="#footnote-225-76" id="footnote-225-76-backlink">76</a></span></p>

      <p class="paragraf-8">Rosa Luxemburg yaptığı incelemelerin, hem Karl Marx’ın <span class="char-style-override-2">Kapital</span>’inin üçüncü cildinde öne sürdüğü temel görüşleri, hem de Polonya’yı aralarında paylaşan güçlerin, özellikle de Rusya’nın yarattığı kapitalist ekonomiye ilişkin kendi görüşünü kanıtladığı kanısındaydı. <span class="char-style-override-2">Komünist Manifesto</span>’nun devrim teorisinde gerekçelendirildiği gibi, ancak kapitalist düzeni yıkan ve sermayenin dünya iktidarını ortadan kaldıran genel bir devrim, Polonya halkı dâhil tüm halkların özgürlüğünü sağlayabilirdi.</p>

      <p class="paragraf-8">Rosa Luxemburg uluslararası tartışmalara katılımını sürdürmek üzere, 1897 yılında <span class="char-style-override-2">Sozialistische Monatshefte</span> (Aylık Sosyalizm Defterleri) dergisinin yazı işleri sorumlusu Joseph Bloch’a “Polonya’da Sosyalizm” başlıklı makalesini sundu ve makale hemen yayınlandı.<span class="dip-6"><a class="footnote-link" href="#footnote-225-77" id="footnote-225-77-backlink">77</a></span>Karl Kautsky’ye <span class="char-style-override-2">Yeni Zaman</span> için “Basamaktan Basamağa” başlıklı incelemesini gönderdi. Kautsky de yazıyı yayınladı, ancak bu sefer yazıya bir yayıncı notu ekledi ve yazarın görüşlerinin tümüne katılmadığını, örneğin Polonya ulusunun özgücüne daha yüksek bir değer biçtiğini belirtti. “Bayan Luxemburg’un görüşleri hakkında ne düşünülürse düşünülsün, çalışmaları bu sürecin dikkate alınmasına ve anlaşılmasına çok büyük bir katkı sağlayabilir.”<span class="dip-6"><a class="footnote-link" href="#footnote-225-78" id="footnote-225-78-backlink">78</a></span></p>

      <p class="paragraf-8">Julius Wolf doktora tezi üzerine hazırladığı raporda Rosa Luxemburg’u muazzam bir övgüye layık gördü: “Bayan Luxemburg’un çalışması Polonya’nın endüstriyel tarihini ve Polonya ile Rusya arasındaki ekonomik bağlantıların tarihini sunuyor; ama yalnızca veri sunumu olarak değil, aksine gelişmeleri belirleyen ekonomik, sosyal ve politik güçleri ortaya sererek. Çalışmada konuya tam hâkimiyet, büyük bir özen ve keskin bir zekâ öne çıkıyor. Bayan Luxemburg konuyu teferruata girmeden ele alırken, hem teorik yeteneğini, hem de pratik zekâsını kanıtlıyor. Üslubu biraz kusurlu ve bakış açısı tek taraflı. Yazar sosyalist ve materyalist tarih görüşü denilen görüşün taraftarı. Zaman zaman eleştirel sosyalist kaynaklara başvuruyor. Ancak bu durum, bir doktora tezinden beklenmesi gerekenin çok üzerinde olan başarıya gölge düşürmüyor.”<span class="dip-6"><a class="footnote-link" href="#footnote-225-79" id="footnote-225-79-backlink">79</a></span></p>

      <p class="paragraf-8">Gustav Vogt da ilginç bir malzemenin ustalıkla sunulduğu doktora tezini onaylamış; ama son bölümleri, başvurulan polemik dili nedeniyle bilimsel bir çalışmadan daha çok gazete ve dergilere uygun olacağı şeklinde eleştirerek, metnin Almancasının baskıya vermeden önce düzeltilmesini tavsiye etmişti.<span class="dip-6"><a class="footnote-link" href="#footnote-225-80" id="footnote-225-80-backlink">80</a></span></p>

      <p class="paragraf-8">Rosa Luxemburg öğrenimini başarıyla bitirdiği için çok seviniyordu. Leo Jogiches onu gururla ve sımsıkı kucaklamıştı.</p>

      <p class="paragraf-8">Ailenin en küçüğünün doktora sınavı, Varşova’daki Luxemburg ailesinde sansasyon yarattı. Baba ve anne Luxemburg, Rosa’ya “üstünde altı küçük inciden oluşan bir hüthüt gözü çiçeği ve ortasında bir ametist bulunan çok güzel bir altın yüzük” hediye etti. Yüzüğün içine 1.VI.1897 tarihi işlenmişti, ama Rosa yüzüğü kız kardeşi Anna’dan ancak Temmuz 1898’de alabildi.<span class="dip-6"><a class="footnote-link" href="#footnote-225-81" id="footnote-225-81-backlink">81</a></span></p>

      <p class="paragraf-8">Anna 4 Mayıs 1897’de onu aileden tebrik eden ilk kişi olmuştu: “Biricik, sevgili Rózia! Bir saat önce mektubun geldi, şimdilik yalnızca annemle ikimiz mektubunu okuduk (diğerleri bildiğin gibi gündüzleri etrafa dağılır). Sana mektubunun bıraktığı izleri aktarabilir miyim bilmiyorum. Annem hem güldü, hem ağladı; mektubu elinden bırakmıyor, tüm dünyanın sevincini ve gururunu bilmesini istiyordu. Seni tüm kalbimle tebrik ediyorum, benim değerli ve güzel kardeşim ve başarın için sevindiğim gibi, hayatının bu önemli anında düşüncelerinle bizim yanımızda olduğun ve bizim sevincimizden güç aldığın için de seviniyorum. Senin yanında olmayı şu anda ne kadar çok isterdim!”<span class="dip-6"><a class="footnote-link" href="#footnote-225-82" id="footnote-225-82-backlink">82</a></span>Erkek kardeşi Józef de Rosa’ya 8 Mayıs’ta yazdı ve düşüncelerinde onu kucaklayarak, hayatında istediği her şeyi başarabilmesini diledi.<span class="dip-6"><a class="footnote-link" href="#footnote-225-83" id="footnote-225-83-backlink">83</a></span>Ertesi gün Anna, sanki bir nişan olmuş gibi, aileye her taraftan nasıl tebrikler yağdığını anlattı. “Her gün Tatko [babacığımız] şehre gitmeden önce aynı tartışma yaşanıyor: O açıklamayı yaptığın mektup evde mi kalacak, yoksa Tatko ile birlikte onun paltosunun cebinde gezmeye mi çıkacak. Yine birisi gelirse [bir şey] göstermek gerekebilir […] veya Tatko [onu] şehirde bir tanıdığına okumak ihtiyacını hissedebilir. Bu tartışmaları kendi kulaklarınla dinlemeliydin.”<span class="dip-6"><a class="footnote-link" href="#footnote-225-84" id="footnote-225-84-backlink">84</a></span>Rosa’nın annesi bu mektubun yanına şekerlemeler için 5 Ruble iliştirmişti. Fransızca öğretmeni de selamlarını iletti, ne de olsa bu “küçük Dr.” ilk Fransızca kelimelerini kendisinden öğrenmişti.</p>

      <p class="paragraf-8"><span>Evden gelen her mektup Rosa Luxemburg’u sevince boğuyor, ama aynı zamanda anne ve babasıyla kardeşlerine duyduğu özlemi artırıyordu. Annesine İsviçre’de uzun bir dinlenme imkânı sağlamak istiyordu. Ancak ablası</span> <span>Anna 29 Temmuz 1897 tarihli bir mektupta, annelerinin ağır bir hastalık nedeniyle çok halsiz olduğu ve böyle zahmetli bir yolculuğa çıkamayacağı için Rosa’dan sabırlı olmasını istedi. Annesinin sağlık durumu Rosa’yı endişelendiriyor ve kendisine öncesinde daha fazla bilgi verilmediği için serzenişte bulunuyordu.</span> <span>Anna özür diledi: “Yalnızca endişelenir ve üzülürdün ve bunun hiç kimseye bir faydası olmazdı. Her şey sana uzaktan daha korkutucu görünür; kendi çaresizliğin seni umutsuzluğa sevk edebilirdi. Keşke ‘dağların ardında’ tek başına yaşadığın o yer bu kadar uzak olmasaydı! Sana böyle bir haberi verseydim, kendimi vicdansız biri gibi hissederdim. Kaldı ki, sen kendi dertlerinle ve çalışmanla [tez] ilgilenmek zorundaydın ve bunun için huzura ihtiyacın vardı. […] Meraklanma, bir tanem, en kötüsü artık geride kaldı. Göreceksin her şey düzelecek ve annem Tanrının izniyle iyileşecek. Sana sık sık haber vereceğim. Sen kırlarda dinlenmene bak, bunu gerçekten hak ediyorsun. Birtakım kuruntularla huzurunu bozma, bunun gereği yok. Ayrıca sen kendini iyi hissettiğin zaman, bu bizi de sevindiriyor.”</span><span class="dip-6"><a class="footnote-link" href="#footnote-225-85" id="footnote-225-85-backlink">85</a></span></p>

      <p class="paragraf-8">Birkaç hafta sonra Rosa Luxemburg Weggis’te annesinin ölüm haberini aldı. Annesi 1897’de 29 Eylül’ü 30 Eylül’e bağlayan gece ölmüştü. Rosa, 22 Temmuz 1897’de Zürih’te Appenzell kantonundaki “Zur Tanne” pansiyonuna yerleştiğinden ve Weggis’te Leo ile birlikte baş başa güzel günler geçirmek istediğinden, haberi getiren Bayan Olympia Lübeck ona neredeyse ulaşamayacaktı. Varşova’da babası ve kardeşleri Rosa’nın yanıtının neden geciktiğini ve Bayan Lübeck’in Rosa’nın yanından neden hemen ayrıldığını haklı olarak merak ediyor, onun çalışmalarından bitkin düşmüş bir halde, çaresiz ve kederli bir yalnızlığın içinde olduğunu düşünüyordu. Sonradan bu karmaşık durum aklına geldiği bir anda Rosa Luxemburg, Leo’nun başına sardığı “tüm bu <span class="char-style-override-2">kahrolası politikaya</span>” lanetler yağdırdı. Leo’nun yönlendirmesiyle Lübeck’in Weggis’e gelmesini “<span class="char-style-override-2">çığır açacak bir makaleyi</span> Sosyalizm Defterleri’nin baskısına yetiştirirken beni rahatsız etmemesi için” engellemişti, “oysa Lübeck annemin ölüm haberini bana getiriyordu! […] Keşke Tanrıya inansaydım, o zaman Tanrının bizi bu ıstırap için ağır bir şekilde cezalandıracağından emin olurdum.”<span class="dip-6"><a class="footnote-link" href="#footnote-225-86" id="footnote-225-86-backlink">86</a></span>1898 yılında Leo annesinin ölümü nedeniyle derin bir kedere düştüğünde, Rosa ona yazarak teselli etmeye çalıştı: “Belki bunun benim için de ne kadar korkunç bir acı olduğuna ve bir gün bile geçmediğine şimdi inanırsın. Zürih’te bana inanmadığının farkına vardım ve bu nedenle sana bir şey söylemedim. Ama hem orada, hem de burada o korkunç his peşimi bırakmıyor. Özellikle yatağa yattığımda bu gerçek hemen gözlerimin önünde beliriyor ve acıdan inlemek zorunda kalıyorum. Sende nasıl olduğunu bilmiyorum, ama ben özellikle özlem nedeniyle veya kendim için acı çekmiyorum, bir düşünce beni her seferinde derinden sarsıyor: Onunki de hayat mıydı! Bu insan ne yaşadı, ne için yaşadı!”<span class="dip-6"><a class="footnote-link" href="#footnote-225-87" id="footnote-225-87-backlink">87</a></span></p>

      <p class="paragraf-8">Rosa Luxemburg sekiz yıldan beri görmediği, kendisini en içten duygularla seven ve tapan annesine uzaktan, gözyaşları içinde veda etti. Muhtemelen bu acı nedeniyle, fıtratında “derin ve samimi bir vefakârlık” olmasına rağmen, ailesinden oldukça kesin bir şekilde ayrı düştüğünü anladı.<span class="dip-6"><a class="footnote-link" href="#footnote-225-88" id="footnote-225-88-backlink">88</a></span></p>

      <p class="paragraf-8">Baba Luxemburg 30 Ekim 1897’de “Benim sevgili ve çok sevdiğim kızım, Ruziunia’m!” diye yazdı. “Dün 3, bugün 2, toplam 5 mektubunu aldık. Bu kadar derin hisleri dile getiren mektuplara cevap verebilmek ve büyük kaybımız nedeniyle duyduğumuz acıyı tarif edebilmek için senin yeteneklerine sahip olmak gerekir. Mamusia 17 Nisan’da hastalandığında durum yeterince tehlikeliydi, Józio hariç hiçbirimiz kanser olduğunu bilmiyorduk. Józio, yanında çoğu kez meslektaşları ve profesörler olmak üzere günde üç kez geliyor ve gece de kalıyordu. Bizim anneni daha iyi gördüğümüz günler de oluyor, ama Józio hiçbir şey söylemiyordu. Son günlerinde suni olarak hayatta tutuldu. Hastalık süresince tüm aile bizi ziyaret etti. Ailenin ve yakın dostların duygudaşlığı olağanüstüydü, bunca sevgiyi mümkün kılan, Mamunia’nın temiz kalbiydi. İyi günlerinde sakince konuşuyor ve hep senden bahsediyordu.”<span class="dip-6"><a class="footnote-link" href="#footnote-225-89" id="footnote-225-89-backlink">89</a></span></p>

      <p class="paragraf-8">Peki, şimdi ne olacaktı? İsviçre’deki hayat, öğrenim bittikten sonra hâlâ yeterince ilginç miydi? Asla. Rosa Luxemburg öğrenciliğin serseri yaşantısına son vermek istiyordu.<span class="dip-6"><a class="footnote-link" href="#footnote-225-90" id="footnote-225-90-backlink">90</a></span>Babası ve kardeşleri onu daha kolay ve daha az masrafla ziyaret edebilmek için, Rosa’nın yakına gelmesini, belki Viyana, Berlin, hatta Krakov’a taşınmasını istiyordu.</p>

      <p class="paragraf-8">Rosa Luxemburg’u cezbeden yer Almanya’ydı, çünkü hedefleri doğrultusunda kendisini geliştirebileceği bir yerde faaliyette bulunmak istiyor, bunun da uluslararası alanda takdir gören ve iyi organize olmuş kitlesel bir harekete sahip Alman sosyal demokrasisinin içinde mümkün olduğunu düşünüyordu. Her şeyden önce Karl Marx’ın özgürlük fikirleri bu ülkenin işçi partisinde yer etmiş ve Rosa Luxemburg’un Polonya sorunu üzerine hazırladığı bazı geniş kapsamlı çalışmaları Almanya’da yayınlanmıştı. <span class="char-style-override-2">Sosyalizm Defterleri</span>’nden Joseph Bloch ve <span class="char-style-override-2">Yeni Zaman</span>’dan Karl Kautsky ile 1896-97 yıllarında yazışıyordu. <span class="char-style-override-2">Sosyalizm Defterleri</span>’nin Ekim sayısı eline geçtiğinde, Bloch’u muhtemel sonuçlar konusunda uyardı: “Sırası gelmişken, Londra’daki bazı Polonyalı milliyetçilerin benim makalem ile ilgili koparacakları yaygaraya ve size yağacak cevaplara hazırlıklı olmalısınız. Ermenistan, Polonya veya hangi konu olursa olsun, aynı hikâye her makalemden sonra tekrarlanıyor. Doğruyu söylemek gerekirse, bir karşı polemikle o bayların ekmeğine yağ sürmek istemiyorum. […] Hele milliyetçilerle girişilen polemiklerin […] daima parti içi çatışmaların mikroskobik düzeyine çekildiği ve bunların da Alman okuyucular için hiç ilgi çekici olmadığı düşünülürse.”<span class="dip-6"><a class="footnote-link" href="#footnote-225-91" id="footnote-225-91-backlink">91</a></span></p>

      <p class="paragraf-8">Rosa Luxemburg pozisyonunu bir polemikle savunduğu zamanlar, kendisini iç sahada hissediyordu. Bunu daha geçen yılın sonuna doğru, Wilhelm Liebknecht ile Türkiye’deki ulusal savaşlar ve <span class="char-style-override-2">İleri</span>’nin Ön Asya politikası üzerine yaptığı tartışmayla kanıtlamıştı. Wilhelm Liebknecht gibi bir otorite bile, onun yalnızca “Polonya mayın tarlasıyla”<span class="dip-6"><a class="footnote-link" href="#footnote-225-92" id="footnote-225-92-backlink">92</a></span>sınırlı kalmayarak Ön Asya sorunu üzerine yapılan tartışmaya dâhil olmasını engelleyemedi. Wilhelm Liebknecht’i, Rusya ile Türkiye içi ve bu iki imparatorluk arası ilişkilerdeki değişimleri; Romanya, Sırbistan, Bulgaristan, Bosna ve Hersek’in Türkiye’den kopmasını görmezden gelmekle ve görüşlerinin tümüyle eskimiş olmasıyla suçladı.</p>

      <p class="paragraf-8">Polemiklerinin yarattığı farklı yankılar ona, Alman sosyal demokrasisinde de politik doğrultu konusunda mücadelelerle ve fikir ayrılığı tartışmalarıyla karşılaşacağını gösteriyordu. Bu beklenti Rosa Luxemburg’u Almanya’ya gitmek üzere daha da tahrik etti, çünkü sözlü tartışmaları ve kalem savaşlarını seviyordu.</p>

      <p class="paragraf-8">Ayrıca Almanya’da, politik ve sosyal özgürlük mücadelesi saflarına kazanmak istediği pek çok hemşerisi vardı. <span class="char-style-override-2">İşçi Davası</span> 1896 yılında yayın hayatına son verdikten sonra, arkadaşları Adolf ve Jadwiga Warski Paris’ten Münih’e taşınmıştı. Julian Marchlewski ve karısı Bronislawa da 1896’dan beri Münih’te yaşıyordu. Alexander Helphand (Parvus) ise çok önceden, 1891 yılında Almanya’ya yerleşmişti. Rosa Luxemburg tüm bu kişilerden Almanya’daki yaşam koşulları hakkında bilgiler edindi ve izlenimlerini aldı; hepsi gerektiğinde ona yardımcı olma sözü vermişti.</p>

      <p class="paragraf-8"><span>“Tedirgin edici bir yabancı” olarak sürekli sınır dışı edilme veya hatta Rusya’ya iade tehdidiyle karşı karşıya kalmamak için, Rosa Luxemburg bir Alman eyaletinin vatandaşlığını almaksızın yaşadığı ülkeyi değiştirmek istemiyordu.</span> <span>Olympia</span> <span>Lübeck çözümü buldu ve 23 Kasım 1897’de şu satırları imzaladı: “1 Aralık 1873 Fluntern, St. Zürih doğumlu oğlum Gustav</span> <span>Lübeck’e, Zamost/Rusya asıllı Bayan Rosa Luxemburg ile evlenme izni veriyorum.”</span><span class="dip-6"><a class="footnote-link" href="#footnote-225-93" id="footnote-225-93-backlink">93</a></span><span>Rosa Luxemburg Gustav</span> <span>Lübeck ile 19 Nisan 1898’de evlendi. Bu sahte evlilik, resmi dairelerde verilen uzun uğraşlardan sonra 4 Nisan 1903’de sona erdi. Böylece Rosa Luxemburg Rusya vatandaşlığının yanı sıra Prusya vatandaşlığını elde etti. Ancak “Berlin’e varır varmaz</span> <span class="char-style-override-11">Prusya</span> <span>polisiyle sorun yaşamamak için”</span><span class="dip-6"><a class="footnote-link" href="#footnote-225-94" id="footnote-225-94-backlink">94</a></span><span>Basel nikâh dairesine, Prusya Hükümet Başkanı’nın onayının nikâh defterinde özellikle belirtilmesi ricasında bulundu.</span></p>

      <p class="paragraf-8">Rosa Luxemburg yaşamak için seçtiği yeni ülkesine, 1889 ile 1897-98 yılları arasında aldığı köklü eğitim ve katıldığı faaliyetler sayesinde kültürlü, eleştirel ve tartışmalarda tecrübeli 27 yaşında genç bir Marksist olarak gidiyordu. Daha şimdiden Polonya’da dağıtılan bir gazete yönetmiş ve hem Polonya, hem de uluslararası sosyal demokrat basında kendisini tanıtmıştı. Polonya Krallığı sosyal demokrasisinin kurucularından biri ve ileri gelen teorisyeni olarak iki kez uluslararası kongrelerde boy göstermiş ve İsviçre, Fransa, Almanya, İngiltere ve Rusya’dan birçok sosyal demokrat veya sosyalistle tanışmıştı. Politika ve bilimde ilgiyle izlenen ve saygı gören, rakiplerinin fesat ve nefretine karşı koymasını bilen bir kadındı.</p>

      <p class="paragraf-8">Leo Jogiches ile birlikteliği Rosa Luxemburg’a büyük bir destek oluyordu. Rosa’yı önü alınamaz bir şekilde seven Leo, daha uzak görüşlü ve daha keskin bakabilen birisi olarak onun teorik ve pratik vicdanı gibiydi. Bu durum bazen Rosa için can sıkıcı oldu ve sürtüşmelere yol açtı, ama Leo Jogiches ile hayat ve çalışma birlikteliği Rosa Luxemburg’u sonuçta büyük başarılara sürükledi. Daha sonraları Rosa Luxemburg’un en yakın arkadaşı olacak olan Clara Zetkin, Leo Jogiches’i şöyle tanımlayacaktı: “sadakat ve mutluluk dolu bir yoldaşlık içinde, büyük bir kadın karakteri kendi yanında taşıyabilen, onun büyümesini ve varlığını kendi benliğinin esareti ve sınırlandırılması olarak görmeyen, nadir rastlanır büyük erkek karakterlerden biri, kelimenin en asil anlamıyla bir devrimci.”<span class="dip-6"><a class="footnote-link" href="#footnote-225-95" id="footnote-225-95-backlink">95</a></span>Aynı Rosa Luxemburg’un da inanç ve eylemleri arasında çelişkilere yer vermeyen cesur devrimci kişiliği gibi...</p>

      <div class="footnotes">
        <div class="footnote">
          <p class="dipnot-6"><a class="footnote-anchor" href="#footnote-225-1-backlink" id="footnote-225-1">1</a> Bkz. Frölich, Paul, Rosa Luxemburg. Gedanke und Tat, s. 24.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-2-backlink" id="footnote-225-2">2</a> Bkz. Stadler-Labhart, Verena, Rosa Luxemburg an der Universität Zürich, s. 7.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-3-backlink" id="footnote-225-3">3</a> Mathilde ve Robert Seidel’e, 30 Aralık 1900. GB 1, s. 509.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-4-backlink" id="footnote-225-4">4</a> Stadler-Labhart, Verena, Rosa Luxemburg an der Universität Zürich, s. 11.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-5-backlink" id="footnote-225-5">5</a> Schirmacher, Käte, Züricher Studentinnen. Leipzig ve Zürih 1986, s. 5 ve 38.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-6-backlink" id="footnote-225-6">6</a> Bkz. Roland Holst-van der Schalk, Henriette, Rosa Luxemburg, s. 10.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-7-backlink" id="footnote-225-7">7</a> Kautsky, Luise, Rosa Luxemburg. Ein Gedenkbuch, s. 70.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-8-backlink" id="footnote-225-8">8</a> Alıntı: Nettl, Peter, Rosa Luxemburg, s. 92.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-9-backlink" id="footnote-225-9">9</a> <span xml:lang="en-US">Kautsky, Karl, Erinnerungen und Erörterungen. Yayınlayan: Benedikt</span> <span xml:lang="en-US">Kautsky. S’ Gravenhage 1960, s. 446.</span></p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-10-backlink" id="footnote-225-10">10</a> Źródła do dziejów klasy robotniczej na ziemiach polskich, tom I. Królestwo polskie i białostoczyzna 1864-1900, Bölüm I, Varşova 1962, s. 243.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-11-backlink" id="footnote-225-11">11</a> 17 Temmuz 1891. GB 6, s. 15.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-12-backlink" id="footnote-225-12">12</a> Bkz. örneğin Hans Diefenbach’a mektubu, 8 Mart 1917. GB 5, s. 188.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-13-backlink" id="footnote-225-13">13</a> Nadina ve Boris N. Kritschewski’ye, 17 Temmuz 1891. GB 6, s. 15.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-14-backlink" id="footnote-225-14">14</a> Bkz. Unveröffentlichte Arbeit des Leitungsmitglieds der SDKPiL, Zdzislław Leder, Über Leo Jogiches-Tyszka. Yayınlayan: Feliks Tych. Archiwum Ruchu Robotniczego, Varşova 1976, s. 222-227; Plehanov Engels’e 16 Mayıs 1894’te yazdı.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-15-backlink" id="footnote-225-15">15</a> Bkz. Stadler-Labhart, Verena, Rosa Luxemburg an der Universität Zürich, s. 36.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-16-backlink" id="footnote-225-16">16</a> Wolf, Julius, Die Volkswirtschaftslehre der Gegenwart in Selbstdarstellungen. Yayınlayan: Felix Meiner. Leipzig 1924, s. 216.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-17-backlink" id="footnote-225-17">17</a> Lunatscharski, Anatoli, Schlaglichter, Erlebnisse und Gestalten auf meinem Wege. Berlin 1986, s. 21.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-18-backlink" id="footnote-225-18">18</a> Wolf, Julius, Die Volkswirtschaftslehre…, s. 220.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-19-backlink" id="footnote-225-19">19</a> Bkz. Stadler-Labhart, Verena, Rosa Luxemburg an der Universität Zürich, s. 37.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-20-backlink" id="footnote-225-20">20</a> Bkz. Jashborowskaja, I/Jewserow, J., Rosa Luxemburg, s. 26.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-21-backlink" id="footnote-225-21">21</a> Huch, Ricarda, Frühling in der Schweiz. Jugenderinnerungen. Leipzig (1948), s. 44.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-22-backlink" id="footnote-225-22">22</a> Leo Jogiches’e, [20 Mart 1893]. GB 1, s. 8.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-23-backlink" id="footnote-225-23">23</a> Leo Jogiches’e, [20 Mart 1893]. GB 1, s. 7.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-24-backlink" id="footnote-225-24">24</a> Alıntı: Schumacher, Horst/Tych, Feliks, Julian Marchlewski-Karski, s. 70.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-25-backlink" id="footnote-225-25">25</a> Luxemburg, Rosa, Die polnische Frage und die sozialistische Bewegung. Alıntı: Schumacher, Horst/Tych, Feliks, Julian Marchlewski-Karski, s. 39.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-26-backlink" id="footnote-225-26">26</a> Alıntı: Haustein, Ulrich, Sozialismus und nationale Frage in Polen. Köln/Viyana 1969, s. 152.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-27-backlink" id="footnote-225-27">27</a> Lunatscharski, Anatoli, Schlaglichter, s. 62.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-28-backlink" id="footnote-225-28">28</a> Alıntı: Stadler-Labhart, Verena, Rosa Luxemburg an der Universität Zürich, s. 16.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-29-backlink" id="footnote-225-29">29</a> Alıntı: SDKPiL. Materiały i dokumenty, Cilt 1/1, Varşova 1957, s. 88.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-30-backlink" id="footnote-225-30">30</a> Kautsky, Karl, Rosa Luxemburg, Karl Liebknecht, Leo Jogiches. Ihre Bedeutung für die deutsche Sozialdemokratie. Basım yeri ve tarihi bilinmiyor, s. 14.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-31-backlink" id="footnote-225-31">31</a> Alıntı: Frölich, Paul, Rosa Luxemburg. Gedanke und Tat, s. 53.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-32-backlink" id="footnote-225-32">32</a> GW 1/1, s. 7.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-33-backlink" id="footnote-225-33">33</a> Düzeltme. Vorwärts, 13 Ekim 1893, No. 241</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-34-backlink" id="footnote-225-34">34</a> Boris N. Kritschewski’ye, [Nisan 1894]. GB 6, s. 25.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-35-backlink" id="footnote-225-35">35</a> Marchlewski, Julian, Offener Brief an meine Auftraggeber in Łódź und Warschau. Alıntı: Schumacher, Horst/Tych, Feliks, Julian Marchlewski-Karski, s. 66.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-36-backlink" id="footnote-225-36">36</a> Leo Jogiches’e, [10 Nisan 1895]. GB 1, s. 78.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-37-backlink" id="footnote-225-37">37</a> SDKPiL. Materiały i dokumenty, Cilt 1/1, s. 128.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-38-backlink" id="footnote-225-38">38</a> GB 1, s. 14.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-39-backlink" id="footnote-225-39">39</a> Leo Jogiches’e, [25 Mart 1894]. GB 1, s. 30.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-40-backlink" id="footnote-225-40">40</a> Leo Jogiches’e, [1 Nisan 1894]. GB 1, s. 37.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-41-backlink" id="footnote-225-41">41</a> Leo Jogiches’e, [18 Mart 1895]. GB 1, s. 50.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-42-backlink" id="footnote-225-42">42</a> Leo Jogiches’e, [12 Mart 1894]. GB 1, s. 18.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-43-backlink" id="footnote-225-43">43</a> GB 1, s. 36.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-44-backlink" id="footnote-225-44">44</a> Leo Jogiches’e, [25 Mart 1894]. GB 1, s. 27.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-45-backlink" id="footnote-225-45">45</a> Leo Jogiches’e, [25 Mart 1894]. GB 1, s. 26.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-46-backlink" id="footnote-225-46">46</a> Bkz. Leo Jogiches’e, [1 Nisan 1894]. GB 1, s. 36.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-47-backlink" id="footnote-225-47">47</a> [11 Nisan 1894]. GB 1, s. 45.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-48-backlink" id="footnote-225-48">48</a> Bkz. Leo Jogiches’e, [5 Nisan 1894]. GB 1, s. 39.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-49-backlink" id="footnote-225-49">49</a> Kelles-Krauz, Kazimierz, Listy. Cilt 1, 1984, s. 338.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-50-backlink" id="footnote-225-50">50</a> Leo Jogiches’e. GB 1, s. 30.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-51-backlink" id="footnote-225-51">51</a> Hans Diefenbach. Alıntı: Kautsky, Luise, Rosa Luxemburg. Ein Gedenkbuch, s. 53.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-52-backlink" id="footnote-225-52">52</a> Alıntı: Beradt, Charlotte, Rosa Luxemburg im Gefängnis. Frankfurt/M. 1973, s. 87.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-53-backlink" id="footnote-225-53">53</a> Leo Jogiches’e, [21 Mart 1895]. GB 1, s. 54.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-54-backlink" id="footnote-225-54">54</a> Leo Jogiches’e, [29 Mart 1894]. GB 1, s. 36.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-55-backlink" id="footnote-225-55">55</a> Bkz. Leo Jogiches’e, [21 Mart 1895] ve 28 Mart [1895] GB 1, s. 54 ve 67.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-56-backlink" id="footnote-225-56">56</a> Bkz. Waldenberg, Marek, Zum Problem des Nationalstaates im polnischen Sozialismus. Soziale Demokratie und sozialistische Theorie. Hans-Josef Steinberg’in 60. yaş gününü kutlama yazısı. Yayınlayan: Inge Marßolek/Till Schelz-Brandenburg. Bremen 1995, s. 158.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-57-backlink" id="footnote-225-57">57</a> Alıntı: Waldenberg, Marek, Zum Problem des Nationalstaates im polnischen Sozialismus…, s. 159.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-58-backlink" id="footnote-225-58">58</a> Die Gründer der polnischen Arbeiterbewegung. Eine Erinnerung. Arbeiterstimme, Zürih, 1 Şubat 1896 tarihli birinci sayı.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-59-backlink" id="footnote-225-59">59</a> GB 1, s. 81/81.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-60-backlink" id="footnote-225-60">60</a> Bkz. GW 1/1, s. 14-36 ve 37-51.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-61-backlink" id="footnote-225-61">61</a> Der Sozialpatriotismus in Polen. GW 1/1, s. 50.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-62-backlink" id="footnote-225-62">62</a> Leo Jogiches’e, [24 Mart 1894]. GB 1, s. 25.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-63-backlink" id="footnote-225-63">63</a> Alıntı: Stadler-Labhart, Verena, Rosa Luxemburg an der Universität Zürich, s. 14.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-64-backlink" id="footnote-225-64">64</a> Bkz. GW 1/1, s. 52-56.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-65-backlink" id="footnote-225-65">65</a> Bkz. Adler, Victor, Briefwechsel mit August Bebel und Karl Kautsky, s. 207.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-66-backlink" id="footnote-225-66">66</a> Marx, Karl/Engels, Friedrich, Werke. Cilt 22. Berlin 1982, s. 283.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-67-backlink" id="footnote-225-67">67</a> Bkz. Die Neue Zeit, 14 – Stuttgart – 1895/96, Cilt 2, s. 484 ve 513.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-68-backlink" id="footnote-225-68">68</a> Die Neue Zeit, 14 – Stuttgart – 1895/96, Cilt 2, s. 491.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-69-backlink" id="footnote-225-69">69</a> Bkz. Die Neue Zeit, 14 – Stuttgart – 1895/96, Cilt 2, s. 519.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-70-backlink" id="footnote-225-70">70</a> A.g.y.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-71-backlink" id="footnote-225-71">71</a> Verhandlungen und Beschlüsse des Internationalen Sozialistischen Arbeiter- und Gewerkschaftskongresses zu London vom 27. Juli bis 1. August 1896. Berlin 1897, s. 18.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-72-backlink" id="footnote-225-72">72</a> Internationalismus und Klassenkampf, s. 196.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-73-backlink" id="footnote-225-73">73</a> Bkz. Cezaryna Wojnarowska’ya, 17 Ocak 1902. GB 6, s. 67.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-74-backlink" id="footnote-225-74">74</a> GB 6, s. 35.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-75-backlink" id="footnote-225-75">75</a> Schirmacher, Käte, Züricher Studentinnen, s. 49-51.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-76-backlink" id="footnote-225-76">76</a> GW 1/1, s. 210.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-77-backlink" id="footnote-225-77">77</a> Bkz. GW 1/1, s. 82-92.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-78-backlink" id="footnote-225-78">78</a> GW 1/1, s. 94 (dipnot).</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-79-backlink" id="footnote-225-79">79</a> SAPMO-BArch., NY 4002/1, Bl. 20.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-80-backlink" id="footnote-225-80">80</a> Bkz. Stadler-Labhart, Verena, Rosa Luxemburg an der Universität Zürich, s. 28.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-81-backlink" id="footnote-225-81">81</a> Bkz. Leo Jogiches’e, 3 Ağustos 1898. GB 1, s. 180.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-82-backlink" id="footnote-225-82">82</a> Alıntı: Ettinger, Elżbieta, Rosa Luxemburg. Ekler, s. 314. SAPMO-BArch., NY 4002/81, Bl. 26.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-83-backlink" id="footnote-225-83">83</a> Bkz. Ettinger, Elżbieta, Rosa Luxemburg. Ekler, s. 315. SAPMO-BArch., NY 4002/81, Bl. 14.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-84-backlink" id="footnote-225-84">84</a> Alıntı: Ettinger, Elżbieta, Rosa Luxemburg. Ekler, s. 317. SAPMO-BArch., NY 4002/81, Bl. 28.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-85-backlink" id="footnote-225-85">85</a> 4 Ağustos 1897. Alıntı: Ettinger, Elżbieta, Rosa Luxemburg. Ekler, s. 320 ve 322; SAPMO-BArch., NY 4002/81, Bl. 30-33.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-86-backlink" id="footnote-225-86">86</a> Leo Jogiches’e, [20 Ekim 1905]. GB 2, s. 209.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-87-backlink" id="footnote-225-87">87</a> [24 Haziran 1898]. GB 1, s. 159.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-88-backlink" id="footnote-225-88">88</a> Józef Luxemburg’dan Luise Kautsky’ye, 28 Nisan 1924. IISG, Amsterdam, Kautsky’nin aile arşivi, No. 1207.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-89-backlink" id="footnote-225-89">89</a> Alıntı: Ettinger, Elżbieta, Rosa Luxemburg. Ekler, s. 341 ve devamı. SAPMO-BArch., NY 4002/81, Bl. 2.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-90-backlink" id="footnote-225-90">90</a> Bkz. Leo Jogiches’e, 31 Aralık [1898]. GB 1, s. 241.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-91-backlink" id="footnote-225-91">91</a> [1897 Ekim sonu/Kasım başı]. GB 6, s. 218.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-92-backlink" id="footnote-225-92">92</a> GW 1/1, s. 69.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-93-backlink" id="footnote-225-93">93</a> Alıntı: Hirsch, Helmut, Rosa Luxemburg, s. 25.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-94-backlink" id="footnote-225-94">94</a> SAPMO-BArch., NY 4002/1, Bl. 33.</p>
        </div>

        <div class="footnote">
          <p class="dipnot-6"><a class="footnote-anchor" href="#footnote-225-95-backlink" id="footnote-225-95">95</a> Sosyal demokrasinin krizi (Junius broşürüne önsöz). Berlin 1919. Rosa Luxemburg, Karl Liebknecht, Franz Mehring. Den Führern des Spartakusbundes und Gründern der KPD von Clara Zetkin. Yayınlayan: Wilhelm Pieck ve Fritz Heckert. Moskova-Leningrad 1934, s. 130.</p>
        </div>
      </div>
    </div>
  </div>
</body>
</html>
