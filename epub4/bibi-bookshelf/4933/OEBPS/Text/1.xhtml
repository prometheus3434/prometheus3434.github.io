<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="../Styles/main.css" type="text/css" rel="stylesheet"/>
</head>
<body>
<h1>1</h1>

<h2 id="sigil_toc_id_1">SİYASETİN GEREKLİLİĞİ</h2>

<div class="b">Üçüncü demokratikleşme dalgası ve günümüzde çağdaş liberal demokrasinin geleceği hakkındaki kaygılar; hem Sol hem de Sağ kanadın hükümetin feshedilmesine yönelik fantezileri; günümüzde gelişmekte olan ülkelerle bu fantezilerin gerçeğe dönüşmesi; kurumları kanıksamamıza rağmen neden kökenleri konusunda fikrimiz yok</div>

<p class="n">1970 ila 2010 arasındaki kırk yıllık dönemde, dünya çapındaki demokrasilerin sayısında büyük bir artış gözlemlendi. 1973’te, dünya genelindeki ülkelerde sivil ve siyasi hakların nicel ölçümlerini yapan sivil toplum örgütü Freedom House tarafından dünyadaki 151 ülkenin yalnızca 45’i “özgür” sayılmıştı.<a id="b1dn1" href="../Text/dipnot.xhtml#b1d1-1.">[1] </a> O yıl İspanya, Portekiz ve Yunanistan diktatörlükle yönetiliyordu; Sovyetler Birliği ve ona bağlı Doğu Avrupa uyduları güçlü ve kendi içinde uyumlu ülkeler olarak görünüyordu; Çin Mao Zedong’un Kültür Devrimi’nin etkisi altındaydı; Afrika “ömrü boyunca başkanlık eden” bir grup yozlaşmış kişinin hâkimiyeti altındaydı ve Latin Amerika’nın büyük bir kısmı askeri diktatörlükle yönetiliyordu. Bir sonraki kuşakta ciddi siyasi değişimler yaşanmış, demokrasiler ve piyasa odaklı ekonomiler Arap Ortadoğu haricinde dünyanın dört bir köşesine yayılmıştı. 1990’ların sonunda, dünya genelindeki 120 ülke, yani dünyadaki bağımsız devletlerin yüzde 60’ından fazlası seçim demokrasilerini benimsemişti.<a id="b1dn2" href="../Text/dipnot.xhtml#b1d1-2.">[2] </a> Bu dönüşüm Samuel Huntington’ın üçüncü demokratikleşme dalgasıydı. Liberal demokrasi, hükümetin olağan biçimi olarak yirmi birinci yüzyılın başında makul siyasi manzaranın bir parçası haline gelmişti.<a id="b1dn3" href="../Text/dipnot.xhtml#b1d1-3.">[3] </a></p>

<p>Siyasi sistemlerdeki bu değişikliklerin temelinde büyük bir toplumsal dönüşüm de vardı. Demokrasiye geçiş, dünya genelinde önceden pasif olan milyonlarca bireyin örgütlenerek toplumlarındaki siyasi hayata katılım göstermesi sonucunda gerçekleşti. Bu toplumsal seferberlik bir dizi faktör tarafından tetiklenmişti: eğitime erişimin büyük oranda yaygınlaşması sonucunda insanların kendileri ve etraflarındaki siyasi dünya hakkında daha fazla farkındalığa kavuşması; fikirlerin ve bilginin hızla yayılmasını kolaylaştıran bilgi teknolojisi; insanların hükümetlerini sevmemeleri halinde tepkilerini ortaya koymak için oy hakkını kullanmasına olanak sağlayan ucuz seyahat ve iletişim olanakları; ve insanları haklarının daha iyi korunmasını talep etmeye yönelten refah artışı.</p>

<p>Üçüncü dalga 1990’ların sonlarından sonra zirveye ulaşmış, fakat yirmi birinci yüzyılın ilk on yılında “demokratik gerileme” ortaya çıkmıştı. Üçüncü dalganın bir parçası olan yaklaşık her beş ülkeden biri ya otoriter rejime geri dönmüş, ya da demokratik kurumların önemli ölçüde sarsılmasına tanıklık etmişti.<a id="b1dn4" href="../Text/dipnot.xhtml#b1d1-4.">[4]</a>  Sivil toplum kuruluşu Freedom House’un belirttiği üzere, 2009 özgürlüğün dünya çapında düşüşe geçişinin dördüncü yılıydı ve özgürlük ölçütlerini belirlediği 1973 yılından bu yana ilk kez böyle bir düşüş görülüyordu.<a id="b1dn5" href="../Text/dipnot.xhtml#b1d1-5.">[5]</a> </p>

<h4 class=" sigil_not_in_toc">SİYASİ KAYGILAR</h4>

<p class="n">Yirmi birinci yüzyılın ikinci on yılının başında, demokratik dünyadaki sıkıntı pek çok farklı biçime büründü. Bunlardan ilki Rusya, Venezuela ve İran gibi ülkelerde demokratik kazanımların doğrudan tersine dönmesiydi. Bu ülkelerde seçilen liderler seçimleri manipüle ederek, bağımsız televizyon kanallarını ve gazeteleri kapatarak ya da satın alarak ve muhalefet faaliyetlerine göz açtırmayarak demokratik kurumları tecrit etmekle meşguldü. Liberal demokrasi, çoğunluğun seçimlerde oy vermesinden ibaret değildir; hukuk ve kuvvetler ayrılığı sistemiyle iktidarın uygulamalarını sınırlayan ve düzenleyen karmaşık bir kurumlar bütünüdür. Pek çok ülkede, demokratik meşruiyetin resmi olarak kabul edilmesiyle birlikte iktidar yetkisi üzerindeki denetimler sistematik olarak kaldırılmış ve hukukun üstünlüğü zaafa uğratılmıştı.</p>

<p>Başka örneklerde, otoriter hükümetten geçiş yaptığı gözlemlenen ülkeler, analizci Thomas Carothers’in “gri bölge” olarak adlandırdığı yerde sıkışıp kalmıştı; ne tamamen otoriter bir rejime, ne de anlamlı bir demokrasiye sahiplerdi.<a id="b1dn6" href="../Text/dipnot.xhtml#b1d1-6.">[6]</a>  Orta Asya’daki Kazakistan ve Özbekistan gibi Sovyetler Birliği’nden ayrılan pek çok devlet kendisini bu durumda bulmuştu. 1989’da Berlin Duvarının yıkılmasını takip eden yıllarda, neredeyse tüm ülkelerin demokrasiye geçiş yapacağına ve demokratik uygulamada görülen başarısızlıkların zamanla kendiliğinden yok olacağına yönelik yaygın bir varsayım söz konusuydu. Carothers, bu “geçiş paradigmasının” asılsız bir varsayım olduğunu ve pek çok otoriteryen elitin kendi yetkilerini azaltacak demokratik kurumları hayata geçirmeye hiç niyetli olmadığını vurguluyordu.</p>

<p>Kaygı duyulan üçüncü kategori, siyasi sistemlerin demokratik olma veya kalma hususundaki başarısızlığıyla değil, insanların hükümetlerinden talep ettiği temel hizmetleri yerine getirmedeki başarısızlığıyla ilişkilidir. Bir ülkenin demokratik kurumlara sahip olması onun iyi ya da kötü yöneltildiği hakkında fazla fikir vermez. Demokrasi vaadini yerine getirme başarısızlığı, belki de bu tür siyasi sistemlerin meşruiyetine karşı en büyük zorluktur.</p>

<p>Bunun bir örneği Ukrayna’ydı. Ukrayna, 2004’te on binlerce insanın Kiev’deki Bağımsızlık Meydanında toplanıp ülkede gerçekleşen başkanlık seçiminin manipüle edilişini protesto etmesi ile tüm dünyayı hayrete düşürmüştü. Turuncu Devrim olarak bilinen bu protestolar sonucunda yeni bir seçim düzenlenmiş ve reform yanlısı Viktor Yuşçenko başkanlığa yükselmişti. Ancak, Turuncu Koalisyon iktidara geldiğinde tam anlamıyla aciz bir yönetim sergilemiş, Yuşçenko kendisini destekleyenleri bizzat hayal kırıklığına uğratmıştı. Hükümet kendi içinde ihtilaflara düşerek Ukrayna’nın ciddi yolsuzluk sorunuyla mücadele etmeyi başaramamış ve 2008-2009 küresel mali krizi sırasında ekonominin çöküşüne başkanlık etmişti. Sonuç olarak 2010’un başında düzenlenen seçimde, Turuncu Devrim’i tetikleyen 2004 seçiminde hile yapmakla suçlanan Viktor Yanukoviç yeniden başkan seçilmişti.</p>

<p>Bunun gibi pek çok türden hükümet başarısızlıkları, demokratik ülkelerde büyük sorunlara yol açmaktadır. Latin Amerika’nın dünyanın her bölgesine kıyasla en yüksek oranda ekonomik eşitsizliğe sahip olduğu çok iyi bilinmektedir; burada sınıfsal hiyerarşiler genellikle hem ırksal hem de etniktir. Venezuela’da Hugo Chavez ve Bolivya’da Evo Morales gibi popülist liderlerin yükselişi, istikrarsızlığa neden olmaktan ziyade bu eşitsizliğin ve sözde vatandaş olan pek çok bireyin hissettiği toplumsal dışlanma duygusunun belirtisidir. Yoksulluğun giderilememesi genellikle çeteler, uyuşturucu trafiği gibi diğer toplumsal işlev bozukluğu türlerine ve halkın kendini genel anlamda güvensiz hissetmesine yol açmaktadır. Kolombiya, Meksika ve El Salvador’da organize suçlar devletin bizzat kendisini ve temel kurumlarını tehdit etmekte, bu sorunlarla etkili bir şekilde mücadele edilememesi demokrasinin meşruiyetini gölgede bırakmaktadır.</p>

<p>Başka bir örnek olarak, Hindistan 1947’de bağımsızlık kazanmasından bu yana oldukça başarılı bir demokrasi kurmuştur; yoksulluğu, etnik ve dini çeşitliliği ve muazzam yüzölçümüne bakılacak olursa başarısı iyice kayda değer görünmektedir. (10-12. bölümlerde Hindistan’da siyasi gelişmenin tarihi manzarasına daha derinden bakınca bu gelişmenin neden sürpriz olmadığı görülmektedir.) Yine de tıpkı sosis yapımında olduğu gibi, Hindistan demokrasisinde de sürece yakından baktıkça cazibesi azalmaktadır. Örneğin, Hindistan’daki meclis üyelerinin üçte biri çeşitli cezai suçlamalarla karşı karşıyadır; hatta bazıları cinayet ve tecavüz gibi ciddi suçlarla itham edilmektedir. Hint politikacılar genellikle aleni bir biçimde patronaj siyaseti uygulamakta, oylar siyasi menfaat karşılığında takas edilmektedir. Hint demokrasisinin serkeşliği, hükümetin büyük altyapı projelerine yatırım gibi konularda önemli kararlar vermesini son derece zorlaştırmaktadır. Ve Hindistan’ın pek çok şehrinde, ihtişamlı yüksek teknoloji merkezlerinin yanı başında Afrika’ya benzer bir yoksulluk hâkimdir.</p>

<p>Hindistan’ın demokratik siyasetindeki gözle görülür kaos ve yozlaşma, genellikle Çin’in hızlı ve etkili karar alma süreciyle zıtlık oluşturmaktadır. Çinli liderler ne hukukun üstünlüğü, ne de demokratik hesap sorulabilirlik ile sınırlanmaktadır. Eğer büyük bir baraj kurmak, otoyol ya da havalimanı inşa etmek için mahalleleri buldozerle yerle bir etmek ya da acil bir ekonomik teşvik paketini yürürlüğe sokmak istiyorlarsa, bunu demokratik Hindistan’dan çok daha kısa sürede başarabilirler.</p>

<p>Siyasi kaygıya yol açan dördüncü unsur ekonomidir. Modern küresel kapitalizmin 1800’den önce yaşamış olanların rüyasında bile göremeyeceği verim ve zenginlik yarattığı kanıtlanmıştır. 1970’lerdeki petrol krizlerini takip eden süreçte, dünya ekonomisinin boyutu neredeyse dört misli artmış<a id="b1dn7" href="../Text/dipnot.xhtml#b1d1-7.">[7]</a>  ve Asya’nın ticarete ve yatırıma açık olması sebebiyle nüfusunun büyük bir kısmı gelişmiş dünyaya adım atmıştır. Ancak küresel kapitalizm, özellikle finans sektöründe yüksek volatilite düzeylerinden kaçınmanın yolunu bulamamıştır. Küresel ekonomik büyüme 1990’ların başında Avrupa’yı, 1997-1998 döneminde Asya’yı, 1998-1999 döneminde Rusya ve Brezilya’yı, 2001’de ise Arjantin’i vuran periyodik mali krizlerden olumsuz etkilenmiştir. Bu istikrarsızlık, belki de ilahi adalet sebebiyle 2008-2009’da küresel kapitalizmin yuvası ABD’yi vuran büyük krizle doruğa ulaşmıştır. Uzun vadeli büyümenin teşviki için serbest piyasalar gereklidir, ancak bu piyasalar özellikle bankalar ve diğer büyük finans kurumları açısından kendi kendini düzenleyici değildir. Sistemin istikrarsızlığı neticede siyasi bir başarısızlığın, yani hem ulusal hem de uluslararası düzeyde yeterli düzenleyici mekanizmalar sağlama konusundaki başarısızlığın yansımasıdır.<a id="b1dn8" href="../Text/dipnot.xhtml#b1d1-8.">[8]</a> </p>

<p>Bu ekonomik krizlerin kümülatif etkisi sonucunda ekonomik büyümenin motorları olan piyasa tabanlı ekonomiye ve küreselleşmeye yönelik güvenin baltalanması şart değildir. Çin, Hindistan, Brezilya gibi yükselen piyasa ülkeleri, küresel kapitalizme katılımlarından ötürü ekonomik açıdan iyi bir performans göstermeye devam etmektedir. Ancak, kapitalizmin volatilitesini dizginleyecek doğru düzenleyici mekanizmaların <i>siyasi</i> düzlemde henüz keşfedilmediği barizdir.</p>

<h4 class=" sigil_not_in_toc">SİYASİ ÇÜRÜME</h4>

<p class="n">Demokrasinin geleceği hakkında acil olmakla birlikte genellikle göz ardı edilen kaygı verici bir konu vardır. İnsan toplumları kendilerini çevrelerine hâkim olacak şekilde örgütlemeye çabaladığı için siyasi kurumlar genellikle yavaş ve acılı bir süreçte gelişmektedir. Ancak siyasi sistemlerin değişen koşullara uyum göstermeyi başaramaması halinde siyasi çürüme gerçekleşir. Kurumların muhafaza edilmesi hakkında kanun gibi bir oluşum vardır. İnsanlar doğası gereği kurallara uyan hayvanlardır; etraflarında gördükleri sosyal normlara uyum sağlamak için doğmuştur ve bu kuralları genellikle üstün bir anlam ve değer yükleyerek sağlamlaştırır. Etraflarındaki ortam değiştiğinde ve yeni zorluklar baş gösterdiğinde sık sık mevcut kurumlarla yeni doğan ihtiyaçlar arasında uyumsuzluk ortaya çıkar. Bu kurumlar, her türlü esas değişime karşı çıkan yerleşik menfaat sahiplerinden oluşan kitleler tarafından desteklenir.</p>

<p>Anlaşılan o ki, Amerikan siyasi kurumları uyum kabiliyetlerine ilişkin önemli bir sınava doğru yol almaktadır. Amerikan sistemi, konsantre siyasi gücün vatandaşların yaşamlarına ve özgürlüklerine yönelik mutlak bir tehlike oluşturduğunu öne süren katı bir hüküm etrafında şekillenmiştir. Bu nedenle ABD Anayasası kapsamlı bir kuvvetler ayrılığı ilkesiyle tasarlanmıştır ve buna göre devletin çeşitli bölümleri diğer bölümlerin acımasız bir denetim sergilemesini önler. Bu sistem ülkede işe yaramıştır, ancak bunun tek sebebi ABD tarihinde güçlü bir iktidara gerek duyulan belli başlı kritik noktalarda siyasi liderlik sergilenmesi yoluyla oy birliği yaratarak gerekli gücün sağlanmış olmasıdır.</p>

<p>Maalesef, kurumlar tasarlanan sistemin her zaman tiranlık gücünü denetleyeceğini, ancak yine de ihtiyaç duyulduğunda devlet otoritesinin faaliyetlerine izin vereceğini garanti etmemektedir. Bu izin konusu öncelikle siyasi uçlarda toplumsal bir fikir birliğinin var olmasına dayalıdır ve son yıllarda Amerikan siyasi yaşamında böyle bir fikir birliği yoktur. ABD bir dizi büyük zorlukla karşı karşıyadır ve bu zorlukların çoğu ülkenin uzun vadede mali durumunu düzeltmesi ile ilişkilidir. Bir önceki kuşakta, Amerikalılar vergi yoluyla masraflarını ödemeden parayı kendilerine harcadılar. Bu durum hem hane içinde hem de hükümet düzeyinde krediye erişimin çok kolay olduğu ve aşırı harcamaların kendini gösterdiği yıllarda daha da şiddetlendi. Çin gibi ülkeler yükselişe geçerken, uzun vadeli mali açık ve dış borçlar dünya genelinde Amerikan gücünün bizzat temelini tehdit etmektedir.<a id="b1dn9" href="../Text/dipnot.xhtml#b1d1-9.">[9]</a> </p>

<p>Bu zorlukların hiçbiri, acı verici olsa da zamanında yapılan bir müdahale ile çözülemeyecek kadar büyük değildir. Ancak, fikir birliği oluşumunu kolaylaştırması gereken Amerikan siyasi sistemi, bunun yerine soruna katkıda bulunmaktadır. Kongre son derece kutuplaşmış, dolayısıyla yasaların onaylanması aşırı ölçüde zorlaşmıştır. Modern tarihte ilk defa Kongre’deki en muhafazakar Demokrat, en liberal Cumhuriyetçiden daha liberaldir. Kongre’de yüzde 10 veya daha düşük bir farkla kazanılan, yani her iki gruba da açık olan koltuk sayısı on dokuzuncu yüzyılın sonunda neredeyse iki yüz iken, 2000’lerin başında düşüşe geçmiştir ve ellinin biraz daha üzerindedir. Her iki siyasi grup da ideolojik açıdan çok daha homojen bir hale gelmiş ve aralarındaki kasıtlı çekişme sekteye uğramıştır.<a id="b1dn10" href="../Text/dipnot.xhtml#b1d1-10.">[10]</a>  Bu tür ayrılıklar tarihte daha önce de görülmekle birlikte güçlü başkanların liderliğinde alt edilmiş olsa da, bu kez yakın gelecekte böyle bir beklenti yoktur.</p>

<p>Amerikan siyasetinin geleceği, siyasetin yanı sıra topluma da bağlıdır. Kongre’deki kutuplaşma komşuların ve bölgelerin giderek homojenleşme eğilimini yansıtmaktadır, çünkü Amerikalılar ideolojik açıdan kendilerini yaşamayı seçtikleri yere göre sınıflandırmaktadır.<a id="b1dn11" href="../Text/dipnot.xhtml#b1d1-11.">[11]</a>  Yalnızca benzer fikirlere sahip oldukları insanlarla bir araya gelme eğilimi medya tarafından güçlü bir şekilde teşvik edilmekte, iletişim kanallarının hızla çoğalması ortak vatandaşlık deneyiminin zayıflamasına yol açmaktadır.<a id="b1dn12" href="../Text/dipnot.xhtml#b1d1-12.">[12]</a> </p>

<p>Amerikan siyasi sisteminin mali zorluklarla başa çıkma yetisi, yalnızca Kongre’nin sol-sağ kutuplaşmasından değil, aynı zamanda yerleşik çıkar gruplarının büyümesi ve güçlenmesinden de etkilenmektedir. Sendikalar, tarım işletmeleri, ilaç şirketleri, bankalar ve diğer organize lobiler genellikle kendi cüzdanlarını yakan yasaları etkili bir şekilde veto etmektedir. Bu tamamen meşru bir harekettir ve zaten demokraside vatandaşların kendi çıkarlarını savunması beklenmektedir. Ancak belirli bir noktada, söz konusu savunma sınırı aşarak ayrıcalıkların iddia edilmesine veya hiç kimsenin çıkarlarına ters düşmenin mümkün olmadığı bir tıkanma durumuna geçmektedir. Bu durum, hem sağ hem de sol kesime yönelik popülist öfkenin yükselerek kutuplaşmaya katkıda bulunmasını açıklamakta ve ülkenin kendi meşrulaştırma ilkelerine zıt düşen bir toplumsal gerçekliği yansıtmaktadır.</p>

<p>Amerikalıların ABD’nin elitler ve güçlü çıkar grupları tarafından hükmedildiğine yönelik şikayeti, 1970’lerden 2000’lerin başına uzanan dönemde git gide artan gelir ve servet eşitsizliği gerçeğini yansıtmaktadır.<a id="b1dn13" href="../Text/dipnot.xhtml#b1d1-13.">[13]</a>  Eşitsizlik, sonuç eşitliğinden ziyade fırsat eşitliğini vurgulayan Amerikan siyasi kültürü için hiçbir zaman başlı başına büyük bir sorun olmamıştır. Ancak, sistemin meşru kalması için insanlar sıkı çalışarak ve elinden gelenin en iyisini yaparak kendileri ve çocukları için maddi açıdan hak ettikleri ilerlemeyi göreceklerine ve zenginlerin bulundukları seviyeye kurallara göre oynayarak geldiklerine inanmak zorundadır.</p>

<p>Ne var ki, nesiller arası toplumsal hareketlilik ABD’de pek çok Amerikalının inandığı düzeyden çok daha düşüktür; geleneksel olarak sağlam ve katmanlı olduğu düşünülen diğer pek çok gelişmiş ülkeden de daha düşüktür.<a id="b1dn14" href="../Text/dipnot.xhtml#b1d1-14.">[14]</a>  Zamanla elitler siyasi sistem üzerinde kumar oynayarak, vergiden kaçmak için paralarını sınır ötesine taşıyarak ve elit kurumlara ayrıcalıklı erişim yoluyla bu avantajları çocuklarına geçirerek bulundukları konumu korumayı başarabilmiştir. Bunların büyük bir kısmı 2008-2009 mali krizi sırasında ortaya çıkmıştır; o dönemde maalesef açık bir şekilde görüldüğü üzere finans hizmetleri sektöründeki tavizle ekonomiye yapılan reel katkılar arasında neredeyse hiçbir ilişki yoktur. Endüstri, önceki on yılın mevzuatını ve yönetimini etkisiz hale getirmek için önemli düzeydeki siyasi nüfuzunu kullanmış ve kriz sonrasında da mevzuatı savuşturmaya devam etmiştir. İktisatçı Simon Johnson, ABD’deki finansal oligarşinin gücünün Rusya ve Endonezya gibi yükselen piyasa ülkelerinden pek farklı olmadığını iddia etmiştir.<a id="b1dn15" href="../Text/dipnot.xhtml#b1d1-15.">[15]</a> </p>

<p>Siyasi sistemlerin değişen koşullara uyum göstermesini sağlayan otomatik bir mekanizma yoktur. Uyumsuzluk hikâyesi ve dolayısıyla siyasi çürüme olgusu bu cildin ilerleyen sayfalarında anlatılmaktadır. Mısır’daki Memlük Sultanlığının, kendilerini mağlup eden Osmanlıların aksine, yükselen dış tehditlere karşı ateşli silah almakta erken davranmamasını gerektirecek hiçbir sebep yoktu; Çin’deki son Ming Hanedanı imparatorlarının vatandaşlarından ülkeyi Mançulara karşı savunabilecek bir orduyu desteklemeye yetecek kadar vergi almaması da kaçınılmaz değildi. Her iki durumda da sorun, statükonun arkasında yatan aşırı boyutlardaki kurumsal eylemsizlikti.</p>

<p>Tıpkı 1557’de Grand Partinin başarısızlığının ardından Fransız monarşisi örneğinde görüldüğü gibi, bir toplum ciddi boyutlara varan kurumsal reform yoluyla büyük bir mali krize göğüs germeyi başaramadığında, kendi kurumlarına zarar veren ve nihayetinde bozulmasına neden olan bir dizi kısa vadeli onarıma başvurmaya itilir. Bu onarım yöntemlerinden biri de Fransız toplumunda daima zengin ve güçlüleri temsil eden çeşitli yerleşik menfaat sahipleri ve çıkar gruplarına teslim olmaktı. Ülkenin bütçesini dengeleme başarısızlığı, iflasa ve devletin kendini gayrimeşru kılmasına yol açmış, neticede bu dönem Fransız İhtilali ile sonuçlanmıştı.</p>

<p>ABD, eski rejim dönemindeki Fransa gibi ciddi bir ahlaki ve mali krizin eşiğinde değildir. Ancak tehlike, sistemi mevcut işlevsiz kurumsal dengeden kurtaracak güçlü bir kuvvetin yokluğunda ABD’nin durumunun zamanla kötüye gitmeye devam edeceği gerçeğinde yatmaktadır.</p>

<h4 class=" sigil_not_in_toc">DEVLETSİZLİK FANTEZİLERİ</h4>

<p class="n">Rusya’da otoriter rejim kaynaklı bozulmadan Hindistan’daki yozlaşmaya, gelişmekte olan dünyadaki başarısız devletlerden günümüz Amerikan siyasetindeki yerleşik çıkar gruplarına uzanan gelecek hakkındaki mevcut kaygılarımızın pek çoğu ortak bir iple birbirine bağlıdır. Hem güçlü, hem kurallara bağlı, hem de hesap sorulabilir hükümetler gibi etkili siyasi kurumları oluşturmakta ve korumakta yaşanan zorluklarla ilişkilidir. Bu, dördüncü sınıfa giden bir çocuk tarafından bile bilinen bariz bir nokta gibi görünebilir; ancak biraz daha derinlemesine bakıldığında pek çok zeki insanın anlayamadığı bir gerçeği yansıtmaktadır.</p>

<p>Öncelikle, üçüncü dalganın gerilemesini ve 2000’lerde dünya çapında görülen demokratik durgunluğu ele alarak başlayalım. Bana göre, demokrasinin yayılmayı başaramaması karşısında duyduğumuz hayal kırıklığının sebepleri günümüzdeki fikir düzeyini ortaya koymaktadır. Fikirler siyasi düzen açısından oldukça önemlidir; hükümete ilişkin meşruiyet algısı sayesinde kitleler bir arada tutulur ve hükümetin yetkisini kabul etmeye razı olur. Berlin Duvarının yıkılması, demokrasinin en büyük rakiplerinden biri olan komünizmin çöküşüne ve liberal demokrasinin en yaygın kabul gören yönetim biçimi olarak hızla yükselişine neden olmuştur.</p>

<p>Demokrasi, günümüzde de Amartya Sen’in deyişiyle “en olağan” siyasi durum olarak kalmaya devam etmektedir: “Demokrasi henüz evrensel olarak uygulanmamış ve kabul görmemiş olsa da, dünya görüşündeki genel iklime bakılırsa demokratik yönetişim ekseriyetle doğru yönetim biçimi olarak kabul görmeyi başarmıştır.”<a id="b1dn16" href="../Text/dipnot.xhtml#b1d1-16.">[16]</a>  Dünyada Vladimir Putin’in petronasyonalizmini, Hugo Chavez’in “yirmi birinci yüzyıl sosyalizmini” ve Mahmud Ahmedinejad’ın İslam Cumhuriyetini takdir ettiğini açıkça itiraf edebilecek çok az sayıda insan vardır. Hiçbir önemli uluslararası kurum, adil yönetişim için demokrasiden başka herhangi bir yönetimi temel almaz. Çin’in hızla büyümesi kıskançlık ve ilgi yaratsa da, benimsediği otoriteryen kapitalizm modeli gelişmekte olan diğer ülkeler tarafından bir bütün olarak kolayca açıklanabilecek ve neredeyse hiç öykünülebilecek bir model değildir. Yine modern liberal demokrasinin prestijine bakılırsa, günümüzde otoriteryen olmak isteyen ülkelerin tamamı kendilerini meşrulaştırmak için seçimleri sahneye koymak ve medyayı perde arkasından manipüle etmek zorundadır. Totalitarizmin dünyadan neredeyse tamamen silinmesinin yanı sıra, otoriteryenler demokrat gibi davranarak demokrasiye iltifat etmektedir.</p>

<p>Dolayısıyla demokrasinin başarısızlığı kavramdan ziyade uygulamada yatmaktadır: dünya genelindeki insanların çoğu, hükümetlerinin hesap sorulabilir <i>ve</i> etkili olduğu, vatandaşlar tarafından talep edilen çeşitli hizmetleri zamanında ve maliyetten tasarruf ederek sunduğu bir toplumda yaşamayı kesinlikle tercih etmektedir. Ancak her ikisini de gerçekleştirebilen hükümet sayısı yok denecek kadar azdır; bunun sebebi kurumların zayıf, yozlaşmış ve kapasiteden yoksun olması, hatta bazı durumlarda bu unsurlardan hiçbirinin görülmemesidir. Güney Afrika’dan Kore’ye, Romanya’dan Ukrayna’ya kadar dünyanın dört bir yanındaki protestocuların ve demokrasi savunucularının tutkusu otoriter rejimden demokratik rejime geçiş için yeterli olabilir; ancak kurum inşası için gereken uzun, maliyetli, zahmetli ve zorlu süreç olmadan demokratik rejim başarılı olamayacaktır.</p>

<p>Aslında siyasi kurumların önemine bile bile göz yummak, yıllarca siyasetin ötesine geçeceğimiz bir dünyanın hayalini kuran pek çok kişiyi etkilemiştir. Bu fantezi ne sol ne de sağ kesimin özel ilgi alanı değildir; her iki kesim de bu konuda kendi modellerine sahiptir. Komünizmin babası Karl Marx’ın meşhur tahminine göre, proleter devrim güç kazanarak özel mülkiyeti ortadan kaldırdığında “devlet solup gidecektir”. On dokuzuncu yüzyıl anarşistleri gibi sol görüşlü devrimciler, eski güç yapılarının yok edilmesinin yeterli olacağını düşünmüş, ancak yerine neyin geçeceğini ciddi olarak düşünmemiştir. Bu gelenek günümüze dek devam etmiş olup, Michael Hardt ve Antonio Negri gibi küreselleşme karşıtı yazarların önerisine göre ekonomik adaletsizlik devletlerin egemenliğini yıkarak bunun yerine şebekeleşmiş bir “çokluk” kurma yoluyla ortadan kaldırılabilir.<a id="b1dn17" href="../Text/dipnot.xhtml#b1d1-17.">[17]</a> </p>

<p>Gerçek dünyadaki Komünist rejimler elbette Marx’ın tahmin ettiğinin tam tersini yapmış, spontane olarak hareket edemeyen insanları toplu harekete geçmeye zorlayan büyük ve gaddar devlet yapıları kurmuştu. Bu da Doğu Avrupa’daki demokrasi aktivistlerinden oluşan kuşağı kendi devletsizlik modellerini tasavvur etmeye yönlendirmişti; bu modelde geleneksel siyasi partilerin ve merkezi hükümetlerin yerini seferber bir sivil toplum alıyordu.<a id="b1dn18" href="../Text/dipnot.xhtml#b1d1-18.">[18]</a>  Neticede bu aktivistler, toplumlarının kurumlar olmadan yönetilemeyeceğini fark ettiklerinde ve bu kurumları oluşturmak için gereken karmaşık tavizlerle karşılaştıklarında hayal kırıklığına uğramıştı. Komünizmin çöküşünden bu yana geçen yıllarda Doğu Avrupa demokratikleşmiş olsa da, bu ne siyasetinden ne de siyasetçilerinden memnun olduğu anlamına gelmektedir.<a id="b1dn19" href="../Text/dipnot.xhtml#b1d1-19.">[19]</a> </p>

<p>Sağ kesimde en sık rastlanan devletsizlik fantezisi, piyasa ekonomisinin bir şekilde hükümeti gereksiz ve yersiz kılacağına yöneliktir. 1990’lardaki nokta-com balonu sırasında, pek çok meraklı kişi Citibank eski CEO’su Walter Wriston’ın sözlerini tartışıyordu. Wriston’a göre dünya “ulusal egemenliğin sonuna”<a id="b1dn20" href="../Text/dipnot.xhtml#b1d1-20.">[20]</a>  tanıklık ediyordu ve devletler tarafından geleneksel olarak uygulanan siyasi yetkiler, sınırların denetimini imkânsız kılan ve kuralların uygulanmasını zorlaştıran yeni bilgi teknolojilerinin gölgesinde kalıyordu. İnternet’in yükselişi, Electronic Frontier Foundation (Elektronik Öncülük Vakfı) mensubu John Perry Barlow gibi aktivistlerin “Siberalem Bağımsızlık Bildirgesi” yayınlamasına yol açmış, bu bildirgede sanayileşmiş dünya hükümetlerine “Aramıza hoş gelmediniz. Bizim toplandığımız yerde siz egemen değilsiniz” demiştir.<a id="b1dn21" href="../Text/dipnot.xhtml#b1d1-21.">[21]</a>  Global kapitalist bir ekonomi, demokratik hükümetlerin egemenliğinin yerini piyasa egemenliği ile dolduracaktır: Eğer bir meclis aşırı düzenleme ya da sınırlı ticaret yönünde oy verirse, tahvil piyasası tarafından cezalandırılacak ve küresel sermaye piyasalarının makul gördüğü ilkeleri benimsemesi için baskı görecektir.<a id="b1dn22" href="../Text/dipnot.xhtml#b1d1-22.">[22]</a>  Devletsiz dünya fantezileri, Amerikan siyasi kültürünün temel unsurlarından birinin devlete karşı düşmanlık olduğu ABD’de daima sempatizan toplamayı başarmıştır. Çeşitli görüşlerden özgürlükçüler, yalnızca aşırı gelişmiş refah devletini eski haline getirmeyi değil, aynı zamanda Federal Rezerv Kurulu, Amerikan Gıda ve İlaç Dairesi gibi daha temel kurumları da ortadan kaldırmayı önermiştir.<a id="b1dn23" href="../Text/dipnot.xhtml#b1d1-23.">[23]</a> </p>

<p>Modern hükümetlerin aşırı büyüdüğü, bu nedenle ekonomik büyümeyi ve bireysel özgürlüğü kısıtladıkları fikri pekala öne sürülebilir. İnsanların tepkisiz bürokrasi, yozlaşmış siyasetçiler ve siyasetin ilkesiz doğasından şikayet etme hakkı vardır. Ancak, gelişmiş dünyada hükümetin varlığını o kadar kanıksıyoruz ki bazen ne kadar önemli olduğunu, onu oluşturmanın ne kadar zor olduğunu ve belirli temel siyasi kurumlar olmasaydı dünyanın neye benzeyeceğini unutuyoruz.</p>

<p>Yalnızca demokrasiyi kanıksamakla kalmıyor, aynı zamanda belirli temel işlevleri yerine getirebilecek bir devlete sahip olduğumuz gerçeğini de kanıksıyoruz. Washington’daki Virginia eyaletinin yıllarca yaşadığım Fairfax County bölgesi ABD’nin en zengin bölgelerinden biridir. Her kış, fırtınaların ardından mevsimlik donma ve çözülme sonucu bölgenin yollarında çukurlar oluşur. İlkbaharın sonunda ise tüm bu çukurlar sihirli bir şekilde doldurulur, böylece kimsenin bu çukurlardan birinde aracının aksını kırmaktan korkmasına gerek kalmaz. Çukurlar doldurulmazsa Fairfax County sakinleri öfkelenir ve yerel yönetimin yetersizliğinden şikayet etmeye başlar; hiç kimse (kamu yönetimindeki birkaç uzman hariç) bu hizmeti mümkün kılan karmaşık ve görünmez toplumsal sistemi, komşu Columbia bölgesinde çukurların dolmasının neden daha uzun sürdüğünü ya da çukurların gelişmekte olan pek çok ülkede neden <i>asla</i> doldurulmadığını bir an olsun düşünmez.</p>

<p>Aslında sol ve sağ kesimin hayalperestleri tarafından tasavvur edilen asgari düzeyde bir hükümete sahip veya hükümetsiz toplum türleri fantezi değildir; bunlar gelişmekte olan çağdaş dünyada gerçekten mevcuttur. Sahraaltı Afrika’nın pek çok kesimi özgürlükçüler için cennet gibidir. Bölgenin tamamı düşük vergi oranlarının hüküm sürdüğü bir ütopyadır ve hükümetler genellikle vergilerle gayrisafi yurt içi hasılanın yaklaşık yüzde 10’undan fazlasını toplayamaz; bu oran ABD’de yüzde 30’dan, Avrupa’nın bazı kesimlerinde yüzde 50’den fazladır. Girişimciliği serbest kılmaktan ziyade, bu düşük vergi oranının anlamı sağlık, eğitim ve çukur doldurma gibi temel kamu hizmetlerinin fona aç olmasıdır. Modern ekonominin dayandığı fiziksel altyapı; örneğin yollar, mahkeme sistemleri ve polis yoktur. 1980’lerin sonundan bu yana güçlü bir merkezi hükümetin bulunmadığı Somali’de sıradan bireyler tüfeklerin yanı sıra roket güdümlü el bombalarına, uçaksavar füzelerine ve tanklara sahip olabilir. İnsanlar kendi ailelerini korumakta özgürdür ve neticede buna mecburdur. Nijerya’da Hindistan’ın ünlü Bollywood’u kadar film üreten bir film endüstrisi mevcuttur, ancak hükümet fikri mülkiyet haklarını garanti edemediğinden ve ürünlerin yasa dışı kopyalanmasını önleyemediğinden filmler hızla kâr etmek zorundadır.</p>

<p>Gelişmiş ülkelerde insanların siyasi kurumları kanıksama düzeyi, ABD’nin 2003 yılında düzenlediği Irak işgalinin ardından planlama -veya planlayamama- şeklinden oldukça belirgin bir şekilde anlaşılmıştır. Görünüşe göre, ABD yönetimi Saddam Hüseyin’in diktatörlüğü sona erdirildiğinde ülkenin otomatik olarak demokrasiye ve piyasa ekonomisine geçeceğini düşündüğü için, Irak devleti yağmalama ve iç savaş cümbüşü içinde kendi kendine çöktüğünde gerçekten de şaşırmışa benziyordu. ABD’nin amaçları Afganistan’da da aynı şekilde engelle karşılaşmış, on yıllık çaba ve yüz milyarlarca dolarlık yatırımın ardından istikrarlı, meşru bir Afgan devleti kurulamamıştı.<a id="b1dn24" href="../Text/dipnot.xhtml#b1d1-24.">[24]</a> </p>

<p>Siyasi kurumlar gereklidir ve kanıksanması mümkün değildir. “Hükümeti saf dışı bıraktığınızda” piyasa ekonomisi ve yüksek refah düzeyleri sihirli bir şekilde ortaya çıkmaz; bunlar mülkiyet haklarından, hukukun üstünlüğünden ve temel siyasi düzenden oluşan gizli bir kurumsal temele dayalıdır. Serbest piyasa, hareketli bir sivil toplum ve kendiliğinden ortaya çıkan “kalabalıkların bilgeliği”, işleyen bir demokrasinin önemli bileşenleridir. Ancak hiçbiri güçlü, hiyerarşik bir hükümetin işlevlerini tam olarak karşılayamaz. Son yıllarda iktisatçılar arasında “kurumların önemi” yaygın olarak kabul görmektedir: Yoksul ülkelerin yoksulluğunun sebebi kaynak eksikliğinden ziyade verimli siyasi kurumların eksikliğidir. Dolayısıyla bu kurumların nereden geldiğini daha iyi anlamamız gereklidir.</p>

<h4 class=" sigil_not_in_toc">DANİMARKA’YA ULAŞMA</h4>

<p class="n">Modern siyasi kurumları inşa etme sorunu, Dünya Bankasından iki sosyal bilimci Lant Pritchett ve Michael Woolcock tarafından yazılan bir makalenin başlığından adını alarak “Danimarka’ya ulaşma” sorunu şeklinde tarif edilmiştir.<a id="b1dn25" href="../Text/dipnot.xhtml#b1d1-25.">[25]</a>  Gelişmiş ülkelerdeki insanlara göre “Danimarka” sağlam siyasi ve ekonomik kurumlara sahip hayali bir yerdir: İstikrarlı, demokratik, huzurlu, varlıklı ve kapsayıcı bu ülkede siyasi yolsuzluk düzeyi oldukça düşüktür. Herkes Somali, Haiti, Nijerya, Irak ve Afganistan gibi ülkeleri “Danimarka’ya dönüştürme yollarını aramaktadır ve uluslararası kalkınma camiası, Danimarka’nın niteliklerine benzer niteliklerden oluşan uzun listelerin başarısız ülkelerde benimsenmesine yardımcı olma gayretindedir.</p>

<p>Ancak bu gündem pek çok sorunla doludur. Kurumların ne kadar uzun sürede evrim geçirdiğini düşününce, aşırı yoksul ve kaos içindeki ülkelerin bu karmaşık kurumları kısa sürede kendi sistemine oturtmasını beklemek pek makul görünmemektedir. Ayrıca kurumlar kuruldukları toplumların kültürel değerlerini yansıtır ve Danimarka’nın demokratik siyasi düzeninin çok farklı kültürel ortamlarda filizlenebileceği kesin değildir. Zengin ve istikrarlı gelişmiş ülkelerde yaşayan pek çok insan, Danimarka’nın bugünlere nasıl geldiği konusunda fikir sahibi değildir; aynısı pek çok Danimarkalı için de geçerlidir. Modern siyasi kurumlar oluşturma çabası öylesine uzun ve acı dolu bir süreçtir ki, sanayileşmiş ülkelerde yaşayanlar artık toplumlarının tarihte bu noktaya nasıl geldiğini hatırlamamaktadır.</p>

<p>Danimarkalıların soyu, Akdeniz’den Ukrayna’nın güneyindeki Kiev’e kadar Avrupa’nın büyük bir kısmını fethetmiş ve yağmalamış vahşi kabile halkı Vikingler’e dayanmaktadır. Britanya Adalarının ilk yerleşimcileri olan Keltler, onları fetheden Romalılar ve Romalıları yerinden eden Germen barbarlar aslında tıpkı halen Afganistan’da, Irak’ın merkezinde ve Papua Yeni Gine’de varlığını sürdürmekte olan kabileler gibi örgütlenmişti. Bu durum Çinliler, Hintler, Araplar, Afrikalılar ve neredeyse dünyadaki diğer tüm insanlar için de geçerliydi. Asıl yükümlülükleri devletten ziyade akrabalara karşıydı. Uzlaşmazlıkları mahkeme yoluyla değil, cezalandırıcı adalet yoluyla çözerler ve ölülerini akraba gruplarının ortak kullandığı araziye gömerlerdi.</p>

<p>Ancak zamanla bu kabile toplumları siyasi kurumlar geliştirdi. Birincisi ve en önemlisi, belirli bir toprak parçası üzerinde verimli bir askeri güç tekeline sahip merkezi yetki kaynağıydı; biz buna devlet adını veriyoruz.</p>

<p>Barış, akraba grupları arasındaki kabataslak güç dengesi tarafından değil, devletin ordusu ve polisi tarafından sağlanıyordu. Artık toplumu komşu kabilelere ve devletlere karşı savunabilecek yeni bir daimi kuvvet ortaya çıkmıştı. Artık mülkiyete akraba grupları değil, isteyerek satın alma ve satma hakkını giderek kazanmakta olan bireyler sahip oluyordu. O mülk üzerindeki haklarını akrabalar değil, uzlaşmazlıkları çözme ve hataları telafi etme gücüne sahip mahkemeler ve hukuk sistemleri yönetiyordu.</p>

<p>Ayrıca toplumsal kurallar zamanla töreler veya gayriresmi geleneklerden ziyade yazılı kanunlar olarak resmiyete döküldü. Bu resmi kurallar, yetkinin sistemde dağıtılma şeklini organize etmek için kullanılıyordu ve herhangi bir zamanda yetki kullanan bireylerden bağımsızdı. Başka bir deyişle, bireysel liderlerin yerini kurumlar almıştı. Bu yasal sistemler nihayet toplum üzerinde yüce bir otorite sağladı. Görünüşe göre, bu otorite devletin silahlı kuvvetlerini ve bürokrasisini geçici olarak kumanda eden liderlerin otoritesinden üstündü. Buna hukukun üstünlüğü adı verildi.</p>

<p>Sonunda, bazı toplumlar liderlerini yazılı hukuka uyması için zorlayarak devlet gücünü sınırlamakla kalmadı; aynı zamanda yöneticilerin meclislere, kurullara ve nüfusun geniş bir kesimini temsil eden diğer kurumlara hesap verebilir olmasını sağladı. Pek çok geleneksel monarşide hesap sorulabilirlik bir dereceye kadar mevcuttu, ancak genellikle elit danışmanlardan oluşan küçük bir grubun gayriresmi danışmanlığı sonucunda ortaya çıkıyordu. Modern demokrasi, liderlerin yetkilerini sınırlayan ve egemenliklerini daha geniş bir nüfusun seçimler yoluyla ifade edilen iradesine tabi kılan resmi kurallara razı olduğu zaman doğdu.</p>

<p>Bu kitabın amacı, temel siyasi kurumların onları kanıksamış olan toplumlara nereden geldiğini açıklayarak söz konusu tarihi bellek kaybındaki bazı boşlukları doldurmaktır. Mevzubahis kurumlardan oluşan üç kategori az önce tarif edilmiştir:</p>


<p>1.    devlet</p>
<p>2.    hukukun üstünlüğü</p>
<p>3.    hesap sorulabilir hükümet</p>


<p>Başarılı bir modern liberal demokrasi, kurumlardan oluşan bu üç grubu sabit bir dengede birleştirir. Bunların birleştirilebileceği kesin olmadığından, söz konusu dengeyi sağlayabilen ülkelerin varlığı modern siyasetin mucizesidir. Neticede, devlet yasalarla vatandaşlarının uyum içinde olmasını sağlamak ve kendini diğer devletlere ve tehditlere karşı savunmak için gücünü bir noktada toplayarak kullanır. Ancak hukukun üstünlüğü ve hesap sorulabilir hükümet devletin gücünü kısıtlar; bunun için öncelikle devletin gücünü belirli kamusal ve şeffaf kurallara göre kullanması için baskı yapar ve ardından bu gücün halkın iradesine tabi olmasını sağlar.</p>

<p>İnsanlar kendi menfaatlerini ve ailelerinin menfaatlerini bu kurumlar aracılığıyla koruyabileceğini öğrendiği için, söz konusu kurumlar birinci sıraya yerleşmiştir. Ancak insanların şahsi menfaat olarak neyi gördüğü ve başkalarıyla işbirliği yapmayı nasıl istediği, özellikle belirli siyasal birlik biçimlerini meşru kılan fikirlere dayanmaktadır. Dolayısıyla, şahsi menfaat ve meşruiyet siyasi düzenin mihenk taşlarını oluşturur.</p>

<p>Bu üç tip kurumdan birinin var olması, diğerlerinin de var olacağı anlamına gelmez. Örneğin Afganistan’da 2004 yılından beri demokratik seçimler düzenlenmektedir, ancak bu ülke oldukça zayıf bir devlete sahiptir ve topraklarının büyük bir kısmında kanunları uygulamakta başarısız olmaktadır. Aksine, Rusya güçlü bir devlete sahiptir ve demokratik seçimler yürütmektedir; ancak liderleri hukukun üstünlüğüne bağlı olduklarını düşünmemektedir. Singapur ulusu hem güçlü bir devlete hem de eski İngiliz sömürgesinden miras kalan hukukun üstünlüğüne sahiptir, ancak demokratik hesap sorulabilirlik özelliği zayıftır.</p>

<p>Kurumlardan oluşan bu üç grubun aslı nereden geldi? Bunların oluşmasını ve gelişmelerini sağlayan koşulları teşvik eden kuvvetler nelerdi? Hangi düzenle oluşturuldular ve birbirleriyle nasıl alakalıydılar? Bu temel kurumların nasıl oluştuğunu anlayabilirsek, belki de Afganistan ve Somali’yi çağdaş Danimarka’dan ayıran mesafeyi de daha iyi anlayabiliriz.</p>

<p>Siyasi kurumların gelişme hikâyesini, bu gelişmeyi tamamlayan siyasi çürüme sürecini anlamadan anlatmak mümkün değildir. İnsan kurumları “yapışkandır”; yani zaman içinde varlıklarını sürdürürler ve ancak büyük güçlükle değiştirilirler. Belirli koşulları karşılamak üzere oluşturulan kurumlar genellikle bu koşullar değiştiğinde veya ortadan kaybolduğunda bile ayakta kalır ve düzgün şekilde adapte edilememeleri halinde siyasi çürüme gerçekleşir. Bu durum devleti, hukukun üstünlüğünü ve hesap sorulabilirliği kapsayan modern liberal demokrasiler için olduğu kadar eski siyasi sistemler için de geçerlidir. Herhangi bir demokrasinin vatandaşlarına yönelik taahhütlerini yerine getirmeye devam edeceğinin ve dolayısıyla vatandaşların gözünde meşruluğunu sürdüreceğinin garantisi yoktur.</p>

<p>Ayrıca, insanların ailesi ve arkadaşlarını kayırmaya dönelik doğal eğilimi -buna bazen patrimonyalizm adını veriyorum- dengeyi sağlayan güçlü teşviklerin yokluğunda devamlı yeniden ortaya çıkar. Organize gruplar -genellikle zengin ve güçlüler- zaman içinde kendilerini sağlama alarak devletten ayrıcalık talep etmeye başlar. Özellikle uzun soluklu bir barış ve istikrar döneminin ardından gelen mali ve/ veya askeri bir krizde, kendini sağlama almış olan bu patrimonyal gruplar nüfuzlarını genişletmekte, aksi halde devletin yeterli karşılığı vermesine engel olmaktadır.</p>

<p>Siyasi gelişme ve siyasi çürüme hikâyesinin bir versiyonu elbette daha önce pek çok kez anlatılmıştır. Çoğu lisede verilen “medeniyetin yükselişi” dersi, toplumsal kurumların evrimine yönelik geniş bir özet sunmaktadır. Bir asır önce, okul çağındaki Amerikalı çocukların büyük bir kısmına yapılan tarihi açıklamalar önemli ölçüde Avrupa merkezliydi ve özellikle de Anglosentrik’ti. Bu durum Yunanistan ve Roma’da başlamış, ardından Avrupa Ortaçağ dönemi, Magna Carta, İngiliz İç Savaşı ve Muhteşem Devrim zamanında, belki de 1776’ya ve ABD Anayasasının yazılışına dek ilerlemiş olabilir. Günümüzde daha çokkültürlü olan bu tür müfredatlar Çin, Hindistan gibi Batılı olmayan toplumların deneyimlerini de kapsamakta ya da yerli halklar, kadınlar, yoksullar gibi tarihin ötekileştirilmiş gruplarına odaklanmaktadır.</p>

<p>Siyasi kurumların gelişmesi hakkında mevcut literatürü tatmin edici kılmayan pek çok neden vardır. Birincisi, büyük kısmının yeterince geniş bir kapsamda kıyaslamaya açık olmamasıdır. Belirli kurumların niçin bazı yerlerde ortaya çıkıp bazılarında çıkmadığını açıklayan karmaşık nedensel faktörleri sınıflandırmaya başlayabilmemizin tek yolu, farklı toplumların deneyimlerini kıyaslamaktan geçer. Modernleşme üzerine Karl Marx’ın muazzam ölçekli çalışmalarından Douglass North gibi çağdaş iktisat tarihçilerine kadar pek çok teori, sanayileşmeye geçen ilk ülke olan İngiltere’nin deneyimine yoğun şekilde odaklanmıştır. İngiliz deneyimi pek çok açıdan istisnai olmakla birlikte, farklı bir yapılanmaya sahip ülkelerde gelişme açısından iyi bir kılavuz olacağı kesin değildir.</p>

<p>Son yıllarda bu söylemin yerini alan çokkültürlü yaklaşımların büyük bir kısmı da ciddi boyutta kıyaslamak değildir. Ya Batılı olmayan medeniyetlerin insanlığın gelişim sürecine yönelik katkıları hakkındaki olumlu hikâyeleri, ya da bu medeniyetlerin nasıl kurban edildikleri hakkındaki olumsuz hikâyeleri seçmeye meyillidir. Bir kurumun neden bir toplumda gelişip diğerinde gelişmediğine yönelik ciddi bir karşılaştırmalı analiz nadiren karşımıza çıkmaktadır.</p>

<p>Büyük sosyolog Seymour Martin Lipset, yalnızca bir ülkeyi tanıyan gözlemcinin aslında hiçbir ülke tanımadığını söylerdi. Kıyaslama yapmadan, belirli bir uygulamanın ya da davranışın bahsi geçen topluma mı özgü olduğunu, yoksa birçok toplumda ortak mı olduğunu bilmenin hiçbir yolu yoktur. Coğrafya, iklim, teknoloji, din veya uzlaşmazlık gibi nedenlerle günümüz dünyasında var olan sonuçlar arasında bağlantı kurmanın tek yolu karşılaştırmalı analiz yapmaktır. Bu sayede şunun gibi sorulara cevap verebiliriz:</p>


<p>•    Neden Afganistan, Hindistan’ın ormanlık bölgeleri, Melanezya ada ulusları ve Ortadoğu’nun bazı kısımlarında halen kabile örgütlenmesi mevcuttur?</p>

<p>•    Neden Çin’in güçlü, merkezi bir hükümet tarafından yönetilmesi olağan bir durumken, Hindistan tarihinin son üç bin yılında çok kısa dönemler haricinde hiçbir zaman bu tür bir merkezileşme yaşanmamıştır?</p>

<p>•    Neden başarılı otoriter modernleşme örneklerinin neredeyse tamamı -Güney Kore, Tayvan, Singapur ve Çin gibi ülkeler- Afrika ya da Ortadoğu yerine Doğu Asya’da toplanmıştır?</p>

<p>•    Neden demokrasi ve güçlü bir hukukun üstünlüğü kavramı İskandinavya’da kök salarken, benzer iklimsel ve coğrafi koşullara sahip Rusya’da mutlakiyet serbestçe büyümüştür?</p>

<p>• Latin Amerika’daki ülkeler geçtiğimiz yüzyılda yüksek enflasyona ve ekonomik krizlere üst üste maruz kalırken neden ABD ve Kanada maruz kalmamıştır?</p>


<p>Bu kitapta sunulan tarihi verilerin ilginç olmasının sebebi, bilhassa günümüze ışık tutması ve farklı siyasi düzenlerin nasıl ortaya çıktığını açıklamasıdır. Ancak insan toplumları geçmişlerinin tuzağına düşmüş değildir. Modern devletler, Çin’de veya Avrupa’da asla tükenmeyen savaşlara hazırlanma ve savaşma ihtiyacı gibi belli başlı faktörlerin sonucunda ortaya çıkmışsa, günümüzde Afrika’daki zayıf devletlerin modernleşmek için bu deneyimi birebir uygulamaları şart değildir. 2. Cilt’te günümüzdeki siyasi gelişme koşullarının 1. Cilt’te yer alan dönemlerden çok daha farklı olduğunu anlatacağım. Toplum destesindeki iskambil kağıtları ekonomik büyüme nedeniyle devamlı karılmaktadır ve uluslararası faktörler, bireysel toplumlar üzerinde geçmişe kıyasla çok daha etkilidir. Dolayısıyla, bu kitaptaki tarihi bilgiler farklı toplumların şu an bulundukları noktaya nasıl geldiğini açıklayabilir ama toplumların bugüne uzanan yolları geleceklerini belirlemez ve diğer toplumlar için model teşkil etmez.</p>

<h4 class=" sigil_not_in_toc">ÖNCELİKLE ÇİN</h4>

<p class="n">Karl Marx, Émile Durkheim, Henry Maine, Ferdinand Tönnies ve Max Weber gibi önde gelen figürler tarafından yazılan klasik modernleşme teorileri, sanayileşmenin öncelikle Batı’da gerçekleşmesinden ötürü Batının deneyimini genellikle modernleşme paradigması olarak görüyordu. Yaklaşık 1800’den sonra Avrupa ve Kuzey Amerika’da gerçekleşen verimlilik patlamasının ve aralıksız ekonomik büyümenin emsalsiz olması ve dünyaya bugünkü şeklini vermesi nedeniyle Batıya odaklanmalarının sebebini anlamak mümkündür.</p>

<p>Ancak gelişme yalnızca iktisadi alanda gerçekleşmez. Siyasi kurumlar ve toplumsal kurumlar da gelişir. Bazen siyasi ve toplumsal gelişme ekonomik değişimle yakından alakalı olurken, bazen bağımsız bir şekilde gerçekleşir. Bu kitap, gelişmenin <i>siyasi</i> boyutuna, devlet kurumlarının evrimine odaklanmaktadır. Modern siyasi kurumlar, tarihte Sanayi Devrimi’nden ve modern kapitalist ekonomiden çok daha önce ortaya çıkmıştır.</p>

<p>Bugün modern devlet olmak için gerekli gördüğümüz unsurlar aslında Çin’de M.Ö. üçüncü yüzyılda, yani Avrupa’da ortaya çıkmasından yaklaşık bin sekiz yüz yıl önce zaten mevcuttu.</p>

<p>Bu nedenle, II. Bölüm’de devletin ortaya çıkışını açıklamaya Çin ile başlıyorum. Klasik modernleşme teorisi, Avrupa’nın gelişmesini model almaya ve diğer toplumların neden bundan uzaklaştığını sormaya eğilimli olduğundan, Çin’i devlet oluşumunda örnek olarak alıyor ve diğer uygarlıkların neden Çin’in takip ettiği yolu takip etmediğini soruyorum. Amacım Çin’in diğer toplumlardan daha iyi olduğunu söylemek değil. Göreceğimiz üzere, hukukun üstünlüğü veya hesap sorulabilirliğin olmadığı modern devletlerde şiddetli bir despotizm hüküm sürebilir. Fakat Çin devlet kurumlarını geliştiren ilk ülke olmasına rağmen, Batının siyasi gelişmeye ilişkin kayıtlarında bu öncü deneyimden neredeyse hiç söz edilmez.</p>

<p>Çin ile başladığım için Mezopotamya, Mısır, Yunanistan ve Roma gibi daha erken tarihli diğer önemli toplumları ve Mezoamerika ve Güney Amerika gibi medeniyetleri es geçiyorum. Yunanistan ve Roma’yı bu ciltte kapsamlı olarak ele almama kararımı daha ayrıntılı olarak açıklamam gerekli.</p>

<p>Eski Akdeniz dünyası, Avrupa medeniyetinin müteakip gelişimi için son derece önemli örnekler teşkil etmiş olup, bunlar Şarlman döneminden bu yana Avrupalı hükümdarlar tarafından bilinçli olarak taklit edilmiştir. Yunanlar genellikle hükümdarların miras yoluyla değil, oylama ile seçildiği demokrasiyi icat etmeleriyle bilinir. Çoğu kabile toplumu da nispeten eşitlikçidir ve hükümdarlarını seçimle başa geçirmektedir (bkz. bölüm 4); ancak Yunanlar akrabalıktan ziyade siyasi kriterlere dayanan vatandaşlık kavramını ortaya çıkararak bunun çok ötesine geçmişlerdi. Beşinci yüzyıl Atina’sında veya Roma Cumhuriyetinde uygulanan hükümet biçiminin “demokrasi”den ziyade “klasik cumhuriyetçilik” olarak tanımlanması muhtemelen daha doğru olacaktır; çünkü oy hakkı yalnızca sınırlı sayıda vatandaşa veriliyordu ve çok sayıda insanı (birçok köle dahil) siyasi katılımın dışında tutan keskin sınıf ayrımları mevcuttu. Ayrıca bunlar liberal devletler değil, vatandaşlarının mahremiyetine veya bağımsızlığına saygı duymayan oldukça komüniter devletlerdi.</p>

<p>Yunanistan ve Roma tarafından kurulan klasik cumhuriyetçi model, daha sonraları Ceneviz, Venedik, Novgorod ve Felemenk Birleşik Eyaletleri gibi oligarşik cumhuriyetlerin de dahil olduğu pek çok toplum tarafından kopyalanmıştır. Ancak bu hükümet biçimi vahim bir kusura sahipti ve söz konusu geleneği derinlemesine düşünen Amerika’nın Kurucu Babalarından pek çok kişinin de dahil olduğu sonraki dönem yazarları tarafından yaygın olarak kabul görmüştü: klasik cumhuriyetçilik düzgün bir denge tutturamıyordu. En iyi etkisini beşinci yüzyıl Yunanistan’ındaki şehir devletleri veya Romanın ilk dönemleri gibi küçük, homojen toplumlarda gösteriyordu. Ancak bu cumhuriyetler fetih veya ekonomik gelişme yoluyla büyüdüğünde, onları bir arada tutan zorlu komüniter değerleri korumak imkânsız hale dönüştü. Roma Cumhuriyeti boyut ve çeşitlilik açısından büyüdükçe, vatandaşlık imtiyazlarından kimlerin faydalanması gerektiği ve imparatorluk ganimetlerinin nasıl bölüştürüleceği hakkında çözülmesi mümkün olmayan uzlaşmazlıklarla karşılaştı. Yunan şehir devletlerinin tamamı sonunda monarşiler tarafından fethedildi ve Roma Cumhuriyeti uzun bir iç savaşın ardından imparatorluğa teslim oldu. Bir hükümet biçimi olan monarşinin büyük imparatorlukların yönetimi konusunda üstün olduğu kanıtlandı ve monarşi Romanın en fazla güç kazandığı ve coğrafi sınırlarını en fazla genişlettiği siyasi sistem oldu.</p>

<p>2. ciltte klasik cumhuriyetçiliğin modern demokrasi için örnek oluşturup oluşturmadığı sorusuna geri döneceğim. Fakat devletin yükselişini araştırırken Yunanistan ve Roma’dan ziyade Çin’e odaklanmak için haklı bir sebep var; çünkü Çin, Max Weber tarafından tanımlanan <i>modern</i> devleti tek başına yaratmıştı. Yani Akdeniz Avrupası’na kıyasla Çin büyük bir nüfusu ve toprağı yönetebilecek merkezi, tek tip bürokratik idare sistemini geliştirmeyi başarmıştı. Çin, Romanın kamu yönetiminden çok daha sistematik olan gayrişahsi, liyakate dayalı bir bürokratik istihdam sistemini halihazırda icat etmişti. Çin imparatorluğunun toplam nüfusu M.S. 1 yılında Roma imparatorluğunun nüfusuyla aşağı yukarı aynı olsa da; Çin, Romalılara kıyasla halkın çok daha büyük bir kesimini aynı kurallar altında toplamıştı. Roma özellikle hukuk alanında başka önemli miraslara da sahipti (18. bölümde daha kapsamlı anlatılmıştır). Ancak Yunanistan ve Roma modern hesap sorulabilir devletin öncüleri anlamında çok büyük bir öneme sahip olsa da, devletin gelişimi açısından Çin daha önemliydi.</p>

<p>Çin ile kıyaslanabilecek toplumlar arasında Hindistan bulunmaktadır. Hindistan, Çin ile hemen hemen aynı zamanda kabile toplumundan devlet düzeyinde bir topluma geçiş yapmıştır. Ancak yaklaşık 2.500 yıl önce, yeni bir Brahman dininin yükselişine bağlı olarak büyük bir sapma yaşamıştır. Brahman dini, yetkiyi tüm Hint yönetim şekillerinin sağlayabileceği şekilde sınırlayarak bir anlamda modern Hint demokrasisinin yolunu açmıştır. Peygamber Muhammed dönemindeki Ortadoğu da kabile yapısına sahipti; yeni İslam dininin gelişi ve aynı zamanda meraklı köle-askerler sayesinde Mısır ve Türkiye’deki belli başlı yönetim şekillerinin büyük siyasi güçlere dönüşmesi mümkün oldu. Avrupa söz konusu diğer toplumlardan çok daha farklıydı; çünkü kabilecilikten çıkışı hükümdarlar tarafından tepeden aşağıya empoze edilmemiş, Katolik kilisesinin şart koştuğu kurallar vasıtasıyla toplumsal düzeyde meydana gelmişti. Devlet düzeyindeki kurumların kabile şeklinde organize olan kurumlar üzerine inşa edilmesi yalnızca Avrupa’da gerekmemişti.</p>

<p>Din, hukukun üstünlüğünün kökenleri açısından da kilit bir öneme sahipti; bu konu III. Bölüm’de işlenmektedir. Dine dayalı hukuk antik İsrail, Hindistan, Müslüman Ortadoğu ve Hıristiyan Batı’da da mevcuttu. Ancak Batı Avrupa, laik bir biçim alarak günümüze dek ulaşmayı başaran bağımsız yasal kurumların en güçlü gelişimine tanıklık etmişti.</p>

<p>IV. Bölüm’deki hesap sorulabilir devletlerin yükseliş hikâyesi de büyük ölçüde Avrupa kökenlidir. Ancak Avrupa bu bağlamda hiç de tekdüze değildi: hesap sorulabilir hükümetler İngiltere ve Danimarka’da ortaya çıkarken Fransa ve İspanya’da çıkmadı; Rusya, Çin’le kıyaslanabilecek kadar güçlü bir mutlakiyet biçimi geliştirdi. Belirli toplumların hükümdarları üzerinde hesap sorulabilirliği zorla uygulama yetisi de, bazı feodal kurumların hayatta kalarak modern zamana ulaşması gibi bir dizi tarihi koşula bağlıydı.</p>

<p>Batı Avrupa’da siyasi gelişmenin ilerleyişi dünyanın diğer kısımlarına kıyasla oldukça sıra dışıydı. Toplumsal düzeyde bireysellik, modern devletlerin ve kapitalizmin yükselişinden yüzyıllar önce ortaya çıkmıştı; siyasi güç merkezi hükümetlerin elinde toplanmadan önce dahi hukukun üstünlüğü mevcuttu; ve modern merkezi devletler, temsilciler meclisi gibi eski zamandan kalma feodal kurumları tamamen yenemediği ve ortadan kaldıramadığı için hesap sorulabilirlik kurumları doğmuştu.</p>

<p>Bu devlet, hukuk ve hesap sorulabilirlik kombinasyonu ortaya çıktığında, zamanla dünyanın her köşesine yayılan oldukça güçlü ve cazip bir hükümet biçimi olduğu kanıtlandı. Ancak bu oluşumun tarihi açıdan nasıl beklenmedik olduğunu hatırlamamız gerekli. Çin güçlü bir devlete sahipti ama hukuk ve hesap sorulabilirlik yoktu; Hindistan’da eskiden beri hukuk olmasına ve artık hesap sorulabilirlik de olmasına rağmen geleneksel olarak güçlü bir devlet yoktu; Ortadoğu’da devletler ve hukuk vardı, ancak Arap bölgesinin büyük bir kısmında hukuk geleneği zamanla kaybolmuştu. Toplumlar geçmişlerinin esiri değildir, fikirleri ve kurumları birbirinden özgürce ödünç alır. Ancak günümüzde sahip oldukları konumu şekillendiren unsurlardan biri de geçmişteki konumlarıdır ve bunları birbirine bağlayan tek bir yol yoktur.</p>

<h4 class=" sigil_not_in_toc">EN ALTTA HEP KAPLUMBAĞALAR VARDIR</h4>

<p class="n">Bu kitabın amacı, siyasi gelişmenin tarihini anlatmaktan ziyade belirli kilit siyasi kurumların ortaya çıkışına sebep olan bazı faktörleri analiz etmektir. Tarihi yazınların büyük bir kısmı “birbiri ardına gelen felaketler” şeklinde karakterize edilmiştir ve başka durumlar için de geçerli olabilecek genel kuralları veya nedensel teorileri hariç tutma çabası gütmemiştir. Aynı durum antropologlar tarafından yazılan, son derece detaylı olmasına rağmen geniş kapsamlı genellemelerden kasten uzak duran etnografiler için de söylenebilir. Birçok medeniyeti ve zaman dilimini kıyaslayarak genelleme yapan bu yaklaşımı ben kesinlikle benimsemiyorum.</p>

<p>Burada sunulan siyasi gelişmenin anlaşılmasını sağlayan genel tablo, biyolojik evrimle pek çok benzerliğe sahiptir. Darwin’in evrim anlayışı iki değişken ve seleksiyon prensibi etrafında şekillenmektedir: organizmalar rastgele genetik mutasyon geçirir ve ortamına en iyi uyum sağlayanlar hayatta kalarak çoğalır. Bu durum siyasi gelişme için de geçerlidir: siyasi gelişmede de değişkenlik mevcuttur; çeşitli siyasi kurumlar arasından fiziksel ve toplumsal ortama en iyi uyum sağlayanlar hayatta kalır ve çoğalır. Ancak biyolojik ve siyasi evrim arasında pek çok önemli fark da bulunur: genlerin aksine, insan kurumları kasıtlı bir tasarım ve seçime tabidir; zamanla genetik değil kültürel olarak aktarılır; bir dizi psikolojik ve toplumsal mekanizma aracılığıyla yerleşik bir değer kazanır ve bu da değişmelerini güçleştirir. Dolayısıyla insan kurumlarının doğasında olan muhafazakarlık, siyasi gelişmenin neden sıklıkla siyasi çürümeye dönüştüğünü açıklamaktadır; çünkü genellikle dış çevrede kurumsal bir değişimi tetiklemesi gereken değişimlerle toplumların bu değişimleri gerçekleştirme konusundaki asıl istekliliği arasında oldukça yavaş bir ilerleme görülür.</p>

<p>Ancak neticede bu genel tablo tahmini bir siyasi gelişme teorisini tam anlamıyla ortaya koymaz. İktisatçılar tarafından belirlenen ekonomik büyüme teorilerine kıyasla pinti sayılabilecek bir siyasi değişim teorisi bana göre mümkün değildir.<a id="b1dn26" href="../Text/dipnot.xhtml#b1d1-26.">[26]</a>  Bir siyasi kurumun gelişimini teşvik eden faktörler birden fazladır, karmaşıktır ve genellikle tesadüfi ya da beklenmedik olaylara bağlıdır. Belirli bir gelişme için ileri sürülen tüm nedensel faktörlerin kaynağı, zamanda sonsuza dek geriye doğru uzanan eski nedenlerdir.</p>

<p>Bir örnek verelim. İyi bilinen bir siyasi gelişme teorisine göre, Avrupa tarzı devlet oluşumunu savaşma ihtiyacı tetiklemiştir.<a id="b1dn27" href="../Text/dipnot.xhtml#b1d1-27.">[27]</a>  Savaşma ile modern devlet kurumlarının gelişimi arasındaki ilişki, erken modern Avrupa döneminde oldukça yerleşikti. Daha sonra göreceğimiz gibi, aynı durum antik Çin için de geçerliydi. Ancak bunu devlet oluşumuna dair genel bir teori olarak adlandırmadan önce bazı zor sorulara cevap vermemiz gerekiyor: Neden uzun bir savaş dönemi geçiren bazı bölgeler devlet kurumları geliştirme konusunda başarısız oldu (örn. Melanezya)? Neden diğer bölgelerdeki savaşlar devletleri güçlendirmekten ziyade zayıflatmış görünüyordu (örn. Latin Amerika)? Neden bazı bölgelerdeki uzlaşmazlıklar diğer bölgelere kıyasla daha azdı (örn. Çin’e kıyasla Hindistan)? Bu soruların cevaplanması, neden-sonuç ilişkisini nüfus yoğunluğu, fiziki coğrafya, teknoloji ve din gibi başka faktörlerin arkasına itiyor. Elverişli fiziki iletişime (örn. ovalar veya stepler) ve uygun teknolojilere (örn. atlar) sahip olan yoğun bir nüfusun bulunduğu yerlerde sürdürülen savaşın siyasi etkileri, nüfusun yoğun olmadığı dağlık, cangıl veya çöl bölgelerinde sürdürülen savaşın etkilerinden çok daha farklıdır. Dolayısıyla savaş ve devlet oluşumu teorisi, belirli savaş biçimlerinin neden bazı yerlerde ortaya çıkıp diğerlerinde çıkmadığına dair bir dizi yeni soruyu da beraberinde getirmektedir.</p>

<p>Bu kitapta hem aşırı soyutlama (iktisatçıların zaafı) hem de aşırı tikelcilik (pek çok tarihçi ve antropoloğun sorunu) tuzaklarından kaçınan orta düzeyde bir teori hedefliyorum. Günümüzde kaybolmuş olan on dokuzuncu yüzyıldan kalma tarihi sosyoloji veya karşılaştırmalı antropoloji geleneğini canlandırmayı umuyorum. Okuyucu kitlesini başlangıçtan itibaren büyük bir teorik tabloyla karşı karşıya bırakmıyorum. Tarihle ilgili bölümlerde çeşitli teorileri ele alırken, son üç bölümde (bölüm 28-30) siyasi gelişmeyi (bazı temel terimlerin tanımlarını dahil ederek) daha soyut bir şekilde ele alıyorum. Buna siyasi gelişmenin nasıl meydana geldiğine yönelik genel bir açıklamanın yanı sıra, siyasi gelişmenin ekonomik ve toplumsal gelişme boyutları ile nasıl ilişki içinde olduğuna dair bir tartışma da dahil.</p>

<p>Teoriyi tarihin arkasına koymak, benim için analize karşı doğru yaklaşım anlamına geliyor: gerçeklerden yola çıkarak teorilere ulaşmak gereklidir, aksi şekilde değil. Elbette, önceki teorik yapılanmalarla karşılaşmadan salt gerçeklerle yüzleşmek söz konusu değildir. Bu şekilde ampirik olduğunu düşünenler kendini kandırıyor. Ancak genellikle sosyoloji önce seçkin bir teori ile başlar ve ardından bunu doğrulayacak gerçekleri araştırır. Bu yaklaşımla hareket etmediğimi umuyorum.</p>

<p>Fizikçi Stephen Hawking’den de duyduğumuz ve büyük olasılıkla uydurma bir hikâyeye göre, ünlü bir bilim adamı kozmoloji hakkında konferans verdiği sırada salonun arka tarafından yaşlı bir kadın sözünü keser ve anlattıklarının saçmalıktan ibaret olduğunu, evrenin aslında kaplumbağanın sırtında duran düz bir tepsi olduğunu söyler. Bilim adamı, kadını susturabileceğini düşünerek kaplumbağanın neyin üstünde durduğunu sorar. Kadın cevap verir: “Çok zekisiniz genç adam, ama onun altında da hep kaplumbağalar var.”</p>

<p>Tüm gelişme teorilerinde de aynı sorun söz konusudur: hikâyeniz için başlangıç noktası olarak belirlediğiniz kaplumbağa, aslında başka bir kaplumbağanın ya da belki bir filin, kaplanın veya balinanın sırtında durmaktadır. Gelişme hakkındaki varsayılan genel teorilerin büyük bir kısmı, gelişmenin birden fazla bağımsız boyutunu dikkate almadıkları için başarısız olur. Bunlar daha ziyade çok karmaşık bir tarihi gerçeklikten tek bir nedensel faktörü soyutlamaya çalışarak indirgeyici bir tutum sergiler. Ve hikâyeyi tarihte geriye götürerek başlangıç noktalarını ve dayanaklarını açıklayacak koşullara kadar taşımayı başaramazlar.</p>

<p>Ben hikâyeyi epeyce geriye götürüyorum. Çin’de devlet inşasına geçmeden önce, yalnızca savaşın nereden geldiğini değil, aynı zamanda insan toplumlarının nasıl ortaya çıktığını da anlamamız gerekiyor. Şaşırtıcı cevap şu: Hiçbir yerden gelmiyorlar. Hem toplumun hem de uzlaşmazlığın tarihi insanoğlu kadar eskidir, çünkü insanlar doğası gereği hem sosyal hem de rekabetçi hayvanlardır. İnsan türlerinin atası olan primatlar, daha hafif bir siyaset biçimine sahipti. Bunu anlamak için tabiat haline ve insan biyolojisine dönmemiz gerekiyor. Tabiat hali ve insan biyolojisi, bazı açılardan insan siyasetinin genelini kapsayan bir tablo oluşturmaktadır. Biyoloji, yığının en altındaki kaplumbağaların durduğu sağlam zemini temsil etmektedir; ancak bir sonraki bölümde göreceğimiz üzere biyoloji bile tamamen sabit bir nokta değildir.</p>
</body>
</html>