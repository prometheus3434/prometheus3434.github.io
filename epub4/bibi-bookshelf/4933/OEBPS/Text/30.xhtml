<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="../Styles/main.css" type="text/css" rel="stylesheet"/>
</head>
<body>
<h1>30</h1>
<h2 id="sigil_toc_id_30">SİYASİ GELİŞME, DÜN VE BUGÜN</h2>

<div class="b">Siyasi gelişme koşulları on sekizinci yüzyıldan beri nasıl büyük oranda değişti; gelişmenin siyasi, ekonomik, sosyal boyutları ve Malthusyan dünyada nasıl etkileşim kurdukları; bu boyutlar şimdi nasıl etkileşim kurmaktadır; çağdaş dünyaya dair beklentiler</div>

<p class="n">Samuel Huntington’ın 1968 tarihli kitabı <i>Değişen Toplumlarda Siyasi Düzen</i> in ana fikri, siyasi gelişmenin kendine has bir mantığının olması ve bu mantığın ekonomik ve sosyal kalkınma boyutlarının mantığından farklı olmasıdır. Huntington’a göre ekonomik ve toplumsal modernizasyon siyasi gelişmenin önüne geçmiş ve mevcut siyasi sistemde yer bulamayan yeni sosyal grupların mobilize olmasıyla siyasi çürüme meydana gelmişti. Yeni bağımsızlık kazanmış ülkelerin 1950’lerde ve 1960’larda yaşadığı durmak bilmeyen darbelerin, ihtilallerin ve iç savaşların yarattığı dengesizliğin sebebi buydu.</p>

<p>Siyasi gelişmenin kendi mantığına göre hareket ettiği ve entegre gelişim sürecinin bir parçası olması gerekmediği argümanı, klasik modernizasyon teorisi çerçevesinde düşünülmelidir. Bu teorinin kökeni, on dokuzuncu yüzyılda sanayileşme sonucu Avrupa toplumunda meydana gelen önemli değişimleri analiz eden Karl Marx, Émile Durkheim, Ferdinand Tonnies ve Max Weber gibi düşünürlere dayanmaktadır. Aralarında büyük farklılıklar olsa da, bu düşünürler genellikle modernizasyonun tek parçalı olduğunu savunmuşlardır: Bu kapsamda kapitalist pazar ekonomisinin gelişimi ve ardından gelen büyük ölçekli işgücü ayrımı; güçlü, merkezi, bürokratik devletlerin ortaya çıkışı; sıkı sıkıya örülmüş köy toplumlarından gayrı-şahsi kent toplumlarına geçiş; ve komünal toplumsal ilişkilerden bireysel toplumsal ilişkilere geçiş yer almaktadır. Bu unsurların tamamı Marx ve Engels’in <i>Komünist Manifesto</i> eserinde bir araya toplanmış olup, “burjuvazinin yükselişinin” işgücü koşullarından küresel rekabete ve en mahrem aile ilişkilerine kadar her şeyi etkilediğini öne sürmüştür. Klasik modernizasyon teorisi bu değişiklikleri yaklaşık olarak on altıncı yüzyılın başındaki Protestan Reformu döneminden itibaren tarihlendirmektedir; ardından gelen üç asırda ise olağanüstü hızlı bir değişim yaşanmıştır.</p>

<p>Modernizasyon teorisi II. Dünya Savaşından önceki yıllarda ABD’ye göç ederek Harvard Karşılaştırmalı Siyaset Bölümü, MIT Uluslararası Çalışmalar Merkezi ve Sosyal Bilimler Araştırma Konseyinin Karşılaştırmalı Siyaset Komitesi gibi ortamlarda yerini almıştır. Weber’in öğrencisi Talcott Parsons tarafından yönetilen Harvard bölümü, içinde ekonomi, sosyoloji, siyaset bilimi ve antropolojiyi barındıran entegre, disiplinlerarası bir sosyal bilim alanı oluşturmayı hedefliyordu.<a id="b5-30dn1" href="../Text/dipnot.xhtml#b5-30d1.">[1]</a>  Modernizasyon teorisyenleri modernlik olgusuna güçlü bir normatif değer biçer ve onlara göre iyi şeyler hep el ele gider. Ekonomik kalkınma; geniş akraba gruplarının dağılması ve bireyselliğin ön plana çıkması gibi değişen sosyal ilişkiler; eğitimin daha yaygın ve kaliteli hale gelmesi; bu normatif geçişte “başarı”, rasyonellik ve laiklik gibi değerlerin önem kazanması ve demokratik siyasi kurumların gelişmesi bir bütünün birbirine bağlı parçaları olarak görülür. Ekonomik kalkınma eğitimin daha iyi hale gelmesini tetikleyecek, böylece değer değişimi meydana gelecek, modern siyaset teşvik edilecek ve bu kısır döngü devam edecektir.<a id="b5-30dn2" href="../Text/dipnot.xhtml#b5-30d2.">[2]</a> </p>

<p>Huntington’ın <i>Değişen Toplumlarda Siyasi Düzen</i> eseri, moderniteye dair iyi şeylerin her zaman el ele gitmediğini iddia ederek modernizasyon teorisini çürütmede önemli bir rol oynamıştır. Huntington’a göre özellikle demokrasi her zaman siyasi istikrar getirmiyordu. Huntington’ın siyasi düzen tanımı bizim devlet inşa kategorimize karşılık gelmektedir ve kitabı özellikle siyasi düzenin demokrasiden öncelikli olması gerektiğine dair argümanıyla tanınmaktadır.<a id="b5-30dn3" href="../Text/dipnot.xhtml#b5-30d3.">[3]</a>  “Otoriter geçiş dönemi” olarak bilinen bu kalkınma stratejisi, otoriter yöneticiler tarafından ekonomik olarak modernize edilen ve daha sonra siyasi sistemlerini demokrasi sınavına açan Türkiye, Güney Kore, Tayvan, Endonezya gibi ülkelerde uygulanmıştır.</p>

<p>Bu ciltteki tarihi örnekler, Huntington’ın temel içgörüsünü oluşturan fikri doğrulamaktadır: Kalkınmanın farklı boyutları birbirinden ayrı tutulmalıdır. Daha önce gördüğümüz gibi, Çinliler iki milenyumdan uzun bir zaman önce hukuk, demokrasi, sosyal bireysellik ve modern kapitalizm olmadan Weber’in deyişiyle modern bir devlet geliştirmeyi başarmıştır.</p>

<p>Ayrıca, Avrupa’da gelişme Marx ve Weber’in sunduğu örneklerden çok daha farklı bir şekilde gerçekleşmiştir. Avrupa’daki modernitenin kökleri Protestan Reformu’ndan çok öncesine dayanır. 16. bölümde gördüğümüz gibi, akrabalığa dayanan sosyal örgütlenmeden çıkış Germen barbarların Hıristiyanlığı kabulüyle henüz Karanlık Çağlarda başlamıştır. On üçüncü yüzyılda İngiltere’de kadınlar dahil bireylere özgürce mülk alıp satma hakkı verilmişti. Modern hukuk düzeninin kökleri Katolik kilisesinin on birinci yüzyıl sonlarında imparatora karşı yürüttüğü savaşa uzanıyordu ve Avrupa’da ilk bürokratik organizasyonlar kilisenin kendi iç işlerini idare etmek için kurulmuştu. Modernizasyonun önündeki engel olarak uzun süre lanetlenen Katolik kilisesi, uzun vadeli bakınca modernitenin kilit unsurlarının öncüsü olarak en az Reform kadar önem taşıyordu.</p>

<p>Dolayısıyla Avrupa’nın modernizasyona geçişi ani bir patlamayla bütün gelişme boyutlarının değişmesi şeklinde değil, neredeyse bin beş yüz yıl süren bir dizi ufak çaplı değişimler şeklinde gerçekleşmiştir. Bu alışılmadık olaylar dizisinde sosyal düzeydeki bireysellik kapitalizmden önce gerçekleşebilir; modern devlet oluşmadan hukukun üstünlüğü ortaya çıkabilir; ve merkez otoriteye yönelik yerel direnişin güçlü ayakları olan feodalizm, modern demokrasinin temelini oluşturabilir. Feodalizmin burjuvazinin yükselişinden önce meydana gelen evrensel bir kalkınma aşaması olduğunu belirten Marksist görüşün aksine, feodalizm aslında Avrupa’da büyük ölçüde benzersiz bir kurumdu. Genel ekonomik kalkınma sürecinin sonucu olarak açıklanması mümkün değildir ve Batılı olmayan toplumların benzer bir olay örgüsünü takip etmek zorunda olmasını da bekleyemeyiz.</p>

<p>Bu nedenle kalkınmanın siyasi, ekonomik ve toplumsal boyutlarını birbirinden ayrı tutmamız ve periyodik zamanlarda etkileşime geçen farklı olgular olarak aralarındaki ilişkiyi anlamaya çalışmamız gereklidir. Çünkü bu ilişkilerin yapısı günümüzde Malthusyan dünyanın tarihi koşullarından çok farklıdır.</p>

<h4 class=" sigil_not_in_toc">THOMAS MALTHUS</h4>

<p class="n">Dünya yaklaşık 1800 yılının ardından Sanayi Devrimi’nin başlamasıyla büyük bir değişim geçirmiştir. Bu devrimden önce, teknolojik değişimle sağlanan devamlı verim artışına dayalı ekonomik büyüme son derece düşük düzeydeydi. Hatta yok denecek kadar azdı.</p>

<p>Ancak bu 1800’den önce üretimde önemli artışların olmadığı anlamına gelmemektedir. Tarım, sulama kullanımı, metal pulluk, matbaa makinesi ve uzun mesafeli gemilerin tamamı kişi başına GSYİH’yi artırmıştır.<a id="b5-30dn4" href="../Text/dipnot.xhtml#b5-30d4.">[4]</a>  Örneğin, yeni mısır çeşitlerinin ortaya çıkmasıyla M.Ö. üçüncü ve ikinci yüzyılda Teotihuacan’da (Meksika) tarım verimliliği üç katma çıkmıştır.<a id="b5-30dn5" href="../Text/dipnot.xhtml#b5-30d5.">[5]</a>  Dünle bugün arasındaki fark, verimlilikte düzenli ve yıllık artışların görülmemesi ve dolayısıyla kişi başına düşen gelirin artış göstermemesiydi. Günümüzde bilgisayar ve İnternet’in önümüzdeki beş yıl içinde bile son derece gelişeceğini varsayıyoruz ve muhtemelen haklı çıkacağız. Çin’de ise tarım teknikleri açısından İsa’nın doğumundan kısa bir süre sonraki eski Han Hanedanı ile Çin’in on dokuzuncu yüzyılda sömürgeleşmesinden önceki Qing Hanedanı döneminin sonu arasında çok fark yoktu.</p>

<p>Şekil 7’de 400 ve 2001 yılları arasında Batı Avrupa ve Çin’deki tahmini kişi başına GSYİH gösterilmiştir. Bu tabloya göre, gelirler 1000 ve 1800 yılları arasında geçen sekiz yüz yıllık dönemde kademeli olarak artış göstermiş, ancak daha sonra aniden ivme kazanmıştır. Çin’de kişi başı gelir bu dönemde son derece düz bir çizgide ilerlerken, 1978’den sonra artmaya başlamış ve Avrupa’dan bile daha hızlı bir yol çizmiştir.</p>

<p class="bosluk1"></p>

<p>KARŞILAŞTIRMALI KİŞİ BAŞINA GSYİH DÜZEYLERİ: ÇİN VE BATI AVRUPA, 400-2001 (1990’da uluslararası dolar bazında)</p>
<div><img alt="maddison" src="../Images/maddison.jpg"/></div>
<p>Kaynak: Maddison (1998, 2001 ve 2003a)<a id="b5-30dn6" href="../Text/dipnot.xhtml#b5-30d6.">[6]</a></p>

<p class="bosluk1"></p>


<p>Washington’daki Amerikan Girişimcileri Kamu Politikaları Araştırma Enstitüsü’nün izniyle yeniden basılmıştır.</p>

<p class="ara">1800’den sonra verimlilikte görülen büyük artışın nedenleri büyüme çalışmalarının temelini oluşturmuştur. Bu nedenler modern doğa biliminin ortaya çıkmasını, üretimde bilim ve teknolojinin uygulanmasını, çift girişli muhasebe sistemi gibi tekniklerin geliştirilmesini ve patent hukuku, telif hakkı gibi devamlı yeniliğe izin veren ve destekleyen mikroekonomik kurumları teşvik eden entelektüel ortam değişiklikleriyle alakalıdır.<a id="b5-30dn7" href="../Text/dipnot.xhtml#b5-30d7.">[7]</a>  Ancak son iki yüzyıl boyunca gelişmelere odaklanmak anlaşılabilir olmakla birlikte modern öncesi toplumlarda siyasi ekonominin doğasını kavrama yetimizi engellemektedir. Ekonomik büyümede devamlı yüksek bir oran tutturmanın mümkün olduğu varsayımı, bu büyümeyi kolaylaştıran kurumlara ve koşullara (siyasi istikrar, mülkiyet hakları, teknoloji ve bilimsel araştırma) yatırım yapmayı teşvik etmektedir. Öte yandan, verimlilik artışlarına yönelik olasılıklar yalnızca sınırlı düzeydeyse toplumlar sıfır toplamlı bir dünyaya atılmaktadır ve bu dünyada yırtıcılık, yani kaynakları başkalarının elinden almak, güç ve zenginliğe giden daha makul bir yol olarak görülmektedir.</p>

<p>Bu düşük verimli dünyaya ilişkin en kayda değer analizi İngiliz papaz Thomas Malthus yapmıştır. Malthus’un <i>Nüfus Prensibi Üzerine Derleme</i> eseri 1798’de basıldığında yazar henüz otuz iki yaşındaydı. Sekiz çocuklu bir ailede doğan Malthus, nüfusun geometrik bir hızda büyüdüğünü (“doğal” doğurganlık oranının kadın başına on beş çocuk olduğunu varsayarak), ancak gıda üretiminin yalnızca aritmetik bir hızda arttığını ve dolayısıyla kişi başına düşen gıdanın azalabileceğini öne sürüyordu. Malthus tarımsal verimde artış olabileceğini kabul etmekle birlikte, bu artışın uzun vadede nüfus artışıyla başa çıkmaya yeterli olacağını düşünmediğini belirtiyordu. Nüfus artışı üzerinde (doğum kontrolünden yaygınlaşmasından önceki dönemde) evlilik “sınırlaması” gibi “erdemli” denetimler olsa da, neticede insan nüfusunun aşırı artış sorunu ancak açlık, hastalık ve savaş mekanizmalarıyla çözülecekti.<a id="b5-30dn8" href="../Text/dipnot.xhtml#b5-30d8.">[8]</a> </p>

<p>Malthus’un makalesi Sanayi Devrimi’nden hemen önce yayınlanmıştı. Sanayi Devrimi, 1800 sonrası dönemde özellikle kömür ve petrol gibi fosil yakıtlarından enerji elde edilmesiyle yukarıda belirtilen verimlilik artışı konusunda muhteşem bir mesafe katetti. Dünya genelindeki enerji kaynakları 1820 ile 1950 arasında altı kat artarken nüfus “yalnızca” iki katma çıktı.<a id="b5-30dn9" href="../Text/dipnot.xhtml#b5-30d9.">[9]</a>  Modern ekonomik dünyanın ortaya çıkmasıyla, “Malthusyan” ekonomiyi öngörü yoksunu ve teknolojik değişimdeki beklentilere karşı boş yere kötümser olarak aşağılamak yaygınlaştı.<a id="b5-30dn10" href="../Text/dipnot.xhtml#b5-30d10.">[10]</a>  Ancak Malthus’un modeli 1800-2000 döneminde iyi işlememiş olsa da, bu dönemden önce dünyadaki siyasi ekonominin anlaşılmasına temel oluşturduğu düşünülerek daha iyi anlaşılabilir.</p>

<p>1800’den önceki ekonomik yaşamın tarihi bir betimlemesi olan Malthus modeli bazı önemli açılardan yeniden gözden geçirilmelidir. Örneğin Ester Boserup’a göre nüfus artışı ve yüksek nüfus yoğunlukları açlıktan değil, verimliliği artıran teknolojik yeniliklerden sorumluydu. Dolayısıyla örneğin Mısır, Mezopotamya ve Çin’de nehir sistemleri etrafındaki yoğun nüfus nedeniyle büyük ölçekli sulama, yüksek verim sağlayan yeni ürünler ve yeni aletler gibi yoğun tarım modelleri ortaya çıkmıştı.<a id="b5-30dn11" href="../Text/dipnot.xhtml#b5-30d11.">[11]</a>  Yani nüfus artışı muhakkak kötü olarak düşünülmemelidir. Ayrıca aşırı kıtlığın görüldüğü dönemler haricinde mevcut gıda düzeyi ile ölüm düzeyi arasında doğrudan ilinti yoktur; hastalıklar nüfusu azaltma konusunda açlıktan çok daha etkili olmuştur.<a id="b5-30dn12" href="../Text/dipnot.xhtml#b5-30d12.">[12]</a>  Üstelik gıdaların azalması halinde nüfus tükenmeyebilir ve bunun yerine bireylerin vücut ölçüleri küçülerek daha az kaloriye ihtiyaç duyacak hale gelebilir.<a id="b5-30dn13" href="../Text/dipnot.xhtml#b5-30d13.">[13]</a>  Benzer bir örnek, Kuzey Kore’de yaygın bir kıtlıkla mücadele eden bir önceki nesilde görülmüştür.<a id="b5-30dn14" href="../Text/dipnot.xhtml#b5-30d14.">[14]</a>  Son olarak, yerel çevrenin tükenmesi de kişi başına düşen gıda miktarını azaltan bir kaynak olarak aşırı nüfusa eklenmelidir. Çevresel zarar insan toplumlarında yeni karşılaşılan bir olgu değildir (ancak günümüzdeki boyutu emsalsizdir); geçmişteki toplumların soyu megafauna, toprak erozyonu ve yerel mikroiklim değişimleri nedeniyle tükenmiştir.<a id="b5-30dn15" href="../Text/dipnot.xhtml#b5-30d15.">[15]</a> </p>

<p>Bu modifikasyonlar aracılığıyla, Malthus modeli Sanayi Devrimi öncesindeki ekonomik gelişmenin anlaşılması açısından iyi bir çerçeve sunmaktadır. Küresel nüfus geçtiğimiz on bin yıldan uzun sürede büyük ölçüde artmış, Neolitik dönemin başlangıcında tahminen altı milyon insandan 2001’de altı milyarın üzerine çıkmıştır.<a id="b5-30dn16" href="../Text/dipnot.xhtml#b5-30d16.">[16]</a>  Ancak nüfus özellikle yirminci yüzyılda patlama göstermiş olup, bu rakamın büyük bir kısmı yirminci yüzyılın son on yıllarında meydana gelmiştir. 1820’den önceki ekonomik büyüme son derece yoğundu ve bunun sebebi insanların yeni topraklara yerleşmesi, bataklıkların kuruması, ormanların temizlenmesi, denize karışan topraklardan yeniden verim elde edilmesi gibi olaylardı. Yeni topraklara yerleşim sağlandıktan ve mevcut teknoloji son raddesine kadar kullanıldıktan sonra, hayat bir kişinin kaynaklarını artırmasıyla diğer kişinin kaynaklarının azaldığı sıfır toplamlı bir karaktere büründü. Kişi başı gelirde devamlı artış olmadı; mutlak büyümenin ardından hem bir bütün olarak dünya için, hem de yerel nüfuslar için durgunluk ve mutlak düşüş gerçekleşti. Küresel dünya nüfusu hastalık sonucunda büyük bir düşüş yaşadı. Aynı türden bir düşüş, Roma İmparatorluğunun sonuna doğru barbar istilaları, kıtlık ve veba nedeniyle de yaşanmıştı. Bir diğeri, on üçüncü yüzyılda Moğolların Avrupa, Ortadoğu ve Çin işgalleri nedeniyle dünyanın yeni bölgelerine veba taşınması ile gerçekleşmiştir. 1200 ila 1400 yılları arasında Asya nüfusu yaklaşık 258 milyondan 201 milyona, 1340 ila 1400 arasında Avrupa nüfusu 74 milyondan 52 milyona düşmüştür.<a id="b5-30dn17" href="../Text/dipnot.xhtml#b5-30d17.">[17]</a>  Teknolojik ilerleme bu kadar yavaş olduğunda iki yönlü bir karaktere bürünmektedir. Kısa vadede yenilikçilerin yaşam standartlarını ve avantajlarını artırır. Ancak kaynak artışı nüfus artışını teşvik eder, böylece kişi başına düşen gelir azalır ve insanlar ortalama olarak teknolojik değişim öncesi dönemdeki haline döner. Bu nedenle pek çok tarihçi avcı-toplayıcı toplumlardan tarım toplumlarına geçişin insanları pek çok açıdan olumsuz etkilediğini öne sürmektedir. Gıda üretim potansiyeli son derece yükselmiş olsa da, insanlar daha dar bir gıda yelpazesini tükettiği için sağlığı olumsuz etkilenmektedir; gıda üretimi için daha yüksek çaba harcamaktadır ve nüfusun yoğun olduğu bölgelerde yaşadıkları için hastalığa daha yatkın olmaktadır.<a id="b5-30dn18" href="../Text/dipnot.xhtml#b5-30d18.">[18]</a> </p>

<h4 class=" sigil_not_in_toc">MALTHUSYAN DÜNYADA SİYASET </h4>

<p class="n">Sıfır toplamlı bir yaşam sunan Malthusyan dünya, siyasi gelişme açısından çok sayıda çıkarım sunmakta ve bugünkü gelişmeden oldukça farklı görünmektedir. Malthusyan dünyada kaynaklara sahip bireylerin bu kaynakları kullanarak uzun vadede ekonomik büyüme sağlayacak fabrika, bilimsel araştırma veya eğitim gibi unsurlara yatırım yapma seçenekleri son derece azdır. Varlıklarını artırmak istiyorlarsa genelde siyasete atılarak yırtıcı düzene katılmaları, yani başkasının kaynaklarını zorla elinden almaları çok daha makul görülmektedir. Yırtıcılık iki şekilde görülür: baskı gücüne sahip olanlar kendi toplumlarının diğer mensuplarından vergilendirme veya doğrudan hırsızlık yoluyla kaynak alabilir ya da toplumlarını komşu toplumlara saldırarak mallarını çalmak için örgütleyebilir. Askeri veya idari kapasitenin artmasıyla yırtıcılığın örgütlenmesi, genellikle üretim kapasitesine yatırım yapmaktan daha etkili bir kaynak kullanım yöntemidir.</p>

<p>Malthus da savaşı nüfus dizginleyici bir faktör olarak kabul etse de, klasik Malthusyan model savaşın aşırı nüfusu sınırlama konusundaki önemine gereken değeri vermiyor olabilir. Nüfus kontrol mekanizmaları olarak kıtlık, hastalık ve savaş arasında büyük bir bağ vardır; çünkü kıtlık ve hastalık genellikle çatışmaların ardından gelir. Ancak kıtlık ve hastalığın aksine, Malthusyan baskılarla başa çıkmanın kasıtlı insan denetimi altındaki yollarından biri yırtıcılıktır. Arkeolog Steven LeBlanc’ın belirttiği gibi, tarih öncesi toplumlarda savaş ve şiddetin hüküm sürmesi, yerel ortamın ekonomik taşıma kapasitesini tüketen toplumların sebep olduğu süregelen sorunla açıklanabilir. Başka bir deyişle, insanlar açlıktan ölmektense savaşmayı tercih eder.<a id="b5-30dn19" href="../Text/dipnot.xhtml#b5-30d19.">[19]</a> </p>

<p>Dolayısıyla, genişletilmiş bir Malthusyan model Şekil 8’deki gibidir. Yeni ürün veya hasat aleti gibi tüm teknolojik gelişmeler kişi başına düşen geliri geçici olarak artırsa da, artan gelir zamanla nüfus artışı veya yerel çevre koşullarının zayıflaması nedeniyle geri tepecektir. Bu durumda kişi başına düşen gelir de azalacaktır. Yoksulluk artışı dört temel mekanizmadan biriyle tersine döndürülebilir: insanlar açlıktan ölebilir veya fiziksel boyutları küçülebilir, hastalıktan ölebilir, ülke içinde yırtıcılığa girişebilir veya diğer toplumlarla savaşa girebilir (dış yırtıcılık). Böylece kişi başı gelir ya daha fazla toprak ve gıdanın eskisine kıyasla kolay bulunması, ya da yırtıcıların diğer bireyler pahasına zenginleşmesi ile artış gösterecektir.</p>

<p>Süregelen teknolojik gelişmenin görülmediği geniş kapsamlı bir Malthusyan dünyada sıfır toplamlı düşünce şeklinin ne boyutta hâkim olduğunu abartmamak önemlidir. Yırtıcılık yerine işbirliği ile elde edilebilecek çok sayıda fırsat vardır. Çiftçiler ve kent sakinleri birbiriyle ticaret yaparak ortak gelirini artırabiliyordu; kamu düzeni ve ortak savunma gibi kamu yararına uygulamaları teşvik eden hükümetler hem kendileri, hem de halk adına fayda sağlıyordu. Gerçekten de yırtıcılık büyük oranda işbirliği gerektirmektedir; bu yaklaşım siyasi örgütlenmenin en önemli güdülerinden biridir.</p>

<p class="bosluk1"></p>

<p>ŞEKİL 8. MALTHUS’UN KAPANI</p>
<table border="1">
<tbody><tr><td colspan="2" style="vertical-align:bottom;">
<p>Kişi Başına Verimlilik Artışı</p>
</td>
</tr>
<tr><td rowspan="2" style="vertical-align:middle;">
<p>Nüfus Artışı</p>
</td>
<td style="vertical-align:bottom;">
<p>Kıtlık</p>
</td>
</tr>
<tr><td style="vertical-align:bottom;">
<p>Hastalık</p>
</td>
</tr>
<tr><td rowspan="2" style="vertical-align:middle;">
<p>Çevre Koşullarının Bozulması</p>
</td>
<td style="vertical-align:bottom;">
<p>İç Yırtıcılık</p>
</td>
</tr>
<tr><td style="vertical-align:bottom;">
<p>Dış Yırtıcılık</p>
</td>
</tr>
<tr><td colspan="2" style="vertical-align:bottom;">
<p>Kişi Başına Verimliliğin Azalması</p>
</td>
</tr>
</tbody>
</table>

<p class="bosluk1"></p>

<p>Şekil 9’da sanayi öncesi Malthus dünyasında siyasi kurumlarla ekonomik gelişme arasındaki ilişki gösterilmektedir. Yoğun ekonomik büyüme üst solda tek başına durmaktadır. Onu işaret eden bir ok yoktur. Yoğun artış periyodik teknolojik gelişmeler sonucunda meydana gelir, ancak bu gelişmeler beklenmedik şekilde ve genellikle birbirinden uzak tarihlerde gerçekleşir. Teknolojik yenilik ise iktisatçılar tarafından sisteme yönelik bir dış etken olarak tanımlanmaktadır: Diğer gelişme unsurlarından bağımsız olarak meydana gelmiştir. (Ester Boserup’un hipotezine göre nüfus yoğunluğundaki artışın yeniliği ve teknolojik değişimi teşvik etmesiyle teknolojik değişim iç kaynaklı bir hale gelmiştir, ancak tahmin edilebilir veya doğrusal bir nüfus artışıyla ilişkili değildir.) Gerçekleşen ekonomik büyüme yoğun olmaktan ziyade büyük ölçüde kapsamlıdır; yani toplam nüfus ve kaynaklar zaman içinde artmış olsa da kişi başına artmamıştır.</p>

<p class="bosluk1"></p>

<p>ŞEKİL 9. MALTHUSYAN KOŞULLAR ALTINDA GELİŞME</p>
<table border="1">
<tbody><tr><td style="vertical-align:bottom;">
<p>Yoğun Ekonomik Büyüme</p>
</td>
<td>
<p></p>
</td>
<td style="vertical-align:bottom;">
<p>Sosyal Mobilizasyon</p>
</td>
</tr>
<tr><td style="vertical-align:bottom;">
<p>Yaygın Ekonomik Büyüme</p>
</td>
<td style="vertical-align:bottom;">
<p>Meşruiyet</p>
</td>
<td>
<p></p>
</td>
</tr>
<tr><td style="vertical-align:bottom;">
<p>Devlet İnşası</p>
</td>
<td>
<p></p>
</td>
<td style="vertical-align:bottom;">
<p>Hukukun Üstünlüğü</p>
</td>
</tr>
</tbody>
</table>

<p class="bosluk1"></p>

<p>Malthusyan dünyadaki en kritik siyasi kurum devletti, çünkü kapsamlı ekonomik büyüme sağlamanın başlıca yolunu teşkil ediyordu. Ordular ve polisten oluşan zorlayıcı kapasite, dış yırtıcılık -savaş ve fetih- aracılığıyla kaynağa çevrilebiliyordu. Baskı aynı zamanda yöneticinin elindeki gücü koruması için memleketteki halka karşı da kullanılabiliyordu. Bunun aksine, fetih veya vergilendirme yoluyla toplanan kaynaklar baskıcı kapasiteye dönüştürülebiliyor, böylece nedensellik örgüsü her iki yönde uzanıyordu. Devlet, güvenlik ve mülkiyet hakları gibi temel kamu hizmetlerini sunarak ekonomik verimliliği tek seferlik de olsa artırabiliyordu -Olson’un göçebe eşkıyalıktan yerleşik eşkıyalığa geçişi- ancak verimlilik açısından sürekli gelişmeyi teşvik etmiyordu.</p>

<p>Devletlerin gücü de meşruiyetten oldukça etkileniyordu; hukukun üstünlüğü ve toplumsal seferberliğin siyaseti etkilemesine yol açan geçiş bağı budur. Çoğu Malthusyan toplumda meşruiyet din kisvesine bürünmüştü. Çin, Bizans İmparatorluğu ve diğer sezaropapacı devletler doğrudan kontrol ettikleri dini otoriteler tarafından meşru kılınıyordu. Dine dayalı hukukun üstünlüğü ilkesinin hüküm sürdüğü toplumlarda, din bağımsız olarak oluşturulan hukuk düzenini meşru kılarak devlete yasal yaptırımlar tanıyabiliyor veya bu yaptırımları geri çekebiliyordu.</p>

<p>Mevcut bir toplumda yeni toplumsal grupların seferberlik olasılıkları çağdaş dünyadan çok daha kısıtlıydı. Dini meşruiyet örneğin yedinci yüzyılda Arabistan’daki Arap kabileleri ve Çin’deki Tang Hanedanı döneminde Budist ve Daoist tarikatlar gibi eskiden etkisiz olan toplumsal aktörlerin mobilize edilmesinde önemli rol oynamıştı. Hıristiyanlık da Roma İmparatorluğu döneminde yeni elitlerin mobilize edilmesinde benzer bir görev üstlenmişti. Tarım toplumlarında din genellikle yerleşik siyasi düzene karşı toplumsal protesto aracı görevi görmüş ve dolayısıyla hem meşruiyet verme, hem de meşruiyeti geri alma gücünü teşkil etmiştir.</p>

<p>Malthusyan dünyada siyasi gelişme olasılıkları başlıca iki kanala ayrılmıştır. Bunlardan biri devlet inşası ve kapsamlı ekonomik büyümenin iç mantığı etrafında şekillenmiştir. Siyasi güç ekonomik kaynaklar doğurmuş, ekonomik kaynaklar ise siyasi gücün artmasına neden olmuştur. Bu süreç kendinden beslenmekte olup, nihai noktasında kapsamı genişleyen siyasa coğrafya ya da mevcut teknoloji gibi fiziksel bir sınırla karşılaşmış, başka bir politikayla çarpışmış ya da bu iki faktör aynı anda meydana gelmiştir. Çin ve Avrupa’da ortaya çıkan devlet inşası ve savaş mantığı budur.</p>

<p>Diğer siyasi değişim kanalı meşruiyetle alakalıdır ve hukukun üstünlüğünün oluşturulması veya yeni toplumsal aktörlerin güçlenmesiyle devletlerin gücünü etkiler. Hindistan’da yol ayrımı adını verdiğim meselenin kaynağı, Hint yöneticilerin devlet gücünü Çinli emsalleri gibi tek elde toplama yetisini tehlikeye atan yeni bir Brahman dininin yükselişiydi. Dinden güç alan yeni toplumsal aktörler ya Arap örneğinde olduğu gibi devlet gücüne katkıda bulunuyor, ya da İngiliz Parlamentosu’nda olduğu gibi hükümdarın gücü merkezileştirme teşebbüslerini sınırlıyordu.</p>

<p>Malthusyan dünyada değişimin dinamik kaynakları görece sınırlıydı. Devlet inşa süreci oldukça yavaştı ve hem Çin hem de Avrupa’da yüzyıllar sürmüştü. Ayrıca politikaların düşük gelişme düzeylerine geri dönerek tüm sürecin neredeyse baştan başlamasına sebep olduğu siyasi çürüme dönemlerine tabiydi. Yeni dinler ve ideolojiler zaman içinde ortaya çıksa da, tıpkı teknolojik yenilikler gibi sisteme devamlı olarak dinamik katkı sağladıkları söylenemez. Ayrıca teknoloji insanların ve fikirlerin dünyanın bir yerinden diğerine taşmabilme yetisini sınırlamıştır. Çin Şi Huang’ın Çin devletini keşfetme haberleri, Roma Cumhuriyeti liderlerinin kulağına hiçbir zaman gitmemiştir. Budizm ancak Doğu Asya’da Himalayaları aşıp Çin’e kadar ulaşabilmiş, diğer kurumlar kendi kökenlerinde tıkılıp kalmıştır. Hıristiyan Avrupa, Ortadoğu ve Hindistan’da gelişen farklı hukuk gelenekleri birbirleri üzerinde büyük bir etki yaratmamıştır.</p>

<h4 class=" sigil_not_in_toc">ÇAĞDAŞ KOŞULLARDA GELİŞME</h4>

<p class="n">Şimdi Sanayi Devrimi’nin başlangıcından beri gelişme boyutlarının birbiriyle nasıl etkileşim kurduğunu inceleyelim. En önemli değişim, neredeyse tüm gelişme boyutlarını şekillendiren yaygın ve sürekli ekonomik büyümenin ortaya çıkmasıdır. Yaygın ekonomik büyüme devam etmekle birlikte, siyasi değişimin asıl tetikleyicisi kişi başına gelir artışıdır. Demokrasi, bir siyasi gelişim bileşeni olarak devlet inşasına ve hukukun üstünlüğüne de katkıda bulunmuştur. Bu boyutlar Şekil 10’da resmedilmiştir.</p>
<p>Çağdaş dünyanın bu farklı boyutları arasındaki ampirik bağlantılar üzerine çok sayıda araştırma yapılmış olup, bu araştırmalar bir dizi ilişkide özetlenebilir.</p>

<p class="bosluk1"></p>

<p>ŞEKİL 10. GELİŞMENİN BOYUTLARI</p>
<table border="1">
<tbody><tr><td colspan="2" style="vertical-align:bottom;">
<p>Ekonomik Büyüme</p>
</td>
<td colspan="2" style="vertical-align:bottom;">
<p>Sosyal Mobilizasyon</p>
</td>
</tr>
<tr><td colspan="4" style="vertical-align:bottom;">
<p>Fikirler/Meşruiyet</p>
</td>
</tr>
<tr><td colspan="4" style="vertical-align:bottom;">
<p>Siyasi Gelişme</p>
</td>
</tr>
<tr><td style="vertical-align:bottom;">
<p>Devlet İnşası</p>
</td>
<td colspan="2" style="vertical-align:bottom;">
<p>Hukukun Üstünlüğü</p>
</td>
<td style="vertical-align:bottom;">
<p>Demokrasi</p>
</td>
</tr>
</tbody>
</table>

<p class="bosluk1"></p>

<p class="arab">Devlet inşası ve ekonomik büyüme arasında</p>

<p>Yaygın ekonomik büyüme sağlamanın temel ön koşulu bir devlete sahip olmaktır. Bu önerinin karşıtını iddia eden İktisatçı Paul Collier’e göre devletin parçalanması, iç savaş ve eyaletler arası çatışma büyüme üzerinde son derece negatif sonuçlar yaratmaktadır.<a id="b5-30dn20" href="../Text/dipnot.xhtml#b5-30d20.">[20]</a>  Afrika’nın yirminci yüzyıl sonundaki yoksulluğunun asıl sebebi devletlerin çok zayıf olması ve devamlı bölünmeye ve istikrarsızlığa maruz kalmasıydı. Temel düzeni sağlamaya muktedir bir devletin kurulmasının ötesinde, idari kapasitenin artması da ekonomik büyümeyle yakından ilişkilidir. Bu durum özellikle kişi başına GSYİH’nin düşük mutlak düzeylerde olduğu (1.000 $’dan az) yerlerde geçerlidir; yüksek gelir düzeylerinde önemini korumakla birlikte etkisi orantılı olmayabilir. Ayrıca iyi yönetişimin ekonomik büyümeyle bağlantılı olduğunu öne süren büyük bir literatür olmasına rağmen “iyi yönetişim” tanımı yerleşmemiştir ve yazara bağlı olarak bazen siyasi gelişmenin üç bileşenini birden kapsamaktadır.<a id="b5-30dn21" href="../Text/dipnot.xhtml#b5-30d21.">[21]</a> </p>

<p>Güçlü, birleşik bir devlet ile ekonomik büyüme arasındaki ilişki yerleşik olmakla birlikte sebep-sonuç ilişkisi her zaman net değildir. İktisatçı Jeffrey Sachs, iyi yönetişimin endojen olduğunu savunmaktadır: iyi yönetişim ekonomik büyümenin sebebinden ziyade sonucudur.<a id="b5-30dn22" href="../Text/dipnot.xhtml#b5-30d22.">[22]</a>  Bu mantıklı bir söylemdir: Yönetim maliyetlidir. Yoksul ülkelerde bu kadar fazla yolsuzluk olmasının sebeplerinden biri, kamu görevlilerine ailelerini geçindirmeye yetecek kadar maaş ödeyememeleri, dolayısıyla görevlilerin rüşvete yönelmeleridir. 2008 yılında ordudan yollara, okullardan sokaktaki polislere kadar tüm kamu hizmetleri için kişi başına harcanan para ABD’de 17.000 $ iken Afganistan’da yalnızca 19 $’dı.<a id="b5-30dn23" href="../Text/dipnot.xhtml#b5-30d23.">[23]</a>  Dolayısıyla Afgan devletinin Amerikan devletinden çok daha zayıf olması veya akın akın gelen yardım paralarının yolsuzluğa yol açması şaşırtıcı değildir.</p>

<p>Öte yandan, ekonomik büyümenin daha iyi yönetişim sağlamadığı veya tersine, iyi yönetişimin ekonomik büyümeye yol açtığı örnekler de çok sayıdadır. Örneğin Nijerya ve Güney Kore. 1954’te Kore Savaşının ardından Güney Kore’nin kişi başına GSYİH’si 1960’da İngiltere’den bağımsızlığını ilan eden Nijerya’nın altındaydı. Sonraki elli yılda, Nijerya petrol gelirlerinden 300 milyar $ kazanç sağladığı halde kişi başına geliri 1975 ile 1995 yılları arasında azaldı. Güney Kore ise aynı dönemde her yıl %7-9 oranında büyüyerek 1997’deki Asya mali krizi sırasında dünyanın en büyük on ikinci ekonomisi haline geldi. Bu farkın nedeni, özellikle Güney Kore’de Nijerya’ya kıyasla çok daha üstün nitelikli bir yönetimin görev yapmasıdır.</p>


<p class="arab">Hukukun üstünlüğü ve büyüme arasında</p>

<p>Hukukun üstünlüğü akademik literatürde bazen yönetişimin bir bileşkesi, bazen de gelişmenin farklı bir boyutu (ben de bunu kullanıyorum) olarak değerlendirilir. 17. bölümde belirtildiği gibi, hukukun üstünlüğünün başlıca unsurları mülkiyet hakları ve anlaşmanın sağlamlığı ile ilişkilidir. Bu bağıntının var olduğunu gösteren geniş bir literatür vardır. Pek çok iktisatçı bu ilişkiyi kanıksamış olsa da, gerçekleşmesi için evrensel ve eşit mülkiyet haklarının gerekip gerekmediği net değildir. Çağdaş toplumların büyük bir kısmında istikrarlı mülkiyet hakları yalnızca belirli elitler için geçerlidir ve en azından belli bir süreliğine büyüme kaydetmek için yeterlidir.<a id="b5-30dn24" href="../Text/dipnot.xhtml#b5-30d24.">[24]</a>  Ayrıca mülkiyet haklarının “yeterince iyi” olduğu, ancak geleneksel hukukun üstünlüğü ilkesinin bulunmadığı günümüzdeki Çin gibi toplumlar da çok yüksek büyüme düzeylerine çıkabilmektedir.</p>

<p><i>Ekonomik büyüme ve istikrarlı demokrasi arasında</i></p>

<p>Demokrasi ile kalkınma arasındaki ilişki ilk defa 1950’lerin sonunda sosyolog Seymour Martin Lipset tarafından dile getirilmiş ve o günden beri demokrasiyi kalkınma ile ilişkilendiren çok sayıda çalışma yapılmıştır.<a id="b5-30dn25" href="../Text/dipnot.xhtml#b5-30d25.">[25]</a>  Büyüme ile demokrasi arasındaki ilişki doğrusal olmayabilir; yani daha fazla büyüme her zaman daha fazla demokrasi getirmez. İktisatçı Robert Barronun gösterdiği gibi, bu ilişki düşük gelir düzeylerinde daha güçlü ve orta düzeylerde daha zayıftır.<a id="b5-30dn26" href="../Text/dipnot.xhtml#b5-30d26.">[26]</a>  Kalkınma ile demokrasi arasındaki ilişkiyi konu eden en kapsamlı çalışmalardan biri, otokrasiden demokrasiye geçişlerin kalkınmanın herhangi bir aşamasında gerçekleşebildiğini, fakat kişi başına GSYİH arttıkça demokrasiden otokrasiye dönüşün pek mümkün olmadığını göstermektedir.<a id="b5-30dn27" href="../Text/dipnot.xhtml#b5-30d27.">[27]</a> </p>

<p>Büyümenin istikrarlı demokrasiyi teşvik ettiği görünmekle birlikte, demokrasi ile büyüme arasındaki tersine neden-sonuç ilişkisi çok daha bulanıktır. Bunun nedenini anlamak için son yıllarda üst üste biriken etkileyici büyüme rekorlarına sahip olan diktatörlük yönetimindeki ülkelerin sayısına bakmak yeterlidir: Diktatörlükle yönetildikleri dönemde Güney Kore ve Tayvan, Çin Halk Cumhuriyeti, Singapur, Suharto yönetimi altında Endonezya ve Augusto Pinochet yönetimi altında Şili. Dolayısıyla makul derecede iyi yönetişime ve birleşik devlete sahip olmak büyümenin bir koşulu olsa da, demokrasinin aynı olumlu rolü oynayıp oynamadığı açık değildir.</p>


<p class="arab">Ekonomik büyüme ile sosyal gelişme veya sivil toplumun gelişmesi arasında</p>

<p>Pek çok klasik sosyal teori, modern sivil toplumun ortaya çıkışını ekonomik kalkınmaya bağlamaktadır.<a id="b5-30dn28" href="../Text/dipnot.xhtml#b5-30d28.">[28]</a>  Adam Smith, <i>Ulusların Zenginliği</i> adlı eserinde piyasalarda büyümenin toplumdaki işgücü ayrımına bağlı olduğunu belirtmiştir: piyasalar genişledikçe ve şirketler ölçek ekonomilerinden faydalandıkça sosyal uzmanlaşma artmakta, yeni sosyal gruplar (örneğin endüstriyel işçi sınıfı) ortaya çıkmaktadır. Modern piyasa ekonomilerinin talep ettiği akışkanlık ve açık erişim, sosyal otoritenin pek çok geleneksel modelini baltalamakta ve yerine zorla daha esnek ve gönüllü ilişki modellerini getirmektedir. Genişleyen işgücü ayrımının dönüştürücü etkileri, on dokuzuncu yüzyılda yaşayan Karl Marx, Max Weber ve Émile Durkheim gibi düşünürlerin eserlerinin ana fikrini oluşturmuştur.</p>


<p class="arab">Sosyal mobilizasyon ve liberal demokrasi arasında</p>

<p>Alexis de Tocqueville’den bu yana pek çok demokratik teoriye göre modern liberal demokrasi canlı bir sivil toplum olmadan varlığını sürdüremez.<a id="b5-30dn29" href="../Text/dipnot.xhtml#b5-30d29.">[29]</a>  Sosyal grupların mobilizasyonu, zayıf bireylerin çıkarlarını birleştirerek siyasi sisteme girmesini sağlar; sosyal gruplar siyasi amaç gütmeseler bile, gönüllü kuruluşların yayılma etkisiyle yeni durumlarda bireylerin birlikte çalışma kapasitesini arttırır ve buna sosyal sermaye adı verilir.</p>

<p>Yukarıda ekonomik büyümeyi istikrarlı liberal demokrasiyle bağdaştıran ilişki tahminen sosyal mobilizasyon kanalından gelmektedir: büyüme sonucunda yeni sosyal aktörler ortaya çıkar ve söz konusu aktörler daha açık bir siyasi sistemde temsil talebinde bulunarak demokratik geçiş için baskı yapar. Siyasi sistem iyi bir şekilde kurumsallaştığında ve bu yeni aktörleri barındıracak niteliğe kavuştuğunda tam demokrasiye başarılı bir geçiş yapılır. Yirminci yüzyılın erken dönemlerinde İngiltere ve İsveç’teki çiftçi hareketlerinin ve sosyalist partilerin yükselişi, ayrıca 1987’de askeri diktatörlüğün çöküşü sonrasında Güney Kore’de yaşananlar buna işaret etmektedir.</p>

<p>Çok gelişmiş sivil toplum da demokrasi için tehdit unsuru olabilir, hatta siyasi çürümeye yol açabilir. Etnik veya ırksal milliyetçiliğe dayanan gruplar hoşgörüsüzlük yayar; çıkar grupları sıfır toplamlı rant sağlamaya çalışabilir; ekonomik ve sosyal çatışmaların aşırı derecede siyasallaşması toplumları felç edebilir ve demokratik kurumların meşruiyetine gölge düşürebilir.<a id="b5-30dn30" href="../Text/dipnot.xhtml#b5-30d30.">[30]</a>  Sosyal mobilizasyon siyasi çürümeye neden olabilir. Huntington sürecinde siyasi kurumların yeni sosyal aktörlerden gelen katılım taleplerini yerine getirmeyi başaramadığı belirtilmiş olup, 1990’larda ve 2000’lerde Bolivya ve Ekvador’da seçilen başkanların devamlı olarak hareketli sosyal gruplar tarafından koltuğundan indirilmesi buna örnek teşkil edebilir.<a id="b5-30dn31" href="../Text/dipnot.xhtml#b5-30d31.">[31]</a> </p>


<p class="arab">Demokrasi ve hukukun üstünlüğü arasında</p>

<p>Demokrasinin yükselişi ile liberal hukukun üstünlüğü ilkesinin yükselişi tarih boyunca yakından ilişkili olmuştur.<a id="b5-30dn32" href="../Text/dipnot.xhtml#b5-30d32.">[32]</a>  27. bölümde gördüğümüz gibi, İngiltere’de hesap sorulabilir hükümetin yükselişi Ortak Hukuk savunmasının ayrılmaz bir parçasıydı. Hukukun üstünlüğünün daha fazla vatandaşı kapsayacak şekilde uygulanması daima demokrasinin kilit bileşeni olarak görülmüştür. Bu ilişki 1975’ten sonra Komünist diktatörlüklerin çöküşünün seçimli demokrasinin ve bireylerin haklarını koruyan anayasal hükümetlerin oluşturulmasına yol açtığı üçüncü dalga demokratik geçişler aracılığıyla devam etmiştir.</p>

<p class="arab">Fikirler, meşruiyet ve diğer tüm gelişme boyutları arasında</p>

<p>Meşruiyetle ilgili fikirler kendi mantığına göre gelişmenin yanı sıra ekonomik, siyasal ve sosyal gelişmeyle de şekillendirilir. Yirminci yüzyıl tarihi, İngiltere’deki British Library kütüphanesinde okunaksız yazısıyla erken kapitalizm eleştirisini sistematize eden Karl Marx’ın eserleri olmadan çok daha farklı görünürdü. Aynı şekilde, komünizmin 1989’da çökmesinin nedeni özellikle Marksizm-Leninizm’in temel fikirlerine inanan insan sayısının azalmasıydı.</p>

<p>Buna karşılık, ekonomi ve siyasetteki gelişmeler insanların meşru olarak kabul ettiği türde fikirleri etkilemektedir. İnsan Haklarının Fransız halkına daha makul görünmesinin sebebi, on sekizinci yüzyılın sonunda Fransa’daki sınıf yapısında meydana gelen değişimler ve yeni orta sınıfların beklentilerinin yükselmesiydi. 1929-1931 arasındaki büyük mali krizler ve ekonomik engeller bazı kapitalist kurumların meşruiyetine gölge düşürdü ve ekonomi üzerindeki devlet kontrolünün artmasını meşrulaştıran yolu açtı. Ardından gelen büyük refah devletlerinin büyümesi, ekonomik durgunluk ve enflasyon ise 1980’lerde muhafazakar Reagan-Thatcher devrimlerinin temelini attı. Sosyalizm de modernleşme ve eşitlik taahhütlerini yerine getiremediğinden komünizm rejiminde yaşayan pek çok insanın gözünden düştü.</p>

<p>Ekonomik büyüme, büyümeyi güçlendirmeyi başaran hükümetlere meşruiyet de sağlayabilir. Doğu Asya’da Singapur ve Malezya gibi hızla büyüyen pek çok ülke, bu sebepten ötürü liberal demokrasiye sahip olmamasına rağmen halkın desteğini almayı sürdürmüştür. Buna karşın, 1997-1998’deki mali krizin ardından Endonezya’daki diktatörlükte olduğu gibi, ekonomik kriz veya yanlış yönetim yoluyla ekonomik büyümenin tersine dönmesi istikrarı bozabilir.<a id="b5-30dn33" href="../Text/dipnot.xhtml#b5-30d33.">[33]</a> </p>

<p>Meşruiyet, büyüme avantajlarının yayılmasına da dayanır. Toplumun tepesindeki küçük bir oligarşiye fayda sağlayan ama geniş kesimlere fayda sağlamayan büyüme genellikle sosyal grupları siyasi sisteme karşı harekete geçirir. 1876-1880 yıllarında ve ardından 1884-1911 yıllarında Meksika’yı yöneten Porfirio Díaz’ın diktatörlük döneminde bu durum meydana gelmiştir. Söz konusu dönemde milli gelir hızla artmasına rağmen mülkiyet hakları yalnızca zengin elit kesimin eline geçmiştir; bu durum 1911’de Meksika İhtilaline zemin hazırlamış ve ayrıcalıksız grupların milli gelirden pay alma savaşından ötürü uzun bir iç savaş ve istikrarsızlık dönemi hüküm sürmüştür. Daha yakın bir dönemde, Venezuela ve Bolivya’daki demokratik sistemlerin meşruiyeti, siyasi tabanı yoksul olan popülist liderler ve diğer marjinal gruplar tarafından baskı görmüştür.<a id="b5-30dn34" href="../Text/dipnot.xhtml#b5-30d34.">[34]</a> </p>

<h4 class=" sigil_not_in_toc">MODERN KALKINMA PARADİGMASI</h4>

<p class="n">Kalkınmanın farklı boyutları arasındaki birden fazla bağlantı, günümüzde modernleşme için Malthusyan koşullar altında mümkün olmayan farklı potansiyel yollar olabileceğini göstermektedir. Bu konuda kalkınma unsurlarının olumlu bir şekilde buluştuğu Güney Kore’yi örnek alalım (bkz. Şekil 11).</p>

<p class="bosluk1"></p>

<p>ŞEKİL 11. GÜNEY KORE 1954-1999</p>
<table border="1">
<tbody><tr><td colspan="2" style="vertical-align:bottom;">
<p>Ekonomik Büyüme</p>
</td>
<td colspan="2" style="vertical-align:bottom;">
<p>Sosyal Mobilizasyon</p>
</td>
</tr>
<tr><td colspan="4" style="vertical-align:bottom;">
<p>Meşruiyet</p>
</td>
</tr>
<tr><td style="vertical-align:bottom;">
<p>Devlet İnşası</p>
</td>
<td colspan="2" style="vertical-align:bottom;">
<p>Hukukun Üstünlüğü</p>
</td>
<td style="vertical-align:bottom;">
<p>Demokrasi</p>
</td>
</tr>
</tbody>
</table>

<p class="bosluk1"></p>

<p>Güney Kore, Kore Savaşı sonrasında nispeten güçlü bir hükümete sahipti, Çin’den gelen Konfüçyüsçü devlet geleneğine 1905-1945 yılları arasında Japon sömürgesi olduğu dönemde oluşturduğu modern kurumları ekledi.<a id="b5-30dn35" href="../Text/dipnot.xhtml#b5-30d35.">[35]</a>  1961’de devrimle başa gelen General Park Chung-Hee liderliğindeki devlet, hızlı ekonomik büyümeyi teşvik etmek için sanayi politikalarından faydalandı (ok 1). Güney Kore’nin sanayileşmesiyle ülke tek nesilde geri bir tarım ülkesinden önemli bir sanayi gücüne dönüştü; geleneksel Kore’de bulunmayan sendikalar, kilise grupları, üniversite öğrencileri ve diğer sivil toplum aktörleri gibi yeni kuvvetler sosyal mobilizasyona dahil oldu (ok 2). 1980’deki Kwangju katliamının ardından General Chun Doo-Hwan yönetimindeki askeri hükümetin meşruiyetini kaybetmesiyle, bu yeni sosyal gruplar orduyu görevi bırakması için tahrik etmeye başladı. 1987’de müttefiki ABD’nin ufak dürtüşleriyle ilk demokratik başkanlık seçimlerinin yapılacağı ilan edildi (ok 3). Ülkenin hızlı ekonomik büyümesi ve demokrasiye geçişi ile birlikte rejimin meşruiyeti güçlendi ve böylece 1997-1998 arasındaki şiddetli Asya mali krizinin atlatılması da kolaylaştı (ok 4 ve 5). Son olarak, ekonomik büyüme ve demokrasinin gelişi Güney Kore’de hukukun üstünlüğü ilkesinin güçlenmesine de yardımcı oldu (ok 6 ve 7).</p>

<p>Sanayileşme ortaya çıkana dek seçimli demokrasi ve hukukun üstünlüğü gecikmeli başlamış olsa da, Güney Kore örneğinde modernizasyon teorisi uyarınca gelişmenin farklı boyutlarının hepsi genellikle birbirini desteklemiştir. Güney Kore’nin izlediği yolun evrensel olması şart değildir; modernizasyona giden çok sayıda başka yol da vardır. Avrupa ve Amerika’da hukukun üstünlüğü henüz devlet konsolide hale getirilmeden önce mevcuttu; İngiltere ve ABD’de ise sanayileşme ve ekonomik büyümeden önce demokratik hesap sorulabilirlik vardı. Dolayısıyla Çin 3, 4 ve 7 numaralı ok haricinde Güney Kore’nin yolunu izlemiştir. Çin Halk Cumhuriyeti, 1978’de Deng Şiaoping’in liderliği döneminde ekonomisini liberalleştirmeye başladığında Maoist dönemden epeyce ehil bir devleti miras almıştı. Açık ekonomik politikalar ilerleyen otuz yılda hızlı ekonomik büyümeyi güçlendirerek toplumda büyük bir sosyal dönüşüme neden oldu ve milyonlarca köylü kırsal kesimden ayrılarak şehirlerdeki sanayi kolunda iş buldu. Büyüme, devleti meşrulaştırmaya ve yeni yeni gelişmekte olan Çin sivil toplumunu oluşturmaya yardımcı olsa da, siyasi sistemi istikrarsız hale getirmemiş ve demokratikleşme adına sisteme fazla baskı yapmamıştır. Ayrıca Çin’in hukuk sistemini Dünya Ticaret Örgütü tarafından şart koşulan standartlara uyarlama teşebbüsü sayesinde, büyüme hukukun üstünlüğü ilkesinin de gelişmesini sağlamıştır. Çin’in geleceğini ilgilendiren asıl büyük soru, hızlı kalkınmanın doğurduğu muazzam sosyal mobilizasyonun bir gün daha fazla siyasi katılıma yönelik karşı konulamaz taleplere neden olup olmayacağıdır.</p>

<h4 class=" sigil_not_in_toc">NELER DEĞİŞTİ</h4>

<p class="n">Malthusyan ekonomik koşulların geçerli olduğu tarihi dönemlerdeki siyasi gelişme ile Sanayi Devrimi’nin başlangıcından beri geçerli olan durumu karşılaştırdığımızda aradaki çok sayıda farkı hemen görebiliriz. Burada anahtar kelime, sürekli yaygın ekonomik büyüme olanağıdır. Kişi başına üretim artışı, devletin eline daha fazla kaynak sağlamanın çok daha ötesindedir. Toplumda geniş kapsamlı bir dönüşümü tetikler ve zamanla siyasi aktörler olmayı amaçlayan yeni sosyal güçleri siyasi harekete dahil eder. Malthusyan dünyada ise tam tersine sosyal mobilizasyon çok daha nadir görülüyor, özellikle meşruiyet ve fikirler dünyasındaki değişimlerle tetikleniyordu.</p>

<p>Rant arayışındaki koalisyonlarda toplanan geleneksel elitlerin temsil ettiği işlevsiz dengeyi yıkmak için sosyal mobilizasyon önemli koşullardan biridir. 1780’lerde Danimarka kralı yerleşik aristokrasinin gücünü baltalamak için eğitimli ve iyi örgütlenmiş köylü sınıfını ortaya çıkardı; bu durum daha önce yalnızca anomik, örgütlenmemiş köylü isyanlarına tanıklık eden dünya tarihinde ilk defa görülmüştü. Sanayi öncesi bir toplumda bu mobilizasyonun kaynağı dindi ve kendini özellikle Protestan Reformu ve evrensel okuryazarlık konusundaki ısrarıyla gösteriyordu. 1980’lerde Güney Kore’de birbirine kenetlenmiş askeri ve ticari elitlerin gücü bir dizi yeni sosyal aktörün ortaya çıkmasıyla kırılmıştı; Güney Kore’nin II. Dünya Savaşı ardından gelen büyüme döneminin başlangıcında bu aktörlerden neredeyse hiçbiri ortada gözükmüyordu. Dolayısıyla siyasi değişim hem Danimarka hem de Güney Kore’de meydana gelmişti. Ancak Danimarka’nın mobilizasyonu neredeyse tarihi bir tesadüf sonucunda gerçekleşmiş, Danimarka kralları Lutheryanizm’i seçmişti. Güney Kore’nin mobilizasyonu ise Malthusyan dünyadaki ekonomik büyümenin sonucunda çok daha öngörülebilirdi. Her iki durumda da sosyal mobilizasyon demokrasinin yayılması açısından belirgin etkiler yaratmış, ancak diğer açılardan siyasi istikrarsızlığa yol açmıştı.</p>

<p>O zamanki siyasi gelişme ile şimdiki arasındaki bir başka büyük ve önemli fark, uluslararası faktörlerin ulusal kurumların gelişimini etkileme derecesidir. Bu kitapta anlatılan hikâyelerin neredeyse tamamı münferit toplumları ve bu toplumlarda yer alan farklı iç siyasi aktörler arasındaki ilişkileri konu almaktadır. Uluslararası etkiler genellikle savaş, fetih veya fetih tehdidi ve dini doktrinlerin sınırları aşarak yayılması sonucunda ortaya çıkıyordu. Bu dönemde Katolik kilisesi ve İslami halifelik gibi “uluslararası” kurumlar mevcuttu ve Jüstinyen Kanunu ya da şeriat gibi kurumların siyasi sınırları aşarak yayılmasını kolaylaştırma açısından önem taşıyordu. Ayrıca erken modern Avrupalıların klasik Grekoromen geçmişini yeniden ortaya çıkarmak için denediği diyakronik öğrenme yöntemi söz konusuydu. Ancak dünyaya bir bütün olarak bakıldığında, gelişme genellikle coğrafya ve bölgeden ötürü birçok bölüme ayrılıyordu.</p>

<p>Bu açıdan günümüzde durum son derece farklıdır. Günümüzde küreselleşme adını verdiğimiz kavram birkaç yüzyıldır ulaşım, iletişim ve enformasyonla alakalı teknolojilerin yayılmasıyla birlikte süregelen sürecin en son tekrarından ibarettir. Dış dünyadan nispeten az girdi alan bir toplumun günümüzde kendi başına gelişebileceği ihtimali oldukça düşüktür. Bu durum Afganistan ve Papua Yeni Gine gibi dünyanın en izole ve zorlu bölgeleri için bile geçerlidir. Bu bölgelerde yabancı askeri birlikler, Çin kereste şirketleri veya Dünya Bankası gibi uluslararası aktörler davet edilip edilmemeleri fark etmeksizin bir şekilde ortaya çıkmayı başarır. O ülkeler bile geçmişe göre hızlanan değişim rüzgârını hisseder.</p>

<p>Dünya çapındaki toplumların entegrasyonu arttıkça aralarındaki rekabet düzeyi de artmıştır; yalnız bu nedenle bile siyasi değişim oranı artmış ve siyasi modeller birbirine yaklaşmıştır. Spesifik evrim -yani çeşitlenme ve biyolojik çeşitlilik artışı- organizmaların farklı mikroçevrelerde çoğalarak birbiriyle iletişimi kaybetmesi sonucunda gerçekleşir. Biyolojik küreselleşme ise aksine türlerin kasıtlı olarak veya tesadüfen gemilerin sintine tanklarında bir ekolojik alandan diğerine taşınmasıyla gerçekleşir. Zebra midyeler, japon sarmaşığı kudzu ve Afrikalı katil arılar artık yerli türlerle rekabet içindedir. Bunlar dünyanın en büyük rakibi olan insanlarla birleştiklerinde, dünya genelindeki türlerin sayısında büyük bir düşüşe sebep olmuştur.</p>

<p>Siyasette de aynısı geçerlidir. Günümüzde gelişmekte olan tüm ülkeler, yerel geleneklerine veya kültürlerine bakılmaksızın istediği kalkınma modelini benimsemekte özgürdür. Soğuk savaş sırasında ABD ve Sovyetler Birliği siyasi ve ekonomik modellerini ihraç etmenin yollarını aramış olup, ABD günümüzde halen demokrasiyi destekleme programlarıyla bu çalışmasını sürdürmektedir. Ayrıca Doğu Asya’nın devlet tarafından yönlendirilen kalkınma modeli ve Çin’in otoriteryen kapitalizm modeli de mevcuttur. Dünya Bankası, Uluslararası Para Fonu (IMF) ve Birleşmiş Milletler gibi uluslararası kurumlar, kurum inşası hakkında tavsiye sunmanın yanı sıra kapasite oluşturmaya yönelik kaynaklar ve teknik destek sunmaya da hazırdır. Geç kalkman ülkelerin kurumlar ve politikalar konusunda tekerleği yeniden icat etmelerine gerek yoktur.<a id="b5-30dn36" href="../Text/dipnot.xhtml#b5-30d36.">[36]</a> </p>

<p>Öte yandan uyuşturucu, suç, terörizm, silah, kara para gibi kötü şeyler de sınırları geçmektedir. Küreselleşmeye “egemenliğin alacakaranlığı” adı verilmiştir.<a id="b5-30dn37" href="../Text/dipnot.xhtml#b5-30d37.">[37]</a> Bu elbette abartılı bir ifade olsa da, teknoloji ve hareketliliğin artması devletlerin kendi topraklarında yasalar uygulamasını, vergi toplamasını, davranışları düzenlemesini ve geleneksel siyasi düzenle ilgili diğer şeyleri yapmasını zorlaştırmaktadır. Varlığının çoğunun topraktan ibaret olduğu günlerde devletler zengin elitler üzerinde kontrolünü hissettirebilse de, günümüzde varlık kolayca denizaşırı banka hesaplarına uçurulabilmektedir.<a id="b5-30dn38" href="../Text/dipnot.xhtml#b5-30d38.">[38]</a> </p>

<p>Dolayısıyla artık “ulusal kalkınma” tek başına düşünülemez. Siyaset biliminde karşılaştırmalı siyaset ve uluslararası ilişkiler geleneksel olarak iki farklı alt alan kabul edilir; biri devlet içinde olup bitenlerle ilgilenirken diğeri devletler arasındaki ilişkileri konu almaktadır. Ancak bu alanların git gide bir bütün olarak incelenmesi gerekecektir. Bu noktaya nasıl geldiğimizi ve çağdaş dünyada siyasi gelişmenin nasıl meydana geldiğini bu eserin ikinci cildinde konu edeceğiz.</p>

<p>Neticede toplumlar kendi tarihi geçmişlerinde sıkışıp kalmamıştır. Ekonomik büyüme, yeni sosyal aktörlerin hareketliliği, sınır ötesi toplumların entegrasyonu, rekabet ve dış modellerin varlığı gibi unsurlar, Sanayi Devrimi’nden önce var olmayan veya çok daha etkisiz bir varlık sürdüren siyasi değişimin giriş noktalarıdır.</p>

<p>Ancak yine de toplumların bir nesilde kendilerini baştan yaratmaları mümkün değildir. Küreselleşmenin dünya genelindeki toplumları ne derece entegre ettiği konusunda abartılı bir rakam vermek kolaydır. Sosyal alışveriş ve eğitim üç yüz yıl öncesine göre çok daha ileri olsa da, insanların çoğu kendi geleneksel kültürü ve alışkanlıklarının şekillendirdiği bir ufukta yaşamaya devam etmektedir. Toplumların ataleti hâlâ ok yüksektir; yabancı kurumsal modeller eskisine kıyasla çok daha fazla olsa da, halen yerli kurumların üzerine inşa edilmeleri gerekmektedir.</p>

<p>Siyasi kurumların kökenine ilişkin mevcut tarihi bağlamın daha düzgün bir perspektifle incelenmesi gereklidir. Hiç kimse günümüzde gelişmekte olan bir ülkenin Çin’in ve Avrupa’daki toplumların modern devlet inşa etmek için attığı şiddet dolu adımların aynısını atmak zorunda olduğunu veya modern hukukun üstünlüğü ilkesinin dine dayalı olması gerektiğini beklememelidir. Kurumların farklı konumlardaki toplumlar tarafından yinelenmesi mümkün görünmeyen, birbirine bağlı tarihi olaylardan ve tesadüflerden kaynaklandığını görmüştük. Kökenlerinin tesadüfi oluşu ve gerçekleşmeleri için gereken uzun soluklu tarihi mücadeleler, modern dünyada kurum inşa görevine tevazuyla yaklaşmamızı gerektirmektedir. Modern kurumlar, arkalarındaki mevcut kuralları ve siyasi güçleri referans almadan diğer toplumlara aktarılamaz. Bir kurum inşa etmek hidroelektrik barajı veya yol ağları inşa etmeye benzemez. İnsanları öncelikle kurumsal değişimin gerektiğine ikna etmek, eski sistemden çıkar sağlayanların direncini alt edebilecek değişim yanlısı bir koalisyon kurmak ve ardından halkı yeni davranış biçimlerini olağan ve normal kabul edecekleri şekilde şartlandırmak için yoğun çaba harcamak gereklidir. Genellikle resmi kurumların kültürel değişimlerle desteklenmesi gerekir; örneğin hükümetlerin dürüst kalmasını sağlayacak bağımsız bir basın ve kendiliğinden örgütlü sivil toplum olmadıkça seçimli demokrasi iyi işlemez.</p>

<p>Demokrasinin yükselmesini sağlayan çevresel ve sosyal koşullar Avrupa’ya özgüdür. Ancak görünüşe göre bir dizi tesadüfi olayın gerçekleşmesiyle anayasal hükümet ortaya çıktığında öylesine güçlü bir siyasi ve ekonomik sistem yaratmıştır ki, bu sistem dünya genelinde kopyalanmıştır. Liberal demokrasinin dayandığı evrensel saygınlık doktrini, toplumların daha eşit olduğu ve geniş katılıma açık olduğu siyasi gelişmenin önceki aşamalarını işaret etmektedir. Avcı-toplayıcı ve kabile toplumlarının, yerlerine gelen devlet düzeyindeki toplumlardan çok daha eşitlikçi ve katılım yanlısı olduğunu belirtmiştim. Eşit saygı veya itibar ilkesi bir kez telaffuz edildiğinde, insanların bunu kendileri için talep etmesini önlemek çok zordur. Bu örnek, Tocqueville’in <i>Amerika da Demokrasi</i> eserinde anlattığı gibi, modern dünyada insan eşitliği nosyonunun neden amansızca yayıldığını açıklamaya yardımcı olabilir.</p>

<h4 class=" sigil_not_in_toc">GÜNÜMÜZDE HESAP SORULABİLİRLİK</h4>

<p class="n">Birinci bölümde belirtildiği üzere, dünyanın birçok yerinde demokrasinin yerini sağlamlaştıramamasının sebebi, fikrin kendisinin cazip gelmemesinden ziyade hesap sorulabilir bir hükümetin ortaya çıkmasını sağlayacak maddi ve sosyal koşulların mevcut olmamasıdır. Yani başarılı bir liberal demokrasi güçlü, birleşmiş ve kendi toprakları üzerinde yasalarını icra edebilecek bir devletin yanı sıra güçlü, kendi içinde uyumlu ve hükümeti hesap vermeye zorlayan bir toplum gerektirir. On yedinci yüzyıl İngiltere’sinde de, günümüzdeki gelişmiş demokrasilerde de güçlü bir devlet ile güçlü bir toplum arasındaki denge demokrasinin işlemesini sağlamaktadır.</p>

<p>Bu erken modern Avrupa örnekleriyle yirmi birinci yüzyılın başındaki durum arasında pek çok paralellik vardır. Üçüncü dalganın başlamasından beri, kendi gücünü sağlamlaştırmak isteyen diktatör adayı liderlerle toplumda demokratik bir sistem isteyen gruplar arasında çok sayıda mücadele yaşanmıştır.</p>

<p>Bu durum, Sovyetler Birliğinin dağılmasıyla ortaya çıkan ve Komünizm sonrası dünyada genellikle eski parti düzeninden çıkan yöneticilerin devleti yeniden inşa etmeye ve gücü kendi yandaşlarında toplamaya başladığı pek çok ülkede geçerliydi. Fakat Venezuela, İran, Ruanda ve Etiyopya gibi ülkelerde de geçerliydi. 2000 sonrası Vladimir Putin yönetimindeki Rusya ya da 2009 başkanlık seçimi sonrası İran gibi ülkelerde bu proje başarılı oldu ve siyasi muhalefet grupları otoriter devlet inşa projesini engellemek için bir araya gelmeyi başaramadı. Ancak Gürcistan ve Ukrayna gibi ülkelerde siyasi muhalefetin mobilizasyonu geçici de olsa devlet otoritesine direnmeyi başardı. Eski Yugoslavya’da ise devlet tamamen çöktü.</p>

<p>Erken modern Avrupa’nın koşulları yirmi birinci yüzyılın başındaki koşullardan oldukça farklıydı, ancak aynı merkezileşme ve direniş senaryosu burada da hâkimdi. Alt soylular, Üçüncü Sınıf ve köylüler yerine günümüzde sendikalar, ticaret grupları, öğrenciler, sivil toplum kuruluşları, dini kuruluşlar gibi sosyal aktörler vardır (bkz. Şekil 12). Üzerinde çalıştığımız tarım toplumlarına kıyasla, modern toplumlarda çok daha geniş ve çeşitli bir sosyal aktörler yelpazesi harekete geçebilir. Mücadeleye ilişkin siyasi analiz, farklı aktörlerin hem devlet dışındaki hem de içindeki doğasını ve birleşme düzeylerini anlamakla başlamalıdır. Sivil toplum güçlü bir dayanışma sergileyecek mi, yoksa koalisyonda çatlaklar mı oluşacak? Ordu ve istihbarat servisleri rejime sadık kalacak mı, yoksa muhalefetle uzlaşmaya istekli esnek görüşlüler mi olacak? Rejimin sosyal tabanı nedir ve ne tür bir meşruiyeti emreder?</p>

<p class="bosluk1"></p>

<p>ŞEKİL 12. GÜNÜMÜZDE SİYASİ GÜÇ</p>
<table border="1">
<tbody><tr><td style="vertical-align:bottom;">
<p>Sendikalar</p>
</td>
<td style="vertical-align:bottom;">
<p>İş Dünyası</p>
</td>
<td colspan="2" style="vertical-align:bottom;">
<p>Öğrenciler</p>
</td>
<td style="vertical-align:bottom;">
<p>STK’lar</p>
</td>
<td style="vertical-align:bottom;">
<p>Medya</p>
</td>
</tr>
<tr><td colspan="6" style="vertical-align:bottom;">
<p>Devlet</p>
</td>
</tr>
<tr><td colspan="3" style="vertical-align:bottom;">
<p>Askeri Kapasite</p>
</td>
<td colspan="3" style="vertical-align:bottom;">
<p>İdari Kapasite</p>
</td>
</tr>
<tr><td colspan="6" style="vertical-align:bottom;">
<p>Örgütlenmemiş Sosyal Gruplar</p>
</td>
</tr>
</tbody>
</table>

<p class="bosluk1"></p>

<p>Uluslararası sistem, bu mücadeleleri incelemiş olduğumuz erken modern örneklerden çok daha fazla etkilemektedir. Muhalefet grupları ülke dışından fon, eğitim ve bazen silah yardımı almakta, rejim ise aynı görüşte olduklarını yardıma çağırabilmektedir. Ayrıca küresel ekonomi hükümetlerin kendi vatandaşlarını saf dışı bırakmasına izin veren doğal kaynak rantları veya dış yardım gibi alternatif mali destek kaynakları sağlamaktadır. Petrol zengini bir ülkede kralla parlamento arasındaki vergilendirme mücadelesinin tükenmesi mümkün değildir; belki de bu yüzden çok az sayıda petrol zengini ülke demokratiktir.</p>

<h4 class=" sigil_not_in_toc">BUNDAN SONRASI</h4>

<p class="n">Gelecekteki siyasi gelişmeyle ilgili olarak bugünkü koşullarda cevaplanamayan iki soru sorabiliriz. Birinci soru Çin’le ilgilidir. En baştan beri savunduğum üzere, modern siyasi sistem güçlü bir devlet, hukukun üstünlüğü ve hesap sorulabilirlik ilkelerinden oluşur. Bu üç özelliğin tamamına sahip olan Batı toplumları canlı kapitalist ekonomiler geliştirmiş ve bunlara uyarak küresel bir hâkimiyet elde etmiştir. Fakat günümüzde Çin yalnızca güçlü bir devlet olarak büyük bir hızla büyümektedir. Bu durum uzun vadede sürdürülebilir mi? Çin, hukukun üstünlüğü ve hesap sorulabilirlik olmadan ekonomik büyümeyi sürdürebilir mi ve siyasi istikrarı koruyabilir mi? Büyümeyle tetiklenen sosyal mobilizasyon güçlü bir otoriter devlet tarafından bastırılabilir mi, yoksa durmak bilmeyen demokratik hesap sorulabilirlik taleplerine mi neden olur? Devlet-toplum dengesinde ibrenin uzun süreliğine devlet tarafını gösterdiği bir topluma demokrasi gelebilir mi? Çin, Batı tarzı mülkiyet hakları ve kişisel özgürlük olmadan bilim ve teknolojinin sınırlarını zorlayabilir mi? Yoksa Çin demokratik, hukukun üstünlüğüne dayalı toplumların bilmediği yöntemlerle kalkınmayı teşvik etmek için siyasi gücünü kullanmayı sürdürecek mi?</p>

<p>İkinci soru, liberal demokrasilerin geleceği ile ilgilidir. Siyasi çürüme olgusu nedeniyle, tarihin bir döneminde başarılı olan bir toplum her zaman başarılı olmak zorunda değildir. Bugün liberal demokrasi en meşru yönetim şekli kabul edilse de meşruiyeti performansına bağlıdır. Bu performans da devletin gerektiğinde güçlü bir devlet gibi davranma ile demokratik meşruiyetin temelini oluşturan ve özel sektörün büyümesini teşvik eden kişisel özgürlükler arasındaki dengeyi doğru kurmasına bağlıdır. Modern demokrasinin çeşitli zayıf noktaları olmakla birlikte, yirmi birinci yüzyılda muhtemelen en baskın olanı devletin zayıflığıdır: Günümüzdeki demokrasiler çok kolay tıkanabildiği için, uzun vadede ekonomik ve siyasi hayatının devamını sağlayacak kararlar vermekte zorlanır. Demokratik Hindistan dağılmış kamusal altyapısını -yollar, hava alanları, su ve kanalizasyon sistemleri vb.- yenilemekte son derece zorlanmaktadır, çünkü mevcut çıkar grupları hukuk ve seçim sistemi yoluyla harekete geçilmesini önlemektedir. Avrupa Birliğinin önemli kesimleri, refah devletinin artık açıkça karşılanamaz hale gelen imkânlarında kısıntıya gitmeyi imkânsız bulmaktadır. Japonya ise gelişmiş ülkeler arasında en yüksek kamu borçlarından birine sahiptir ve ekonomisinde gelecekteki büyümeyi engelleyecek katı kuralları ortadan kaldırmak üzere önlem almamıştır.</p>

<p>Tabii ki sağlık, sosyal güvenlik ve enerji vb. ile alakalı uzun vadeli mali meseleleri ciddi biçimde ele almayı başaramayan ABD’yi unutmamak gerek. ABD giderek işlevsiz siyasi denge içinde sıkışmaktadır; burada herkes uzun vadeli mali sorunların ele alınması gerektiği konusunda hemfikir olsa da, güçlü çıkar grupları boşluğu kapamak için gereken harcama kısıntılarını veya vergi artışlarını engelleyebilmektedir. Ülkedeki kurumların güçlü denetim mekanizmalarıyla tasarımı da çözümü iyice zorlaştırmaktadır. Buna bir de ideolojik katılık eklenince, Amerikalılar sorunlarına belirli çözümlerden başka yaklaşım bulamamaktadır. Bu zorluklar karşısında ABD’nin tıpkı eski rejim Fransa’sı gibi kamu ofislerini satması beklenmese de, sorunun kısa vadeli önlemlerle geçiştirilmesi halinde Fransız hükümeti gibi nihai kriz geciktirilebilir ama önlenemez.</p>

<p>Kurumlar geçmişe bakıldığında aslen o dönemdeki tarihi nedenlerden ötürü ortaya çıkmıştır. Ancak bunlardan bazıları evrensel ihtiyaçları karşıladığından günümüze kadar gelerek yayılmıştır. İşte bu nedenle zaman içinde kurumsal yakınlaşma meydana gelmiştir ve genel bir siyasi gelişmeden bahsetmek mümkündür. Ancak kurumların hayatta kalması pek çok koşulun bir arada olmasına bağlıdır: Nüfusunun yaş ortalaması yirmilerde olan ve hızla büyüyen bir ülkede iyi işleyen siyasi sistem, vatandaşlarının üçte birinin emeklilik yaşında olduğu durağan bir toplumda işe yaramayabilir. Siyasi kurum adapte olmayı başaramazsa toplum krizle karşı karşıya kalır veya çöker; bu durumda da farklı bir kurum benimsemek zorunda kalabilir. Bu olasılık hem liberal demokrasi hem de demokratik olmayan siyasi sistem için aynı derecede geçerlidir.</p>

<p>Ancak siyasi hesap sorulabilirliğin mevcut olduğu toplumların diğerlerine kıyasla hayatta kalma olasılığının daha yüksek olmasının önemli bir nedeni vardır. Hesap sorulabilirlik, kurumsal adaptasyona giden barışçıl bir yol sağlar. Çin siyasi sisteminin hanedanlık dönemlerinde çözmeyi başaramadığı tek sorun, imparatoriçe Wu veya Wanli imparatoru gibi “kötü imparatorlar” sorunuydu. Otoriter sistem, iyi liderliğin mevcut olması durumunda liberal demokratik sistemi periyodik olarak geride bırakabilir; çünkü hukuki engellere veya yasamayla ilgili eylemlerin sorgulanmasına gerek kalmaksızın hızlı karar alabilir. Öte yandan, bu tür bir sistem devamlı iyi liderlerin başa geçmesine bağlıdır; kötü bir imparatorun yönetiminde hükümetin denetlenmeyen güçleri felakete yol açabilir. Bu sorun günümüzde hesap sorulabilirliğin aşağı yönde değil de yalnızca yukarı yönde işlediği Çin’de halen kilit önem taşımaktadır.</p>

<p>Bu cildin başında belirttiğim gibi, burada açıklanan kurumsal gelişmenin tarihi boyutu Sanayi Devrimi’nden beri hüküm süren farklı koşullar göz önünde bulundurularak okunmalıdır. Burada açıklama getirdiğim bazı konular sayesinde artık <i>Değişen Toplumlarda Siyasi Düzen</i> deki sorunları daha doğrudan ele alabilir ve güncelleyebilirim. Sanayileşmenin başlamasının ardından ekonomik büyüme ve sosyal mobilizasyonun büyük bir hız kazanmasıyla birlikte, siyasi düzenin üç bileşeninin gelişimi konusundaki beklentiler de büyük ölçüde değişmiştir. İkinci ciltte siyasi gelişme hikâyesine buradan devam edeceğim.</p>
</body>
</html>