<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>

<link href="../Styles/main.css" type="text/css" rel="stylesheet"/>
</head>
<body>
<h1>2</h1>

<h2 id="sigil_toc_id_2">TABİAT HALİ</h2>

<div class="b">Tabiat hali hakkındaki felsefi tartışmalar; modern canlı bilimlerinin insan doğasına ve dolayısıyla siyasetin biyolojik temellerine ışık tutması; şempanzeler ve diğer primatlar arasında siyaset; insan doğasının siyaseti destekleyen yönleri; dünyanın farklı kısımlarında yerleşik hayata geçme dönemi</div>

<p class="n">Batının felsefe geleneğinde “tabiat hali” tartışmaları modern liberal demokrasinin altında yatan adalet ve siyasi düzen anlayışının merkezinde olmuştur. Klasik siyasi felsefe, doğa ile gelenek veya hukuk arasında ayrılır. Platon ve Aristo’ya göre, adil bir kent varlığını gelip geçici ve değişken olanla değil, insanın kalıcı doğası ile uyum içinde sürdürmek zorundadır. Thomas Hobbes, John Locke ve Jean-Jacques Rousseau bu ayrımı geliştirerek tabiat hali sorusu üzerine bilimsel eserler yazmış, siyasi hakları tabiat haline dayandırmanın yollarını aramıştır. Tabiat halini tasvir etmek, insan doğasını tartışmak için bir yol ve bir metafor sunuyordu; siyasi toplumun beslemesi gereken insani gereksinimler hiyerarşisini oluşturacak bir egzersiz niteliğindeydi.</p>

<p>Aristo’yu Hobbes, Locke ve Rousseau’dan farklı kılan kritik bir nokta vardı. Aristo, insanların doğuştan politik olduğunu ve doğal kapasiteleri sayesinde toplumda sivrildiklerini öne sürüyordu. Üç erken modern dönem filozofu ise tam tersine insanların doğuştan sosyal olmadığını, toplumun insanların kendi başlarına elde edemeyeceklerini başarmasını sağlayan bir çeşit kurnazlık olduğunu öne sürüyordu.</p>

<p>Hobbes’un <i>Leviathan</i> eseri, doğal insan tutkularından oluşan kapsamlı bir listeyle başlamakta ve en derin, en ebedi tutkunun vahşi ölüm korkusu olduğunu öne Sürmektedir. Buradan doğanın temel kanununa, yani her insanın hayatı boyunca korumak zorunda olduğu özgürlüğe varmaktadır. İnsan doğası ayrıca üç münakaşa sebebi sunar: rekabet, çekingenlik (korku) ve zafer. “Birincisi insanları kazanç için, İkincisi güvenlik için, üçüncüsü ise şöhret için mücadele etmeye iter.” Dolayısıyla tabiat halinin en belirleyici özelliği “herkesin herkesle savaşıdır”. Bu tehlikeli durumdan kaçınmak isteyen insanlar, yaşam haklarına başkaları tarafından saygı duyulması karşılığında, istediklerini yapmalarına olanak veren doğal özgürlüklerinden vazgeçmeyi kabul eder. Devlet, yani Leviathan, bu karşılıklı taahhütleri insanların doğuştan sahip oldukları, ancak herkesin herkesle savaşı nedeniyle tabiat halinde kullanamadıkları hakları korumalarına yarayan bir toplumsal sözleşme biçiminde uygular. Hükümet, yani Leviathan, barışı güvence altına alarak yaşam hakkını korur.<a id="b1-2dn1" href="../Text/dipnot.xhtml#b1-2d1.">[1]</a> </p>

<p>John Locke, <i>Hükümet Üzerine İkinci İnceleme</i> adlı eserinde tabiat hali hakkında Hobbes’tan daha yumuşak bir görüş sunmaktadır; insanlar birbiriyle savaşmaktan ziyade, özel mülkiyet sağlamak için emeklerini doğanın ürünleriyle harmanlamakla meşguldür. Hobbes’un aksine, Locke’a göre doğanın temel kanunu insanlara yalnızca yaşam hakkı değil, “yaşam, sağlık, özgürlük veya mülk” hakkı verir.<a id="b1-2dn2" href="../Text/dipnot.xhtml#b1-2d2.">[2]</a>  Tabiat halinde, düzene koyulmamış özgürlük savaş haline yol açar ve Hobbes’a göre, doğal özgürlüğün ve mülkiyetin korunması için toplum sözleşmesine ihtiyaç vardır. Locke’un inancına göre devlet gerekli olsa da, devletin bizzat kendisi doğal hakları reddedebilir. Dolayısıyla Hobbes adil olmayan otoriteye karşı isyan etme hakkını da varsayar. Thomas Jefferson’ın Amerikan Bağımsızlık Bildirgesinde öne sürdüğü yaşam, özgürlük ve mutluluk arayışı hakkının kökeni doğrudan Hobbes’un tabiat hakkına dayanmakta ve Locke’un tiranlık tehlikesine ilişkin değişikliğini de göz önünde bulundurmaktadır.</p>

<p>Hobbes’un insan hayatını “yalnız, zavallı, çirkin, kaba ve kısa” olarak adlandırdığı vahşi tabiat hali, geleneksel olarak Rousseau’nun <i>İnsanlar Arasındaki Eşitsizliğin Kaynağı ve Temelleri Üzerine Konuşma</i> adlı eserinde ele aldığı daha barışçıl versiyonu ile karşılaştırılmaktadır. Rousseau da aslında Hobbes’u birkaç noktada açıkça eleştirmektedir: “Ancak her şeyin ötesinde Hobbes insanı iyilikten hiç haberi olmadığı için doğal olarak kötü, erdemi bilmediği için ahlaksız olduğu, hemcinslerine borçlu olmadığına inandığı hizmetleri onlardan daima esirgediği; istediği her şey üzerinde haklı olarak hak iddia etmesinden ötürü kendisini delicesine bütün evrenin tek sahibi sandığı sonucuna vardığı için korkmalıyız.”<a id="b1-2dn3" href="../Text/dipnot.xhtml#b1-2d3.">[3]</a>  Rousseau, Hobbes’un aslında doğal insanı ortaya çıkarmadığını; <i>Leviathan</i> da tasvir edilen vahşi yaratığın aslında yüzyıllardır süren sosyal gelişmenin kirletici etkilerinin ürünü olduğunu savunur. Rousseau’ya göre doğal insanlar aslında yalnızdır, ancak aynı zamanda çekingendir, korkaktır ve birbiriyle savaşmaktan ziyade kaçmaya meyillidir. Vahşi insanın “arzuları asla fiziksel isteklerinin ötesine geçmez; yiyecek, kadın ve istirahatten başka gereksinim bilmez”; acıdan ve açlıktan korkar, ancak ölümün soyutluğundan korkmaz. Dolayısıyla siyasi toplumun yükselişi “herkesin herkesle savaşı”ndan kurtuluşu değil, müşterek bağımlılık ipleriyle diğer insanlara bağlanmayı temsil eder.</p>

<p>Rousseau’nun <i>Eşitsizlik Üzerine Söylev</i> eserinin başında söylediği gibi, “bu durumla bağdaştırabileceğimiz araştırmalar tarihi gerçekler açısından değil, yalnızca farazi ve koşullara bağlı gerekçeler olarak dikkate alınacaktır ve şeylerin gerçek kökenini göstermekten ziyade, doğasını tasvir etmek için daha uygundur.” Rousseau ve Hobbes’a göre tabiat hali tarihi bir açıklamadan ziyade insan doğasını, yani insanoğlunun medeniyet ve tarihle ortaya çıkan davranışlardan yoksun olduğu zamanlardaki en derin ve en ebedi özelliklerini ortaya çıkarmaya yönelik bulgusal bir araçtı.</p>

<p>Yine de, Rousseau’nun <i>Söylev</i> adlı eserinin insan davranışı için gelişimsel bir açıklama sağlamayı amaçladığı açıktır. Rousseau insanın mükemmelleştirilebilirliğini anlatmakta ve insan düşüncelerinin, tutkularının ve davranışlarının zamanla nasıl evrim geçirdiği hakkında fikir yürütmektedir. Carib yerlileri ve Yeni Dünyanın diğer yerli halkları hakkındaki hatırı sayılır kanıtların yanı sıra, insanın doğası gereği ve toplum sözleşmesine göre ne olduğunu anlamak için hayvan davranışlarını gözlemlemelerine dayanan argümanlar ileri sürmüştür. Büyük düşünürlerin gerçek niyetlerinin anlaşıldığını düşünmek daima risklidir. Ancak Hobbes, Locke ve Rousseau’nun tabiat hali açıklamalarının Batının siyasi açıdan kendini anlayabilme özelliği konusundaki temel önemine bakılırsa, bunları günümüzde bir dizi canlı biliminde görülen en yeni gelişmeler sonucunda insan kökenleri hakkında edindiğimiz bilgilerle kıyaslamakta haksız sayılmayız.</p>

<p>Bu bilgi primatoloji, popülasyon genetiği, arkeoloji, sosyal antropoloji ve elbette kapsamlı evrimsel biyoloji alanı gibi çeşitli ihtisas alanlarında mevcuttur. Rousseau’nun düşünce deneyini çok daha iyi ampirik veriler kullanarak tekrarlayacak olursak, edindiğimiz bulgular Rousseau’nun içgörülerinin bir kısmının doğruluğunu kanıtlarken diğerlerini tartışmaya açık hale getirecektir. İnsan doğasının modern biyoloji ile ıslahı her türlü siyasi gelişme teorisine temel oluşturması açısından elbette çok önemlidir; çünkü insan kurumlarının ilerleyen dönemlerdeki evrimini anlamamızı sağlayacak temel yapı taşlarını sunar.</p>

<p>Rousseau gözlemlerinin bir kısmında kesinlikle haklıydı; örneğin insan eşitsizliğine ilişkin görüşünün kökeninde metalürji, tarım ve hepsinden ötesi özel mülkiyet yatıyordu. Ancak Rousseau, Hobbes ve Locke çok önemli bir noktada yanılıyordu. Üç düşünür de tabiat halindeki insanoğlunu toplumu doğal karşılamayan izole bireyler olarak görüyordu. Hobbes’a göre ilkel insanlar birbiriyle asıl olarak korku, kıskançlık ve çatışma yoluyla bağdaşır. Rousseau’nun ilkel insanı daha da izoleydi: cinsel ilişki doğaldır ama aile doğal değildir. İnsanların karşılıklı bağımlılığı, büyük işbirliği gerektiren tarım gibi teknolojik yeniliklerin sonucunda neredeyse tesadüfen ortaya çıkmıştır. Her ikisi için de, insan toplumu yalnızca tarihsel zamanın geçmesiyle ortaya çıkmıştır ve doğal özgürlükten verilen tavizleri içermektedir.</p>

<p>Ancak işler aslında böyle gelişmemiştir. 1861’de yazdığı <i>Kadim Hukuk</i> adlı kitabında, İngiliz hukuk alimi Henry Maine, tabiat hali teorisyenlerini şu şekilde eleştirmektedir:</p>

<p class="ara">Yine de uzun zamandır İngiltere’nin önde gelen siyasetçilerini düşman gruplara ayıran [Hobbes ve Locke’a ait] bu iki teori, tarihi olmayan ve doğruluğu kanıtlanamayacak bu mücadeleye yönelik temel varsayımlarında birbirine şiddetle benzemektedir. Bu eserlerin yazarları, toplum öncesi durumun özellikleri ve insanların toplum öncesi durumdan çıkarak aşina olduğumuz toplumsal örgütlenme düzeyine yükselmesini sağlayan olağan dışı eylemlerin tabiatı açısından farklılık gösteriyordu, ancak ilkel koşullarda yaşayan insanla toplumda yaşayan insan arasında büyük bir uçurum olduğunda hemfikirlerdi.<a id="b1-2dn4" href="../Text/dipnot.xhtml#b1-2d4.">[4]</a> </p>

<p>Bunu Hobbesyan yanılgı olarak tanımlayabiliriz: insanoğlunun ilk önceleri bireyci olduğu ve gelişmelerinin daha geç bir aşamasında, sırf toplumsal işbirliğinin bireysel ihtiyaçlarını yerine getirmek için en iyi yol olduğunu rasyonel biçimde hesaplamaları sonucunda topluma girdikleri fikri. Bu ilkel bireycilik öncülü, Amerikan Bağımsızlık Bildirgesi’ndeki ve dolayısıyla bu bildirgeden filizlenen demokratik siyasi topluluktaki hakların anlaşılması için zemin teşkil etmektedir. Bu öncül, kalıplarını insanoğlunun bireysel faydası veya gelirini en üst düzeye çıkarmak isteyen rasyonel varlıklar olduğu varsayımı üzerine şekillendiren çağdaş neoklasik ekonomilerin de temelini oluşturmaktadır. Ancak aslında insanlık tarihi boyunca gelişen kavram sosyalleşme değil, bireyciliktir. Bireyciliğin günümüzdeki ekonomik ve siyasi davranışımızın sağlam temeli gibi görünmesinin tek sebebi, daha doğal toplumsal içgüdülerimizi bastıran kurumlar geliştirmiş olmamızdır. Aristo, insanların doğaları gereği politik olduğunu söylediğinde bu erken modern liberal teorisyenlerden daha haklıydı. Dolayısıyla insan motivasyonuna yönelik bireyci anlayış günümüz Amerika’sında tüccarların ve özgürlükçü aktivistlerin faaliyetlerini açıklamaya yardımcı olabilse de, insan siyasetinin erken evrimini anlamanın en faydalı yolu değildir.</p>

<p>Modern biyolojinin ve antropolojinin tabiat hali hakkında bize anlattığı her şey bunun tam tersini önermektedir: insan evriminde insanoğlunun izole bireyler olarak var olduğu hiçbir dönem yoktu. İnsan türlerinin primat ataları halihazırda geniş kapsamlı sosyal ve siyasi beceriler geliştirmişti; ayrıca insan beyni toplumsal işbirliğinin pek çok şeklini kolaylaştıran duyularla donatılmıştır. Şiddetin yaygın olmasından ötürü tabiat hali savaş hali olarak karakterize edilebilirdi, ancak şiddeti bireylerden ziyade birbirine sıkı sıkıya bağlı toplumsal gruplar sergiliyordu. İnsanlar topluma ve siyasi hayata bilinçli, rasyonel bir karar sonucunda girmez. Komünal yapılanma onlara doğal şekilde gelir; ancak işbirliği için kullandıkları belli başlı yöntemler çevre, fikirler ve kültür tarafından şekillendirilir.</p>

<p>Gerçekten de en temel işbirliği biçimleri, insanlığın ortaya çıkışından milyonlarca yıl öncesine dayanmaktadır. Biyologlar işbirlikçi davranışın iki doğal kaynağını tanımlamıştır: akraba seçilimi ve karşılıklı özgecilik. Birincisine bakarsak, biyolojik evrimde ana fikir belirli bir organizmanın hayatta kalması değil, organizmanın genlerinin hayatta kalmasıdır. Bu durum, biyolog William Hamilton tarafından kapsayıcı uyumluluk ya da akraba seçilimi ilkesi olarak ifade edilen bir düzen oluşturmaktadır. Söz konusu düzen, cinsel üretkenliğe sahip her türün mensubu olan bireylerin, paylaştıkları gen sayısına oranla akrabalarına karşı özgecil olarak davranacağını savunmaktadır.<a id="b1-2dn5" href="../Text/dipnot.xhtml#b1-2d5.">[5]</a>  Ebeveynler-çocuklar ve öz kardeşler genlerinin yüzde 50’sini paylaşır, dolayısıyla genlerinin yalnızca yüzde 25’ini paylaşan birinci dereceden kuzenlerine kıyasla birbirlerine karşı daha özgecil davranacaklardır. Bu davranış, yuvalanma davranışında öz ve üvey kardeşleri arasında ayrım yapan tarla sincaplarından tutun da nepotizmin yalnızca toplumsal değil, aynı zamanda biyolojik temellere dayanan bir gerçeklik olduğunu kabul eden insanoğluna kadar çeşitli türlerde gözlemlenmiştir.<a id="b1-2dn6" href="../Text/dipnot.xhtml#b1-2d6.">[6]</a>  Kaynakları akrabalara aktarma arzusu, insan siyasetindeki en kalıcı sabit değerlerden biridir.</p>

<p>Genetik açıdan yabancı kişilerle işbirliği yapabilme yeteneği, biyologlar tarafından karşılıklı özgecilik olarak adlandırılmıştır ve akraba kayırmadan sonra pek çok hayvan türünde görülen başlıca ikinci biyolojik toplumsal davranış kaynağıdır. Toplumsal işbirliği, bir bireyin oyun teorisyenleri tarafından tekrarlamak tutsak ikilemi oyunları şeklinde yaftalanan bulmacayı çözme yetisine dayanmaktadır.<a id="b1-2dn7" href="../Text/dipnot.xhtml#b1-2d7.">[7]</a>  Bu oyunlarda bireyler birlikte çalışabilme özelliğinden potansiyel olarak fayda görmektedir, ancak başka bireylerin işbirliği yapmasına izin verirlerse genellikle daha fazla fayda elde edebilirler ve hiçbir çaba sarf etmelerine gerek kalmaz. 1980’lerde siyaset bilimcisi Robert Axelrod tekrarlamak tutsak ikilemi oyunlarını çözmek için mekanik olarak strateji uygulayan bilgisayar programlarının yer aldığı bir turnuva düzenledi. Kazanan stratejiye kısasa kısas adı verildi; bu stratejide bir oyuncu, diğer oyuncunun önceki bir oyunda işbirliği yapması halinde işbirliğine karşılık veriyor, ancak daha önce işbirliği yapmamış bir oyuncuyla işbirliğini reddediyordu.<a id="b1-2dn8" href="../Text/dipnot.xhtml#b1-2d8.">[8]</a> Axelrod, rasyonel karar mercilerinin, başlangıçtaki motivasyon kaynakları yalnızca kişisel menfaat olmasına rağmen zamanla birbirleriyle etkileşim kurmasından ötürü bir çeşit ahlak anlayışının spontane olarak gelişebileceğini göstermişti.</p>

<p>Karşılıklı özgecilik, insanlar dışında pek çok farklı türde görülmektedir.<a id="b1-2dn9" href="../Text/dipnot.xhtml#b1-2d9.">[9]</a>  Vampir yarasaların ve babunların yavrularını kendilerine ait olmayan bir kolonide beslediği ve koruduğu görülmekle birlikte,<a id="b1-2dn10" href="../Text/dipnot.xhtml#b1-2d10.">[10]</a>  örneğin temizleyici balıklar ve temizledikleri balıklar gibi bazı durumlarda tamamen farklı türler arasında karşılıklı bağlar mevcuttur. Köpekler ve insanlar arasındaki etkileşimler, her iki türün de benzer evrimleşmiş davranış gruplarına sahip olduğunu öne sürmektedir.<a id="b1-2dn11" href="../Text/dipnot.xhtml#b1-2d11.">[11]</a> </p>

<h4 class=" sigil_not_in_toc">ŞEMPANZELERİN SİYASETİ VE İNSANİN SİYASİ GELİŞİMİYLE İLİŞKİSİ</h4>

<p class="n">Evrimsel biyoloji, insan türlerinin primat atalarından nasıl evrimleştiğini anlamaya yönelik geniş bir çerçeve sunar. İnsanların ve modern şempanzelerin şempanze benzeri ortak bir atadan geldiğini, insanların yaklaşık beş milyon yıl önce bu koldan ayrıldığını biliyoruz. İnsan ve şempanze genomları yaklaşık olarak yüzde 99 uyuşmakta, birbirleriyle herhangi iki primattan daha yakın eşleşmektedir.<a id="b1-2dn12" href="../Text/dipnot.xhtml#b1-2d12.">[12]</a>  (Söz konusu yüzde 1’lik fark dil, din, soyut düşünce ve benzeri özelliklerden kaynaklanmakta olup çeşitli belirgin anatomik farklılıklardan bahsedilmemektedir, ancak yine de büyük önem taşımaktadır!) Elbette şempanze ve insanın ortak atasının davranışını incelemek için hiçbir yolumuz yok. Ancak primatologlar şempanzelerin ve diğer primatların davranışlarını hem doğal habitatlarında, hem de hayvanat bahçelerinde gözlemlemek için uzun zaman ayırmış ve söz konusu davranışların insan davranışlarıyla büyük benzerlik gösterdiğini ortaya koymuştur.</p>

<p>Biyolojik antropolog Richard Wrangham, <i>Şeytani Erkekler</i> adlı kitabında, komşu topluluklarda yaşayan şempanzelere saldırmak ve onları öldürmek için topraklarından uzak vahşi ortamda yaşam süren erkek şempanze gruplarını açıklamıştır. Bu erkekler, koloniden ayrılan bir komşuyu gizlice takip etmek, etrafını kuşatmak ve ardından öldürmek için işbirliği yapmakta, ardından kolonideki diğer tüm erkekleri ortadan kaldırmaya devam etmektedir. Daha sonra dişiler esir alınmakta ve akıncı şempanze gruplarına dahil edilmektedir. Bu durum Yeni Gine’nin dağlık bölgelerindeki erkek insanlar tarafından gerçekleştirilen akma veya antropolog Napoleon Chagnon tarafından gözlemlenen Yanomamo yerlilerinin akınlarına oldukça benzemektedir. Wrangham’a göre, “Dişilerin çiftleşmek için komşu gruplara taşınarak akraba ile çiftleşme risklerini rutin olarak azalttığı babasoylu, erkeğe bağlı topluluklarda çok az sayıda hayvan yaşamaktadır. Ve bunu saldırmak ve öldürmek için zayıf düşmanlar bulmak amacıyla komşu topluluklara ölümcül akınlar düzenlemek gibi erkekler tarafından başlatılan yoğun bir toprak işgali sistemiyle yaptığı bilinen yalnızca iki hayvan türü vardır.”<a id="b1-2dn13" href="../Text/dipnot.xhtml#b1-2d13.">[13]</a>  Bu iki tür, şempanzeler ve insanlardır.</p>

<p>Arkeolog Steven LeBlanc’a göre “Kompleks olmayan toplumlardaki insan savaşlarının büyük bir kısmı şempanze saldırılarına benzer. Bu toplumsal düzeydeki insanlar arasında gerçekleşen katliamlar aslında nadir görülen durumlardır ve geçerli stratejiler arasında yıpratma yoluyla elde edilen zafer, tampon bölgeler, sürpriz saldırılar, esir dişilerin gruba alınması ve kurbanların sakat bırakılması bulunmaktadır. Şempanze ve insan davranışları neredeyse tamamen paraleldir.”<a id="b1-2dn14" href="../Text/dipnot.xhtml#b1-2d14.">[14]</a>  Başlıca fark, insanların daha geniş kapsamlı ve daha ölümcül silahlar kullanma yetisi sayesinde daha ölümcül olmasıdır.</p>

<p>Şempanzeler mıntıkalarını tıpkı insan grupları gibi savunur, ancak diğer açılardan oldukça farklıdırlar. Erkekler ve dişiler çocuk yetiştirmek için aile kurmaz; ayrı erkek ve dişi hiyerarşileri oluşturur. Ancak bu hiyerarşilerdeki hâkimiyet siyaseti, insan gruplarındaki siyaseti andırır. Bir şempanze kolonisindeki alfa erkeğe unvanı doğuştan verilmez; tıpkı Melanezya toplumundaki Büyük Adam gibi, bu unvanı destekçilerinden koalisyonlar oluşturarak kazanmak zorundadır. Fiziksel boyut ve güç önemli olsa da, hâkimiyet diğerleriyle işbirliği yapabilme yetisi sayesinde elde edilir. Hollanda’daki Arnhem Hayvanat Bahçesi’nde tutulan bir şempanze kolonisini inceleyen primatolog Frans de Waal, yaşlı bir alfa erkeğin iki genç şempanze tarafından oluşturulan ittifaka karşı unvanını kaybettiğini açıklamaktadır. Tahtı zorla ele geçirenlerden biri, alfa erkek unvanını almayı başarmasından kısa süre sonra, bir zamanlar ittifak kurduğu şempanzeye saldırarak nihayetinde öldürmüştür.<a id="b1-2dn15" href="../Text/dipnot.xhtml#b1-2d15.">[15]</a> </p>

<p>Erkek veya dişi şempanzeler kendi hiyerarşilerinde hâkimiyet kurduğunda uyguladıkları sistem ancak <i>otorite,</i> yani uzlaşmazlıkları çözme ve hiyerarşideki unvanlarına dayanarak kurallar koyma yetisi olarak tanımlanabilir. Şempanzeler otoriteyi itaatkar bir selamlama, bir dizi kısa homurtu ve ardından eğilerek defalarca selam verme, üstün olan kişiye el uzatma ve ayaklarını öpme yoluyla tanımaktadır.<a id="b1-2dn16" href="../Text/dipnot.xhtml#b1-2d16.">[16]</a>  De Waal, bir İspanyol ya da Çinli ailedeki büyükanne ile kıyasladığı Mama adlı baskın bir dişi şempanze tarif etmektedir. “Gruptaki gerilim doruğa çıktığında, dövüşen taraflar daima Mamaya döner; yetişkin erkekler bile. İki erkek arasındaki büyük bir uzlaşmazlığın çoğu kez bu dişinin kollarında çözüldüğünü gördüm. Kavganın en ateşli yerinde fiziksel şiddete başvurmak yerine, rakipler yüksek sesle çığlıklar atarak Mama’ya koşuyor.”<a id="b1-2dn17" href="../Text/dipnot.xhtml#b1-2d17.">[17]</a> </p>

<p>Şempanze toplumunda koalisyon kurmak kolay bir süreç değildir ve karakter yargılama yetisi gibi bir beceri gerektirir. Tıpkı insanlar gibi şempanzeler de hile yapabilir ve potansiyel müttefiklerinin güvenilir olup olmadığını değerlendirmek zorundadır. Arnhem’de uzun süredir şempanze davranışlarını gözlemleyenler, her şempanzenin farklı bir kişiliğe sahip olduğunu ve bazılarının diğerlerinden daha güvenilir olduğunu belirtmiştir. De Waal’ın tarif ettiği Puist adlı bir dişinin en beklenmedik zamanlarda dostlarına saldırdığı ve sırf karşısındaki şempanzenin gardım düşürmesinden faydalanmak için uzlaşma numarası yaptığı gözlemlenmiştir. Bu davranışın sonunda, alt kademedeki şempanzeler bu dişiden kaçınmayı öğrenmiştir.<a id="b1-2dn18" href="../Text/dipnot.xhtml#b1-2d18.">[18]</a> </p>

<p>Şempanzeler, uymaları beklenen toplumsal kurallar olduğunu anlamış gibi görünmektedir. Ancak bu kurallara her zaman uymazlar; grup normlarının ihlali veya otoriteye karşı konulması sonucunda suçluluk veya utanç duygusuna kapıldıkları görülmektedir. De Waal, Yvonne adlı bir yüksek lisans öğrencisinin kendisiyle birlikte kalan Choco isimli bir yavru şempanzeyle yaşadığı olayı anlatmıştır:</p>

<p class="ara">Choco gittikçe yaramazlaşıyordu ve terbiye edilme zamanı gelmişti. Bir gün Choco telefonun ahizesiyle oynayarak telefonu bilmem kaçıncı kez meşgule aldıktan sonra, Yvonne kolunu daha öncekilere benzemeyen şekilde sıkarak onu bir güzel azarladı. Görünüşe göre azarlama işe yaramıştı, böylece Yvonne kanepede oturup kitap okumaya başladı. Tam olayı unutmuştu ki, Choco aniden kucağına zıplayarak kollarını Yvonne’un boynuna doladı ve Yvonne’un dudaklarına (ağzını açarak) koca bir şempanze öpücüğü yapıştırdı.<a id="b1-2dn19" href="../Text/dipnot.xhtml#b1-2d19.">[19]</a> </p>

<p>De Waal, hayvan davranışının insanların hareketlerine benzetilme tehlikesini belirtmekle beraber; şempanzenin en yakın gözlemcileri, Choco’nun davranışının ardında duygusal gizli eğilimlerin yattığına tamamen ikna olmuştur.</p>

<p>Şempanze davranışının insan siyasi gelişimiyle ilişkisi barizdir. İnsanlar ve şempanzelerin atası maymundur ve hem modern şempanzeler, hem de özellikle avcı-toplayıcı veya diğer görece ilkel topluluklarda yaşayanlar başta olmak üzere insanlar da benzer toplumsal davranış biçimleri sergilemektedir. Hobbes, Locke veya Rousseau tarafından yapılan tabiat hali açıklamasının doğru olması için, modern insana evrilme sürecinde maymun atalarımızın nedendir bilinmez ama bir anlığına toplumsal davranışlarını ve duygularını kaybettiğini, ardından gelişim sürecinin daha sonraki bir aşamasında nasıl olduysa bu davranış ve duyguları ikinci kez geliştirdiğini varsaymak zorundayız. İnsanların hiçbir zaman izole bireyler olarak var olmadıklarını ve akrabaya dayalı gruplardaki toplumsal bağın modern insanlık var olmadan önce de davranışlarının bir parçası olduğunu varsaymak çok daha mantıklı. İnsanın sosyalleşme yetisi tarihi veya kültürel bir edinim değildir, insan doğasıyla iç içedir.</p>

<h4 class=" sigil_not_in_toc">ÖZELLİKLE İNSAN</h4>

<p class="n">İnsanları maymun benzeri atalarından ayıran o %1’lik DNA’da başka neler bulunmaktadır? Zekamız ve bilişsel yeteneklerimiz daima türümüzün kimliğinin kilit özelliği olarak görülmüştür. İnsan türlerine verdiğimiz etiket, “bilen” <i>Homo</i> cinsinin hayvanları <i>Homo sapiens’</i>tir. <i>Homo</i> soyunun insan-şempanze atasından kopmasından bu yana geçen beş milyon yılda, beynin boyutu üç kat büyümüştür ve bu da evrim açısından olağanüstü hızlı bir gelişime tekabül etmektedir. Kadınların büyüyen doğum kanalı, insan bebeklerin kocaman kafalarını sığdırma gereksinimiyle zar zor başa çıkabilmiştir. Bu bilişsel güç nereden gelmiştir?</p>

<p>İlk bakışta, insanoğlunun fiziksel ortamına adapte ve hâkim olması için bilişsel yeteneklerin gerektiği görülebilir. Zekanın artması avcılık, toplayıcılık, alet yapma, zorlu iklim şartlarında hayatta kalma gibi konularda avantaj sağlar. Ancak birçok başka tür de insanoğlunun gelişmiş bilişsel yeteneklerine sahip olmadan avlandığı, toplayıcılık yaptığı ve alet kullandığı için bu açıklama yetersiz kalmaktadır.</p>

<p>Pek çok evrimsel biyolog, insan beyninin farklı bir nedenden ötürü hızlı büyüdüğünü tahmin etmektedir: diğer insanlarla işbirliği yapabilmek ve rekabet edebilmek için. Psikolog Nicholas Humphrey ve biyolog Richard Alexander’ın birbirlerinden bağımsız olarak öne sürdüğü üzere, insanlar aslında birbiriyle kıyasıya rekabete girişmiştir ve bu yarışı birbirlerinin davranışını yorumlamayı sağlayan yeni bilişsel yeteneklere dayanarak daha karmaşık toplumsal örgütlenme biçimleri kurabilenler kazanmıştır.<a id="b1-2dn20" href="../Text/dipnot.xhtml#b1-2d20.">[20]</a> </p>

<p>Daha önce belirtildiği gibi, oyun teorisine göre birbirleriyle devamlı etkileşim halinde olan bireyler genellikle kendilerini dürüst ve güvenilir olarak gösteren bireylerle işbirliğine yönelmiş ve fırsatçı davrananları dışlamıştır. Ancak bunu verimli bir şekilde yapmak için, birbirlerinin geçmişteki davranışlarını hatırlayabilmeleri ve diğer insanların güdülerini yorumlayarak gelecekteki olası davranışlarını tahmin edebilmeleri şarttır. Bunu başarmak kolay değildir, çünkü potansiyel bir işbirlikçinin göstergesi dürüstlüğün kendisinden ziyade dürüstlüğü sergileme biçimidir. Yani deneyime dayanarak dürüst görünüyorsanız sizinle çalışmayı kabul ederim. Ancak geçmişte kasıtlı olarak güven oluşturduysanız, gelecekte benden daha da fazla faydalanma fırsatını elde edebilirsiniz. Dolayısıyla, kişisel menfaat bireyleri sosyal gruplarda işbirliği yapmaya iterken aynı zamanda hile yapmayı, aldatmayı ve toplumsal dayanışmaya zarar veren diğer davranış biçimlerini teşvik eder.</p>

<p>Şempanzeler birkaç düzine bireyden oluşan boy düzeyinde bir toplumsal örgütlenme oluşturmayı başarabilir, çünkü temel tekrarlamak tutsak ikilemi oyunlarını çözmek için gereken bilişsel yeteneklerden bir kısmına sahiptir. Örneğin, Arnhem Hayvanat Bahçesindeki Puist’in geçmişi güven vermeyen davranışlarla dolu olduğu için diğer şempanzeler tarafından dışlanırken, Mama uzlaşmazlıkları çözme konusunda tarafsız oluşuyla ün kazandığından liderlik konumunu elde etmeyi başarmıştı. Dolayısıyla şempanzelerin birbirlerinin olası davranışlarını yorumlama ve tahmin etme açısından yeterli hafızası ve iletişim yeteneği vardır, bu sayede liderlik ve işbirliği geliştirmektedir.</p>

<p>Ancak şempanzeler bir dile sahip olmadığından, toplumsal örgütlenmenin üst düzeylerine çıkamazlar. İlk insanlar arasında dilin ortaya çıkması, hem gelişmiş işbirliği hem de bilişsel gelişme açısından birbiriyle yakından ilişkili muazzam yeni fırsatlar doğurmuştu. Dile sahip olmak, dürüst olanlar ve hilekar olanlar hakkında edinilen bilgilerin artık doğrudan deneyime dayanmadığı, toplumsal bilgi olarak başkalarına aktarılabileceği anlamına gelmektedir. Ancak dil yalan söyleme ve aldatma aracı da olabilir. Dili kullanmak ve yorumlamak için biraz daha iyi bir bilişsel kapasite geliştirmiş olan ve dolayısıyla yalan söylendiğini anlayabilen tüm sosyal gruplar, rakiplerine göre avantaj sağlamıştır. Evrimsel psikolog Geoffrey Miller’in iddiasına göre, kur yapmak için gereken spesifik bilişsel gereksinimler neokorteks gelişimine özellikle hız kazandırmıştır; çünkü erkeklerin ve kadınların farklı üreme stratejileri, kandırma ve üreme kalitesini işaret eden özellikleri fark etme becerilerine ihtiyaç duymaktadır. Erkek üreme stratejisi mümkün olduğunca çok cinsel partner arayışına girerek başarıyı şansını en yükseğe çıkarmayı hedeflerken, kadın üreme stratejisi yavrusu için en zinde erkeğin kaynaklarına ulaşmayı esas alır. Bu stratejiler birbirine zıt amaç güttüğünden, argümanın devamında partneri zekasıyla alt etme kapasitesini geliştirmeye yönelik güçlü bir evrimsel güdü olduğu ve bu noktada dilin büyük bir rol oynadığı savunulmaktadır.<a id="b1-2dn21" href="../Text/dipnot.xhtml#b1-2d21.">[21]</a>  Bir diğer evrimsel psikolog Steven Pinker’ın iddiasına göre dil, sosyalleşme ve çevre üzerinde hâkimiyet kurabilme özelliği birbirini güçlendirerek evrim konusunda daha fazla gelişim için baskı oluşturmuştur.<a id="b1-2dn22" href="../Text/dipnot.xhtml#b1-2d22.">[22]</a>  Bu da beyin boyutunun büyümesine yönelik ihtiyacı açıklamaktadır, çünkü beynin şempanzeler veya arkaik insanlarda bulunmayıp davranışsal açıdan modern insanlarda bulunan parçası neokorteksin çok büyük bir kısmı dile ayrılmıştır.<a id="b1-2dn23" href="../Text/dipnot.xhtml#b1-2d23.">[23]</a> </p>

<p>Dilin gelişmesi yalnızca eylemlerin kısa vadeli koordinasyonuna izin vermekle kalmaz, aynı zamanda insanoğluna özgü önemli bilişsel yetenekler olan <i>soyut düşünce</i> ve <i>teori oluşturma</i> özelliğini de mümkün kılar. Sözcükler somut nesnelerin yanı sıra soyut nesne sınıflarını (ağaçlar, köpekler) ve görünmez güçlere atıfta bulunan soyutlamaları (Zeus, yerçekimi) tanımlayabilir. Bu ikisi bir araya geldiğinde olası zihinsel modeller, yani neden sonuç ilişkisi hakkında genel ifadeler (“Güneş açtığı için hava ısınır”; “toplum kızları klişeleşmiş cinsiyet rollerine iter”) oluşur. Tüm insanlar soyut zihinsel modellerin oluşumunda rol üstlenir; bu sayede teori oluşturma yeteneğimiz bize hayatta kalma açısından büyük avantaj sağlar. David Hume gibi filozofların ve birinci sınıftaki istatistik derslerine giren sayılamayacak kadar çok öğretmenin “korelasyon, nedensellik değildir” uyarılarına rağmen, insanlar etraflarındaki dünyada gerçekleşen olaylar arasındaki korelasyonları gözlemlemekte ve bunlardan nedensellik çıkarımları yapmaktadır. Yılanın üstüne basmayarak veya geçen hafta kuzeninizin ölümüne neden olan bitki kökünü yemeyerek aynı kadere maruz kalmaktan kaçınırsınız ve bu kuralı yavrunuza süratle aktarabilirsiniz.</p>

<p>Zihinsel model yaratma ve görünmez soyutlamalara nedensellik atfetme becerisi din kavramının temelini atmıştır. Din -yani görünmeyen doğaüstü bir düzene inanma- tüm insan toplumlarında mevcuttur. İlk insanların soyunu yeniden inşa etmeye çalışan paleoantropologlar ve arkeologlar, ne yazık ki ruhani yaşamları hakkında görece çok az bilgiye sahiptir; çünkü ellerinde yalnızca fosillerin ve kamp alanlarının somut kayıtları mevcuttur. Fakat tarihte dini olmayan hiçbir ilkel toplum bilmiyoruz, ayrıca Neandertallerin ve diğer proto-insan gruplarının dini inançları olabileceğine dair arkeolojik ipuçları bulduk.<a id="b1-2dn24" href="../Text/dipnot.xhtml#b1-2d24.">[24]</a> </p>

<p>Günümüzde bazıları dinin tam bir şiddet, çatışma ve toplumsal uyumsuzluk kaynağı olduğunu savunmaktadır.<a id="b1-2dn25" href="../Text/dipnot.xhtml#b1-2d25.">[25]</a>  Ancak tarihte din tam tersi bir rol oynamıştır: Din, insanların iktisatçıların varsayımıyla salt rasyonel ve çıkarcı kimseler olmaları halinde yapacaklarından çok daha geniş kapsamda ve daha güvenle işbirliği yapmasına izin veren bir toplumsal bağlılık kaynağıdır. Gördüğümüz gibi, birbiriyle devamlı tekrarlamak tutsak ikilemi oyunları oynayan bu kimselerin ancak belirli bir toplumsal işbirliği düzeyine erişmeleri mümkün olacaktır. Ancak iktisatçı Mancur Olson’un gösterdiği üzere, işbirliği yapan grubun boyutu genişledikçe kolektif eylem çatırdamaya başlar. Büyük gruplarda üyelerin bireysel katkılarını gözlemlemek git gide zorlaşır; hazıra konmak gibi diğer fırsatçı davranış biçimleri giderek yaygınlaşır.<a id="b1-2dn26" href="../Text/dipnot.xhtml#b1-2d26.">[26]</a> </p>

<p>Din, işbirliğinden sağlanan kazanmaları büyük ölçüde teşvik eden ödüller ve cezalar vererek bu kolektif eylem sorununu çözer. Kabilemin reisinin tıpkı benim gibi kendi çıkarlarını gözeten biri olduğuna inanırsam, otoritesine itaat edip etmeyeceğime karar verebilirim. Fakat reisin ölü ataların ruhlarına beni ödüllendirmeleri veya cezalandırmaları için emir verebildiğine inanırsam, sözlerine saygı duyma ihtimalim çok daha yüksek olur. Gerçek güdülerimi yaşayan bir kabile üyesinden daha iyi görebilen ölü bir atanın gözlerini üzerimden ayırmadığına inanırsam, utanç duygum büyük ihtimalle çok daha fazla olacaktır. Dine inananların ve laiklik taraftarlarının görüşlerine karşın, belirli bir dini inancın doğru veya yanlış olduğunu kanıtlamak inanılmaz derecede zordur. Kabile reisinin ölü atalarla gerçekten bağlantı halinde olduğu konusunda şüphe duysam bile, gerçekliğini sorgulama riskini almak istemeyebilirim. Pascal’ın kumarı olarak bilinen ve Tanrıya inanmak gerektiğini, çünkü gerçekten var olabileceğini iddia eden düşünce insanlık tarihi boyunca geçerliliğini korumuş olsa da, ilk zamanlarda şüphecilerin sayısı muhtemelen azdı.<a id="b1-2dn27" href="../Text/dipnot.xhtml#b1-2d27.">[27]</a> </p>

<p>Dinin normları güçlendirme ve toplumları destekleme yönünde işlevsel bir rol oynadığı uzun zamandır bilinmektedir.<a id="b1-2dn28" href="../Text/dipnot.xhtml#b1-2d28.">[28]</a>  Kısasa kısas, yani iyiliğe karşı iyilikle ve kötülüğe karşı kötülükle karşılık verme, tekrarlayan etkileşimin rasyonel sonucu olmanın yanı sıra dini ahlakın temelini de oluşturur ve insan toplumları arasında neredeyse evrensel bir ahlaki kuraldır. Kendinize nasıl davranılmasını istiyorsanız başkalarına da o şekilde davranmanızı emreden Altın Kural aslında bir çeşit kısasa kısas örneğidir ve kötülükten ziyade iyiliği vurgular. (Hıristiyanlıktaki kötülüğe iyilikle karşılık verme prensibi bu bağlamda oldukça sıra dışıdır ve Hıristiyan toplumlarda pek sık uygulandığı görülmez. Tanıdığım hiçbir toplum, grup içinde genel bir ahlaki kural olarak kötülüğe iyilikle karşılık vermeyi onaylamaz.)</p>

<p>Bazı evrimsel psikologlar, dini inanca yönelik eğilimin insan beyninde hazır olarak bulunmasının sebebinin toplumsal bağlılığın gelişmesinden doğan hayatta kalma avantajları olduğunu iddia etmiştir.<a id="b1-2dn29" href="../Text/dipnot.xhtml#b1-2d29.">[29]</a>  Fikirlerin grup dayanışmasını güçlendirebileceği tek yol din değildir -bugün ulusalcılık ve Marksizm gibi laik ideolojiler de mevcut- ancak erken toplumlarda toplumsal örgütlenmenin daha karmaşık biçimlerini mümkün kılma konusunda kritik bir rol oynamıştır. İnsanların din olmadan gelişerek boy düzeyindeki küçük toplumların ötesine geçebileceğini düşünmek zordur.<a id="b1-2dn30" href="../Text/dipnot.xhtml#b1-2d30.">[30]</a> </p>

<p>Bilişsel bir bakış açısıyla bakınca tüm dini inançlar bir tür zihinsel gerçeklik modeli olarak tanımlanabilir ve bu modelde günlük yaşantının hüküm sürdüğü doğal dünyanın ötesindeki metafizik aleminde yaşayan görünmez güçlere nedensellik atfedilir. Bu da dünyanın nasıl manipüle edileceğine dair teorilere sebep olmaktadır: Örneğin tanrıların öfkesi nedeniyle kuraklık ortaya çıkar ve bebeklerin kanının toprakta açılan oluklara dökülmesiyle kuraklık giderilebilir. Bu daha sonra bir ritüele, yani olağanüstü düzene bağlı eylemlerin tekrar tekrar gerçekleştirilmesine yol açar; insanlar bu sayede çevreleri üzerinde yeniden hâkimiyet kazanmayı ümit eder.</p>

<p>Ritüel ise toplumları sınır çizerek ve birbirinden ayırarak tasvir etmeye yardımcı olur. Ritüelin toplumsal dayanışma sağlamadaki rolü nedeniyle, ritüel ile doğuşuna neden olan bilişsel teori arasındaki bağlantı kopabilir; tıpkı çağdaş laik Avrupalıların devam ettirdiği Noel kutlamalarında olduğu gibi. Ritüelin kendisine ve onu destekleyen inançlara muazzam bir içsel değer bahşedilir. Artık daha iyisi geldiğinde vazgeçilebilecek bir zihinsel model veya teoriyi temsil etmek yerine bizzat eylemlerin sonucunu oluştururlar.</p>

<h4 class=" sigil_not_in_toc">KIRMIZI YANAKLI CANAVAR</h4>

<p class="n">İktisatçıların da öne sürdüğü gibi, insanların işbirliği yapmasına ve dolayısıyla hayatta kalmasına yardımcı olan zihinsel modeller ve normlar rasyonel olarak üretilebilir. Fakat dini inancın taraftarlarına göre, bu inançlar katiyen yanlış olduğunun kanıtlanması halinde vazgeçilebilecek basit teoriler değildir; koşulsuz olarak doğru oldukları kabul edilir ve bu inançların yanlış olduğunu iddia edenler genellikle ağır toplumsal ve psikolojik bedellere maruz kalır. Modern doğa biliminin sunduğu en büyük bilişsel gelişmelerden biri, teorileri test etmemiz için sistematik bir ampirik vasıta sunmasıdır. Böylece (örneğin tarımsal verimlilik için insanları kurban etmekten ziyade sulama sistemleri kullanarak) çevremizi daha iyi manipüle edebiliriz. Bu da insanların neden böylesine katı ve değiştirilmesi zor teorik yapıların yükü altına girdiği sorusunu ortaya çıkarmaktadır.</p>

<p>Bu sorunun muhtemel bir cevabı, insanlar için kurallara uymanın esasen rasyonel bir süreç olmadığı ve duygulara dayandığıdır. İnsan beyni, toplumsal davranışı teşvik eden otomatik pilot mekanizmalarına karşılık gelen belirli duygusal tepkiler geliştirmiştir. Emzirme dönemindeki kadınlar bebek gördüğünde süt salgılar; bunun sebebi annenin bilinçli olarak çocuğunun besine ihtiyaç duyduğunu düşünmesi değil, çocuğunun görüntüsünün istemsiz olarak beynini tetiklemesi ve belirli hormonlar üretilmesini emretmesi sonucunda süt salgısının tetiklenmesidir. Bir yabancının nezaketi karşısında duyulan minnet duygusu ve nedensiz bir kötülük karşısında duyulan öfke, ne hesaplanmış bir tepki ne de öğrenilmiş bir duygudur (fakat pratik yaparak güçlendirilebilir veya bastırılabilir). Benzer şekilde, birileri bizi arkadaşlarımızın önünde küçük düşürerek veya annemizin ya da kız kardeşimizin namusu hakkında konuşarak saygısızlık ederse, sözlerinin doğruluğu hakkında veya gelecekteki ilişkimiz açısından itibarımızı nasıl korumamız gerektiğine dair zihinsel bir hesaplama yapmaya başlamayız. Sadece öfkelenir ve bize saygısızlık eden kişiyi yumruklamaya çalışırız. Bu eylemler -genetik akrabalara karşı özgecilik, itibar savunma- rasyonel kişisel menfaat bakımından açıklanabilir, ancak duygusal durumlar olarak yaşanır. Ortalama koşullarda, duygusal tepkiler rasyonel olarak doğru yanıtın verilmesini sağlar; işte bu nedenle evrim süreci insanları bu şekilde tepki vermeye programlamıştır. Fakat eylem genellikle hesaplamadan ziyade duygular sonucunda ortaya çıktığından, sık sık yanlış anlaşılmalar yaşanır ve bizden iri olan ve intikam alacağı bariz görünen birine yumruğu indiririz.</p>

<p>Bu duygusal tepkiler insanı konformist, normlara uyan hayvanlar haline getirir. Normların spesifik içeriği kültüre bağlı olmakla birlikte (“domuz eti yeme”; “atalarına saygı duy”; “yemekli davette sigara yakma”), normlara uyma becerileri genellikle genetiğe bağlıdır; yine örneğin diller çeşitli kültürler arasında değişkenlik göstermesine rağmen kökenleri insanın evrensel dil becerisine dayanır. Mesela tüm insanlar akranlarının uyduğu bir normu veya kuralı ihlal ederken görüldüğünde utanç hisseder. Utancın öğrenilmiş bir davranış olmadığı bellidir, çünkü çocuklar kurallara uyarken yapılan küçük hatalarda genellikle ebeveynlerinden çok daha kolay utanır. İnsanlar kendilerini başkalarının yerine koyma ve kendi davranışlarına başkalarının gözünden bakma becerisine sahiptir. Kendini bu şekilde göremeyen bir çocuğa günümüzde patolojik otizm teşhisi konulmaktadır.</p>

<p>Normlara uyma, insan doğasında öfke, utanç, suçluluk ve gurur gibi duygular aracılığıyla içselleştirilmiştir. Bir norm ihlal edildiğinde, örneğin bir yabancı bizi küçük düşürmeye kalkıştığında veya grubumuzun benimsediği dini bir ritüel alay konusu olduğunda ya da göz ardı edildiğinde öfkeleniriz. Kendimiz normlara uymadığımızda utanç duyarız ve ortaklaşa değer verilen bir hedefi başardığımız için toplumdan övgü aldığımızda gururlanırız. İnsanlar bir norma uyulması konusunda çok duygusal olabilir ve bu da normu kişisel menfaat açısından mantıksız hale getirir. Örneğin bir çete elemanının kendisini aşağılayan veya aşağıladığını varsaydığı başka bir çetenin elemanından -bu durumun gittikçe artan bir şiddet döngüsüne yol açacağını bile bile- intikam alması gibi.</p>

<p>İnsanlar metanormlara, yani normların nasıl düzgün bir şekilde formüle edilebileceği ve uygulanabileceği hakkındaki normlara da duygu yükler ve metanormlar düzgün bir şekilde uygulanmadığında biyolog Robert Trivers’in “ahlaki saldırganlık” adını verdiği tutumu sergileyebilir.<a id="b1-2dn31" href="../Text/dipnot.xhtml#b1-2d31.">[31]</a>  Bu insanlar, belirli bir olayın sonucu doğrudan kendilerini etkilemese bile “adaletin yerini bulduğunu” görmek isterler. Bu da televizyondaki polisiye programların ve mahkeme dizilerinin neden olağanüstü popüler olduğunu ve insanların yüksek profilli skandalları veya suçları neden aşırı ilgiyle takip ettiğini açıklamaktadır.</p>

<p>Duygulardaki normatif davranışın temeli toplumsal işbirliğini teşvik eder ve insan türlerinin bugünkü haline evrilmesi sırasında hayatta kalma açısından avantaj sağladığı da açıkça görülmüştür. İktisatçılar kurallara körü körüne uymanın ekonomik anlamda rasyonel olabileceğini öne sürmektedir, çünkü her durumda optimum sonuçları hesaplamak genellikle maliyetlidir ve ters tepmektedir. Yeni kurallar hakkında insanlarla her defasında devamlı müzakerede bulunmamız gerekseydi, felç olur ve rutin kolektif eylemleri yerine getiremezdik. Belirli kurallara kısa vadeli hedefleri başarmak için kullanılan bir vasıta olarak değil de başlı başına amaç olarak bağlanmamız toplumsal yaşamın dengesini büyük ölçüde artırır. Din bu dengeyi güçlendirir ve potansiyel işbirlikçi ağını genişletir.</p>

<p>Ancak pek çok durumda bariz faydalı olan kurallar kısa vadeli spesifik durumlarda fayda sağlamayabilir ve bunlara neden olan koşullar değiştiğinde genellikle işlevlerini yitirir; bu durum siyaset için sorun teşkil etmektedir. Kurumsal kurallar “katı” ve değişime karşı dirençlidir, bu da siyasi çürümenin başlıca kaynaklarından biridir.</p>

<h4 class=" sigil_not_in_toc">TANINMA MÜCADELESİ</h4>

<p class="n">Normlara içsel anlam yüklendiğinde, filozof Georg W. F. Hegel’in “tanınma mücadelesi” olarak adlandırdığı kavramın objeleri haline gelirler.<a id="b1-2dn32" href="../Text/dipnot.xhtml#b1-2d32.">[32]</a>  Tanınma arzusu temelde ekonomik davranışın altında yatan maddi kaynaklara ulaşma arzusundan farklıdır. Tanınma tüketilebilecek bir meta değildir. Daha ziyade, insanın başka bir insanın veya o insanın tanrılarının, geleneklerinin ve inançlarının değerini veya statüsünü kabul ettiği öznelerarası bir ruh halidir. Ben kendimi değerli bir piyanist veya ressam olarak görebilirim, ancak bu his bir ödülle veya tablo satışıyla tasdik edildiğinde daha fazla tatmin duyarım. İnsanlar kendilerini toplumsal hiyerarşilere göre örgütlediği için, tanınma genellikle mutlak değerden ziyade göreceli bir değere sahiptir. Bu da tanınma mücadelesini ekonomik mübadeleyle ilişkili mücadelelerden farklı kılar; çünkü anlaşmazlık pozitif toplamlı değil sıfır toplamlıdır. Yani bir kişinin tanınması ancak diğer bir kişinin itibarı pahasına sağlanabilir; statü yalnızca göreceli olabilir. Ticaretin aksine, statü yarışlarında her iki tarafın da kazançlı çıktığı durumlar yoktur.<a id="b1-2dn33" href="../Text/dipnot.xhtml#b1-2d33.">[33]</a> </p>

<p>Tanınma arzusunun kökeni biyolojiktir. Şempanzeler ve diğer primatlar alfa erkek veya alfa dişi statüsü için kendi küçük toplulukları içinde yarışır. Bir şempanze sürüsünün hiyerarşik örgütlenmesi üreme konusunda üyelerine avantaj sağlar, çünkü grup içindeki şiddeti kontrol eder ve grubun diğer gruplara karşı işbirliği kurmasına izin verir. Alfa erkek statüsü kazanan birey ayrıca daha fazla cinsel partnere erişir ve dolayısıyla daha fazla üreme başarısı gösterir. Statü arama davranışı, insanlar dahil pek çok hayvanda genetik olarak kodlanmıştır ve statü için yarışan bireylerin beyinlerindeki biyokimyasal değişimlerle ilişkilidir. Bir maymun veya insan yüksek bir statü elde etmeyi başardığında, önemli bir nörotransmitter olan serotonin düzeyleri artar.<a id="b1-2dn34" href="../Text/dipnot.xhtml#b1-2d34.">[34]</a> </p>

<p>Ancak insan bilişselliğinin daha karmaşık olması nedeniyle insanın tanınması primatın tanınmasından farklıdır. Bir alfa erkek şempanze yalnızca kendisinin tanınmasını ister; insan ise tanrı, bayrak ya da kutsal mekân gibi soyut bir kavramın tanınması için gayret gösterebilir. Çağdaş siyasetin büyük bir bölümü tanınma talepleri etrafında döner ve bu talepler özellikle tarihsel gerekçelerden ötürü kendilerine hak ettikleri değerin verilmediğine inanan gruplardan gelir: etnik azınlıklar, kadınlar, eşcinseller, yerliler vb. Söz konusu talepler örneğin eşit istihdam için eşit maaş gibi ekonomik bir bileşene sahip olabilir, ancak ekonomik kaynaklar genellikle kendi içinde bir amaçtan ziyade itibar göstergesi olarak görülmektedir.<a id="b1-2dn35" href="../Text/dipnot.xhtml#b1-2d35.">[35]</a> </p>

<p>Günümüzde tanınma taleplerine “kimlik siyaseti” adını veriyoruz. Bu modern olgu esasen insanların birden fazla kimlik edinebildiği akışkan, çoğulcu toplumlarda doğmuştur.<a id="b1-2dn36" href="../Text/dipnot.xhtml#b1-2d36.">[36]</a>  Ancak modern dünyanın yükselişinden önce bile, tanınma kolektif davranışın olmazsa olmaz tetikleyicilerinden biriydi. İnsanlar yalnızca bireysel kazanç için değil, aynı zamanda kendi yaşam tarzlarının -tanrıları, gelenek ve görenekleri- başkaları tarafından saygı görmesini isteyen topluluklar adına da mücadele vermişti. Bu durum bazen başkaları üzerinde hâkimiyet kurma biçimini alsa da, pek çok durumda tam tersi anlama geliyordu. İnsan özgürlüğünün temel anlamı, insanın kendi kendini yönetme, yani daha az değere sahip olan insanlara itaatten kaçınma yetisidir. Musevilerin üç bin yıldan uzun bir zaman önce Mısır’da esaretten kurtulduktan beri her Hamursuz bayramında kutladıkları özgürlük budur.</p>

<p>Tanınma olgusunun temelinde, diğer insanların içsel değeri hakkındaki veya insanların yarattığı normlar, fikirler ve kurallar hakkındaki yargılar yatar. Zoraki tanınma anlamsızdır; özgür bir bireyin takdiri, bir kölenin hürmetinden çok daha tatmin edicidir. Siyasi liderlik, bir topluluğun üyelerinin büyük fiziksel maharet, cesaret, bilgelik veya anlaşmazlıkları adil bir biçimde hükme bağlama kabiliyeti gösteren belirli bir bireyi takdir etmesiyle doğmaktadır. Siyaset bir liderlik mücadelesi olduğu kadar, kalabalık insan kitlelerinin liderlere kendilerinden daha yüksek bir statü bahşetmeye ve onlara itaat etmeye razı olmasıyla ve takipçilikle alakalı bir hikâyedir. Tutarlı ve dolayısıyla başarılı bir toplulukta bu itaat gönüllü olarak gerçekleşir ve liderin hükmetme hakkına duyulan inanca dayanır.</p>

<p>Siyasi sistemler geliştikçe, tanınma bireylerden kurumlara aktarılır; yani zaman içinde kalıcılığını koruyan, örneğin İngiliz monarşisi veya ABD anayasası gibi kurallara ve davranış kalıplarına geçer. Ancak siyasi düzen her iki durumda da meşru egemenlikten doğan <i>meşruiyet</i> ve <i>otoriteye</i> dayalıdır. Meşruiyet, toplumu oluşturan insanların sistemin temel adaletini bir bütün olarak kabul ettiği ve kurallarına uymaya istekli olduğu anlamına gelir. Çağdaş toplumlarda, meşruiyetin demokratik seçimlerle ve hukukun üstünlüğüne duyulan saygı ile sağlandığına inanırız. Ancak demokrasi tarihte meşru kabul edilen tek yönetim biçimi değildir.</p>

<p>Siyasi yetki neticede toplumsal kaynaşmaya dayanır. Kaynaşma şahsi menfaat hesaplarından doğabilir; ancak salt şahsi menfaat genellikle takipçilerini toplulukları uğruna kendilerini feda etmeye veya ölüme itmeye yeterli değildir. Siyasi güç yalnızca bir toplumun komuta edebildiği kaynaklardan ve vatandaş sayısından ibaret değildir, aynı zamanda liderlerin ve kurumların meşruiyetinin ne düzeyde tanındığına da bağlıdır.</p>

<h4 class=" sigil_not_in_toc">SİYASİ GELİŞMENİN TEMELLERİ</h4>

<p class="n">Artık bir siyasi gelişme teorisi inşa etmemiz için gereken tüm önemli doğal yapı taşlarını yerine oturttuk. İnsanlar rasyonel ve şahsi menfaatini gözeten yaratıklardır ve iktisatçıların da belirttiği gibi işbirliği yapmayı sırf kendi menfaatleri için öğrenecektir. Ancak bunun ötesinde, insan doğası insan siyasetine karakterini kazandıran sosyalleşmeye dair bazı yapısal yollar sunar. Bu yollar arasında şunlar bulunur:</p>

<p>•    Kapsayıcı uyumluluk, akraba seçimi ve karşılıklı özgecilik sosyalleşmenin temelini oluşturur. Tüm insanlar, aksi yönde güçlü bir özendirme ile karşılaşmadıkları sürece karşılıklı iyilik yaptıkları akrabalarını ve arkadaşlarını kayırma eğilimindedir.</p>

<p>•    İnsanlar, zihinsel neden-sonuç modellerini oluşturan soyutlama ve teori geliştirme kapasitesine, ayrıca görünmez ya da doğaüstü güçlere dayanarak neden-sonuç ilişkisi varsayma eğilimine sahiptir. Bu, dini inancın temelini oluşturur ve toplumsal kaynaşma için çok önemli bir kaynak işlevi görür.</p>

<p>•    Ayrıca insanlar mantıktan ziyade duygulara dayanan normlara uymaya meyillidir ve sonuç itibariyle bu duygulardan dökülen ve içsel değer taşıyan zihinsel modellere ve kurallara bağlanma eğilimi taşır.</p>

<p>İnsanlar kendi değerlerinin veya tanrıları, kanunları, gelenekleri ve yaşam tarzlarının değerlerinin öznelerarası şekilde tanınmasını arzular. Tanınma meşruiyetin temelini oluşturur ve meşruiyet de siyasi otoritenin kullanılmasına izin verir.</p>

<p>Bu doğal özellikler, git gide karmaşık bir hal alan toplumsal örgütlenme biçimlerinin gelişiminin temelini oluşturur. Kapsayıcı uyumluluk ve karşılıklı özgecilik sırf insanlara özgü değildir ve pek çok hayvan türünde de görülür; bunlar (esasen) genetik akrabalığa sahip küçük gruplar arasında belirgin bir şekilde görülen işbirliği şekillerini açıklamaktadır. İnsanoğlunun siyasi örgütlenmesinin erken safhaları, şempanze gibi daha yüksek primatlarda gözlemlenen boy düzeyindeki topluma benzer. Bu, temel bir toplumsal örgütlenme biçimi olarak kabul edilebilir. Aile ve arkadaşları kayırma eğilimi, örneğin bir aile üyesinden ziyade nitelikli bir bireyi işe almayı şart koşan yeni kurallar ve teşviklerle giderilebilir. Ancak yüksek düzeyli kurumlar bazı açılardan oldukça yapaydır ve dağılmaları halinde insanlar sosyalleşmenin daha erken biçimine geri döner. Patrimonyalizm adını verdiğim davranışın temeli budur.</p>

<p>İnsanlar soyut teori oluşturma kapasitesi sayesinde kısa sürede çevreyi denetim altına almak ve şempanzeler arasındaki düzenin epeyce ötesine geçen toplumsal davranışı düzenlemek için bir dizi yeni kural üretir. Özellikle de ölmüş atalar, ruhlar, tanrılar ve diğer görünmez güçlerle alakalı fikirler, yeni kurallar ve bu kurallara uymaya dair güçlü güdüler oluşturur. Çeşitli dini fikirler, insan toplumlarının örgütlenebilme ve devamlı olarak yeni sosyal hareketlilik biçimleri oluşturma kapasitesini artırır.</p>

<p>Ancak normlara uymakla ilgili epeyce gelişmiş duygular sayesinde, dünyanın işleyişine dair zihinsel modeller gözlemlenen gerçekliğe uymaması halinde göz ardı edilebilecek basit bir teori olarak görülmez. (Hipotezi test etme konusunda bariz kuralların bulunduğu modern doğa bilimleri alanında bile bilimciler teorilere duygusal anlamlar yükler ve biricik teorilerinin yanlış olduğunu gösteren ampirik kanıtlara karşı direnir.) Zihinsel modellere ve teorilere içsel değer verme eğilimi, sosyal stabiliteyi güçlendirir ve toplumların devasa boyutlara ulaşmasına olanak verir. Ancak aynı zamanda toplumların son derece muhafazakar olduğu ve temel fikirlerine yönelik itirazlara şiddetle karşı koyacakları anlamına gelir. Bu durum özellikle dini fikirlerde belirgin olarak görülmekle birlikte, laik kurallara da adet, ritüel ve gelenek başlıkları altında yoğun duygusal anlamlar yüklenir.</p>

<p>Dolayısıyla, toplumların kurallara ilişkin tutucu tavrı da bir siyasi çürüme kaynağıdır. Çevresel koşullara göre oluşturulan kurallar veya kurumlar müteakip koşullara göre işlevini yitirebilir; ancak insanların bunlara yoğun duygusal anlam yüklemesi nedeniyle değiştirilemezler. Bu da toplumsal değişimin genellikle doğrusal (değişen koşullara karşı devamlı küçük düzenlemeler yapma süreci) olmadığı, daha ziyade uzun bir durgunluk döneminin ardından gelen yıkıcı bir değişim modelini takip ettiği anlamına gelir.</p>

<p>Bu da şiddetin neden siyasi gelişme sürecinin merkezinde yer aldığını açıklamaktadır. Hobbes un belirttiği gibi, şiddetli ölüm korkusu aslında kazanç arzusu veya ekonomik motivasyondan çok daha farklı bir duygudur. Bir kişinin kendi hayatına veya sevdiklerinin hayatına fiyat biçmesi neredeyse imkânsızdır; bu yüzden korku ve güvensizlik insanları maddi bir şahsi menfaatin tek başına beceremeyeceği şeyleri yapmaya iter. Siyaset şiddeti kontrol etmeye yönelik bir mekanizma olarak doğsa da, şiddet belirli siyasi değişim türlerinin arka planındaki koşullardan biri olarak varlığını sürdürmektedir. Toplumlar mevcut pay sahiplerinin gerekli kurumsal değişimi veto edebileceği işlevsiz bir kurumsal denge içinde sıkışıp kalabilir. Bazen bu dengeyi bozmak için şiddet veya şiddet tehdidi gereklidir.</p>

<p>Son olarak, tanınma arzusu siyasetin asla basit ekonomik çıkarlara indirgenemeyeceğini gösterir. İnsanlar diğer insanların veya kurumların içsel değeri, kıymeti veya itibarı hakkında sabit hükümler verir ve kendilerini bu değerlere dayanan hiyerarşiler içinde örgütler. Siyasi güç en nihayetinde tanınmaya, yani bir liderin ya da kurumun meşruiyetinin ne ölçüde kabul edildiğine ve bir grup takipçinin saygısını ne derecede kazanabildiğine bağlıdır. İnsanlar şahsi menfaat peşinden gidebilir, ancak güçlü siyasi örgütlenmelerin çoğu kendilerini daha geniş bir fikir temelinde meşrulaştıran örgütlenmelerdir.</p>

<p>Biyoloji bize siyasi gelişmenin yapı taşlarını açıklamaktadır. İnsan doğası farklı toplumlarda büyük ölçüde aynıdır. Hem günümüzde hem de tarih boyunca gördüğümüz pek çok siyaset biçimi, öncelikle insanların yerleşmek üzere geldiği fiziksel ortamlardaki çeşitliliğin sonucu olarak ortaya çıkmıştır. Toplumlar dallanıp budaklandıkça ve dünyanın dört bir yanındaki farklı çevresel nişleri doldurdukça, spesifik evrim olarak bilinen bir süreçte kendine özgü normlar ve fikirler geliştirir. İnsan grupları ayrıca birbiriyle etkileşim halindedir ve bu etkileşim de değişimi en az fiziksel çevre kadar tetikler.</p>

<p>Ancak dünyanın dört bir tarafına yayılmış olan insan toplumları, siyasi düzen sorununa şaşırtıcı derecede benzer çözümler üretmiştir. Hemen hemen tüm toplumlar bir zamanlar akrabalık temelinde örgütlenmiş ve kuralları giderek daha karmaşık hale gelmişti. Daha sonra çoğu toplum, devletler ve gayrişahsi yönetim biçimleri geliştirdi. Çin ve Ortadoğu’dan Avrupa ve Hindistan’a kadar tüm tarım toplumları, merkezi monarşiler ve git gide bürokratikleşen hükümet biçimleri geliştirmiştir. Kültürel teması düşük olan toplumlarda da Çin, Avrupa ve Güney Asya’daki hükümetler tarafından yaratılan tuz tekellerine bağlı olarak benzer kurumlar gelişmiştir. Daha yakın zamanlarda, demokratik hesap sorulabilirlik ve halk egemenliği, eşit şekilde uygulanmasalar bile geniş kapsamlı normatif ideallere dönüşmüştür. Farklı toplumlar bu yakınsak sonuçlara çok çeşitli yollarla erişse de, yakınsadık gerçeği insan grupları arasında biyolojik bir benzerlik bulunduğu fikrini vermektedir.</p>

<h4 class=" sigil_not_in_toc">EVRİM VE GÖÇ</h4>

<p class="n">Paleoantropologlar primat atalardan türeyen insan soyunun kökenini “davranışsal olarak modern insanlara” dayandırmayı başarmış, nüfus genetikçileri ise insan popülasyonlarının gezegenin farklı bölgelerine göç ettikleri sıradaki hareketlerinin izini sürerek muazzam bir iş çıkartmıştır. Maymundan insana geçişin Afrika’da gerçekleştiğine dair yaygın bir kanı olmakla birlikte, dünyanın geri kalan nüfusunun çoğalmasına yol açan Afrika’dan çıkış hareketi iki farklı dalgada gerçekleşmiştir. Arkaik insanlar -örneğin <i>Homo erectus</i> ve <i>Homo ergaster</i> gibi türler- bu kıtayı 1,6 ila 2 milyon yıl önce terk etmiş ve Kuzey Asya’ya göçmüştür. Bir <i>ergaster </i>soyu olan <i>Homo heidelbergensis</i> yaklaşık 300.000-400.000 yıl önce Afrika’dan ayrılarak Avrupa’ya ulaşmış olabilir ve Avrupa’nın büyük bir kısmına yerleşmiş olan ünlü Neandertaller gibi daha sonra gelen türlerin atasıdır.<a id="b1-2dn37" href="../Text/dipnot.xhtml#b1-2d37.">[37]</a> </p>

<p>Anatomik anlamda modern insanlar -yani günümüzdeki insanlarla hemen hemen aynı boyuta ve fiziksel özelliklere sahip insanlar- yaklaşık iki yüz bin yıl önce ortaya çıkmıştır. Ancak davranışsal olarak modern insanların -yani dil kullanarak iletişim kurabilen ve bu sayede çok daha karmaşık toplumsal örgütlenme biçimleri geliştirmeye başlayabilen insanların- ortaya çıkması ancak yaklaşık elli bin yıl öncesine dayanmaktadır.</p>

<p>Güncel bir teoriye göre, Afrika dışındaki hemen hemen tüm modern insanların soyunun davranışsal olarak modern insanlardan oluşan tek bir küçük gruba dayandığına inanılmaktadır. Sayısı ancak 150 kişiyi bulan bu grup, yaklaşık elli bin yıl önce Afrika’dan ayrılıp günümüzdeki Hürmüz Boğazını geçerek Arap yarımadasına göç etmiştir. Nüfus genetiğindeki en son gelişmeler sayesinde, paleoantropologlar yazılı kayıtlar olmasa bile bu gelişmelerden birçoğunun izini sürebilir. İnsanın genetik donanımında bulunan Y kromozomu ve mitokondriyal DNA türün geçmişine dair ipuçları içermektedir. Y kromozomu yalnızca erkeklerde bulunmaktadır. İnsan DNA’sının anne-babanın kromozomlarından rastgele seçilerek yeniden birleştirilen ve böylece nesilden nesle değişen diğer kısımlarının aksine, Y kromozomu babadan oğula büyük ölçüde değişmeden geçer. Mitokondriyal DNA ise aksine insan hücrelerinde sıkışıp kalmış bakterilerin kalıntısıdır; bu hücreler milyonlarca yıl önce göreve başlamıştır ve görevlerinden biri de hücrenin faaliyetlerini gerçekleştirmesi için enerji sağlamaktadır. Mitokondrilerin kendi DNA’ları vardır; tıpkı Y kromozomu gibi bunlar da her nesilde büyük ölçüde değişmeden ve rekombinasyona uğramadan anneden kıza aktarılmaktadır. Hem Y kromozomları hem de mitokondriyal DNA, daha sonraki oğlan ve kız nesillerine miras kalan rastgele mutasyonlar biriktirebilir. Nüfus genetikçileri, bu mutasyonları sayarak hangilerinin daha önce geldiğini araştırmak suretiyle gezegenin dört bir yanındaki farklı insan gruplarının soyunu yeniden inşa edebilir.</p>

<p>Afrika dışındaki tüm insan nüfuslarının kökeninin tek bir küçük gruba dayandığına yönelik varsayımın nedeni budur; çünkü Çin’den Yeni Gine’ye, Avrupa’dan Güney Amerika’ya kadar tüm Afrikalı olmayan nüfusların kökeni aynı erkek ve kadın soylarına dayandırılabilir. (Afrika’da da birbirinden farklı birçok sülale vardır; dünyanın geri kalanı o zamanlar bu kıtada var olan pek çok sülalenin birinden türemiştir.) Bu modern insanlar Arap yarımadasından kollara ayrılmıştır. Gruplardan biri Arabistan ve Hindistan’ın etrafındaki kıyı şeridini takip ederek artık var olmayan Sunda (günümüzde Güneydoğu Asya’yı oluşturan adaları birleştirmektedir) ve Sahul (Yeni Gine ve Avustralya’yı kapsamaktadır) kıtalarından geçmiştir. Buzlanmanın oluşmasıyla yeryüzündeki suların büyük bir kısmının buz tabakaları ve buzulların içine hapsolması ve deniz seviyelerinin bugünkü halinden yüzlerce fit alçalması, grubun hareketini büyük ölçüde kolaylaştırmıştı. Genetik tarihleme sayesinde bildiğimiz üzere, günümüzde Papua Yeni Gine ve Avustralya’da yaşayan Melanezya ve Avustronezya halkları yaklaşık kırk altın bin yıldır bu topraklar üzerindedir; yani esas grubun Afrika’dan ayrılmasından oldukça kısa bir süre sonra dünyanın bu uzak köşesine erişmişlerdir.</p>

<p>Diğer insanlar Arabistan’dan ayrılarak kuzeybatı ve kuzeydoğuya göç etmiştir. Kuzeybatıya göç eden grup, Yakındoğu ve Orta Asya’dan geçerek sonunda Avrupa’ya ulaşmış, burada Afrika’yı önceki toplu göçte terk eden Neandertaller gibi arkaik insanların soyundan gelenlerle karşılaşmıştır. Kuzeydoğuya giden grup ise Çin’e ve Kuzeydoğu Asya’nın diğer kısımlarına yerleşmiş, daha sonra Siberya ile Kuzey Amerika’yı bağlayan kara köprüsünü yürüyerek geçmiş ve ardından aşağıya doğru ilerleyerek Amerika kıtasına doğru göç etmiş, burada bazıları M.Ö. yaklaşık 12.000 yılında Şilinin güney bölgesine erişmiştir.<a id="b1-2dn38" href="../Text/dipnot.xhtml#b1-2d38.">[38]</a> </p>

<p>İncil’de yer alan, Tanrının tek bir insan ırkını dağıtarak farklı diller konuşmaya zorladığı Babil Kulesi hikâyesi bu durumda metaforik olarak doğrudur. Küçük insan boyları göç ederek farklı ortamlara uyum sağladıkça, yeni sosyal kurumlar geliştirerek tabiat halinden çıkmaya başlamıştır. İlerleyen bölümlerde göreceğimiz gibi, ilk karmaşık toplumsal örgütlenme biçimleri yine akrabalığa dayalı olsa da, ancak dini fikirlerin yardımıyla ortaya çıkabilmişti.</p>
</body>
</html>