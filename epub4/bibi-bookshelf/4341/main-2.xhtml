<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>«İşler öyle bir karışık gelişti ki hay kız; doğru dürüst haberci yetiştiremez oldum. Yoksa Yağmur'u ben de bu kadar yormazdım. Oturup konuşmağa bile fırsat kalmadı. Yağmur Bey'i bir geldiğinde gördüm; ondan sonra hep ikinci elden haberleştik, ikinci elden şuraya buraya gitmesini buyurduk. Gördüğü hizmet kolay değil, unutulmaz.»</p>
<p>Çalkama tasını bir daha dikti tepesine, sonunaca içti; ağzını silerken: «Bu sefer döndüğünde sözüm söz Akça Kız everdim gitti sizi.»</p>
<p>Tası tepsiye bıraktı ama elleri de gözleri de tasta kaldı, tasın çalkama bulaşmış kalay parıltısında. «Ben de yalnızım hay Akça Kız.» dedi: «Gelinim sayarım seni; bir Selçuk sesi duymak, yakınımda duymak, candan ciğerden duymak hay Akça Kızım, bilebilir misin ne demektir? Hele benim için?» Konuşmadı bir daha; o çok gizliden depreşen çadır içi uykusu ölümsü bir arzu ile gözlerinin içinde birden oynamağa başlamıştı. Kalktı. «Ben yandaki odaya geçiyorum, böylece uzanacağım sakın ha üstüme bir şey örtmeyin.»</p>
<p>Savaştan gelmiş gibiydi, az durup, kuş uykusuna yatıp, savaşa gidecek gibiydi. Odaya değil, çadıra giriyordu.</p>
<p>Uykusu, ilkyaz sabahlarına açılan pencereler misali bir dolup bir boşaldı: Ceyhun buzunun soğuğundan Merv gecelerinin ay ışığına vardı, Alparslan'ı alıp geldi, Sarı Hoca'dan Sav Tekin'e sıçradı; hiç bu yana, hiç Bizans'a gelmedi bile. Ama uyanışı Bizans'a oldu. Erkenden saraya gitti. Saray bahçesinin ardından dolanıp kendisi için ayrılan köşke görünmeden girmek içi bodur çin ağaçlarının bulunduğu yola sapıyordu, bahçıvanın Peçenek yamağına rastladı. Her zaman yaşlı insanların telaşıyla dolaşıyordu ama bu sabah, her günkü telâşından farklı elleri de titriyordu. «Neyin var Oğulcuk Baba? İyi görmem seni?»</p>
<p>«Boğaç seni aradı da Ersagun Beyim. Az önce geleydin bulurdun.»</p>
<p>Ersagun Bey, Selçuk soluğu dolmuş bir evde uyumanın, Selçuk kokusunu geceden beri sindirmenin gevşek esrikliğinden sıyrılmamıştı. Toparlayamadı kendini. «Hangi Boğaç Oğulcuk Baba? Ha şuu. Balçar'ın yoldaşı, ne istermiş ki?»</p>
<p>«Duysa Ersagun Bey'in şaşıp kalacağı haberlerim var, dedi. Senin için kendini kollasın, bugünlerde Ersagun Beyliğine de bakmazlar kelle gider, dedi. Ne bileyim işte bir sürü abuk sabuk söylendi. Kulağına geldiğine göre Melikşah Sultan bu bizim İmparator Botanyates'e seni peşkeş çekesiymiş.»</p>
<p>Ersagun Bey'in geceki Selçuklardan kalma o nefis uykusu dağılıverdi: «Neden peşkeş çekeceğini de söylemiştir herhal. Boğaç bizdendir, söylemiştir.»</p>
<p>«Bizden mi sizden mi bilemem bre Ersagun Beyim. Bir bildiğim varsa Boğaç'ın gözlerini beğenmediğimdir. Ne Peçenek gözü gibi bakardı bre, ne Selçuk, ne Uz. Saralı Taciklere benzer bakardı; bir de avurdu avurduna geçmişti, yüzüme ölü yüzünün kemikleri bakar sandım.</p>
<p>Doğruysa dediği bre bu Melikşah da bitip tükenmiş derim, gayri umudumuz kalmadı hiç; Peçenek bitti ya o yan da bitti bre.»</p>
<p>«Hele Melikşah işini bırak o sağlamdır; Boğaç öyle dediyse Melikşah daha bir sağlam demektir, korkma.»</p>
<p>Bir an düşündü; epeydir bu Boğaç dedikleri çevresinde dolanıp duruyor, görünmüyor, başkalarına görünüyordu; ben geldim, ben hurdayım, beni bil der gibilerden batıp çıkıyordu. «Oğulcuk Baba sen bana başka bir şey diyeceksin de demiyorsun? Nedir o?» Hiç kırpmadan gözlerini Oğulcuk'a baktı. Cesaret verdi bakıp.</p>
<p>«Bre bilirsin zaten bu Boğaç hayin olmuşa benzer. Bana seni gözetlememi söyledi; bu akşam da gidip kendini bulmamı söyledi bre. Aha bu keseyi de sokuşturdu avucuma.»</p>
<p>Titremesi daha da artmış elini koynuna sokmuş güç belâ küçücük bir Selçuk kesesi çıkardı. «Al bu bre. Satın almak diler beni gönlünce, neden bre; umut mu vermişliğim var? Senin ekmeğini yerim ben bilmez mi?»</p>
<p>Ersagun Bey, Oğulcuk'un içten dertlenişini dinleyecek zaman olmadığını anlamıştı: «Bilirim seni Oğulcuk Baba, bilmez miyim sanırsın?» dedi; «Sen şimdi, de hele bu Boğaç'ı akşam nerde bulacaksın?»</p>
<p>«Forum Konstantin'de. Heykelin yan sokağında bir şarapçı var. Afyonculuğu da var derler.» Ersagun Bey'in gözü kararır gibi oldu, şimşeğin ışıyıp kararması gibi: «Ne bildin afyonculuğunu?» «Sarayın Peçenek muhafızları oraya gider bre beyim. Onlardan duyarım.»</p>
<p>«O kese sende kalsın Oğulcuk Baba, sen bu akşam Boğaç'a gideceksin. Beni gördün, saraya döndüm. Ama fırsatını bulup konuşamadın benimle he mi? Boğaç ne derse kabul et, sakın ha hayır deme, kızma, öfkelenme, yarın sabah konuşuruz, haydi hayırlısı.»</p>
<p>Fakat asıl kuşkulu haber Ersagun Bey'in köşkünde bekliyordu. Boğaç'ın kimin buyruğunda, kimin kesesine çalıştığını düşünmekte olduğundan, önce fark etmedi. Üstünü başını çıkarıp saraya göre giyinmek için çizmesinden başlamaya hazırlanırken, aklı da hep Boğaç'tayken, bir zamanların Sofya Valisinin kızını görüverdi: «Virna! Ne işin var senin burda? Ne bu halin?»</p>
<p>Virna ellisine yakınken bile güzeldi, alımlıydı; yorgun, çok harcanmış bir güzelliğin yankısındaydı. «Gece yarısından beri seni bekledim. Yangından az sonra.»</p>
<p>Ersagun Bey, eli çizmenin koncunda bir an durdu; Boğaç daha bir yakına mı gelmişti ne? Ersagun'a bir adım daha mı yaklaşmıştı? Doğruldu: «Öyleyse beklemenin ödülünü vereyim sana Virna. Balçarını buldum sayılır.»</p>
<p>Virna'nın, uyumamış yüzündeki güzellik bir pembeleşti. Pembelik, bir kirpik boyunca sarışınlaştı; sarı tel saçlar uçuştu, ama bir kirpik boyunca sürdü, yine bir kirpik boyunca uykusuzluğa dönüp döküldü.</p>
<p>Virna'nın bir eli, kendiliğinden, Virna'nın isteğinin dışında göğsünü gidip tuttu, bastırdı. Ersagun Bey, o değilden sordu: «Belki benden önce öğrenmişsindir sen de. Boğaç gelmiş, Balçar'ın yoldaşıydı.»</p>
<p>Virna bu sefer gözlerini usulca yumdu; yumuşak, kuş tüyünde, bir elli yılın güzelliğine, geçmiş acılarına, iyice belli olmuyordu ama belki de kaçan bir ceylan gözünün düşlü güzelliğine yummuştu. Ersagun Bey, çok yıllar önce, adı o zaman Vasili diye bilinen İltutmuş'tan dinlediği Balçar'ın hikâyesinin, şimdi kapanan Virna'nın gözlerinde canlanmakta olduğunu hissetti; han, Romanos Diogenos'un körpe gururu, Virna'nın çocukken hele kim bilir nasıl dayanılmaz yüz çizgileri.</p>
<p>Virna, Ersagun Bey'in hiç bir zaman bilemeyeceği Balçar'ın o at, çayır, toprak karışmış ter kokusunu da duyuyordu, yüreği harıl harıl bir ateşte kavrulurken.</p>
<p>Bu da bir kirpik boyunca sürdü; umutsuzluğa döndü. Gözlerini açtığında umutsuzluk, uykusuzluktan daha kırmızımsıydı: «Boğaç'ı görmedim Ersagun Bey. Balçar'ı, ben en çok istediği bir zaman hatırlayamamıştım. Benim onu çok istediğim zaman da o beni hatırlamaz. Zaman, bu işte; hatırlamak, hatırlamamak! Benimki bir kör umut artık, yaşayabilmek için. O kadar.» Gülümsemeğe gayret etti.</p>
<p>Ersagun Bey lâfı değiştirmek için arandı; bulup beceremedi. Sadece: «Boğaç'tan Balçar'ı öğreneceğim. Bu da iyi haber sayılır.»</p>
<p>«Eksik olma Ersagun Bey. Seni on beş yıl önce böyle, şimdiki gibi hileydim herhalde başka bir Virna olurdum. Hayıflanmıyorum yine de. İyi haberine teşekkürler. Fakat ben iyi haber veremeyeceğim. Geceden geldiğim bilinirse benim için de iyi olmaz.»</p>
<p>«Kuşkun yersiz Virna. Selçuklu Bizans için korku olduğu müddetçe bana bir şey yapamazlar. Sana da. Balçar'ı ben de sevdim; can çocuk. Hele şu seni korkutan haberi öğrenelim.»</p>
<p>«Mansur Bey gece Bizans'a sığındı.»</p>
<p>Ersagun Bey donup kaldı. Virna'ya bakan gözleri inanmamıştı, aksini istiyordu.</p>
<p>Virna: «Ben buraya gelinceye kadar Botanyates'in yanından çıkmadı. Bir ara Botanyates seni çağırtmış. Gelen Malalas'tı. Beni burda görünce pis pis sırıttı lanet. Sana da çalıştığını bildiğim için aldırmamış göründüm; Botanyates'in seni neden istemiş olabileceğini sordum.» Açık gerdanını gösterdi: «Olan benim gerdanlığa oldu; Malalas laneti, ancak ondan sonra konuştu. Mansur, Botanyates'le anlaşmış; yarın öbür gün karşıya geçip Yebkulu mu Yavgulu mu neyse sizin bir kısım oymaklarınız varmış, onların başına geçecekmiş. Bir yandan Mansur bir yandan Botanyates Süleyman Bey'i kıskaca alacaklarmış, hem de Nikiya'da. Mansur, «Kardeşim Nikiya'ya göz dikti orda boş bulunur ancak.» demiş. Botanyates bir de Papa ile bu yandaki bütün hıristiyanlar birleşsin diye, yardıma çağırmak için mektuplar yazmış.» «Ötekiler boş, ama bu son haber kötü Virna.»</p>
<p>«Papaya çok şeyler vaat etmiş Botanyates. Bizans'ı Katolik yapmağı bile; kiliseler birleşip papanın emrine girmeli artık demiş. Mansur, Çin'i de öte yandan Melikşah'a kışkırtmak diye akıl vermiş.» «Akla bak sen. Ne de olsa Kutlamış soyu. İlle birinde debreşecek.»</p>
<p>«İşte bu kadar Ersagun Beyim. İyi ki gözden değilim, yoksa bütün gece nerde olduğunun hesabını kötü sorardım.»</p>
<p>Ersagun Bey güldü ama gülüşü tuzakları arayan bir avcı gülüşüydü. «Bizde kadın, kocadan bu biçim hesapları soramaz Virna. Bir gün Balçar gelecek, sakın BizanslI olma.»</p>
<p>Virna yine dökülüverdi. Bir süre Ersagun Bey'e hiç bakmadan sustu. Kemerinin gümüş işlemesiyle oynadı. Gülümsedi. Birden, korkunç bir hızla güzelleşti. Öylece çıkıp gitti. Ersagun Bey üstünü değişti. Bizans saraylılarının giydiklerinin en iyisini seçip giyindi. Botanyates'e giderken Çin'i, Papa'yı, Mansur'u, Boğaç'ı hep birden düşündü. Kafasının içi, Meşe Sokağından daha kalabalıktı; Papa; Çin İmparatoruna, Mansur Botanyates'e, Botanyates Papa'ya çarpıp duruyordu. Bir açıkta kalan Boğaç'tı, sarhoşa benziyordu, gelene gidene sürünüyordu.</p>
<p>Botanyates ilk defa bekletti Ersagun Bey'i; hemen huzuruna kabul etmedi.</p>
<p>Başmabeyinci Malalas, İmparator hazretlerinin az sonra irade buyuracaklarını Bizans'a has merasim nezaketiyle söyledikten sonra fısıltı halinde içerde Mansur Bey'in bulunduğunu da bildirdi.</p>
<p>Fakat Malalas söylemese de Ersagun Bey, Botanyates'in yüzünden ve tahtına alışamamış oturuşundaki iğretiliğin saklamayı beceremediği kıpırtılarından içerde Mansur olmasa bile Ersagun yahut Selçuklu aleyhinde birtakım alışverişlerin yapıldığını anlayabilirdi. Malalas'ın açıklaması sadece konuşacağı şeyleri derleyip toparlamasına yardımcı oldu.</p>
<p>Botanyates, biraz aşırıya da kaçan tumturaklı nazik sözlerden, nazik olduğunu sandığı hareketlerden bir süre asıl söylemek istediği meseleye gelemedi. Bu da Ersagun Bey'in işine yaradı. Girer girmez Botanyates'in sorgu suali ile karşılaşacağını hesapladığı için tutumunu ona göre ayarlamıştı, değiştiriverdi. En az Botanyates kadar aşırı ve nazik: «Haşmetli Bizans İmparatoru Botanyates hazretleri izin verirse çağrılmadan geldiğim için özür dileyeceğim.» dedi «Lütfen beni bağışlasınlar.»</p>
<p>Botanyates sanki fırladı tahtından: «Nasıl dediniz, nasıl dediniz? Sizi biz çağırtmadık mı?» «Öyleyse bekletmek densizliğinde bulunduğum, vaktinde gelemediğim için haşmetli hazretlerinden lütfen bağışlamalarını dilerim. Demek beni çağırtmışsınız efendim.» «Tabi çağırttık. Çağırtamayacağımızı mı sandınız?»</p>
<p>«Karşıya geçtiğim için haberim olmadı, efendimiz; Süleyman Bey'e gitmiştim.» Botanyates bir kere daha irkildi. Hücum silâhlarını yitiren bir çeri gibiydi. «Nasıl gidersiniz?» diyebildi sadece;</p>
<p>«Siz burda... Siz burda bir, bir tutsaksınız, tutuklusunuz.»</p>
<p>«Haşmetli efendimizin konuğu sanıyordum. Artık hiç bir ilgim olmayan, bir daha dönemeyeceğimi bildiğim Selçukluluktan kurtulduğumu, BizanslI olduğumu sanıyordum. Süleyman Bey'in çağırışını da bunun için kabul ettim. Ne kadar yanılmışım.»</p>
<p>Ersagun Bey'in içten konuşması kadar üçüncü hücumu da Botanyates'! şaşırtmıştı: «Süleyman Bey sizi mi çağırdı? Ama bu. Peki ne diye çağırır Süleyman Bey sizi? BizanslIyım diyorsunuz?» «Süleyman Bey çok kurnaz bir adamdır haşmetmeab, bunu böyle bilirdim, bu sefer gördüğüm zaman ayrıca çok cesur, sözüne güvenilir ve zeki olduğunu da anladım. Böyle bir insan Sultanlık peşinde olursa; yani sultanına hayınhk yapmak isterse ilkin kimi düşünür? Kendine benzer birini düşünmez mi? Ben de bir Selçuk hayınıyım; Alparslan'a hıyanet edip Bizans'a sığındım.» «Yah.» «Doğrudan doğruya sizinle konuşamayacağına göre haşmetmeab.» «Neden bir İmparator dururken bir...»</p>
<p>«Bir İmparator dururken bir hayınla konuşulur; az önce hayının hayını arayacağını arz etmiştim efendimiz. Sonra sizinle konuşmaması için başka sebepler de var. Biri, Bizans'ın Melikşah'ın çaşıtlarıyla dolu olması öteki de Süleyman Bey'in hemen yanında, çok sinsi bir Melikşah çaşıtının bulunması. En geç üç gün sonra Malikşah bu konuşmaları duyar, bu da Süleyman Bey'in sonu olur size güçleri yetmese bile.»</p>
<p>Botanyates elindeki İmparatorluk asasını tahtına doğru attı. Kafasının içinde, karmakarışık, her donda, her boyda şeytanlar tepmiyordu herhal. «Süleyman'ın yanındaki çaşıt dedin. Kim?» «Mansur!»</p>
<p>«Olamaz. Yalan söylüyorsun!»</p>
<p>Fakat Ersagun o kadar sakindi ki, o kadar emin bakıyordu ki. Botanyates: «Olamaz!» diye mırıldandı.</p>
<p>Ersagun Bey ancak bir İmparatorun huzurunda gülünebilecek kadar gülümsedi: «Ben de aynen sizin gibi düşünüyorum efendimiz. Süleyman'a, size nasıl inanabiliriz diye sordum. Bizi önce inandırmasının şart olduğunu ondan sonra kendisiyle konuşabileceğimizi söyledim. Bu lâfım üzerine el çırptı Süleyman; bilirsiniz Selçuk barbarları elulaklarını el çırparak çağırır. Oğlunu istedi. Adı Çaka'ymış, al bu Çaka'yı İmparator hazretlerine götür; hem Bizans usulünce büyütsün hem yanında rehin olsun, dedi. Anlaşmamızın aksine bende bir hareket görürse Çaka'yı öldürtsün, dedi ayrıca. Bana öyle gelir ki efendimiz, Süleyman Bey Çaka'yı bize rehin bırakmakla dostluğunu gösterir; yoksa hiç bir Selçuk Beyi oğlunu rehin vermez. Belki kendisi de sizin dininize girer ilerde, bana öyle geldi. Çaka'yı vermez.»</p>
<p>Botanyates cümlenin sonunu dinleyemedi. Papa'ya karşı, bütün Katolik ve Ortodokslara karşı Bizans'a, Melikşah'a, dosta düşmana karşı Hıristiyan olmuş bir Selçuk Beyi ne büyük bir zaferdi! Botanyates, adının kutsallaştığını, Bizans'a sığamadığını görür gibi oldu. Ama içinde bir de kurt vardı: «Ya bir tuzaksa bu. Çaka'nın öz oğlu olduğunu ne bilelim?» «Ben de öyle düşündüm efendimiz. Ama Süleyman, size bir güvence daha vereceğim, dedi. Anlaşabilirsek hemen Halkedon'u terkedeceğini söyledi. Lütufkâr kararlarınızı Neses'te bekleyecekmiş.»</p>
<p>Botanyates düşünmeden pencereye gitti. Çok ince bir sis karşıyı alacalamıştı, pek bir şey seçilmiyordu: «Gitti mi dersin?»</p>
<p>Kendi kendine mi konuşuyordu, Ersagun Bey'e mi soruyordu, fark edilmiyordu. Ersagun Bey: «Şimdi Damitriu Tepesini aşmış olmalı; erken ayrılacaktı. Süleyman sizinle anlaşmak zorunda olduğunu biliyor. Başka türlü yapamaz zaten.»</p>
<p>«Neden benimle anlaşmak zorunda.» «Şundan ki bugün yarın Melikşah'ın buyruğu gelecek gibi; Beyliği Süleyman'dan alıp Mansur'a verecekler gibi; Süleyman'da bu korkuyu sezdim. Mansur Süleyman'ı hiç çekemez, belki sizinle daha önceki konuşmalarını Melikşah'a bile iletmiştir.</p>
<p>Ayrıca Kos Adasından Melissenos da bu yana gelirmiş; siz de Süleyman'a karşı ordu sürerseniz, görüyorsunuz ki Süleyman'ın sizden başka güveneceği kimse yok. Reddederseniz Melissenos'la anlaşmak isteyecektir, bu da sizin için iyi olmaz sanırım efendimiz. Süleyman Melikşah'ın değişiklik buyruğu gelinceye kadar Melissenos'u istediği mevkiye getirecek güce sahiptir.» Ersagun'un sesi ilk defa, gizliden de olsa, tehdit edici çıktı. Botanyates hâlâ penceredeydi; hâlâ sisin ötesini görmeğe çalışıyordu. Sisin bulanışı mı yoksa gözlerinin perdelenişi mi ne, bir tuhaf bulandı gün ışığı; gözlerini ovdu. Ersagun Bey aynı sesle: «Mansur güçlenirse çok kalmaz Bizans'tadır. Çünkü Melikşah Bizans'ı ister; Selçuklunun bütün arzusudur bu. Alparslan Malazgirt'e niye geldi?»</p>
<p>«Peki Süleyman benden ne ister? Nasıl bir yardım?»</p>
<p>«Söyledi efendimiz. Biraz çeri, lütfedebileceğiniz kadar. İlk işi Nases'te Mansur'un boynunu uçurmak olacak.»</p>
<p>«Demek onun için Mansur kaçıp bize sığındı, bizden yardım istedi.»</p>
<p>«Mansur kaçıp bize mi sığındı efendimiz, bizden yardım mı istedi? Ne zaman?»</p>
<p>Ersagun Bey öyle bir şaşırış şaşırmıştı ki değil Botanyates, en şeytan BizanslI bile inanırdı.</p>
<p>Öteden beri Ersagun Bey'in her şeyi bilmesinden biraz da sıkılır hale gelen Botanyates keyiflenir gibi oldu: «Yah! Bunu nasıl oldu da bilemediniz Ersagun Bey?»</p>
<p>«Efendimiz benimle alay ediyorlar.»</p>
<p>«Ne alayı, gerçeğin ta kendisini söylüyorum. Kaçtı, bize sığındı, bizden yardım istedi. Hem de senin anlattıklarının tam tersini, belki de doğrusunu anlatarak. Ne o? Düşünmeğe başladın? Neden?»</p>
<p>«Beni bağışlayın efendimiz, ben bu hadisenin yalnız birinci kısmına inanacağım. Mansur muhakkak Süleyman'la benim konuşmamı dinledi; Nases'te, sizden iyi bir haber gelirse başının gideceğini öğrenince hem sizin tutumunuzu ölçmek hem de Melikşah'ın buyruğu gelinceye kadar başını kurtarmak için böyle bir oyun oynadı.»</p>
<p>«Neden beni seçsin. Melissenos'tan bahsettin, ona da gidebilirdi.»</p>
<p>«Evet Melissenos onların İmparator adayıdır. Ama oraya gidebilmesi için Süleyman'ın adamlarının arasından geçmesi lâzım. Ta Nikomedya'ya kadar Süleyman'ın çerileri varmış. Mansur aralarından geçemezdi. Sonra sizi kandırıp Süleyman'ın üstüne de yürütebilirse bir taşla iki kuş vurmuş olurdu. Siz Süleyman'ı ortadan kaldırırsanız siz yalnız kalacaktınız; Süleyman sizi yenerse Süleyman yalnız.» «Haklıya benzersin.»</p>
<p>Bir iş yapmış olmak için gidip tahta oturdu; İmparatorluk asasını eline aldı: «Peki Süleyman'la anlaştık diyelim; Mansur ne olacak?»</p>
<p>«Bana değer verip düşüncesini sormak lütfunda bulunduğunuz için ne kadar bahtiyar olduğumu müsaade edin de açıklamış olayım efendim. Mansur'la da anlaşınız. Bırakınız birbirlerini yesinler, bu ara da Melissenos da ortadan kalkmış olur; Süleyman nasıl olsa Melikşah'a vuracak. Farz edelim ki Süleyman Melikşah'ı yendi; dostumuz değil mi? Melikşah Süleyman'ı yenerse yine biz kazandık sayılırız. O zamana kadar bu yanda Papa'dan, öte yandan Çin'den yardım isteriz, dostluk kurarız. Süleyman Melikşah'ı yenemese bile yıpratacaktır.»</p>
<p>«İyi ki hayın oldun da Bizans'a sığındın Ersagun Bey, yoksa senin başında olduğun Selçuk ordusu beni hayli uğraştırırdı.»</p>
<p>Ersagun Bey ancak o zaman terlediğini anlayabildi. Ense kökünden kuyruk sokumuna su içindeydi. «Haşmetmeab efendimiz teveccüh buyururlar.» derken içinden terlemiş bir gülme geldi. Zor tuttu: «Ne biliyorsam Bizans'a borçluyum, Bizans'a ödeyeceğim.» Botanyates, zeki olduğunu zannettiği bir gülüşle ağzını çarpıttı. «Öyle bile olsa Çaka'yı senin yanından alacağım Ersagun Bey; benim yanımda büyüsün. Bakarsın Selçukluluğun debreşir.»</p>
<p>«Efendimizin her zaman doğru düşündüğü herkesçe bilinir. Yalnız, benden neden hâlâ kuşkulanır anlayamam.»</p>
<p>Botanyates, çok belli bir rahatlama içinde tahtından kalkıp, İmparatorluk asasına sıkı sıkı sarılmış olduğu halde Ersagun'a yaklaştı: «İmparatorluk kolay değil Ersagun Bey.» dedi; sesi mağrur, kendinden emin, gösterişe hazırdı. «Hele Bizans İmparatoru olmak. Arada bir senden bile şüpheleniyorsam bu yüzden; yoksa benim için az fedakârlık yapmadın, bir BizanslIdan çok hizmetin geçti. Yorgun olduğun anlaşılıyor; uykusuz bir gece geçirdin gidip uyumam istiyorum. Bu gece Vlaherna'da senin için içeceğim. Zinde olmağa bak. Bulgar kızlarını gördün mü? Sofya Valisi göndermiş.»</p>
<p>Gevşek, hazza hazır, dünyaya dönük esnedi: «Seni dinlerken yorulmuşum Ersagun Bey. Akşama ben de zinde olmalıyım.»</p>
<p>O haldeyken düşündü herhal: «Süleyman Melissenos'u haklar mı dersin? Yoksa Aleksi Komnenos'u bir orduyla göndersem mi?»</p>
<p>«Neden Dukas değil Haşmetmeab? Dukas'ın ihtirası yoktur hiç değilse. Aleksi bir süre tutsak da olsa Süleyman'ın yanında kaldı. Üstelik Melissenos'un kayınbiraderidir. Süleyman'a güvenmeyelim büsbütün.»</p>
<p>«Dukas? Bilmem ki? Benim yanımda yetişti. Dukas'ı gördükçe bir buldok köpeği hatırlarım hep. Vahşi bir heriftir. Ondan mı dersin?»</p>
<p>İmparatorlara has gülmeğe gayret etti. Fakat tam tamına beceremedi. Ersagun Bey de İmparatorların sırdaşlarına has güldü; o becerdi: «Vahşidir ama sahibine değil efendimiz. Buldok köpeklerini ben Bizans'ta tanıdım; bizim orda tazıyla kurt köpekleri yetiştirirler.» Yan gözle Botanyates'i süzdü.</p>
<p>Dışarı çıktığı zaman sanki bir sürü buldok köpeğiyle boğuşmuş gibiydi; kafasının bütün damarları şahlanmıştı, belki de kıpkırmızı kan, iplik şeritler halinde kafatasını dıştan dolanıyordu da akmıyordu; sancıyordu. Ense kökünden kuyruk sokumuna bir soğuk ter daha boşandı.</p>
<p>Köşke döner dönmez, üstündekilerin birini bile çıkarmadan, olduğu gibi, hatta hiç adeti olmadığı halde çizmeleriyle birlikte yatağa kaldırıp attı kendini. Sırt üstü, o soğuk kurumuş ter içten gömleğine yapışıp derisinde donuncaya, ısınıp tekrar deride nemleninceye kadar sırt üstü uzanıp kaldı. Ne düşündü, ne gözlerini yumdu, ne de kıpırdandı.</p>
<p>Bizans en zeki aptallığıyla, bazen bir buldok köpeği havlamasında kulaklarında uğuldadı. Ta Akça Kız'ı hatırlayıncaya kadar. Yağmur Bey ya gelmezse? Ya geç gelirse? Ya gelir de? Akça Kız2a söz vermişti bir kere. Akça Kız kırılacak, Akça Kız boynu bükük bırakılacak kızlardan değildi. Akça Kız'ı düşünürken Virna geldi aklına; Virna'nın o birdenbire korkunç bir hızla güzelleşişi. Balçar'ın dönme umudunu duyunca elli yılın gerisinde unutulmuş o zapt edilmez güzelliğe dönüverişi. «Budala bu kadınlar.» diye mırıldandı; «Selçuklusu da, BizanslIsı da. Kimi erken kimi geç budala!» Akça Kız, Virna derken, derken fırlayıp kalktı; akşam Vlaherna Sarayında Bulgar kızları demişti Botanyates. «Öyleyse akşama kadar işim yok sayılır. En iyisi hamam; madem Bulgar kızları var; hamam!»</p>
<p>Düşündüğü gibi yaptı. En güvendiği adamına «Ben Forum Tauri'deki hamamdayım» dedi. «Nerde olduğumu bir sen bil. Malalas'a da haber sal, Mansur'u sıkı gözlesin.» Hamamda bütün buldok köpeklerini unuttu.</p>
<p>Akşam, yine de istediği gibi eğlenemedi. Bulgar kızları güzeldi güzel olmasına; meclis her zamanki Bizans sarayının eğlence meclislerinden farksızdı, hatta Bulgar kızlarını aratmayan, Bulgar kızlarına taş çıkartan Bizans kadınları her zamankinden daha yakın, daha evecen, daha benim diyen cinsindendi. Ama Ersagun Bey saatlerin bir an önce bitmesini, zamanın bu parçasını hendek atlar gibi atlamasını istiyordu. O da oldu. Gece yarısından hayli sonra, Botanyates dahil herkes ezilmiş, suyu çıkmış üzüm cibrelerinden farksız, ağız göz eğilmiş, buldok köpeklerinin sarhoşluğunda çekilip gittiler. Aklı başında olan tek insan Ersagun'du; o da, bütün ötekiler gibi görünmek için kendini zorlamaktan yorulmuştu. Botanyates bir ara farkına mı vardı ne, Ersagun Bey'in kulağına eğilip: «Eğlen, eğlen artık.» dedi; «Mansur işini dediğin gibi yaptık. Dukas yarın sabah yola çıkıyor. Düşününce seni haklı buldum, eğlen artık.»</p>
<p>Saraydan ayrıldıktan sonra Dukas'a gidip gitmemeyi düşündü. Gitmemeği uygun buldu. Ne olursa olsun Botanyates'in aptal olmadığını biliyordu; ardına birisini takmış olabilirdi. Dukas'ın yanına adamlarını muhakkak yerleştirmişti, son anda pişmiş aşa su katmaktan çekindi. «Nasıl olsa Dukas karşıya geçince, İmparator benim demeğe başlayacak.» diye düşündü; «Herif böyle bir fırsatın bir daha eline geçmeyeceğini bilir. Yine üç İmparator. Botanyates, Melissenos, Dukas! Haydi hayırlısı.»</p>
<p>Ne de olsa sarhoştu; ister istemez şarap içmişti, göze batmamak için o pis, karmakarışık Grek içkilerinden almıştı, başı bir hoş dönüyordu. Dukas'ı düşündükçe; Dukas'ın imparatorluğunu ilân edişini Botanyates'in duyuşunu hayalledikçe, gerçekten sarhoşlaşıyordu. Bizans ancak sarhoşken, ancak karışıkken, ancak üç imparatorluyken mi güzeldi ne? «Melissenos güçleşip de kafa tutmağa başlayıncaya kadar Süleyman Bey Urumeline yerleşmiş olur herhal» diye mırıldandı. «Hele şu Nikiya işini hayırlısıyla halletsin de, hele kimsenin kuşkusunu üstüne çekmeden, yorulmadan, Melikşah'a fazla bir yük olmadan.»</p>
<p>Gören olsa, Ersagun Bey'i tanımayan biri, adam herhal deliriyor, derdi. Ersagun Bey kendi kendine konuşmağa o kadar dalmıştı.</p>
<p>Köşkte Oğulcuk'u bekler buldu; köşkün kapısına yakın, bodur çin ağaçlarının karanlığını siper edinmiş. Sabahkinde daha telâşlıydı; hatta daha öfkeli. Belki bu kadar değildi ama Ersagun Bey'i görünce taşmıştı. Lâfın yarısını yutuyor, kekeliyor; kalan yarısını da ağzının içinde yuvarlıyordu. İçeri aldı.</p>
<p>Mumlardan biri hariç ötekilerin hepsini söndürdü. Oğulcuk'u, odanın pencerelerinden uzak, çok az ışık alan köşesine götürdü, yere oturttu. Kendi de bağdaş kurdu yanına. Fısıltı halinde, sesi hayli esrarlı hayli gizlilik içinde: «Şimdi, de hele bakalım Oğulcuk Baba. Bahçede konuşamadın.» Oğulcuk odadan, sönük aydınlığıyla yanan tek mumdan, Ersagun Bey'in esrarlı, gizli sesinden diyeceklerinin çok önemli olduğuna inandı; Ersagun Bey gibi birisinin böyle kendisine önem vermesinden gururlandı. Sesi de öyleleşti: «Bre Ersagun Beyim şunu derim sana, yanılmamışım. Bu Boğaç hayının ta kendisi olmuş, katmerlisi bre. Seni zehirlememi istedi.» Ersagun Bey aynı şekilde: «Biliyorum» dedi.</p>
<p>«Nerden bre Ersagun Beyim? Sen orda değildin?»</p>
<p>Ersagun Bey fazla bilgiçliğin de Oğulcuk'u korkutacağını anladı: «Bugünlerde çevremde çok dolaşır oldu, Oğulcuk Baba. Bildiğim bundan, kararlama çıkardım yani senin anlayacağın. Başka ne yapmanı istedi?»</p>
<p>«Bu kadar bre. Zaten ordakilerin hiçbirini gözüm tutmadı. Bizim bu Peçenekler böyle değildi. Durak Han ile Kegen Bey bir ikilik soktu Peçenek'e, ondan bu yana iflah olmadık. Gece gelip de bir görseydin bre, hepsi afyoncu olup çıkmış.» «Çok mu Peçenek gider oraya?» «Eh bre, yarısından çoğu Peçenek'tir.» «Boğaç onlarla konuşmadı mı?»</p>
<p>«Hep onlarla konuştu. Belki de ondan gider oraya bre? Hepsinin parasını o verirmiş.» «Öyleyse bir niyeti var?»</p>
<p>«Ne gibi bre? Ha şunu dedi bir yol, yanılmadım öyle dedi. Dedi ki bre, hepiniz Peçenek'e dönün, kurun bir gizli dernek kurtarın Peçenek'i, parası benden, dedi.» «Kendi neden gelmezmiş?» «Bilmem bre, aklıma gelmedi ki soram.»</p>
<p>«Peki Oğulcuk Baba; hiç Balçar adı geçti mi? Şu sizin Kegen Bey'in oğlu?»</p>
<p>«Yok geçmedi. Ya bre bir de Balçarımız vardı bizim, kuzu gibi bir oğlancıktı bre.»</p>
<p>Sustular. Oğulcuk Baba, duyup unuttuğu bir şey var mı diye kafasını zorladı durdu. Ersagun Bey dışarıyı dinliyor olmalıydı; dışarda ses soluk yoktu, duymadı Oğulcuk Baba. Dışarıyı dinlerken, Ersagun Bey'e bakarken hep Forum Konstantin'deki afyonlu meyhanedeydi; afyon dumanlarının yapışkan sisinde Boğaç'ın hayın yüzünü düşünüyordu. Oradayken Boğaç'ın yanındayken bile fark edemediği Boğaç'ın hayın yüzündeki domuzluğu daha iyi görür gibi oldu: «Ersagun Beyim. Bre Ersagun Beyim dinle hele beni. Şu lâf ne demektir: Selçuk Beylerinin kanı toprağa dökülmezmiş; görelim hele gidelim de.»</p>
<p>Ersagun Bey irkildi: «Kim dedi bu lâfı, Boğaç mı?» «Boğaç; doğru mudur?» «Evet, mecbur kalınırsa Selçuk Beyleri yay kirişinde boğulur. Boğaç bir yere gideceğini de dedi mi? Şu Peçeneklere dernek kurma lâfını ederken demiştir belki.»</p>
<p>«Demedi. Akıl verdi aklı sıra. Ama bir iki defa Süleyman Bey'in lâfını etti. Hah hah tamam bre, bu kanı dökülmez lâfını da Süleyman Bey'in adını söylerken ettiydi, bre sakın bir...» «Hadi git şimdi sen Oğulcuk Baba. Bütün bunları da unut. Boğaç'ı, beni falanı. Bir iki gün dışarıda görünme. Boğaç seninle görüşmek için belli bir gün söyledi mi?»</p>
<p>«Tamam bre Ersagun Beyim; üç gün sonra buraya gel, dedi. Üç günlüğüne Sikiya'ya gidecekmiş.» Oğulcuk'u gönderdikten sonra rahatça düşünebildi. Boğaç'ın hesabı ayan beyandı. Süleyman Bey'i öldürecek, Ersagun'u zehirletecekti. Düşünebildiği şimdilik buydu. Peki kimin kesesine çalışıyordu bu herif? Küpeli Hafız takımından ayartıldığına göre çok güçlü biri yahut birileri olmalıydı. Yoksa Haşan Sabbah bu kadar güçlenmiş miydi? Haşan Sabbah İltutmuş'un işiydi, onu bilmesi gerekirdi, bildiğini de Ersagun'a iletmesi. Uzaklık yakınlık diye bir şey kalmamıştı artık; at uzağı yakına getiriyordu. Ta gün doğusundaki bir Haşan Sabbah Bizans'ta Selçukluyu vurabilirdi, Bizans'ın ötesinde bile vurabilirdi. «Ah Yağmur ne halt ettin de gelir gelmez beni görmedin, Süleyman'ı görmedin. Soyha haber şendeydi belki.»</p>
<p>Ne yapacaktı şimdi? Hadiseler öyle bir hızla gelişiyordu ki... «Tanrı hızını kesmesin, zamanı da hadiseleri de biz hızlandırdık, Selçuklular. Durdurabilirsen durdur artık. Selçuklular zamandan, hadiselerden daha hızlanmazsa boğulup kaldı demektir. Elimde işe yarar ulak da kalmadı?» Çare yoktu; hiç bir şey yapamazsa kılık değiştirip kendisi gidecekti Süleyman'a. Bir ara Çaka'yla Akça Kız'ı bile göndermeği düşündü. «Yol bilmez iz bilmez yoksullar. Süleyman da az biraz yorgun görünüyordu, bunalmış. Mansur yıktı onu en çok, Mansur'un Bizans'a kaçtığını öğrenince yüreğinden vurulmuşa dönmüştür.» diye, düşüne dalıp gitti; olduğu yerde, Oğulcuk Baha'yla konuştuğu döşemede. Fakat dışarda, kedi yürümesinde bir sıyırtıya uyanıverdi. Kulakları değişmemişti; ta Sav Tekin Bey zamanında, Alparslan'ın en çok beğendiği, kan uykudayken bile kör arı vızıltısına uyanan kulakları Bizans'ta daha ustalaşmıştı. Sıçrayıp kalktı, duvar boyunca kapıya geldi, sürmeyi sessizce çekip bekledi. Gelen kim ise kapıdaydı işte, açıverdi kapıyı. Yağmur Bey'di.</p>
<p>Bir hayli yorgun, bir hayli halsiz, bir hayli açtı. At, ter, keçe, kıl, hayvana, yola ve yorgunluğa ait ne varsa hepsi bir arada kokuyordu. «Doğru sana geldim.» dedi; «Gidip eve yatsaydım, yine kim bilir ne cezalar düşünürdün.»</p>
<p>Oturduğu zaman, oturduğu yerden kalkamayacakmış gibi yerleşti. «Bu son olsun Ersagun Beyim. Az biraz dinleneyim artık. Kafa göz kalmadı; akıl durdu gayri bende. Hiç değilse bir hafta kalmam gerek. Dinlensem.»</p>
<p>Ersagun Bey, Yağmur'a yiyecek çıkardı. «Unut dinlenmeyi, dinlenmenin sırası değil. Dinlenmek bize öteki dünyada yazıldıysa o bile kâr. Selçuklusun, öte dünyada bile dinleneceğini sanmam. Bura ne ise orası da odur. Uzlar nasıl? İşe yarayacak gibi mi?» «Umut yok. Kör arı nasıl uçuyorsa bunlar da öyle. Ver altını, ver dünyalığını, sal babasının üstüne; gözünü kırpmadan vurur. Bizans'ın bu yanlarını iyi öğrenmiş.» «Demek öyle. Peçenek'le Uz'u bir anlaştırabilsek ne sağlam bir duvar olur halbuki.» «Uz Peçenek'i, Peçenek Uz'u çiğ çiğ yer, duvar şöyle dursun. İlk defa bir yerden eli boş döndüm. Hem de eşşekler gibi yorularak. Romanos Kapısındaki senin adamın olmasaydı az kalsın postu da bırakıyorduk bu sefer Ersagun Beyim.» «Olur bunlar, post da gider dost da bu işlerde. Doyduysan kalk gidiyoruz.» «Nereye Ersagun Beyim? Ne olur eve gideyim artık.» «Verilmiş bir sözüm var; hele onu yapalım da.»</p>
<p>«Gecenin bu saatinde mi? Sabaha kalamaz mı? Çaka'yı da öyle özledim ki, gözlerimde tütüyor.» Yağmur Bey'in yüzü kızardı. Yutkundu sadece.</p>
<p>Ersagun Bey kukuletalı iki Bizans pelerini alıp geldi. «Kalk, kalk hayli yolumuz var sayılır. Eve uğrayıp Çaka'yı da alalım yanımıza.»</p>
<p>Ancak o zaman canlandı Yağmur Bey. Karnı doymuş, yorgunluğu eskisine göre azalmıştı. Pelerini üzerine almadan önce yüzünü bol suyla yıkadı. Soğuk kuyu suyu, uykusunu da aldı. Kukuletalı Bizans pelerininin içinde önceleri sıkıldı ise de yürüdükçe alışmağa başladı: «Nasıl olsa Akça Kız uyanacak.» diye düşündü. Akça Kız'ın yeni uyanmış henüz uykuyla süslü yüzü geldi gözlerinin önüne. Adımları hızlandı.</p>
<p>Ersagun Bey eve gelince uyanan Çaka'yla Akça Kız'a hemen giyinmelerini söyledi. Akça Kız'a, papaz kılığını nereye koyduysa hemen çıkarıp getirmesini de söyledi. «Bu kadar çabuk işime yarayacağını düşünmemiştim.» dedi Yağmur Bey'e. Yağmur Bey anlamsız gözlerle bakıyordu. Akça Kız'ı görmesine görmüştü; Akça Kız da Yağmur'u görmüştü. Ne var ki Ersagun Bey'in yumuşamış sanılan sözleri birer buyruğu andırıyordu. Akça Kız, yüreğini ele veren bir bakışla bakmıştı sadece; Yağmur utanmış, o kadarını da yapamamıştı. Pelerini çıkarıp kurtulmak istedi. Ersagun Bey; «Yolda gene giyeceksin çıkarma.» dedi. Bir yandan da papaz kılığını giyiyordu. «Çaka yine o çömez urbasını giyin. Daha kolaylaşır gidişimiz.»</p>
<p>Kimse nereye gittiklerini, gideceklerini soramadı. Bir Akça Kız'ın içi biraz anlamış gibi, ürpertil! bir yanma ile titredi. En çok acele eden de Akça Kız oldu zaten; herkesten önce kapıda hazır oldu. Karanlıktan faydalanıp Yağmur'u görmeğe çalıştı ise de, gülmekten başka bir şey vermeyen Yağmur Bey'in Bizans kukuletasına bakıp durdu.</p>
<p>Yolda hemen hiç konuşmadılar. Ersagun Bey dalgın, düşünerek yürüyordu hep.</p>
<p>Gece sabaha dönüyordu.</p>
<p>Kestirmeden, yangın yerlerinden, bahçe aralıklarından gidiyorlardı. Forum Konstantin'e gelince Septim Severus surlarının hemen dibinde bir müddet gidip fırınların bulunduğu sokağa saptılar. Yol yokuş aşağı iniyordu dükkânların bulunduğu sokaklardan geçtikleri için kimseler yoktu. Bir defa, o da fırıncılar sokağının sonunda bir sarhoşa rastladılar, sızmıştı. Perama Kapısına geldiklerinde gün ağaracak gibiydi. Ersagun Bey kapının, sarhoş kırmızısında uyuklayan muhafızına bir kâğıt gösterdi. Kapıdan geçmeleri de kolay oldu, sandal bulmaları da. Arap Camisine geldikleri vakit imam sabah namazı için uyanmıştı. Ancak o zaman Yağmur Bey olup biteni anladı; nikâhları kıyılacaktı. Çaka bunca yol yürümenin, Kersa'yı sabah ayazında sandalda geçmenin, kara sakallarında bir tuhaf bakıyor gibi gelen imamın, Ersagun Bey'in kısa kısa söylediklerini dinleyişinin nereye varacağını bilmeden bakıyordu. Akça Kız yorgunluğunu da, uykudan uyanışını da unutmuştu. Ersagun Bey'in dediğini bu kadar çabuk yapışına minnet duyuyordu.</p>
<p>İmam Yağmur Bey'i, ancak kukuletasını çıkardıktan sonra tanıdı; Ersagun Bey'i bilmezdi. Kim olduğunu Yağmur Bey'den öğrenince daha bir saygılı durdu. Ama yine böylesine sabah ezanında nikâh kıymanın sebebini düşünüp de bulamamış gibi bir Ersagun Bey'e bir Yağmur Bey'e çeviriyordu gözlerini. Ersagun Bey: «Durmağa gelmez hocam.» dedi. Bunun üzerine; «Yağmur Bey gece geldi; bir bakarsın gece gidiverir.»</p>
<p>Akça Kız'ın yüreği yandı. Ersagun Bey'in gülümsemesi bir serinlik vermedi.</p>
<p>Nikâh uzun sürmedi; imam duasını uzatmadı.</p>
<p>Akça Kız inanamıyordu. Evlenmişlerdi. Yağmur Bey'e nikâhı kıyılmıştı. Daha dün, bir gece önce; dağlar, dağlar, dağlar varken, dağlar Yağmur'u kapıp götürmüşken, geriye getirmeyecekken. Dağlar, dağlar, dağlar birden yol vermişti iki dağ kapanmış dişi ve erkek, kilitlenmişti.</p>
<p>Akça Kız hem çok şey duyuyor hem hiç bir şey duymuyordu. Düş müydü yoksa diye düşünemiyordu.</p>
<p>Yağmur Bey yeni bir yorgunlukla büsbütün ağırlaşmış mıydı yoksa bütün yorgunlukları ılık bir su olup bedeninden akmış mıydı, bilemiyordu?</p>
<p>Ersagun Bey imama: «Senin konuğun olacağız.» dedi: «Akşama geri döneriz.»</p>
<p>Akça Kız'a hep gülümseyen gözleri nedense tedirgin baktı. Fakat Akça Kız'ın Ersagun Bey'in tedirginleşen gözlerini görecek hali yoktu.</p>
<p>İmam, karısına durumu anlatmak için dışarı çıktı.</p>
<p>Ersagun Bey hafifçe öksürdü: «Yağmur Bey» dedi. «Böyle bir anda ne hissedilir pek bilemeyeceğim. Herhal çok güzel şeyler; bir eşi bulunmaz hisler. Şimdi konuşmak isteyen, bu hislere yaraşır konuşmalı he mi?»</p>
<p>Yağmur Bey bulutlardaydı hâlâ. İnanamamış bulutlarda: «Konuşmasan bile ben anlarım hay Ersagun Beyim. Sana kul olsam da az. Bu Akça Kız'ın yanında demek olmazdı bu lâfı ama dedim işte; senden de ondan da Çaka'dan da ayrım gayrım yoktur. Babam bilirim seni.»</p>
<p>Ersagun Bey, diyeceğini demekte zorluk çekmeğe başladı. Ne Yağmur'un ne Akça Kız'ın gözlerine bakarak konuşamayacaktı; halbuki gözü başka yerde konuşmayı hiç sevmezdi, konuşamazdı. Bir hayli zorlandıktan sonra: «Biz burda nikâh kıydık ya, inşallah Boğaç da Süleyman Bey'e varıp yetişememiştir.» dedi.</p>
<p>Akça Kız'ın yine yüreği yandı; Yağmur oklandığını sandı: «Ne Boğaç'ı Ersagun Beyim? Ne Süleyman Bey'e gitmesi? Boğaç'ın Süleyman Bey'de ne işi var?»</p>
<p>Ersagun Bey, Oğulcuk Baha'dan başlayıp Boğaç'la ilgili bütün bildiklerini anlatınca Yağmur çıldıracaktı. Nikâhı, Akça Kız'ı unuttu. «Eyyvah» diye çırpındı; «Eyyvah Ersagun Beyim ben ne haltlar etmişim şimdi anlıyorum. Süleyman Beyime uğramamakla; doğrulayıp sana gelmemekle ne haltlar etmişim. Küpeli Hafızımızı vuran bu Boğaç hayınıdır, Balçar'ı öldüren.»</p>
<p>Virna gelip gitti Ersagun Bey'in gözlerine; Virna'nın korkunç bir hızla çirkinleşivermesi.</p>
<p>Yağmur, Haşan Sabbah'ı anlattı, Balçar'ın ölümünü, Küpeli Hafız'ın vuruluşunu. «Melikşah Sultanımız İltutmuş Bey'le birlikte Küpeli Hafız'ın neden öldüğünü gizli tutmağı kararlaştırdılar. Eceli ile öldü diye duyulmasını uygun gördüler. Haşan Sabbah'ın gücünün yayılmamasını, adam yerine konulmamasını uygun gördüler. Süleyman Bey'le sana işin iç yüzünü bir ben anlatacaktım. Eyyvah ki eyvah. Benim bu kara başımı nasıl taşlar altında ezmezsin şimdi?» «Olan olmuş Yağmur, döğünmek faydasız artık.»</p>
<p>«Ne demek faydasız Ersagun Beyim henüz benim canım sağ. Süleyman Beyim şu sıralar nerede olabilir sence?»</p>
<p>«Ya Pantichion'dadır ya Libissa yolunda.»</p>
<p>«Ya Boğaç denilen it?»</p>
<p>«Bizans'tan çıkmadıysa çıkmak üzeredir.»</p>
<p>Yağmur Bey'in eli ayağı, dili damağı dolaştı. «Ati bana bir at Ersagun Beyim. At bana. Süleyman Bey'e yetişmem gerek. Boğaç denilen hayını tutmam gerek.»</p>
<p>Akça Kız Yağmur'u bir daha kaybetti; hem de avucunun içindeyken, hiç bu kadar yakınına, yüreğinin başına gelmemişken. Utanmasa ağlayacaktı.</p>
<p>Ersagun Bey, Akça Kız'ın yerinde olmadığı için rahat mıydı yoksa deli divane mi anlayamadı.</p>
<p>Akça Kız'ı unutmasının gerekli olduğunu biliyordu sadece, şu sıra Akça Kız yeryüzünde olmamalıydı. «Başka çarem yoktu Yağmur Bey. Akça Kız'a söz vermiştim. Sözümü, epeyce acayip de olsa yerine getirdim. Amma Süleyman Bey'e senden başkası gidemezdi; oyun yapmadım. Yapılan tek şey buydu. Bu nikâhı çocuklarınıza anlatırken benim için kötü düşünmeyin; he mi Akça Kızım.»</p>
<p>Hemen çıktı; tekrar girip Çaka'yı aldı. Kapıyı Yağmur'la Akça Kız'ın nikâhına kapadı.</p>
<p>Sabah namazını bırakan imam at aramağa çıktı. Ersagun Bey Çaka'yı yatırdı; uyumasını söyledi. İmamın karısına Yağmur Bey için yol azığı hazırlattı.</p>
<p>İmam at bulamadan döndü. «Yalnız Cenevizli bir ahbap, Yağmur Bey'i karşıya geçirip oradan iyi bir at tedarik edebileceğini söylüyor.» dedi; «Sözüne güvenilir, biraz para canlısıdır o kadar. Ben kefilim.»</p>
<p>Ersagun Bey, az önce kapadığı kapıyı nasıl açıp içeri bakacağını. Yağmur'u alıp nasıl dışarı çıkaracağını düşündü. Eli varmıyordu. Kapının önüne kadar geldi; durup öksürebildi ancak. «Yaşlanıyorum herhal» diye düşündü; «Bunlar, bu gözü yaşlılık, bu yufkalaşan yürek pek hayra alâmet değil.» Bir daha öksürdü.</p>
<p>Kapıyı Akça Kız açtı. Yüzü, taze kesilmiş kerpiç kalıbında donuk, çizgi oynamıyor ama pürtüklü. Şöyle bir baktı Ersagun Bey'e, o kadar. Kapıyı iyice açıp Yağmur Bey'e yol verdi.</p>
<p>Ersagun Bey, üstündeki papaz maşlahını Yağmur Bey'e giydirdi. «Ne olur ne olmaz. Bu kılık Bizans'ta en güvenilir kılıktır. Küpeli Hafız'ın bir bildiği olmasa bunu seçmezdi. Cenevizliyle geri gönder. Bana da ayrı bir güven veriyor.»</p>
<p>Krisopolis gün doğusunun pembe kızıllığındaydı; boğazın sabah sularına günün genç ışıkları sere serpe düşüyordu. Yağmur Bey, Akça Kız'a: «Tanrı'ya ısmarladım seni.» dedi; «Ersagun Bey'e güven.» Akça Kız'ın gözlerinde doğan gün, Boğazın sularında daha canlı parladı, daha canlı yandı. Ama çarçabuk battı.</p>
<p>Yağmur Bey Ersagun Bey'i kucakladı; sımsıkı, kopmak istemiyormuş gibi.</p>
<p>Akça Kız başını önüne eğdi.</p>
<p>Sonra, Cenevizlinin sandalı yavaşça kıyıdan ayrıldı; kürekleri Boğazın gün ışığını içen suyunu gümüşledi. Kürekler, Akça Kız'ın yüreğine dalıp dalıp çıkıyordu, sandal Akça Kız'ın yüreğini yarıyordu. Akça Kız suya, küreklere, sandala imrendi; Cenevizliye imrendi.</p>
<p>Ersagun Bey «Borcum olsun Akça Kız.» diye fısıldadı; «Yağmur dönünce öyle bir nikâh yapacağım ki torunların da ezberleyecek. İnan Akça Kız.»</p>
<p>«Üzme tatlı canını Ersagun Beyim; bu nikâhı da torunlarım ezberler, olursa tabi.» Bu kadarcık ağlayabildi Akça Kız işte.</p>
<p>Ama bu kadarcığı bile Ersagun Bey'e yetti.</p>
<p>Sandal, küfreder gibi Boğazda küçüldü. Gün ışığının pembemsi azalmış kızıllığına girdi. Süleyman Bey, öfkesini ancak Nikomedya'da alabildi. Nases'ten, Pantichion'dan, Libissa'dan bütün karakollarını, bütün öncülerini, artçılarını çekmişti. Kaleden görebildiği koca düzlük, bu yarı denizin körfeziyse ta aşağı Tarsiya Tepelerine kadar öte yanı da silme Selçuk çerileriyle bir boz, bir ışıltı demir çayıra dönmüştü. Aşağıya Sophon Gölünün güneyine inecek şekilde kıvrılıyordu. Sanki Süleyman Bey'in bütün iyi niyetine, bütün sağduyusuna kıvrılıp yürüyordu. İçinde bir yerde katılaşıp kalan Mansur'u çiğniyordu.</p>
<p>Çerinin öncüleri Burmak ve Kara Budak Beylerdi. Nikomedya ile en öndeki Kara Budak Bey'in arasında, sağ açık yandan onbaşı Çavdar, Elulağı Durdu, Çalık Buğday ve Çal İmamın oğlu, kendi aralarında da düzenli noktalar kurarak haberleşmeyi sağlıyordu. Burdan, Nikomedya Kalesinden salacağı bir buyruk, bir ok atımından daha hızlı Kara Budak Bey'e ulaşır, bu yeri döğen orduyu bir anda Mansur'un üstüne çekip götürebilirdi. Götürmesi gerekti; Mansur, sakladığı yüzü ile ortaya çıkmıştı. Daha ötesi yoktu. Bir ara uru büyütmeden kesmeği düşündü, çok güvendiği birini çağırıp Mansur'a göndermeği, orada bir fırsatını buldurup ortadan kaldırmağı. Ama sinsi bir Bizans oyunu gibi geldi bu Süleyman Bey'e. Kime söyleyebilirdi zaten. Öz kardeşini, kol kanat gerip büyüttüğü, boynu bükük bey oğlu olmanın yarım umuduyla ölesiye bağlandığı Mansurunu kimseye söyleyemezdi; teklif edemezdi; ne eli ne dili varırdı.</p>
<p>Buyruk verip orduyu da geri döndüremezdi. Mansur elini kolunu bağlamıştı; daha o gece çadırını boş bulduğu zaman, boş bulup, deniz kıyısında Bizans'ın suya vurmuş yangınına bakarken bunu anlamıştı. Suya vuran Bizans'ın yangını değil de yüreğindeki çaresiz alevlerdi. İnce hastalık misali göğnüyordu; sonunaca göğnüyecekti.</p>
<p>Babası Kutlamış Bey2in karasından kurtulamamışken Mansur'un karası gelip göğü kaplamıştı; tepsi tepsi düşüyordu. Bu iş bitmeliydi. Ama nasıl?</p>
<p>Ordunun ucu görünmez oldu; içindeki kabaran öfkenin ucu da görünmez oldu.</p>
<p>«Süleyman Beyim. İznin olursa söyleyeceklerim vardır.»</p>
<p>Mehmet idi; hemen sağında, eski sur artığının mazgal oyuntusuna siperlenmiş, görünüşte, düzlüğe yayılmış yürüyen orduyu seyrediyordu. Bir an Süleyman Bey, ne kadar emniyette olmadığını hissetti; Mehmed'in yerinde bir başkası da olabilirdi, oka yaya ne hacet ustaca atılmış bir hançer hedefini şaşmadan bulurdu. Öyle ki Süleyman Bey, böyle bir hançeri bekledi bile, tak deyip şahdamarına saplanmasını.</p>
<p>Mehmet buyruk bekliyordu.</p>
<p>Süleyman Bey adamlarına baktı; en yakını en azından yüz adım gerideydi. Düşünüyormuş, düşüncelerini gezdiriyormuş gibi eski sur kalıntısına yakın, Mehmedin hemen yakınında, sırtını taş duvar ıtısına dayadı «Halkedon'da arattım seni.» «Nikiya'dan geldim Süleyman Beyim.» «Peki diyeceklerini söyle.» «Melissenos Nikiya'ya girdi.» «Biliyorum.»</p>
<p>«Seninle görüşmek niyetinde. Uygun görürsen hemen Bizans'a yürümek isteyecek, ama sanırım buna fırsat bulamayacak.»</p>
<p>«Neden?»</p>
<p>«Botanyates; Dukas'ı, Melissenos'u bastırmak için gönderdiğinden.»</p>
<p>«Dukas'ın yolunun üstündeyiz övleyse.» «Bana da öyle geldi. Ama bu sabah Eribolos'ta bir Bizans çaşıtı gördüm. Boynuzlu Hanı derim ben o hana. Dört bir yanı geyik boynuzlarıyla donatılmıştır. İste bu Boynuzlu Han'da karnını doyuruyordu, Aleksiyos'un adamıdır bildiğim kadarıyla.</p>
<p>Hayırlısından üç haber verdim, bir haber aldım. Dukas Halkedon'a geçer geçmez İmparator benim demiş: Botanyates'i tanımıyorum demiş. Maksadı, gelip Nikiya'yı almak, burada devlet kurmakmış, sonra da tabi Bizans'a yürümek. Melissenos gibi. Sen şimdi orduyu yola çıkarmasaydın Dukas'ın yolunu keserdim diye düşünüyorsun Süleyman Beyim he mi?» Mehmet, yanılıp yanılmadığını anlamak için bekledi; Süleyman Bey başını sallayınca: «Meraklanma Süleyman Beyim, Dukas ordusunu Aigiala'dan sallarla Helenopolis'e geçirmiş. Bana sorarsan ya yolunun üstünde senin olduğunu bildiğinden Helenopolis'e saptı ya da kestirmeden, hemi de senden önce Nikiya'yı vurmak istedi.»</p>
<p>«Sence Melissenos Dukas'a ne kadar dayanır?»</p>
<p>«Belli olmaz Süleyman Beyim. Dukas Nikiya'yı iyi yoklatmış da Göl Kapısının zayıf olduğunu öğrenmişse burayı sıkıştırır, o zaman da Melissenos iki gün ancak dayanır. Yok eğer Dukas karadan Hadriyanus, Lefke ve Kladyüs kapılarını bağlayan surları zorlamak isterse Melissenos daha çok dayanır.»</p>
<p>«Bizim sudan anlayanımız yok. Denizi bol yere geldik ama denizi bileni yetiştirmedik; onun için zayıf dediğin kapı bize göre en sağlamdır. Öyleyse bekleyelim bir hafta on gün Dukas Melissenos'u kuşatsın, iki taraf da bunalsın. Yolumuzu değiştirmeyelim, Dukas bizden iyice emin olsun.»</p>
<p>«Buyurursan ben Nikiya'ya kolay girerim. İçerdekilere senin geleceğini yayarsam...» «Eyi olur. Ama onu başkası yapsın. Gözünün tuttuğu kim var?»</p>
<p>«Çalık Buğday; şu Çavuldurların sıska olanı, yılan gibi yüzer. İçerde de Kırgızlardan bir yavuklusu var. Kadın kısmının lâfı yaygın olur, tez dağılır.»</p>
<p>Adamları Süleyman Bey'in sur kalıntısının ardından Mehmet'le geldiğini görünce afalladılar. Mehmed'in nerden, nasıl geldiğini, Süleyman Bey'i ne edip de bulduğunu düşünüp durdular. Süleyman Bey ulağını çağırdı. «Ordu Beyleri yerlerine adamlarım bıraksın. Tez elden beni bulsunlar.» diye buyurdu; «Ayak divanına gelecekler, eğlenmesinler. Onbaşı Çavdar'a da haber ver Çalık Buğday adındaki yoldaşını bana yollasın. Önce bu buyruk yerine getirilecek.» Mehmed'i alıp Nikomedya muhafızının odasına girdi. Oda, gün ışığını olduğu gibi; sıcak, çok aydınlık. Sıcak gün ışığı aydınlığı taş duvarlarda çıplak, yalnız, saygısız. «Kepenkleri kapa Mehmet hele, ışık gelmesin bakalım.»</p>
<p>Bu sefer de oda, kepenklerin çatlaklarından sızan gün ışıklarını boğmağa çalıştı.</p>
<p>«Melikşah Sultan'a gideceksin Mehmet. Bir emanet vereceğim sana. Melikşah Sultan'a gittiğini kimse bilmeyecek. Ersagun Bey bile. Vakit yok, gerekirse Ersagun Bey'e haber salarım. Bir de...» Lâfı ağzında yarım kaldı. Kimin nesi olduğu bilinmeyen kalabalıkça bir alayın Burçak Bey'in yancılarını pusuya düşürdüğünü, Sophon Gölü sapağında ölümüne bir savaşın başladığını bildirdiler. Süleyman Bey bir durdu; düşündü yahut düşünmedi. «Atım!» dedi. Mehmet dışarı fırladı; Süleyman Bey de.</p>
<p>Az önce, ordusunun yeri tepeden yürüyüşüne baktığı yere geldi; bir toz buutundan başka bir şey göremedi, kabarıyordu. Toz bulutunun başladığı yerden bu yana doğru, hemen hemen eşit aralıklarla atlılar yerle bir olmuş atlarını koşturuyorlardı, haberciler olmalıydı.</p>
<p>Süleyman Bey atını çekip getiren Mehmed'e:</p>
<p>«Kara Budak'ı bul; bütün çerisin! yay biçimi Nikiya'ya salsın. Dukas aklınca bizi oyalamak diler.</p>
<p>Burçak Bey savaşı ağırlaştırıp yerini artçı birliklere bıraksın. Kestirmeden Midas'ı tutmağa baksın, ayak divanını erteledim. Uç.»</p>
<p>Mehmed'i bir atına sıçrarken gördüler bir de yokuşun altında.</p>
<p>Süleyman Bey adamlarının yarısını ağırlıklarını toplayıp Midas'a en kısa yoldan getirmeleri için Nikomedya Kalesinde bıraktı; «Benden önce varmalısınız; otağı hazır bulmalıyım.» diye buyurdu. Körfezi kıvrıhrken ikinci, az sonra da üçüncü haberci kavuştu: Pusu kuranlar Dukas'ın ordusundan bir alay çeriymiş. Burçak Bey'in yancılarından ilkin epey ölen olmuş. Burçak Bey bastırıp pusucuları dağıtmış sonra.</p>
<p>Dördüncü ulak pusucuların dağıldığı haberini getirdi; ama bu öyle gelişi güzel dağılma değildi; bölük bölük hesaplanmış gibi, ayrı ayrı yönlerde sekiz on kol halinde dağılıyorlardı. Süleyman Bey «Umduğum gibi» diye düşündü; «Dukas oyalamak istiyor bizi, bölüp oyalamak.» Atını tepikledi. Sophon Gölü sapağına varmadan orduyu gördü. Kara Budak'ın alayı Nikiya yoluna kayıyordu. Kara Budak Bey'e vadilerden, orman yollarından dağınık fakat birbirlerinden haberli gitmeleri için buyruk gönderdi. Ayak divanı Midas'ta toplanacaktı.</p>
<p>Artçılar kaynaştı; Sophon Gölü sapağını harmanlayıp kollara ayrıldı. Burçak Bey'in alayı toplanabildiği kadar toplanıp ağırdan alarak yerlerini artçılara bıraktı, gerilerde düzenlenmeğe başladı. Öncüler Midas yolunu diklemesine kesen tepeyi tırmandılar. Ağırlıklar, erzak arabaları, cebeciler, yolcular, köprücüler Burçak Bey'in tırmandığı tepeyle Kara Budak Bey'in ağdığı Nikiya yolunun arasındaki kuru çaydan saptı. Süleyman Bey Burçak Bey'in yerini alan artçıların beyine gün ikindiye dönünceye kadar oldukları yerde kalmalarını, saldıran olmadıkça yerlerinden kıpırdamamalarını; Midas ve Nikiya'ya giden bütün geçitleri kesmelerini, gün kararırken durup dinlenmeden Pithekos'a gelmelerini buyurdu.</p>
<p>Divanı Midas'ta topladı. Akşam esmerliği geceye kavuşuyordu. Çeri akşam çorbasını kaşıklıyordu, bir kulağı sesteydi. Kol nöbetçileri Midas'tan Pithekos'a atlı geziyordu. Yarım ay buluttaydı.</p>
<p>Süleyman Bey doğrudan doğruya lâfa girdi: «Yorgunsunuz; daha yorulacaksınız. Bugüne kadar gezip seyrana çıktık belleyin. Bu gece Nikiya'dan başlıyoruz; Nikiya'nın içinde Melissenos var. Bizim yerleştirdiğimiz adamlar da. Bugün bizi oyalamak için pusu kuran Dukas, Nikiya'yı denizden gelerek sardı. Demek ki ağırlığı Prainetos ve Helenopolis'ten gelen yolların Nikiya'ya vardığı kapılarda. Kara Budak ve Burçak Beyler bu gece, gün ışımadan bu birliklerin ardına sarkmış olmalılar; her iki yol boyunca, vadilerden istifade edip torba düzeninde tuzaklar, pusular kurmalılar; yine Budak ve Burçak Beyler, asıl birliklerini Dukas'ın bulunduğu yere süreceklerdir; işaret çetreleri tam kapıların açıldığı sırada görüneceğinden vaktinden önce hareket edilmemelidir. Ben Kladyüs Kapısında olacağım, iki yandan hücuma uğrayan Dukas, arkası da vurulduğu için bitecektir. Nikiya kapıları kuşluğa doğru açılacak, Melissenos'un çerileri hücum edecektir. Vakit bu vakittir; işaret çetreleri gözden kaybedilmeye.»</p>
<p>Beylerini süzdü; en genci bile yorgun görünüyordu. «Nikiya'nın bir de Göl Kapısı vardır, burayı Çavuldur'dan bir bölük tutacaktır. İşi savaşmak değil. Nikiya'nın içindeki de BizanslIdır dışındaki de, bunu bilerek Göl Kapısından ummadığımız bir tuzağı üç beş saat önlemeğe çalışmak olacaktır. Sorulacak sorularınız varsa sorulsun. Yoksa beyler yerlerine varmak için yola düşülmüş olmalı.»</p>
<p>Genç beylerden biri, Eymirli oğlu Baksı Bey: «Dukas'ın ordusunda Peçenek olduğunu duyduk. Peçenekler'e de Bizansh gibi mi davranacağız?» diye sordu.</p>
<p>Süleyman Bey'in cevabı kesindi: «Savaştayız; bize karşıysalar, bize vuruyorlarsa Peçenekler de Bizansh olmuş demektir. Yalnız, Nikiya'ya girilince iş değişir. Bizden olsun bizden olmasın, Nikiya'da hiç kimsenin, ister yerli ister yabancı burnu kanamayacaktır. Nikiya'da biz yerleşeceğiz. Hayırlı olsun.»</p>
<p>O gece yatsa, vakti bile olsa da uzanabilse Süleyman Bey uyuyamayacaktı. Ancak çocukların duyabileceği bir heyecan bütün bedenini sarmıştı. Gözünde hep yaşlı bir ağacı kesip kiraz aşılayan o kocamış adam vardı; gözünde bir de, şubat toprağını yarıp kılıcımsı gün ışığına çıkan bir çiğdem çiçeğinin uçuk sarıdan beyazımsı uçuk yeşile dönüşen filizi belirip kayboluyordu. Gün ışıyıncaya kadar hemen hemen pek az indi atından. Orman aralıklarından, dere yataklarından, çalılıklardan süzüm süzüm, Divanda söylediği şekilde Dukas'ın ardına ardına yayılan çerileri kolladı, Prainetos ve Helenopolis yollarında kurulan torba düzeni pusu yerlerine baktı.</p>
<p>Göğün, karaya çalan mavisi ağarırken bile, yorgunluk, o ağarış ürpertisinde omuz başlarından diz kapaklarına kadar her yanını sarıp sarmalamışken yine de çocuklara has heyecan yüreğindeydi; ballı bir çörek lezzetindeydi, kanına karışıyordu.</p>
<p>Hadriyanus Kapısına ulaşan yolun dönemecinde, ağaçlıklı tepenin Gallas Deresine bakan yamacındaydı otağ. Otağına giremedi; girerse kanındaki ballı çöreğin ya birdenbire eriyip yok olacağını sandı ya da büsbütün dolup taşacağını. Ağaçlardan birinin dibine oturdu, sırtını dayadı; gözü gittikçe ağaran, mavisi suda siliniyormuş gibi cilalanan gökyüzüne yapışıp kaldı. Bir düğümün bağlanmak üzere olduğu muhakkaktı, ya sıkıca sarılacaktı, ya gevşek. Düğümün bir ucu ta gerilerde, kopup geldiği yerde, Melikşah'ın elinde... Düğümün bir ucu da kendi elindeydi. İkisi de aynı şekilde çekerse uçları, düğüm otururdu. Biri gevşek çekerse ya biri hiç çekmezse, çekiyor görünürse, çekiyor görünür de ipi ilmikleyip ilmikleyip kemend eder boğazına boğazına atarsa ya? Mansur haklı mıydı yoksa? Atsız Bey haklı mıydı? Babası Kutlamış Bey de haklı olabilirdi. Nikiya'da tek başına atamaz mıydı düğümü, daha sağlam olmaz mıydı? Daha sağlam, daha gevşek, daha boğum boğum, boğum boğum boğulmuş!</p>
<p>Herhal uyumuş olmalıydı yahut yorgunluk gözlerine çöreklenip bakışını bulandırmıştı. Bulanık bakarken bulanık düşünmüştü.</p>
<p>Bulanık düşüncelerini koğar gibi kalktı, silkindi.</p>
<p>Gün kızışmağa başlamıştı.</p>
<p>Sağ yanlarından velveleli bir gürültü koptu.</p>
<p>Süleyman Bey bir sıçrayışta tepeye, çıktı. Dukas'ın çerileri, sabah güneşinde tabak gibi ayan beyan görünen düzlükte, Hadrianus kapısını zorluyorlardı herhal, «Erken» diye söylendi; «Erken, bu hesapta yoktu!»</p>
<p>Dukas'ın, tezliğinin sebebini düşünmek istediyse de beceremedi; ilk defa beyninde bir karıncalanma vardı; incesine düşündürtmüyordu. Düşünse de düşünmese de olanlar olacaktı, olanlara göre hareket etmek daha doğru gibi geldi; bu, aynı zamanda düşünmeden de kurtaracaktı. Şu andaki kadar düşünme denen nesneye kızdığını hatırlamadı. Fakat hâlâ o çocuk heyecanı ballı çörek lezzetindeydi, hâlâ kanına karışıyordu.</p>
<p>Haberciler arı kovanı misali kaynamağa başladı; biri gidiyor ikisi geliyordu. Haberler hep aynıydı. Dukas'ın ordusu Lefke Kapısından da zorlamağa başlamıştı Nikiya'yı Hadriyanus Kapısından da. Dukas Lefke Kapısındaydı; ordusu da bütün ağırlığını bu kapıya verip yüklenmişti.</p>
<p>Süleyman Bey, beylerine beklemelerini buyurdu; habercilerini öyle gönderdi.</p>
<p>Nikiya'da hiç bir hareket görünmedi. Kalın, sağır surlar daha çok taşlaşmıştı sanki. Surların görülebilen burçlarından uçuşan parlamalara bakılırsa arada bir ok yağdırıldığı, sonra yine surların o kendine güvenen taşlaşmasına kapanıklığı, sonra yine oklara yaylara sarılındığı anlaşılıyordu.</p>
<p>Güneş kızıyordu; gök maviliğinde aleve hazırlanıyordu, bir fırın hazırlığı arı kovanını eritiyor, petek mumlarını yakıyor, balları buharlaştırıyordu. Güneş, iki mızrak boyunu da aşmış, gökyüzünden yeryüzünü tek başına tutmuştu.</p>
<p>Kladyüs Kapısının hemen arkasından önce gözle görülür, sonra gittikçe koyulaşan bir duman yükseldi. Duman, daha henüz gün ışığı mavisindeyken Süleyman Bey'in kanındaki çocuk heyecanı birden azmıştı; beynindeki, düşündürtmeyen karıncalanma gider gibi oldu. Bir soylu at, yarışa çıkmadan önce farkında olmadan tepiniyordu bir yerlerde.</p>
<p>«Çetreciler hazırlansın! Beylere haber ulaşsın. Bir saate varmaz kapılar açılır. Beylerin gözü ikinci dumanda olsun. İkinci duman daha koyu tütecek; kapıların açılma dumanıdır. Bir yatsı namazı kıhnıncayaca beklenecek, ondan sonra her bey, savaş düzenine göre serbest olacaktır.» İkinci duman, kuşluk vakti, daha koyu tüttü.</p>
<p>Sonrasını kimse doğru dürüst hatırlayamadı. Düşünebildikleri, sadece bir yatsı namazı kıhnıncaya kadar geçen zamanda oldu, hatırlayabildikleri de. Nikiya'nın açılan kapılarında, Dukas'ın ordusunda bir anlık bir bocalama olmuştu, bir anlık bir inanamayış. Sonra kapıların, açılışının hemen ardından taşan Melissenos'un BizanslIlarıyla Dukas'ın BizanslIlarının birbirine girişi, bir toz duman içinde ortalığın toz dumana bulanışı derken, yatsı namazının kılınma süresinin bitişi... O herşeyi unutuş, hiç bir şeyi hatırlamayış; o vuruş, o hiç bir şey olmak istemeden her şey olmak isteyen akın.</p>
<p>Ve Nikiya'da biten; üç kapının üçünden de aynı anda girip Nikiya'da dinlenen savaş sonu.</p>
<p>Süleyman Bey, ancak o zaman içindeki çocuk heyecanının bir garip korku halinde tortulaştığını fark etti. «Yorgunluğun en kötüsündeyim herhal» diye düşündü. Aldırış etmemeliydi.</p>
<p>Sur dışında vuruşmalar bitmemişti henüz; Dukas'ın BizanslIlarından son kalanlar ya pusulara, yol boyu tuzaklarına koşuyor, ya sağda solda yok ediliyordu; kaçanlar tek tüktü. Bu arada, Melissenos'un BizanslIları da, ayırt edilmesi zor olduğundan mıdır nedir, Selçuk kılıcına gelmiş olmalı ki Melissenos, Süleyman Bey'e, yarı dövünmeli ricaya geldi: «Süleyman Bey bu ne iştir? Hesapsa hesap, hesabı beraber yaptık, yani ne dediysen ona göre uyduk biz. Demek istediğim budur. Selçuklu neden benim adamlarımı da vurur? Sanmam ki Süleyman Bey, siz böyle buyurasınız. Yoksa maksadınız bizi de mi yok etmektir. Aman ben bileyim de.»</p>
<p>Süleyman Bey Melissenos'u rahatlatacak kadar ılık güldü: «Öyle olmuş; biz de duyunca üzüldük ya neye yarar, geç önledik. Ne demek bizi de mi yok etmek? Melikşah Sultan'ın buyruğu seni Bizans'ta imparator görmek yolundadır. Yarından tezi yok.»</p>
<p>«Ya Dukas? Ya Botanyates? Ya...»</p>
<p>«Dukas meydanda kaldı, öldü. Botanyates'in işi biz varıncaya kadar bitmiş olur. Gelgelelim üçüncü korkunu bilemem; bir ya daha dedin; neyin nesidir?» «Söz gelimi say Süleyman Bey; heyecandan say, kolay değil.»</p>
<p>«Evet kolay değil. Şimdi Bizans İmparatoru sensin. Seni Nikiya'da imparator gibi ağırlamam gerekir.»</p>
<p>«Nasıl? Yani şimdi Nikiya? Bizans İmparatoruysam Nikiya'da benim seni ağırlamam gerekir gibi de. Yardımın büyük oldu.»</p>
<p>«Doğru dersin. Nikiya'ya şimdi benim yerleşmem lâzım. Benim de artık bir şehirde durmam, öteki şehirlere söz dinleteceğim bir yerimin olması gerek. Sana daha yakından yardım edebilirim.»</p>
<p>«Yani bir devlet gibi.»</p>
<p>«Öyle de sayabilirsin.»</p>
<p>«Adsız?»</p>
<p>«Yoo. Adını da koruz. Türkmen'iz biz. Madem Türkmen'iz, bulunduğumuz yer de Türkiye olur.</p>
<p>Bize bir devlet dedin; öyleyse adını da Türkiye belle.» «Melikşah'tan ayrı?»</p>
<p>«Hayır!»</p>
<p>Süleyman Bey de şaştı sesine; sanki içinde tortulanmış fark ettiği korku bağırmıştı. Melissenos yarım bıyık altından yarım yüzden gülümsedi. «Hayırlı olsun Süleyman Bey.» Gülümseyişi sönüverdi. «Böyle bir devletin ilk dostu olmak şereflidir. Beni kutlayabilirsiniz.»</p>
<p>Süleyman Bey Melissenos gittikten sonra Mehmed'i çağırttı. Mehmed gelinceye kadar da, hemen caymaktan korka korka; ardından atlı kovalıyormuş gibi hokka diviti aldı, diz büküp oturdu. «Mansur.» diye yazdı. Boynu bir yana yatmıştı, sanki düşüvermişti. Kâğıdı kırıştırıp attı. Başka birini aldı: «Canım karındaşım Mansur.» diye başladı. «Tanrı'ya şükür olsun hamdederim Nikiya'ya girdim; Nikiya, bizim artık. Her şey olup bitti. Bütün düşündüklerimiz bir noksansız şimdi tamdır. Umduğumuzdan daha az Selçuklu kanı dökülmüş olması seni de sevindirmiştir. Demek isterim ki, her şey olup bitti demek her şey yeni başlayacak demektir. Yeni gelinin gözü kör olur derlerdi; duymuşluğun vardır. Şimdi biz, bir yeni geline benzeriz; allanıp pullanmışsak allığımız pulluğumuzla kalalım, bize bu kadarı yetsin; gözleri kördü dedirtmeyelim. Yine bir lâf vardır, yularsız at ersiz avrat derler. Biz şimdi soylu Kutlamış atları bellesek kendimizi; bize yakışır soylu bir yular bulsak kendimize; bulmağa ne hacet yularımız Melikşah Sultan olsa. Ne kaybederiz? Üstelik sırtımızı dayayacağımız bir kayamız olur. Ne Şökli, ne Atsız Bey, ne Melikşah Sultan'ın karındaşı Tutuş güvenilir değildir. Biz Urumelinin bu uçundayken onlar Melikşah'la aramızı keserler; İkonyum'dan öte geri yanlarımız sağlam olmazsa bize burada yaşama imkânı da kalmaz. Ancak...»</p>
<p>Durdu, yazamadı; eli varamadı yazmağa, titredi. Sıkıntılı bir ter bütün bedeninde sıcak sıcak nemlendi. Yazmalıydı: «Evet, Mansurum, can karındaşım, ancak; Melikşah Sultan da bizi tutmaz olur, senin dediğin gibi bu Bizans'ın boğazında bizi yalnız, bir lokma yapıp bırakırsa o zaman senin dediğin gibi davranır; kendi başımıza buyruk oluruz. Yok, yoksa gördüğün gibi iki üç başlı bir Bizans'a çeviririz Selçukluyu, kuyusunu kazmış oluruz. Bunun hesabını, on kere bin yıl sonra bile sorarlar adamdan; mezarından sorarlar, adını lanetleyip sorarlar, anmayıp sorarlar. Sana, sakın derim onun için. El ele verirsek, sırt sırta verirsek bir atın iki kulağı gibi dimdik, babamızı da hayırla anarlar, bir kimse çıkıp da lânetleyemez.</p>
<p>Bu mektubum ne demeğe gelir kulak ver eyi dinle derim. Hepsi bu kadardır vesselam.» Mehmet geldiği zaman mektubu bitirmiş, mumlu çaputa sarmıştı.</p>
<p>«Bunu Mansur'a ver» dedi. «Cevabını hemen beklerim. Çok vaktimiz yok. Ya şimdi, ya hiç bir zaman!»</p>
<p>Mehmet gider gitmez, mektubu yazdığına da, gönderdiğine de pişman oldu. Geri döndüremezdi artık. «Akacak kan damarda durmazmış» diye söylendi; «İş olacağına varır, ahmak boşa çalışırmış.»</p>
<p>Nikiya'nın akşama koşan göğü bugün bir başka türlü müydü ne?</p>
<p>Uzun, çok yanık, yorgunlukta yumuşamış bir selâ geldi; yayılarak, Nikiya'nın akşama koşan göğünü sarıp sarmalayarak, kuşluk vaktinden bu yana ölen Selçukluları araya araya. Süleyman Bey selâya verdi kendini; bıraktı.</p>
<p>Yağmur Bey durup dinlenmeden Nikomedya'yı bulduğu zaman ikindi ezanının da eli kulağında olmalıydı. Tepedeki kaleye çıkan yolda bir hayli gidip gelmeler vardı; karışıkçaydı, hafiften telâşlıca. Atının başını, kale yoluna çeviriyorken caydı. Süleyman Bey'in Nikomedya'yı boşalttığını anlamıştı, burda olsa, şu gidip gelenler telâşsız olurdu; Selçuk çerileri sağda solda görünürdü. Körfezin bitiminde, Eribolos yol ayırımının sağındaki hana doğru sürdü atını. Gelirken de bu handa kalmışlardı.</p>
<p>Daha hanın kapısında Akça Kız'ın bakışlarını buldu; yüreği burkuldu. Atını, hanemin topal yamağına verirken yüreği bir kere daha burkuldu; o zaman da bu topal yamak atlarını almıştı, Akça Kız'a sırıtarak bakmıştı. Yağmur Bey'in yüzüne yine öyle baktı. Fakat bu sefer kızmadı Yağmur Bey: «Handa hiç Peçenek var mı?» diye sordu. «Burda bir Peçenek beni bekleyecekti.» Yamak oralı olmadı; sağır olmasına sağır değildi, Akça Kız2a sırıtarak baktığı zaman terslemişti, terslenince de suratındaki sırıtma al al olmuş ekşimişti. «Hay soyha. Sana soru soruldu. Bu handa?»</p>
<p>Yamak eliyle ağzını gösterdi, ağzını açıp dilini. Açık ağzında dili yoktu, koparılmış olmalıydı. Yağmur Bey gözlerini yumdu farkında olmadan. O zaman, biraz da Akça Kız'a göstermelik yamağa çıkışmasından şimdi utandı. «Tuh!»</p>
<p>Gidip yamağın gönlünü almak geldi içinden; fakat hanın köşesini dönmüştü, dönerken Yağmur Bey'e bakan yüzü de gözleri de sırıtıyordu, nedense bu sefer sevimli bile buldu yamağın sırıtışını. Handan, öküz böğürtüsünden farksız bir haykırma geldi, deve höngürtüsü de sanılabilirdi. Bir çeri girdiğinde handa ses seda yoktu. Hancı bile neden sonra geldi. Yağmur Bey, az önce yamağa sorduğu soruyu hancıya da sordu. Hancının, gülmeyen bir suratı vardı; üstelik şarap buğusunda tortulaşmış bir burnu. Kıpırtısızdı. Bir ara gözleri, boncuğumsu kıpırdadı o kadar; sonra onlar da kendi kabuğuna çekildi; ablak, gülmeyen suratında, deliklerine gizlendi. «Kalıcı mısın gidici misin? Kalıcıysan bir odam var.»</p>
<p>«Öteki odaların dolu demek? Herhal Peçenek'ten de yolcun vardır.»</p>
<p>«Kolcu musun nesin? Burası han be? Peçenek'i de olur çeçeneği de. Bana ne?» «Kalacağım.</p>
<p>Karnım da aç. Domuzdan başka neyin varsa getir hele.»</p>
<p>«Pöh! Domuzmuş. Buldun da. Bulursan yememezlik etme.» söylene söylene gidiyordu. «Selçuklu görüneli domuzun bereketi kaldı sanki. Neymiş? Koyunmuş!» yere tükürdü. «Neymiş?</p>
<p>Danaymış!» yine yere tükürdü. İsten kararmış, salkım saçak pis paçavra perdenin ardından kayboldu. Paçavra perde, salındı, kıvrandı bir süre.</p>
<p>Yağmur Bey, iki ayağı tahta ulamah, ağaçtan yontma masalardan birine, yontma ağaç sıraya oturdu. Oturak yerinde hâlâ sıcak, terlemiş, katı bir eyer vardı; oturak yeri hâlâ dörtnal koşan bir atın üstünde sallantıdaydı. Döndü, sırtını masaya dayayıp bacaklarını uzattı, geri gerindi. Derinden esnedi.</p>
<p>Handa yine ses seda kesildi. Ya binlerce sinek uçtu, kıl kıpırtısında ya da binlerce sinek uçmadan, konmadan kanat gerip durdu. Zar kanatları hanın sessizliğini tuttu ama ardından da birden yırtıldı. Yine o böğürtü; o höngürdeme.</p>
<p>Yağmur Bey doğruluverdi. Hancı da o sırada paçavra perdenin ardından fırlayıp çıkmış, merdivenlere doğrulmuştu. Fakat yan merdivenlerde Yağmur Bey'i hatırlamış olmalı ki, durdu; yukarıyı dinlerken Yağmur Bey'e baktı. Sonra yavaş yavaş inip yine paçavra perdenin ardında kayboldu.</p>
<p>Hancının yamağı içeri girdi; Yağmur Bey'i görünce bir daha sırıtıp baktı. Koştu, duvarın dibinde duran leğenle ibriği kaptığı gibi Yağmur Bey'e geldi. İşaretlerle yıkanması lâzım geldiğini anlattı. Yağmur Bey, daha çok bir iş yapabilmiş olmak için, yamağın ibrikten dökmeğe başladığı suya uzattı avuçlarını. Beklemiş, bakirimsi ıhmış su, avuçlarında hoşuna gitti, kollarını sıvadı; yüzünü, boynunu dirseklerine kadar kollarını yıkadı; avurtlarını suyla doldurup ağzını, boğazını, genzini çalkaladı.</p>
<p>Oturak yerinde sallanıp giden eyer de at da rahatladı; eyer de at da bıraktı. Yağmur Bey'i. Yüzünü kurularken yamağa demin duyduğu böğürtüyü sormak için işaretlere başladı. Yamak ya çok aptaldı ya da kendisi yeterince işaretle anlatmağı bilmiyordu. Yamağı tutup merdivenlere götüreceği, hatta böğüreceği sırada hancı, paçavranın ardından, elinde bir tepsiyle göründü. Yamak korkuyla toplandı; leğenle ibriği alıp kaçtı.</p>
<p>Hancı, üstü dolu tepsiyi, kaba ağaçtan yontma masaya fırlatıp attı sanki. Yağmur Bey oralı bile olmadı. Taze kızarmış but kokusu başını döndürmüştü. Gözlerini buttan ayırmadan: «Su da getir.» diye boğuk bir sesle söylendi. «Kuyuya salınmış destiden olsun.» «Şarabımız var.» «Sen onu domuzunla içersin, su dedik sana!»</p>
<p>Hancı terslenecek, yer arıyordu herhal: «Suyumuz kuyu suyu; acıdır.»</p>
<p>«Git tatlısını bul soyha! Hancı mısın eşkıya mısın hay...» ağzından kötü bir lâf çıkacaktı. Yağmur Bey'in, zor tuttu.</p>
<p>Hancı yine yere tükürdü.</p>
<p>Az önce kaçıp giden hancının yamağı kocaman bir desti getirdi; destinin üstü çilemişti; koyu budak renginde ıslak. Maşrapayı doldurup masaya bırakan yamağına hancı dövecek gibi baktı. Koluna hızla yapışıp çekti, sürükleyip götürmek istedi.</p>
<p>O sırada, öncekilerinden beter, handa köşe bucak titreyip yankılanan bir böğürtü daha duyulunca hancı kalakaldı; artık taşan öfkesini önleyemediğinden merdivenlere doğru atıldı. Hancının yamağı kurtuluşunu fırsat bilip Yağmur Bey'e, korkan bir gizleniş içinde çabucak bir eliyle yukarıyı, sesin geldiği yeri gösterdi, öteki eliyle de hancıyı. Sonra, iki elini yanyana getirdi, işaret parmaklarını birbirine sürtüp kenetledi, bir yandan da çenesi, yüzü ve gözleriyle hancıyı ve yukarıyı, sesin geldiği yeri işaret ediyordu.</p>
<p>Yağmur Bey başını salladı; gözleriyle: «Anladım, yorma kendini.» demek istedi.</p>
<p>Böğürtü yavaşladı; ama susmadı; inceden, ağulanmış it enciklerinin sızıldaması halinde devam etti. Yağmur Bey'e sesin sahibi kimse, salyaları yere sızıyor gibi geldi. Hancı, merdivenin birinci basamağında, çıkıp çıkmamak arasında bocalıyordu. Hancının yamağı bu sefer masanın üstündeki kızarmış butla destiyi işaret etti. Yağmur Bey'e, yeyip içmesini. Hancı döndü, yamağını gördü; bütün öfkesini yamağından aldı, tekmeleyerek dışarı attı. Yağmur Bey engel olamadı, olacağı sırada yukardan bir kapı açılıp kapandı. Süslü, sırmalı, pırıltılı demirleri göğsüne göbeğine takıp sarkıtmış bir Bizans soylusu merdivenleri inerken hancıya bağırdı: «Böğürtüyü anladık behey apostat, höngürtüyü de anladık. Ya bu it eniklerinin sızıltısı ne oluyor?</p>
<p>Döndüğümde görmeyim, duymayım. Görürsem, duyarsam kelleni uçtu say.» Yağmur Bey, hancının eğilip bükülmesin!, Bizans soylusuna her hancıda göre göre alıştığı dalkavukluklar yapmasını beklerken gerçekten şaşırdı da bakakaldı. Öyle süklüm büklüm olacağını beklediği hancı, kabarmış hindiler misali bir kanat çırpmadığı kalmış dikelmişti: «Bana bak Bizans'ın süslü köpeği, bana bak kart kozalak. O ağızların Bizans'ta geçer senin, git ordaki hancılara bağır. Gelir de bir lâf edersen sokakda bulursun kendini, topla dizginlerini şimdi?»</p>
<p>Bizans soylusu altta kalmamak için: «Senin Selçuklu kö...» diye ağzını açmıştı ki masada oturan adam aklına geldi, hem de Selçukluydu. Ona döndü; terbiyeli bir Bizans gülümsemesiyle: «Ne deyim beyzadem» diye kırıttı; «Sizin Selçuk gönlünüzün getirip yaydığı eşitliği gör işte; ayak belli değil baş belli değil. Afiyet olsun beyzadem.» Kırıtışında çekip gitti.</p>
<p>Yağmur Bey, hancıya dik dik baktı. Hancı kubarışını bozmadı. Kulağı, yukarıları dinliyordu; gözü Yağmur Bey'deydi.</p>
<p>Yağmur Bey, önündeki but, kızarmışlığında nasıl yanarsa yansın; kızarmışhğında nasıl dayanılmaz bir lezzetle kokarsa koksun yiyemeyeceğini anladı. Hancıya döndü: «Gelsene sen buraya arkadaş.» dedi. Sesinde yarım bir buyruk sertliği sezmemek imkânsızdı. «Yanaş hele; bakalım bizimle de şu Bizansh gibi mi konuşursun, görelim hele. Yanaş dedik ya sana, sağırlaştın mı?» Hancı, Yağmur Bey'e gelecek gibiyken döndü; paçavra perdenin kapadığı taş aralığa gitmeğe davrandı. Yağmur Bey kalktı: «Bak şuna, bizi o yanda sanır, şaşısın da herhal he mi?» Hancıyı yarı yolda tuttu, durdurdu. «Yukarda adam mı boğazlarlar? Hırıltıya bakılırsa öyle, yukarda adam mı boğazlarlar diye sorduk meret.»</p>
<p>Hancının gözleri, diş geçirebileceğini bilse Yağmur Bey'i yerdi, öyle bakıyordu. «Anlaşıldı.» diye mırıldandı Yağmur Bey «Günah benden gitti. Sen bu dilden anlamadın.»</p>
<p>Kaşla göz arasında nasıl atıldıysa, hancı bile şaşırdı, sağ kolunu bileğinden yakalayıp büktü, kıvırdı, ardından kanırdı. «Yürü bakalım. Beni böğürene götür, yürü dedik.» Sağ diziyle de hızla vurdu hancının kaba etlerine. Hancı kolunun omuzbaşından çatırdayıp un ufak olmasından korktu. Kolu, yukarda böğürenden daha kıymath geldi ki dikleşmesini, kubarmasını da koydu bir yana, kuzu kuzu merdivenlere yürüdü. Sadece orta basamakların birinde, o da kolunu kıvıran Selçuk mengenesi hafifledi sanarak bileğini çekmeğe yeltendi. Daha kötü bir acıyla kıvranmaktan başka bir işe yaramadığını anladı. Bir daha da denemedi. İki taş aralık geçti. Sola dönerken kalın, basık bir kapının önünde durdu.</p>
<p>Hırıltılar daha yakınlaşmıştı. Kapının ardında, açıkça salyalıydı da.</p>
<p>Hancı, kapıyı açıp açmamakta ikirciklendi. Bir ara «Kolumu bırak da açayım.» diye homurdandı.</p>
<p>Yağmur Bey, kolu bırakacağı yerde daha çok kanırdı. Hancı, sol eliyle, en az sağ eli kadar rahat açtı kapıyı.</p>
<p>Kapının açılması ilkin hiç bir işe yaramadı. Taş bir oda; tepede dar, avuç içi bir mazgal, mazgalda ikindiyi akşama döndüren bir güngörmez ışığı, taş odada, dipte mazgalın altında bir genişçe sedir, sedirde bir adam. Giyimi belli değil Selçukluya benzer, börkü de öyle. Adam ellerinden ayaklarından sedire bağlanmış; kolları iki yana açık olsa kiliselerde çok gördüğü İsa Peygamber'in tahtaya çivilenmiş hali sanacak. Adamın başı da, İsa Peygamber'in başı gibi bir yana düşmüş, yalnız bu salyalısı; salyası akıyor, hırıldıyor da. Kesilen koyunları andırıyor hırıltısı. «Kim bu? Niye bağlandı buraya? Kim denildi meret?» «Bilmem. Hasta, görmüyor musun?»</p>
<p>Adam sarsıldı, katıhrcasına. Bir kelime çıktı ağzından. Yağmur Bey hem anladı hem anlamadı.</p>
<p>Ama birden şüphelendi. Hancıyı taş duvara çarparcasına itip adamın başucuna geldi; sarkmış başı kaldırıp baktı. İyice seçemiyordu, yüz bir durgun su yüzüne vurmuş gibi kabarıp gidiyor, gidip kabararak geliyordu. İyice zayıf, fersiz bakışlar, terden, salyadan yapışmış uzun saçlar; çıkık bir deri bir kemik kalmış ahn, yayvan ağız, bu yüz az daha etli olsa, bu dudaklar dolgun olsa daha yayvan, şöyle sarkık bir bıyık çizilse. «Hay soyha hancı Boğaç bu. Boğaç. Peçenek'ten Boğaç bu!» Boğaç'ın başı güçsüz, dermansız titredi; herhal doğrulmak istedi. Gözleri bütün gücünü toplamağa çalışıp baktı. Yayvan, salyalı dudakları gerildi. Boğaç'ın başı hafifçe kalktı; ama düştü hemen. Hırıldamadı da.</p>
<p>Yağmur Bey hancıya hışımla baktı: «Köpek soyu, sana sorduğum Peçenek buydu. Niye sakladın? Öldü mü ne? Gel de bak şuna.»</p>
<p>Hancı duvara büzülmüş, kurtulduğundan beri kolunu oğuşturuyordu. «Ölmemiştir.» dedi; «Ölmez o hasta.»</p>
<p>Fakat hancınn eski saygısızlığı, tersliği yoktu, daha bir yakınlaşma, hatta dostluk arama çabasındaydı. O haliyle Yağmur Bey'in yanma geldi: «Boğaç Bey'i nerden tanırsın?» Yağmur Bey baştan savma: «Senin tanıdığın yerden.» diye karşılık verdi. Boğaç'ı bulduğuna, hele böyle yarı ölü bulduğuna, hele Süleyman Bey'in yanına ulaşamadan bulduğuna sevinmişti. Önemli olan buydu; Süleyman Bey'in korunması. Gerisi kolaydı; Boğaç kendi kendini yemek üzereydi.</p>
<p>Hancı, şimdi değişik bir umut, yenilenmiş bir dostlukla, hatta kendine alışmamış bir tebessümle: «Adını bağışla beyim.» dedi; «Bilemedim. Boğaç Bey'i pek dostça sormadın da. Zaten benden Boğaç Bey'i değil sıradan bir Peçenek sordun.» «Boğaç Bey'i sorsaydım?»</p>
<p>«Soruşuna bağlıydı. Dostça sorardıysan dostça, düşmanca sorardıysan düşmanca karşılanırdın. Biz bunca yılın hancısıyız. Soruştan soruşa fark vardır, anlarız.»</p>
<p>Yağmur Bey, hancının gevezeleşmesinden bir fayda umup ummayacağını düşündü. «Boğaç Bey ölmez, dedin. Neden ölmezmiş. O da insan.»</p>
<p>Hancı gözlerini kısıp baktı gözleri deliklerinde, kısılarak döndü fırdolayı. Gülmeğe başladı ardından da: «Sen açsın beyim. Doğru dürüst yiyemedin. Karnını doyur önce. Adını sordum, onu da demedin.»</p>
<p>«Yağmur.»</p>
<p>«Selçuk adına benzer. Boğaç Bey Peçenek'ten.»</p>
<p>«Sen de BizanslIsın. Şaşılacak ne var?»</p>
<p>«Doğru dersin. Haşan Sabbah efendimizin buyruğunda Selçuk'u, Bizans'ı, Frank'ı yok. Hepsi bir kalıp insan, sonra eşit. O köpek Bizans soylusunu gördün ya, bir gün bütün soyluların kanı akacak, o kanlardan sulanan toprak da bizim cennetimiz olacak. Boğaç Bey yakın, derdi.» «Zırva!»</p>
<p>Hancı mızrak yemiş domuz gibi yamruldu: «Ne dedin? Zırva mı?»</p>
<p>Yağmur Bey boş bulunmuştu. Hemen toparlandı: «Bizans soylusunun zırvahğı dedim. Herifler kendilerini dev sanır. Eyi yaptın. O zaman beğendim seni; az biraz anlar gibi oldum ya, boş bulunmağa gelmez bizim gibiler için. Boğaç geleli çok mu oldu?»</p>
<p>«Bu sabah. Gün ışırken. Yolda hastalanmış olmalı. Gelir gelmez dellendi sanki. Ortalığı kırıp geçirdi. Yolcular farkına varmasın diye odaya götürüp bağladım.»</p>
<p>Aşağı inmişlerdi. Hancı yamağını çağırıp soğuyan budu fırınlaması için gönderdi. «Tepsidekilerle idare et sen but gelinceye kadar.»</p>
<p>Yağmur Bey bir peynir düremeci yaptı uzunca pazar ekmeğine; arasına soğan koydu. Isıracağı sıra bir tas çalkama burnunda tüttü. Bir tas çalkamanın ardından da Akça Kız. Bu hana ilk geldiklerinde, şu karşıki masaya oturduklarında, düremeci böyle, bundan daha güzel Akça Kız dürmüştü. Yoğurt ezelemiş, buz gibi suda çalkama yapmıştı. Düremeçte, Akça Kız'ın elleri misk gibiydi, çalkamada Akça Kız'ın...</p>
<p>«Sen niye Boğaç Bey ölmezmiş, o da insan, diye sorduydun yukarda?» Hancının sesi kaba bir şüpheyle Akça Kız'ı kaçırdı. «Beni mi sınamak istedin?»</p>
<p>«Ne sandın ya? Haşan Sabbahçıysan, soruyu doğru cevaplandırman gerekti.»</p>
<p>«Benim gibi Haşan Sabbahçıyı bulamazsın sen. Boğaç Bey olmasa çoktan bu hanı bırakıp efendimizin yanına varırdım. Ama Boğaç Bey, hayır der; sen burada çok lâzımsın, der bana. Öyle ya gelip giden yoldaşları barındırmam gerek. Sapıtanlan doğru yola çekmem gerek. Az da yapmadım hani. Ben olmasam Boğaç Bey şimdi açıkta kıvranıp dururdu. Sana bir şey deyim mi?» Sağa sola bakındı sanki handa başkaları varmış gibi. Yamağının, fırınlanmış butu getirişini gözleyerek yavaşça: «Geçenlerde... Geçenlerde dersem yine oluyor bir iki ay, hana iki zengin geldi. Geberttim hınzırları. Ne kadar paraları varsa aldım. Sakladım. Bir gelişinde Boğaç Bey'e verdim. Bu yamağın dili onun için yoktur.»</p>
<p>Butu getirip masaya koyduktan sonra yine sırıtarak bakmakta olan yamağını kovdu: «Defol buradan hınzır köpek, defol dedim sana!»</p>
<p>Yağmur Bey'in buta uzanan eli durdu öylecene; anlaşılan bu butu yemek nasip olmayacaktı. «Yamağın diline ne oldu?»</p>
<p>«Koparttım. BizanslI zenginlerin birini öldürürken gördü; baktım sağda solda gevezelik edecek. Oturdum nasihat ettim, bu işi neden yaptığımı söyledim; imana gel hınzır, bizim gibi ölümsüz ol, ölmekten kurtul dedim. Yakında bizim gibi şunun bunun ayağının altında kalıp sürünenlerin efendi olacağını, bizim etimizi, kemiğimizi, iliğimizi sömürenlerin ayağımızın altında ezileceğini anlattım. Budaladır bu; az buçuk salaktır. Aklı almadı. Eğlenmeğe kalktı benimle. Sen misin benimle eğlenen dedim vurdum kafasına. Elimde bir kerpeten vardı, onunla. Bayıldı. Açtım ağzını, taktım diline kerpeteni. Bunları sana anlatışım şu ki Haşan Sabbah efendimizi görünce ona da diyesin; Nikomedya Körfezinin hanında bir hancı Samertes vardır, senin için böyle böyle yapmıştır, ölmezliği hak etti gönder beratını, gönder o meleklerini de yaşamanın tadını bulsun diyesin. Ne baktın öyle Yağmur Bey? Ölümden kurtulmadım mı yani? Yerime iki zengin öldürdüm işte, paralarını da Boğaç Bey'e bu yolda verdim, ölmem artık ha?»</p>
<p>Yağmur Bey yediklerini kusacak kadar iğrenmişti. Şeytan, «Şu kuzu budunu kaldır hancının kafasına kafasına vur, sonra o pis ağzını aç, çağır yamağını; oğlum bu budu olduğu gibi sok şu herifin gırtlağına, soluk borusuna sok, ölmek neymiş, nasıl olurmuş görsün it.» dedi içinden, dürtükledi. Fakat bu, hiç bir işe yaramayacaktı, iğrenişini bastırmağa çalıştı. «Sen Boğaç'ı ne zaman tanıdın?»</p>
<p>Hancı yayıhverdi; yüzüyle, delikli gözleriyle, ablak suratında şarap buğusunda tortulu burnuyla: «Geçen yıl; belki biraz daha önce. Boğaç Bey'i geç tanıdığım için günah bende midir?» Yağmur Bey, bir şu Bizans kırması hancıyı bu kadar delirtip değiştiren Haşan Sabbahçı Peçenek Boğaç'ı düşündü; bir de Peçenek içine gittiği zaman hiç bir şey yapamayışını, iki Peçenek'i bir araya getiremeyişini. Kendi kendine kızdı, beceriksizliğine. Küpeli Hafız'ın kurmak istediği düzen daha çok insanlar içindi; güzellikti, doğruluktu. Haşan Sabbah'ın ölüm saçan yalan cennetine kananlar mı öküzdü yoksa? «İnsanlar neden yalana, neden kötüye, neden boyunduruğa seve seve inanıp koşar ki hey Görklü Tanrım?» diye çaresiz sordu içinden.</p>
<p>Hancı: «Günah bende midir dedim Yağmur Bey? Daldın.» demeseydi iyiden iyiye hanı unutacaktı. Hancıya, öfkesini de saklamakta zorluk çekerek: «Hele bir eyi olsun da Boğaç'a sorarız.» diyebildi.</p>
<p>O anda da aklına şeytanca bir fikir geldi. Haşan Sabbah'ı Küpeli Hafız'ın yardımıyla vurdurmak! Birden zihni işlemeğe başladı, Küpeli Hafız'dan, yanlış öğrenmemişse, daha sonra İltutmuş Bey'den de öğrenmişti; öğrendikleriyle Boğaç'ı iyileştirecekti, kanını değiştirecekti. Kanını değiştiren Boğaç eskisi gibi olursa; hele Balçar'ı öldürdüğünü, Küpeli Hafız'ı vurduğunu ayan beyan bilirse Haşan Sabbah'ı düşünmeden öldürürdü. Haşan Sabbah'ın ta yanına, şüphe çekmeden girebilecek bir insandı Boğaç.</p>
<p>«Yağmur Bey buttan yemedin, daldın yine...» Yağmur Bey keyiflenmişti, hancıya aldırmıyordu artık.</p>
<p>Kızarmış butu aç bir iştahla avuçladı; aç bir iştahla ısırdı. «Haşan Sabbah'ı düşündüm de</p>
<p>Samartes.»</p>
<p>«Yaa.. Bir kale kurmuş şimdi. Ya benim dediğim olur, bana inanırsınız yoksa vay gele başınıza diyormuş. Alay alay inananlar sarmış çevresini. Süleyman Bey'in Selçukluları ondan kaçmış da gelmiş Bitinya'ya, burada yer bulurlarsa Melikşah da gelecekmiş. Hay gidi Haşan Sabbah efendimiz... Boğaç Bey'in dediğine göre Haşan Sabbah bu yanda da Mansur'la Süleyman'ı birbirine düşürmüş. Süleyman Bey Melikşah'ın kulu kölesi olmasa bir de, Mansur kardeşimdir üstüne varamam demese Selçukluyu Haşan Sabbah efendimiz bu yanda da alt edecek. Bana kalırsa Boğaç Bey bu sefer bu Süleyman Bey işini halletmeğe geldi buraya. Hastalık yapışmasaydı alnına ah.»</p>
<p>Yağmur Bey de hayıflandı bu sefer: «Ah yaa ah, ama ben iyi edeceğim Boğaç'ı korkma. Bir haftaya kalmaz tamam. Sen onu beslemeğe bak. Süt, yağ, yumurta, et, durmadan tık boğazına.» «Yemez ki. Geldiğinden beri aç. Yemiyor.»</p>
<p>«Yer yer. Sen sütlü et suyundan başla hemen. Sana biraz da haşhaş vereceğim. Yeyip içersen bundan veririm sana de. Yer o zaman. Yeyince, haşhaştan şöyle bir çimdik ver, korkma.» «Haşhaş zarar etmesin Boğaç Bey'e sakın?»</p>
<p>«Etmez etmez, görürsün. Yalnız, bir adam gönder de Sophon Gölüne dökülen dere ağızlarında sülükler vardır, onlardan epeyce toplasın.»</p>
<p>«Sülük var bizde. Hana gelenlerden isteyen olur diye avludaki kevrüzde bulundururum hep, kaynıyor, vığıl vığıl, dolu.»</p>
<p>«Eyi öyleyse. Hemen sütlü et suyunu hazır etmeğe bak. O zamanaca ben de karnımı doyurur, haşhaşı veririm. Dikkat et, bir çimdikten fazla vereyim deme ha, Boğaç Beyini kimse kurtaramaz sonra; sen de Haşan Sabbahımızı düşünde bile göremezsin... Sakın benim adımı verme Boğaç'a, eyileşince anlasın.»</p>
<p>Hancı koptu gitti paçavra perdenin örttüğü aralığa.</p>
<p>Yağmur Bey tıka basa doyurdu karnını. O gece rahat, deliksiz, düşsüz düşüncesiz bir uyku uyudu. Hiç değilse son beş altı aydır böylesine bir uyku uyumamıştı. Ertesi gün handan hiç dışarı çıkmadı. Hancının yüzü, kendine has gülüyordu artık. Boğaç Beyi yeyip içmeğe başlamıştı. Haşhaştan biraz fazla istiyormuş, vermeyince huysuzlanıp kötüleniyor, öfkeden morarıyormuş. Böğürmüyormuş artık, höngürtüsü azalmış. Salyaları da. Ertesi gün, ertesi gün, ertesi gün de böyleymiş: «Bağlamayın beni, çözün ellerimi ayaklarımı, ben deli miyim bre» diyormuş, küfrediyormus.</p>
<p>Yağmur Bey, hancıya, Boğaç'a gitmeyi yasakladı beşinci gün; Boğaç sorular sormağa başlamış. Dilsiz yamak gidip geldi yanına. Ama hancı pipiriklenivordu. Hele Süleyman Bey'in Nikiya'yı aldığını duyunca deli oldu. O gün Yağmur Bey'e verdi veriştirdi: «Artık iyi edeceksen et Boğaç Beyimi, yoksa gidip çözeceğim, Süleyman Bey'e git diyeceğim. Süleyman Bey devlet kurdu devlet. Yerleşti, artık zor devrilir. Melikşah Sultan buyruk göndermiş sen Şahsın artık, oralar senin demiş; Süleyman Bey Süleyman Şah olmuş hey Yağmur Bey gözünü aç. Ardından da Bağdat'taki Halife, ne gönderdiyse göndermiş sen bundan böyle Sultansın artık oralann Sultanı ol demiş; Süleyman Bey'e Süleyman Şahlık da yetmemiş Sultan Süleyman Şah olmuş hey Yağmur Bey kulaklarını da aç.»</p>
<p>«Ne ne ne dedin? Ne Sultanı? Kim demiş?»</p>
<p>«Bağdat'taki Halife dedim. Bütün buraların sultanı hem de. Bizans'la da sulh yapmış kesim kesmiş, Nases'te Dragos vardır, Bizans'ın burnunun dibi, ordan ta buralara, Melikşah'aca olan yerler onunmuş. Herkes söyler, davullar çalar gümbür gümbür.»</p>
<p>Yağmur'u bir düşüncedir aldı. Sultan sadece Melikşah'tı; Bağdat'taki, Süleyman Bey'i de Sultan saymakla ne demek istiyordu? Niyeti neydi? Nizamül Mülk'e şimdi bir de Bağdat'taki Halife mi yardım ediyordu? İltutmuş Bey ne düşünüyordu acaba? Küpeli Hafız sağ olsaydı bu işe ne derdi? Sultan Melikşah'ın karşısında bir Sultan çıkarılıyor, hem de kimi?</p>
<p>Boğulacak gibi oldu. «Süleyman Bey ne demiş buna? Razı olmuş mu?» «Ne bilirim ben! Bildiğim adamın kuvvetlenip semirdiğidir. Yarın Bizans'ı ahr yayılır, Melikşah'ı vurur yayılır. Haşan Sabbah Efendimize zorluk çıkarır. Ben Boğaç Beyime gidip anlatacağım olanları. Çözeceğim.»</p>
<p>«Dur hele telâşlanma. Bu akşam hamama götüreceğiz. Nikomedya'daki hamamcıyı tanır mısın?» «Benim ölen karımın akrabasıdır. Ne olacak?»</p>
<p>«Akşam hamama kimseyi almasın. Senin yamak, Boğaç'ı eli kolu bağlı getirsin hamama.</p>
<p>Sülükleri bir deri kırbaya koy da getir bana.»</p>
<p>«Bu işleri aklım almıyor benim. Boğaç Bey kendine geldi zaten.» «Haşhaşı kes de bak ne olur? Vardı gitti Süleyman'a diyelim, tam hançeri çekti, vuracak. Birden haşhaşsızhk canına tak derse ne olacak ha? Salak! Kanını temizlemeli onun; bu Haşan Sabbah ilâcıdır, ondan eyi mi bileceksin?»</p>
<p>Aklı yattı hancının. Kevrüze koştu sülük toplamağa.</p>
<p>Yağmur Bey, hamama gittiğinde, Boğaç'ı eli ayağı bağlı göbek taşına uzatılmış buldu. Hamam, umduğundan daha sıcaktı; göbektaşı yanıyordu. Yamak şimdiden terlemişti. Hancı ise, şiş göbeğine soğuk su döküyordu. Yağmur Bey, Boğaç'ı kaldırtıp mermer direklerden birine getirtti; yanma aldığı ince bir urganla direğe, Boğaç'ı kımıldayamayacak bir şekilde, sardı. Boğaç ilkin debelenmiş, Peçenekçe küfürler savurmuş; hancıya, hancının dilinde «Bu herif kim; tut bunu» gibi lâflar etmişti. Bir yandan da pek yabancı bulmadığı bu yüzü çıkarmağa çalışmıştı; ne olup biteceğini merak etmişti herhal ki susmuştu. Ancak Yağmur Bey, sülükleri Boğaç'ın boynundan, omuzbaşlarından, göğsünden baldırlarına doğru vurup sıralamağa başladığı zaman Yağmur'u tanımış, hancıya: «Bu adam beni öldürüyor, bu adam Haşan Sabbah'ın düşmanı, kurtar beni.» diye bağırmağa başlamıştı. Fakat Yağmur Bey için hancıyı kandırmak kolay oldu: «Haşan Sabbahçılar ölür mü hiç?» dedi; «Hasta da sayıklıyor, otur oturduğun yerde sen.»</p>
<p>Sonra Boğaç'a Peçenekçe olan biteni anlatmıştı: «Seni kurtaracağım Boğaç. Sülükler pis kanını emecek; haşhaşın kirlettiği kanını. Taze kan bulacağım sana. Balçar'ı da Küpeli Hafız'ı da sana öldürten Haşan Sabbah'ın pis haşhaşı oldu. Sen Peçenek'sin, bizdensin. Bak, Bizans'ı bile dize getiriyoruz. Karındaşız.»</p>
<p>Boğaç'ın kulağının dibinde, Boğaç'ı uyutur gibi, nenni gibi söylüyordu. Sülüklerin Boğaç'ın kanına nasıl asıldıkları hemen belli oldu. Boynundaki sülükler şişmeğe başladı. Hancıyı çağırdı: «Gel buraya, ayrılma ben yunacağım hamama gelmişken. Bu sülükler şişip doyacak. Doyunca da kendiliğinden damarı bırakıp düşecekler. Düşenleri bir daha damara koyma sakın. En son sülük düşünce bana haber ver.»</p>
<p>Yağmur Bey bir hayli zaman yunup yaykandı. Hancının gözleri sülüklerdeydi; Boğaç'ın beyazımsı bedeninde kara kara şişmiş, sarkıyorlardı, hiç biri de düşmüyordu. Sanki daha çok yumuluyorlar daha çok şişmek istiyorlardı.</p>
<p>Yağmur Bey, Boğaç'ın yanına geldiğinde hiç bir sülük düşmemişti. Kara torbacıklar olup sarkmışlardı da düşen olmamıştı. Düşen, Boğaç'ın boynuydu bir yana; eğilmiş başını taşıyamamıştı. Gözleri taş beyazında açıktı. Eğilip baktı gözlerine; yokladı. Boğaç'ın yüzünü de yokladı. Bir an düşünemedi bile; sonra gülmeğe, yine gülmeğe, yine gülmeğe başladı. Ya Küpeli Hafız'ın sülük usulünü noksan öğrenmişti ya da öğrendiğini tam becerememişti. Küpeli Hafız bir bedene bu kadar sülük vurdurmuyordu herhal?</p>
<p>Hancı, ölümsüzlüğüne inandığı Boğaç'ın, cansız yüzüne bir garip bakıyordu; hamam, ısınmış bir dünya gibi uçuyordu gözlerinde, Yağmur'un kahkahaları ısınmış dünyayı sallıyordu, yamağı, dillenmiş gibi memnun.</p>
<p>Nasıl hamamdan çıktıysa, nasıl giyindiyse, nasıl atına atladıysa Yağmur, Nikiya'ya, Süleyman Bey'e öylece vardı. Yol boyu gülüp duruyordu; görenin deli diyeceğine aldırmadan. Küpeli Hafız'ı vuran, Küpeli Hafız'ın sülükleri. Sülüklerin Boğaç'ı.</p>
<p>Hepsine, hepsine, hepsine gülüyordu. Süleyman Bey'e anlatırken bile, ta Ersagun'dan bu yana, Boğaç'ı sülükleyişine kadar olanı biteni anlatırken bile gülmemek için kendini zor tutuyordu. Ama Süleyman Bey -Yağmur için ne Şah ne Sultandı, sadece Süleyman Bey- gülmedi. Zaten güleceğe de benzemiyordu. Yüzü dertli miydi, çakırca gözlerinde keder mi vardı çıkaramadı neyin nesi olduğunu Yağmur Bey. Sözlerini bitirince: «Olanı biteni getirip anlattım Süleyman Beyim, şimdi izin verirsen, buyrukların da varsa Bizans'a döneyim.» «Hemen bu gece mi?»</p>
<p>«Hemen bu gece. İznin olursa.»</p>
<p>«Yorgunsun. Başından hayli iş geçmiş. Dinlen hele.»</p>
<p>«Ersagun Bey bekler beni.»</p>
<p>«Yalnız Ersagun Bey mi bekler?»</p>
<p>Süleyman Bey dolaşıyordu. Gelip Yağmur'un annacında durdu: «Yalnız Ersagun Bey beklemez seni Yağmur Bey, kimin beklediğini de bilirim. Senden sonra bir habercisi geldi Ersagun'un, ondan duydum. Bütün istediğim bu, çocuklarımız buralarda doğsun, töremiz doğuyor demektir, toprağa sahip oluyoruz demektir. Görklü Tanrı mutlu kılsın.»</p>
<p>Yine dolandı; yine gelip Yağmur Bey'in annacında durdu: «Akça Kız seni daha beklese de yıkılmaz ama bazı haberler vardır, bekleyenine ulaşmazsa.»</p>
<p>Yağmur, Nikomedya'daki hamamda yanan göbektaşına ana doğması uzatıldığını sandı. Fırlayıp kalkamazdı da.</p>
<p>Süleyman Bey kısa kesti belki de bunun için: «Melikşah'a iki haberim var Yağmur Bey. Ancak sen götürebilirsin. Senden başka bir tek Ebulkasım var, o da dün geldi. Hem o kadar yola gidemez hem ben Nikiya'dan ayrılmam gerekse yerime burada onu bırakmağı düşünürüm. Başka çarem yok.»</p>
<p>«Buyur Süleyman Beyim. Gitmem gerekse gitmem gerektir.»</p>
<p>«Melikşah'a ağızdan diyeceksin demelerimi. Biri, Bizans İmparatoru Papa'yla anlaştı. Çin'e de heyetini yolladı. Daha önce gönderdiğim haber doğrudur. Bu yanı ben kollarım, bana güvensin, ama Çin'e ancak Sultan'ın gücü yeter. Keferenin niyeti bellidir. İkincisi...»</p>
<p>Yutkundu herhal Süleyman Bey; yahut da Yağmur'a öyle geldi: «Yağmur Bey, İkincisi şu: Mansur işi. Yolladığım en son mektubu da yırtıp atmış, öyleyse yola gelmeyecek. Papa, Çin, Haşan Sabbah derken Mansur çıkacak orta yere. Gelgelelim Mansur benim karındaşımdır, elim varmaz bir türlü, varamayacak. Melikşahım ne yapacaksa yapsın. Ebulkasım, Porsuk Bey'in ordusuyla bu yana geleceğini söylemişti. Rastlarsan eğlenmeden Mansur'un üstüne gitmesini istediğimi söyle. Hepsi bu kadar. Yorgun olmadığını söylemiştin; bu gece yola çık. Yolun açık olsun.» «Sağol Süleyman Beyim. Senin de...»</p>
<p>Çıkacağı sırada Süleyman Bey Yağmur'u durdurdu. «İltutmuş Bey'i benim için de ayrıca gör Yağmur» dedi, «Oğlum, Kılıç Arslan'ı Tanrı'dan sonra İltutmuş'a ısmarladım; böylece söyle. Emaneti bilsin.»</p>
<p>Yağmur duraladı. Sorup sormamakta tereddüt etti. Sordu: «Bu niye Süleyman Beyim? Yani bunu İltutmuş Bey'e söyleyince, neden derse?»</p>
<p>«Bizans'ın zar oyunlarını bilirsin Yağmur, hileli zarlarını da bilirsin. Atana bağlı, atışına. Bağdat Halifesinden Bizans İmparatoruna kadar herkesin elinde bir zar şimdi. Atıldı mı ne gelir, nasıl atılır bilebilir misin? Mansur'un böyle olacağını söyleseler inanır miydin? Melikşah Sultan kardaşım da değil üstelik...»</p>
<p>Yağmur Bey bütün gece kopkoyu bir karanlığa sürdü atını. Yolunu uzak çok uzak, gittikçe gerilerde kalan yıldızlar misali Akça Kız'ın gözleri aydınlattı.</p>
<p>Bir an, Akça Kız'ın gözlöri de yetmedi. O kadar gerilerde kalmıştı; küskün, beklemeli.</p>
<p>«İş olacağına varır, ahmak boşa çalışır. Akacak kan damarda durmaz. Akacak kan, durmaz, damarda durmaz, akacak kan durmaz!»</p>
<p>Son günlerde, olur olmaz yerde hem de, Süleyman Şah'ın beynine beynine çakılıyordu sanki bu iki söz. İlk hatırladığı zaman belki teselli olsun diye hatırlanmıştı, iyi biliyordu; o anın sıkıntısını, çaresizliğini yeğniltmek için. Sonra, Mansur'un çıkmaz, kör kuyu saplantısına gitgide dalması, dönülmez yolu seçmesi, o gün aklına gelen sözleri Süleyman'ın diline teşbih etmişti. Günler var ki işi gücü bırakmıştı. Hele Yağmur Bey'i Melikşah'a gönderdikten sonra Nikiya'dan dışarı bile çıkmaz olmuştu. Arada bir, o da pek seyrek, yerlilerin hemen Sultaniko adını taktıklan höyükte yaptırmağa başladığı konağa gidiyor, pek canı isterse Askania Gölünde kayıkla dolaşıyordu. Ersagun Bey Bizans'tan haber gönderiyordu: «Aleksiyos'u destekleyeceğiz; Aleksiyos'un imparatorluğu, beceriksiz imparatorlannkinden çok daha faydalıdır bizim için.» Eh, Ersagun Bey iyisini bilir, öyleyse öyle olsun.</p>
<p>Beyler haber gönderiyordu : «Filân yeri aldık; falan yere akıyoruz. Filan yana döneceğiz, buyruk nedir bilelim.»</p>
<p>Eh; Beyler savaş yerindedir; savaş yerindeki bizden iyi görür, öyleyse öyle olsun.</p>
<p>Öteden beriden yeni şehirlerin yeni muhafızları şehirlerini kayıtsız şartsız, savaşsız teslime hazır olduklarını bildiriyorlardı. «Adaleti Süleyman Şah'ta gördük. Bey nasıl olurmuş Süleyman Bey'le bildik, buyruğuna bizi de al.» diyorlardı.</p>
<p>Buna da ehdi; öyleyse öyle olsundu.</p>
<p>En korktuğu, gelmesini en istemediği, beklemediği haber geldi en sonunda. Hep bir çarktan çıkmış gibi ağzı burnu gözü kaşı sanırsın bir arada çizilmiş Kınalı Boyundan bir ulaktı. Mehmet de Ebulkasım da tanımadığına göre ya yeni girmişti bu işe ya da Porsuk Bey haberci ulaklarını Küpeli Hafız takımından, bile bile seçmiyordu.</p>
<p>Süleyman Şah'a, Porsuk Bey'den geldiğini söyledi: «Porsuk Beyim Tarsia denilen toprakların güney ucuna gelip konmuştur; burdan üç konak ötededir. Melikşah Sultanımızın buyrukları gereğince sen Süleyman Şahıma üç konak mesafeye gelince Porsuk Bey senin buyruğuna girmiş olacağından ne dersen o olacaktır; Porsuk Bey, benimle buyruğunu bekler.»</p>
<p>Bu, öyle bir işti ki, öyle bir haberdi ki, «Eh Porsuk Bey iyisini bilir, öyleyse öyle olsun.» diyemezdi. Diyemedi de. İş olacağına varmışa benziyordu; damar delinmişti.</p>
<p>Bir kere daha Mansur'a haber salmağı düşündü sadece; uykudaymış gibi, uyur uyanık arası uyuşukluğunda düşündü. Nasıl korkulu düş uyuşmasında el ayak oynatılamaz; kıpırdanıp, sıçrayıp korkudan kurtulunamazsa Süleyman Şah da öyle, düşüncesinde sıçrayamadı, elini ayağını oynatamadı. Ancak Ebulkasım'ı çağırtabildi. Gelen Ebulkasım'a, Nikiya'da kalmasını, adına buyurmasını, dönünceye kadar çizdiği yoldan çıkmadan hareket eylemesini, bundan böyle bey olduğunu, beylik verdiğini buyurdu: «Dönmezsem...» dedi.</p>
<p>«Dönmemek neden Süleyman Şahım! Gitmesen bile olur. Porsuk Bey'e buyur, yetişir.» «Kolay olsa Ebulkasım; dediğin kadar kolay değil?»</p>
<p>«Mansur Bey'le karşılaşınca, seni görünce; utanıp yanına gelir diye düşünürsün herhal.» «Belki. Bilmiyorum. Mansur babam gibidir, amcamız Kavurt Bey gibi. Sonuna kadar giderler.» «Sen de sonuna kadar gidenlerdensin. Onun için, dönersin. Dönünceye kadar gözün ardında kalmasın Süleyman Şahım.»</p>
<p>«Mansur karındaşımdır. Babamı andırdığı için çok severim. Babamı çok severdim, çok, onun için elim kolum bağlanır, tedbirsiz davranabilirim, sonu ne olur bilemem. Dönmezsem, oğlum Kılıç Arslan'dan başkasına verme Nikiya'yı, Melikşah'a bir tek bunu istediğimi ilet.»</p>
<p>Üç konağı altı günde aldı. Porsuk Bey, Dablis'te bekliyordu. Porsuk Bey'i hayli yaşlanmış buldu. İki ikiye kaldıklarında Porsuk Bey, Süleyman Şah'a, beylerinin yanında gösterdiği saygıdan daha çoğunu gösterdi; üstelik katkısız bir saygıydı, yürekten gelen. «Melikşah Sultanımız seni, bil ki kendiyle bir tutar Süleyman Şahım.» dedi; «Kendinden ayırt etmez. Sana aynıyla şunu söylememi ayrıca buyurdu: Süleyman benim öz karındaşlarımdan da ötedir. Süleyman olmasaydı ben burada rahat oturamazdım; onun için Mansur meselesi nasıl düşünürse öyle yapılsın, gönlünce yapılsın buyurdu. İltutmuş Bey'den de bir çift lâfım var.» Süleyman Şah, günlerdir ilkin bir habere ilgilendi. «Ne der İltutmuş Bey?» «Kılıç Arslan'ı nasıl biliyorsa ondan daha eyidir, dedi; düşünmesin. Üç yıla kalmaz yanına yollanacak hale gelir, biraz da Süleyman pişirir.» «Ya Sav Tekin Bey?»</p>
<p>Porsuk Bey başını önüne eğdi. «Sizlere ömür. Yatağında öldü. Yeni sayılır. Yakutlu Bey hasta; kalkamayacağa benzer.»</p>
<p>«Eyi haberler vermedin Porsuk Bey. Selçuk'un direkleriydi.»</p>
<p>«Yeni direkler eskisini aratmaz oldu Süleyman Şahım; eskilerden de sağlam çıktı. Üzülmek değil sevinmek gerekmez mi?»</p>
<p>«Öyle diyelim. Ya? Afşin? Afşin Bey? Hiç haber yok mu?»</p>
<p>«Yok. Alparslan Sultan'ın türbesinden ayrılmaz olmuştu.» dervişe döndü sanılırdı. Bir gün, Haşan Sabbah'a gidiyorum diye çıkmış; ya o kalır ya ben, demiş. Gidiş o gidiş işte. Duymuşsun.» Konuşulacak ve konuşulmayacak, sorulup öğrenilecek ve sorulup öğrenilmeyecek ne varsa hepsi konuşulmuş, hepsi sorulup öğrenilmişti. Geriye bir tek Mansur kalmıştı, Süleyman Şah'ın ne Mansur lâfını etmeğe niyeti vardı ne hareketi. Porsuk Bey açmak zorunda kaldı: «Mansur meselesi için ne buyurursun Süleyman Şahım?»</p>
<p>«Evet. Mansur meselesi. Mansur meselesi için... Yarına bırakalım Porsuk Bey.»</p>
<p>«Mansur Bey bize pek uzakta değil Süleyman Şahım; Prusias yörelerindeymiş. Hemi benim gelip buraya konduğumu hemi de senin yola çıktığını bilir. Belki bugün buraya geldiğini de öğrenmiştir. Çerileri Yavguludur; basıp almakta usta çerilerdir. Bilirsin Mansur Bey'in de baskında üstüne yoktur, birden karabulut misali ağıp çöker. Şu sıra, ikimizi birden bu gece basması demek, Urumelinde bütün Selçuk'un çözülmesi demek olur.» «Gözcüler, karakollar çıkarıp gezdiririz; sabah ola hayır ola derler.»</p>
<p>«Doğrusun da Süleyman Şahım, Mansur yolları geçitleri bizden iyi bilir.»</p>
<p>«Peki Porsuk Bey. Baskını biz yapalım bakalım. Akacak kan meselesi...»</p>
<p>Fakat baskını yapamadılar. Gün ışımadan Prusias Gölü kıyılarına indikleri; gölün kuzey ucunda, kalenin eteğindeki düzlükte hem de Mansur Beylikleri yakaladıkları halde baskını yapamadılar. Süleyman Şah'ın çerileri de, Porsuk Bey'le gelenler de ilk defa verilen buyruğu dinlememişlerdi. Belli olmayan, açığa çıkmayan bir kaynaşma vardı orduda, beylerde gözle görülen bir sessizlik. Porsuk Bey ateş püskürüyordu, Süleyman Şah'tan çekinmese beyleri bir bir vuracaktı. Süleyman Şah yatıştırdı: «Belki bir bildikleri var, belki bir hayır Porsuk Bey. Her iki yandan dökülecek kan Selçuk kanıdır, günahı bizden sorulur. Çerinin de düşündüğü vardır, çeri demek kağnı oku demek değil ya.»</p>
<p>Böyleyken, Mansur Beylilerde bir hareket görülmedi. Daha kötüsü, gün ışırken o yandan bu yana, bu yandan o yana geçenler bile oldu. Porsuk Bey'in ölümüne buyrukları da fayda vermedi; kuşluğa doğru, daha çok dostlarını, hısım ve akrabalarını aramak için kol kol karıştılar. Porsuk Bey'in bunca yıllık beyliği, Urumelinden Huzistan'ı tutmuş ünü tünü söz konusuydu, delirecekti nerdeyse. Ama ağlamak mı gerek gülmek mi onu da bilmiyordu. Savaş yeri değildi burası; sanırsın Merv'de, Gürganç'ta, Harezm'de pazar yeriydi; bayram yeri, seyran yeriydi. «Ne olacak şimdi Süleyman Şahım?» deyip duruyordu, dövünmemek için.</p>
<p>Süleyman Şah ise rahatlamışa benziyordu. Gizliden, soğukta çiçeklenmekten korkan bir tebessüm yüzünü yumuşatmıştı: «Hiç» diyordu her seferinde de; «Selçuk kanı dökülmeyecek, anlaşıldı.»</p>
<p>«Selçuk kanı dökülmezse? Dutu silkelemeden yiyemezsin.»</p>
<p>«Silkelemen şart mı? Dalına çıktıysan koparıp yersin. Kalanı yine senin.» «Yani?»</p>
<p>«Yanisi bekleyeceğiz Porsuk Bey. Bakalım çerinin düşündüğü belli olsun.»</p>
<p>«Ya o zamanaca Mansur Bey kaçarsa.&quot;</p>
<p>«Keşke kaçsa. Kaçmaz, bilirim, kaçmaz katır.»</p>
<p>Öğleyin de durum değişmedi; hatta öğle ekmeğini Mansur Beylilerden bu yana geçip yiyenler de oldu, bu yandan Mansur Beylilerle birlikte yiyenler de. Beylerden, birbirini konuklayanlar bile vardı. Eğer Süleyman Şah, birlikte yemeleri için çağırmasaydı, Porsuk Bey ya Mansur'un Süleyman'ı, ya Süleyman'ın Mansur'u yemeğe davet etmiş olabileceğini dahi düşündü. Ortalığı o kadar karışık, o kadar ne yaptığını bilmez o kadar eğlencelik görüyordu. Ne gözcüye, ne karakola, ne şuna ne buna lüzum vardı. Süleyman Şah'ın otağına girerken: «Tanrım, ne günlere kaldık; bizi ne kılıklara soktun, hani biz senin ordun idik, öyle diyorlardı, ne biçim ordu bu, neye döndü?» diye söyleniyordu içinden. Hiç değilse suçu Tanrı'nın üstüne yıkmakla rahatlayacağını sanıyordu. Otağda, Süleyman Şah'ın, lâf olsun diye yemekleri şöyle bir yokladığını fark etti. Bir iki kaşık, bir iki lokma. Süleyman Şah yiyemediği için Porsuk Bey de yiyemiyordu; halbuki açtı.</p>
<p>«Süleyman Şahım, bu işe bir çare düşünürüm ama, bilmem doğru mudur?» «De hele bakalım.» «Mansur Bey'i çağırsak orta yere, iki ikiye vuruşsak, ölen ölse kalan kalsa, çok eskiden de olurmuş bu işler.»</p>
<p>«Dutu silkelemeden, dalına çıkıp da yesek dediydim, senin demene gelmez mi?» «Öyleyse tamam Süleyman Şahım, ele güne rezil olduk, ne bu böyle? Bir haber salalım Mansur Bey'e, öğleden sonra çıkıp er meydanına çağırayım. Ölürsem, kanım helâl olsun sana, bildiğince yap. Ölmezsem, bitsin bu iş.»</p>
<p>«Ben de senin gibi düşünürüm Porsuk Bey; düşünürüm de, bu iş senin işin değil, bu iş Melikşah'ın işi de değil, Mansur'la benim işim.» «Melikşah'a başkaldırdı sayılır.» «Tamam. Ama benim karındaşım. Kutlamış Bey'in oğlu..»</p>
<p>«Fakat sen vuramazsın onu Süleyman Şahım, yüreğin götürmez, büyüğüsün; bağışlayarak bakarsın hep. Mansur yırtıcıdır, büyüğümdür demez vurur sana, boş yanını bulur vurur, merhametli yanını bulur vurur. Senin vurulman Urumelinin vurulması demektir. Bu yükü üstüme alamam, her günahı çekerim de bu günahı çekemem.»</p>
<p>«Ekmeğini yemene bak Porsuk Bey, bu iş benim işim dedim. Tanrı böyle yazmış, değiştiremem.» Porsuk Bey, karşısındakinin de bir Kutlamış oğlu olduğunu ancak o zaman anlayabildi. En iyisi üstelememekti. O da öyle yaptı. Bir süre yemeğe dalmış göründü. Sofradan kalkacağı sırada «Ne zaman düşünürsün?» diye sordu.</p>
<p>«Tanrı yazdıysa yarın sabah; gün ışırken.»</p>
<p>Porsuk Bey, otağdan ayrılınca doğru çadırına gitti; kapandı sanki. Ne bir kimseyi çağırdı ne de gün ikindiye dönene kadar dışarı çıktı. Uzanmıştı, yarın sabahı düşünüyordu. Gözlerinin önüne Mansur'la Süleyman'ı getiriyordu; Süleyman'ın Mansur'a acıyan gözlerini, Mansur'un taş inadındaki yüzünü, sonra Süleyman'ın atından düşüşünü. Urumelinin attan düşüşünü... Gözlerini yumuyordu; görmemeğe çalışıyordu. Ama attan düşen hep Süleyman'dı.</p>
<p>İkindiüstü, Porsuk Bey'in çadırından dışarıya birden fırladığı görüldü: «Atım! Kılıcım! Hay bre kalkanım dedim.»</p>
<p>Atına sıçrayıp kılıcını, kalkanını alırken daha at şahlanmıştı; dörtnala, kalabalığın boşluğuna sürdü. Mansur Bey'in otağına yakın, atını mıhlamış gibi durdurdu. Ortalık suspustu; kalabalık şaşkın baktı. Süleyman Şah'a, haber ulaşıncaya kadar Porsuk Bey, narasını atmıştı bile: «Hay bre Mansur Bey, bu er meydanıdır. Melikşah Sultan'ın Ordu Beyi, Süleyman Şah'ın yarısı, Harzem'den Urumeline kovmadık düşman bırakmayan Porsuk Bey derler adıma, seni isterim. Ersen erliğini bil çık karşıma. Bu iş çeri işi değil seninle benim aramda. Ya başını ya başımı. Başımı alırsan sen kurtul, başını verirsen çerilerin kurtulsun. Ersen, erlik göster, er değilsen avratlar gibi giyin kuşan çengiye çık. Hayda bre Mansur Bey sözüm ersen sanadır.» Sessizlik elle tutulur hale geldi; kaskatı. Sonra toz zerrelerince ufalandı, uçuştu.</p>
<p>Süleyman Bey otağından çıkıp da Porsuk Bey'in narasını, ardından da Mansur'u er meydanına çağrışım duyunca işin işten geçtiğini görmüştü. Ahmak kim olacaktı acaba? Damarlarını bir titremedir aldı; kötü bir titreme.</p>
<p>Toz zerrelerinde ufalanıp uçuşan sessizlik bir daha katılaştı. Sessizliği doğuran çeriler de olmasa ilerdeki gölün durgun suyundaki kıpırtıyı duyacağını sanırdı insan. Kula atında, zırh giyinmiş, kargısı ile kalkanını almış Mansur Bey göründü. Süleyman Şah: «Sevdiği atı» diye düşündü;</p>
<p>«Sevdiği kargısı, sevdiği kargı döğüşü.»</p>
<p>Bir an Sav Tekin Bey'in, Mansur'un kargı kullanışındaki çabukluğu görerek onunla ayrıca uğraşmasını hatırladı. Sav Tekin'in kargıda eşi menendi yoktu; Mansur'u da öyle yetiştireceğim, derdi. Dediğini yapanlardandı Sav Tekin Bey, yapmıştı.</p>
<p>Çeri meydanı açıyordu, çevreleniyor, çevreyi genişletiyordu.</p>
<p>İlk hücumu Porsuk Bey yaptı. Yaşlıydı, kılıç savurup vuruşu da yaşlıydı. Yaşlılığın ustalığı, yorgunluğunu saklıyordu. Çabuk bitirmek ister gibi vurmuştu. Ama Mansur Bey'in kalkanı, kolay çeldi. Ardından kargı vurmak için geri çekileceği sanıldı, belki Porsuk Bey de öyle sanıp Mansur'un gerilemesini önlemek için atının gemini boşalttı. Fakat Mansur Bey sanılanı değil sanılmayanı gösterdi. Kalkanını yarım siperleyip Porsuk Bey'in boş böğrüne, yarım siperden yatırıp zıhlamasına vurdu. Porsuk Bey sarsıldı ise de attan düşmedi. Mansur hemen atını çevirdi, aynı hızla, aynı şekilde, Porsuk Bey'in sarsılmasının üstüne gitti. Fakat Porsuk Bey'in kılıcı da Mansur'un hızında, hatta az biraz çevik indi, atlar birbirlerini göğüs yoklaması sıyırıp geçtiler. Süleyman Şah «Porsuk'u yormağa çalışıyor.» diye düşündü sıkıntıyla. Birdenbire susamıştı. Atların toynakları toprağın çayırını söküyordu. Henüz kılıcın kalkanın sesi duyulmuyordu; bazen tek, bazen tıngırtı. Arada bir kalkanın kalkana çarpışı da duyuldu. Çeriler, o yandakiler de bu yandakiler de, ne birini ne ötekini tutuyor olmalıydılar, gözlerini dikmiş bakıyorlardı; uzaktan yakından. Yarısından çoğu attaydı; ağaçlarda çeriler vardı. Kimin ne yandan olduğunu çoğu yerde herhalde ayırmak bile imkânsızdı.</p>
<p>Mansur Bey, kavga başlayahberi ilk defa nara attı: «Savul hay Melikşah'ın uşağı!» Ardından da yine ilk defa kargısını kullandı; yakından, denemek için olmalı, belki de aldatmak için. Nitekim hemen sonra atını gözle zor görülecek bir hızda çark ettirip, Porsuk Bey yetişemeden araladı, yine öyle dönüp, sağdan cirit atacak şekilde kargısını kaldırdı; tepti atını, dizginlerini bıraktı. Porsuk Bey, atının başını ancak çevirip Mansur Bey'in önünden kaçabildi; tam yetişeceğini anladığı sırada da Mansur Bey'i sağına alıp atın boynuna doğru bıraktı kendini, sol üzengisine bütün ağırlığını verip yana kaydı. O sırada Mansur Bey kargısını fırlatmıştı. Porsuk Bey'in atının şahdamarına saplandı. Atın korkunç kişnemesi duyuldu, yıkıldığı görüldü. Porsuk Bey sol ayağı üzengide yarı ayrık atın bu yanına düşmüştü. Toparlanıp kalkmak istedi ama becerinceye kadar Mansur Bey de üzengilerden ayağını boşaltmış, kaldırıp atmıştı kendini. Porsuk Bey'den önce toparlandı, sıçrayıp bastı Porsuk Bey'in omzuna, kalkanını zırhlamasına boynuna dayadı; itti. Porsuk Bey'in gözleri bir an sadece kopkoyu bir karanlığa açık kaldı; karanlık, inceden kıvılcımlandı hemen ardından. Sonra Mansur'un önce sisli, taş yüzünü gördü. Sis silindikçe Mansur'un yüzü daha taşlaştı: «Sözün söz mü Melikşah'ın uşağı.»</p>
<p>Porsuk Bey boğuk, hırıltılı: «Söz» dedi. «Herkes duydu. Beni öldürmekle, öldürmezsen.» «Boğazımı gevşet de..»</p>
<p>Bekledi. Mansur'un taş yüzü oynamadı bile. Yalnız boğazındaki kalkan bir parmak gevşer gibi oldu. «Diyeceğini, de.»</p>
<p>«Diyeceğim, beni öldürmesen de anlaşırız. Yaşlıyım, böylesine yenik düşmem yeter senin şanına. Bağışlarsan faydam olur.»</p>
<p>Mansur'un taş yüzü ekşidi; iğrendi herhal. Bir an gözlerini ağabeyinin bulunduğunu sandığı yere çevirmek istedi: «Gör işte.» diyecekti. Bu bir an yetti Porsuk Bey'e. Biraz da can kaygusunun verdiği telaşla kılıcını kaldırdığı gibi Mansur Bey'in karnına sapladı burktu.</p>
<p>Mansur Bey hiç bir şey anlamadı önce; sadece «Hınk» dedi. Sonra o taş yüzü bir an Porsuk Bey'e çakılı kaldı. «İt dölü» diyebildi. Az önce yapmak istediği gibi, yüzünü ağabeyinin bulunduğunu sandığı yana döndürmek istedi; beceremedi. Porsuk Bey'in yanına düştü.</p>
<p>Süleyman Şah, daha Porsuk Bey'in kılıcı Mansur'un karnına sapladığında koşmuştu; yanlarına geldiğinde Porsuk Bey'in üstü başı kan içindeydi. Mansur'un yüzü hafiften sararıyordu, taşlaşma siliniyor, çocuklaşıyordu. Beceriksizce gülümsedi.</p>
<p>Süleyman Şah, diz çöküp Mansur'un sırtına verdi bir dizini; başını ensesinden tuttu. Mansur'un beceriksiz tebessümü sarardı. Sarı, ipince, kopacak gibi: «Güvenme bunlara ağabey.» dedi; «Bunlar it dölü! Atsız'ı yediler. Şökli'yi yediler. Beni. Beni de yediler. Kendini kolla, kolla derim. Babam, haklıydı.»</p>
<p>Açık kalan gözlerindeki beceriksiz tebessümü kapatmakta çok güçlük çekti Süleyman Şah. Porsuk Bey'i «Git başucumdan» diye kovdu; «Yalnız bırak bizi.»</p>
<p>O günden sonra nereye gitse ne yapsa yalnızlıktan kurtulamayacağını hisseder oldu. Nikiya'ya dönmeğe karar verdiği gece, tıpkı İkonyum'da olduğu, gibi, zor uykularında yine kırbaçlar şaklar olunca huzursuzlaştı da. Kırbaçlar, şaklamasından acısına kadar aynı şaplanmış sığır kuyruğu kamçılardı. Ayrıcalığı birken iki, ikiyken üç dört olmasındaydı. Kırbaçları tutan elleri de gördü bu sefer düşlerinde. Sadece elleri, kimin olduğunu bilemedi, benzetti.</p>
<p>Nikiya'ya bir günlük mesafedeyken oyalanmağa başladı; Sangaryos'un Sophon Gölünün doğusundaki büklümünde konakladı. Orduyu Burçak Bey'le Kara Budak Bey'e verip Nikiya'ya yolladı. Yanında pek az çeri alıkoydu, ona da Burçak Bey'in üstelemesi yüzünden razı geldi. Aslında hiç kimseyi görmek istemiyordu; hiç kimseyle konuşmak. Karası az ak üzüm bağlarında sanıyordu kendini, gözleri hep kara üzümleri görüyordu, damağında kara üzüm lezzeti tatlanıyordu. Kaç defa sürüp atını bir başına, kara üzümleri çiğneyip eze eze gitmeği düşündü; düşüncelerinin kara üzüm şıralarınca koyulaştığı bile oldu.</p>
<p>Sangaryos'un burdaki büklümü, ta Sophon Gölüne kadar düzlüktü, yemiş ağaçlarının yeşil bulutunda serindi, kokuluydu. Dolaştığı zamanlar yeşil bulutun serinini, kokusunu fark etmiyordu da sarısı dumanlı teyinleri gözlüyordu; kaba kuyruklarını daldan dala uçuruyorlardı, meyveleri dişliyorlardı. Bir gün, şansı dumanlı teyinlerle düşünceleri arasında bir benzerlik buldu. Kırbaçh düşlerden kaçan uykusuz beyni böylesine bir teyin gibi geldi; dişlerini bir meyveye geçirmişti ama yiyemiyordu, ısıramıyordu, bırakamıyordu da. Kaçıyordu; dalın birinden ötekine.</p>
<p>Sarısı dumanlı teyinlerin gözleri fıldır fıldırdı; her an kuşkulu; her an. Korktuğunu o zaman anladı. Mansur, bastıramadığı korkusuydu. Mansur'un ölümü kadar, ondan önce, çerinin buyruk dinlemeyişi Süleyman'ı ortada bırakıverişi. «Bu sizin, bu kendi meseleniz.» der gibi «Bizi bu işe sokmadan ne yaparsanız yapın biz yokuz bu işte.» der gibi.</p>
<p>Ya Melikşah'la da karşılaşmak yazıldıysa alnına? Ya o zaman da? Ya Porsuk Tutuş'un buyruğuna girip geri dönerse, ya o zaman da çeri bırakıverirse Süleyman'ı?</p>
<p>Mansur'un, öleceği sıra söyledikleri, kırbaçla düşlerden de kötü şaklıyordu aslında.</p>
<p>Buldacı Bey'in gelişiyle biraz durulur gibi oldu.</p>
<p>Buldacı Bey hiç mi hiç değişmemişti. Çocukluğunun arasından çıkıp da gelmiş sandı Buldacı Bey'i görür görmez; Merv'in dut ağaçlarının, ipek böceklerinin, ipek böceği kozalarının o güzel o bir daha dönülmez, o kaynak sularının pırıltısında yunmuş havasında Buldacı Bey, al bir kısrağın cirit koşusunda meydan dönüyor; Çavlı Bey'i, Ersagun Bey'i, Atsız Bey'i, Afşin'i sürüyor da sürüyordu. Buldacı Bey'in cirit çomağında uçan çocukluğu seğridi Süleyman Bey'in gözlerinde, hep kara üzümlere bakan gözleri durulandı.</p>
<p>Ama Buldacı Bey durgundu; hatta Süleyman Şah'ın çok belli olan içi içine sığmazhğına şaşmıştı. Süleyman Şah neden sonra Buldacı Bey'in halini fark edebildi; kabuğuna çekildi hemen. Şansı dumanlı teyinler daldan dala uçtular. Buldacı Bey: «Haberleri duymuşluğun vardır.» deyince, teyinler tüylü top kuyruklarını dikip bakakaldılar?</p>
<p>«Haber çok hangisidir bilemedim.»</p>
<p>«Tutuş. Melikşah'ın karındaşı olmasından da yüreklenip azıtır oldu. Atsız gibi bir beyi yok ettiler.» «Atsız Bey'in sağa sola saldırmalarını beğenmedim; düşüncesiz saldırmalar, hesapsız kitapsız. Ne acelesi vardı? Su sıza sıza giderse işe yarar, doyurur. Deli dolu giden su faydasızdır, toprağı da sıyırır. Mısır'a vakitsiz taştı. Tutuş'un ekmeğine yağ sürdü.»</p>
<p>«Öyle söyleme Süleyman Şah; Atsız, bilirsin babasız büyüdü, bir tek nine. Alparslan'n yanında karabudundan gelmiş, bileğinin gücüyle bey olmuş. Alparslan'dan sonra hangimize yeterince güvenildi ki? Yeniler, sen hariç, sözüm senin gibi şahlara değil; Nizamül Mülk yenileri tuttu, Tutuş gibi hırslıları, Atsız bunu bildiği için yapabileceği her şeyi birden yapmak istedi, vakti azdı.» «Alparslan'ın da vakti azdı. Acele etti mi?»</p>
<p>«Biz Karabudundan gelmeyiz, siz bilemezsiniz bunu. Tutuş hiç bilemez. Hele birçok şey olmak isterken, hiç bilemez. Şimdi Melikşah'ın sarayında ne oyunlar dönmekte bilir misin? Terken Hatun, oğlu Berkyaruk'un veliahtlığı için bütün Karahanhlığını ortaya dökmüş; Nizamül Mülk ondan yana görünürse de el altından Tutuş'u ve ötekileri besler. Melikşah Bağdat'ta taç giymek, düğün dernek yapmak için dünya Sultanlarının da üstünde bir tantanayla ağırlanacak. Altın altın, yaldız yaldız saray süs dolu. Bir de senin şu görünüşüne bak; buyrultuya bakılırsa Türkiye Sultanısın, üstündekiler benimkinden de gösterişsiz.»</p>
<p>Süleyman Şah, uzun bir hastalıktan kalkmış gibi, toparlamıştı düşüncelerini. Buldacı Bey'i süzerken «Melikşah'ın devlet işlerini bırakıp süse mi düştüğünü söylemek istersin Buldacı Bey.» diye sordu.</p>
<p>«Henüz bilmiyorum. Karabudundan geldim, dedim. Karabudunca düşünmüş olabilirim. Bizim töremiz süssüzdü. Alparslan'ın süsünü görmedim; bu Terken Hatun, bu Nizamül Mülk.» «Melikşah için kötü düşünürsün. Ben hurdaysam, ben burda bir iş yapmışsam Melikşah'tan aldığım güçtendir bilmez misin? Onun çizdiği yoldan gittim, gösterdiği yoldan.» «Atsız da öyleydi Şahım.»</p>
<p>«Atsız Atsız dersin. Atsız bizi kandırmağa çok uğraştı, Mansur'un kanına girdi.»</p>
<p>Bağırmıştı. Günlerdir, belki de aylardır ilk defa bağırmıştı, Birden, yeryüzünde var olduğunu, yaşadığını, bağırabildiğini anladı. Buldacı Bey'in kolunu sımsıkı yakalayıp çekti: «Gel benimle. Gel benimle Buldacı; inanmadın. Atsız'ı göstereceğim sana!»</p>
<p>Titriyordu; yeni doğmuş; dört ayağı üstünde topraktan kalkmağa, toprağa basmağa çalışan tüyleri ana rahminden henüz ıslak bir tayın titreyişiydi. Buldacı'yı geniş yol çadırına götürdü. Üstü altın kakmalı gümüş çekmecesini, artık koşabilen bir tay hırsıyla açtı: «Atsız'ın mektubu bu. Bu da Şökli Bey'in. Gör işte beylerini.»</p>
<p>Buldacı Bey mektuplarını zor söktü. «Benim okumam kıttır, sökmeğe gayret ediyorum. Ne demişler?»</p>
<p>«Bizim başlarına geçmemizi, Melikşah'a karşı sultan olmamızı. Bunlar...»</p>
<p>«Şökli Bey de harcandı. Bayındır'dan diye. Tutuş yedi onu da.»</p>
<p>«Tutuş Tutuş Tutuş! Buldacı nedir bu içinizdeki kin? Yetsin artık, Mansur yetsin. Atsız hak etti;</p>
<p>Şökli de.»</p>
<p>«Neyi? Tutuş Şam'ı istiyordu; Atsız onu da verdi, kavgasız, döğüşsüz verdi. Gidip Tutuş'a teslim etti kendini. Sen olsan ne yapardın? Eski bir beye, Alparslan'ın yoldaşına, Selçuk için canını vermeğe hazır olana? Okunu, yayını, kılıcını da teslim etmişse, ne yaparsın Süleyman Şah? Töre neyse onu mu, he mi? Tutuş törenin yazmadığını yaptı, Atsız'ı öldürttü.» «Yalan.»</p>
<p>Buldacı Bey kararıverdi: «Sen mi söylersin bunu bana Süleyman Şah?. Ne yalanı? Ben? Buldacı ha?»</p>
<p>«Aldırma her lâfa Buldacı, çıktı ağzımdan işte, inanamadım, olmaz böyle şey. Şökli de mi?» «O da.»</p>
<p>Buldacı Bey hâlâ kapkaraydı. Zar zor: «Melikşah'a diyeceğim yok benim. Alparslan'a en çok benzeyen oğlu. Sonra, Alparslan'ın zamanında o sağken, onun önünde, onunla birlikte oğluna itaata yemin ettik. Kanımıza da kastetse yeminimiz yemindir. Gel gelelim Tutuş öyle değil. Tutuş Tacikleşmiş sanki Araplaşmış.»</p>
<p>Süleyman Şah sındı; başını eğdi: «O kadar kolay ki söylemek Buldacı Bey. Kim bilir bizim için ne diyecekler?»</p>
<p>Buldacı Bey Süleyman Şah'ın sınıklığını anlayamadı: «Ne diyebilirler, soyluydun, soyluluğuna kara mı çaldın? Gören görüyor kör değil kimse?»</p>
<p>«Şimdi kör değil, şimdi gören görüyor. Ya sonra? Yarın, ta birkaç bin yarın sonra, göz dediğin ne ki? Nice gözler vardır, körken görür de görürken bile kördür.»</p>
<p>«Neden çekinirsin?»</p>
<p>«Babam, Buldacı; babamın karası dururken Mansur'un karısını da silmek zorunda kalacağım, zor.</p>
<p>Babamın karasını ancak ağartabilmiştim.»</p>
<p>Buldacı Bey, gümrah bir ağaç ne kadar üzülüp yapraklarını dökebilirse o kadar üzüldü; «Beni yanlış anladın hay Süleyman Şahım, ben lâf etmesini bilemem, belki ondan anlatamadım; demem, seni Melikşah'a ayaklandırmağa geldi, he mi? Yok, başım kesile öyle dedimse. Melikşah Melikşahhğını bilir, sen de senliğini. Gelgelelim Tutuş; içi kara, tamah dolu. Tutuş engel bildiklerini bir bir gidermekte. Şimdi sen kaldın. Melikşah'la senin aranda Tutuş var. Bir de Flaretos. Bu Flaretos'u bileceksin; Urrah'a, Muş, Antiyokya yörelerine hakimdir. Tutuş ise, Şam, Halep çevrelerine. Flaretos dediğim adam Ermenileri elde etmiş, Ermeni görünmüş; Urumları elde etmiş Urum görünmüş, duyduğum kadarıyla Müslüman olma yolunda gayrı kimi elde etmek için bilmem ama seninle şimdilik bir alışverişi olmadığı için herhal seni değil.» «Yani?» «Yanisi şu ki yolunu temizlemen şart, yolunun doğrudan Melikşah'a ulaşması şart.» Sanki Mansur konuşuyordu, başka türlü; hırsından sıyrılmış, aklı başında.</p>
<p>«Düşünürüz Buldacı Bey. Hele dinlen sen. Gelir gelmez yorgunluğuna bakmadık, dinlendirmedik seni.» Alıp, Buldacı Bey'i, hazırlanan çadırına kadar götürdü. Sular kararmak üzereydi, akşam kuşları garipsi ötüşüyordu. Ayrılırken: «Geldiğin iyi oldu Buldacı Bey. Merv'i özlemiştim herhal. Sana bir şey desem ayıplar mısın? Son günlerde çocuklaşır oldum. Senin delikanlılığında ben çocuktum, ciridini seyrederken içim kabarırdı. Ne iyi ettin de geldin. Akşam yemeğini birlikte yiyelim, he mi?»</p>
<p>Yol çadırına dönerken akşam kuşlarının sesinde bambaşka bir telin, inceden kırılmakta olduğunu sezinledi. Suların kararışında, bulutların koyu dumana dönüşünden tedirginleşmiş bir çağırışım; güvencesiz.</p>
<p>Yemekte Süleyman Şah daha bir kararlıydı; sonunaca Tutuş'un yanındaki çerilerin hangi boylardan olduğunu, Flaretos'un Tutuş'a karşı davranışını; o bölgelerde Yavguluların bulunup bulunmadığını. Tutuş'un yanında eski beylerden kimlerin bulunduğunu sordu: «Artuk Bey'le arası açılmış doğru mudur?»</p>
<p>«Öyledir. Tutuş çok kötü davranır. Beyine de çerisine de. Fakat Melikşah Sultan Artuk'un gönlünü aldı. Ama sanmam. Tutuştan çok seni tutar.»</p>
<p>«Urumeline ben gelince Artuk Bey Arabistan'a gönderildi. Benden sanır, onun için bana kırgın gözükür. Yoluma kötü bir engel olmasın?» «Kararlıya benzersin. Gidecek misin?»</p>
<p>«Gideceğim. Şart dedin. Kuşlar bile güvence arıyor, kuşlara kimse dokunamazken, kuşların kimseye zararı yokken. Bakarsın beni de bir kartal kuşu zanneden olur.»</p>
<p>«Artık sana zararlı olmaz sanırım değişmediyse. Alparslan'ın güvenilir yoldaşlarındandı.» «Değiştiyse kötü. Oralarda Artuk Bey'i sevenler çoktur, bizi sadece duymuşlardır.» «Ne zaman gitmeyi düşünürsün?» «Bu gece!»</p>
<p>Buldacı Bey'in elindeki kaşık düştü siniye; ağzında lokma iki büklüm oldu.</p>
<p>«Ordun Nikiya'da?»</p>
<p>«Ordumu istemem. Buradakiler yeter. Bir de seninle gelenler, iki mi üç mü beyin var?» «Dört.» «Bir avuç çeriye dört Bey çok değil mi?» «İkisi kendiliğinden geldi.» »Güvenilir beyler mi?»</p>
<p>«İkisini henüz denemedim. Ötekiler güvenilir. Yenilere göz kulak olurum.»</p>
<p>Süleyman Şah Buldacı'ya memnun baktı: «Senin burda kalman gerek. Ebulkasım çok güvenilir biri ama beyliği de o kadar yenidir; Alparslan'dan kalma, Malazgirt'! görmüş senin gibi bir beyin bulunması ona güven verir. Bizans'ın öte yanında hıristiyanlar bugün değilse yarın kıpırdarlar. Ben gelinceye kadar sen lâzımsın buraya. Yalnız gideceğim, sen de hemen Nikiya'ya. Buyruğu yazıp veririm. Ebulkasım'ın bir kardeşi vardır, Mehmet. Sen Nikiya'ya varır varmaz o yola çıksın bana yetişsin. Melikşah'a, neden Antiyokya'ya gittiğimi bildirmeliyim; Mehmed'e güvenirim.» «Fakat bu az çeriyle.»</p>
<p>«Yolda katılanlarla kalabalıkladır. Oralarda Yavgulu Türkmenler de vardır; bizi sayarlar. Doyduysak kalkalım sofradan. Ben hazırlanıncaya kadar çerilerin toplanmış olmalı Buldacı Bey.» Gün ışırken, Amorium'a inen vadiye gelip konmuştu bile; hızına kendisi de şaştı. Buldacı Bey'in gerilerinin gece yürüyüşüne alışık olmadıklarını; hele orman yolunu, dere yatağını hiç bilmediklerini anlamıştı. Canı sıkıldı. Nöbetleşe kol gezdirip akşama kadar mola verdi. Amorium Beyinin bile haberi olmadan, karanlığın çöküşünde Amorium Belini aşıp Laodikya yoluna kestirmeden vurdular. Mehmet ancak; Süleyman Şah İkonyum'a vardığı zaman yetişebilmişti. İkonyum'da da eğlenmedi; ne yapmak istediğini, kuşkularını anlatan bir mektup yazdı: «Bütün bunlardan sonra sen Melikşah Sultanımın bilmesini isterim ki, seninle benim aramda bulunan kefere kalelerin alınması gerektir. Yurdumuzun Bizans ucunda bugün yarın, ha geldim ha geliyorum diyen bir Hıristiyanlık yuvası kıpırdanmak üzeredir. Böyle bir zamanda, seninle benim aramı kesen kefereden emin olmamızı uygun bulurum. İlk gideceğim yer Tarsos'tur; görklü Tanrı izin verirse; ardından Antiyokya'da olacağım. Niyetim buralardaki yerlileri tedirgin etmek değil, kendi inanışlarına ve törelerine dokunmadan şimdilik bizim buyruğumuza girmelerini sağlamaktır. Karındaşınız Tutuş Bey'e de kolaylık olur, Nikiya'ya dönerken emniyete aldığım yerleri korumakta güçlüğe uğramaz. Varlık görklü Tanrı'nın, buyruk Melikşah Sultanımındır, böyle biline.»</p>
<p>Mehmed'i tez elden yola saldı: «Bu mektup Melikşah'ın eline ulaşmalıdır Mehmet.» dedi; «Ben Antiyokya'ya varmadan. Kuş senden tez olmamalı bilesin.»</p>
<p>Ve İkonyum'dan Laranda'yı tuttu o gece, Laranda'dan sola döndü; ırmak boyunca Hacılar Patikasına saptı. Sarp dağlan tırmanıyorlardı; ay, korkunç parlayışında geceyi siliyordu; ayaz da çıkmıştı. Dar geçitli kayaları çoğunlukla atlar, kendiliğinden aşıyordu. Yürüyüşleri ister istemez hızını kaybetmişti; bir tepe inip bir tepe aşıyorlardı. Sık ormana daldıkları oluyordu. Yaban hayvanlarının irileşmiş, ay ışığında kan çanağı gözleri bazen çok yakınlarında cam gibiydi. Ormanın bitip, çok daha sık bir başka ormanın başladığı yerde Hacılar Patikasını bıraktılar. Otlu düzlük boyunca gidip bir dere yatağına girdikleri zaman yeni bir gün ışıdı. Laranda'dan aldıkları kılavuz, Hacılar Patikasını bırakmasalardı daha iyi olacağını söyledi.</p>
<p>Bütün yol boyunca yaptığı gibi, gün ışığıyla birlikte Süleyman Şah mola verdi. Kılavuzun sözlerine rağmen içi rahattı. İçinde bir ay ışığı oynuyordu.</p>
<p>Tarsos'a ancak ertesi sabah ulaşabildiler. Tarsos'un Süleyman Şah'a kapılarını açması zor olmadı. Adını duyup durdukları uzakta, çok uzakta sandıkları, öyleyken birdenbire surlarının önüne geldiğini gördükleri Süleyman Şah'ı, biraz da kurtancı gibi karşılamışa benziyorlardı. Çok defa, böyle yeni alınmış bir şehre girerken, yolun sağını solunu dolduran halkın, hatta alkışlarında gizli bir arı iğnesi hissederdi. Tarsos'a girerken, anlamı da iğnesiz olabileceğini ilk defa sezdi. İyice çözemediği, kendi kendineyken de garip bulduğu bir cömertlik sarhoşu olduğunu anladıysa da üstünde durmadı. Her zamankinden fazla cömertti; her zamankinden fazla bağışladı. Genç beylerin, çerilerin ileri gelenlerinin, Tarsos'un az da olsa sünni halkının zorlamalarına, engel olmağa çalışmalarına rağmen Mısır'ın Fatımî Halifesine yazarak Tarsos'a bir kadı göndermesini istedi. Tarsos'a? Süleyman Şah istedi hemi de? Fatımî Halifesinden bir kadı? Bağdat Halifesi ölmüş müydü ki? Sünnî kadılara kıran mı girmişti? Yoksa Süleyman Şah yol mu değiştiriyordu, gizli din mi taşıyordu?</p>
<p>Güldü. Hem de kahkahalarla. Süleyman olalı, Süleyman Beyliğini bileli, Süleyman Şahlığından beri kendisinin bile yabancısı olduğu kahkahalardı. «Ne o, ne bu, ne şu. Aklınıza neden hep kötü düşünceler gelir, neden başka türlüsü de var mıdır düşünmenin diye sormazsınız, kör parmağını gözüne der bir yanlı düşünürsünüz? Burada halkın tamamına yakını nasıl düşünür, neye inanır hesap ettiniz mi? Etmediyseniz kendinizi suçlayın. Sizin gibi düşünüp, sizin gibi inanan kadı da getirtirdim buraya, neye yarardı bilir misiniz? Üç gün sonra Tarsos'tan koğulmanıza. Sizin kadınız onları daima suçlu bulacak. Ben kadı değilim kadıdan da sorumlu olan adamım.» Ama inandıramadı. Gece yarıya dönerken Buldacı Bey'le gelen beylerin ikisi Tarsos'tan çıkıp gitti; gizlice gittiklerini sandılar.</p>
<p>Süleyman Şah gidenlerin ardına adam düşürmedi; Tarsos'ta da durmadı gayri. İki beyin gizlice gittikleri gece yarısından sonraki akşam, onların gittiği yolun tam tersine hareket etti. Çerinin yarısını da Tarsos'ta bırakmış, yanına sadece Buldacı Bey'in çerileriyle kalan iki beyini almıştı. Sabah kuşlarından önce denize ulaştı.</p>
<p>Doğdu doğalı ilk defa gemiye binecekti; denizi kıyısından görmüştü, ayağını uzatıp çizmesinin burnunun ucundan böyle bir denize sokmuşluğu vardı. Gemiye bindiğinde, göğsü ipek böceklerinin kemirip yeşilini yediği dut yapraklarında titredi. Gemi açıldığında çok şeyleri hatırlayamaz oldu. Hatırlayabildiği tek şey çerilerine bakıp bakıp «Bu böyle olmayacak, olmayacak» diye mırıldanmasıydı. «Mademki denizimiz var, bunca denizimiz var, üstünde yürümesini de öğrenelim. Denizlerin sonu nerdeyse...»</p>
<p>Sonra, Antiyokya'da buldu kendini, düşündü deniz kabarmasında. Antiyokya'nın hantal surları gözlerinde inip inip çıktı. Gündüzdü. Molasını verdi. «Gece kuşuna benzettin bizi hay Görklü Tanrım; gündüzü unutturdun.» Çeri yorgun uykusuna vardı. En az çeri kadar yorgundu Süleyman Şah; çeri kadar uykuluydu, uyku gözlerinden akıyordu. Uyuyamadı. Antiyokya? Ne saklıyordu alaca ışığında? Hantal surları neyi saklıyordu? Bir ara sislendi; birçok şeyler, hatıralar, alaca bulaca boyalar, avuç avuç avuçlanmış da surlara, sur taşlarına sıvanmış alaca bulaca boyalar, boyaların karası çok, boyaların ardında da bir Antiyokya! Boyaların ardına girmeği, boyaları kazımayı, boyaların sakladığını bulup çıkarmağı.</p>
<p>Uyudu yahut uyumadı; Antiyokya'nın sakladığı şey de uyudu yahut uyumadı. Akşam karanlığı çöktü.</p>
<p>Karanlığın çöküşü ile de çeri, Süleyman Şah'ın ardından Antiyokya'ya aktı. Burçlara ip attılar. On çeri iplerden tırmandı. Ardından on çeri daha.</p>
<p>Süleyman Şah Antiyokya'ya girdiğini Melikşah Sultan'a bildirirken, şehrin sokaklarında yerli tellâllar bağırıyordu: «Herkes bağışlanmıştır; bugün bütün suçlular suçsuz bilinecektir, tutsak olanlar serbest bırakılmıştır, evlerine döneceklerdir. Hiç bir Selçuklu hiç bir yerlinin evine, çağırılmış bile olsa girmeyecektir; yerlilerin namusu Süleyman Şah'ın namusu diye biline. Duyduk duymadık demeyin.»</p>
<p>Tellâlların sesini ezan sesleri bastırdı. İç kaleyle dış kale arasındaki kayalar, yüz mü beş yüz mü bin mi -belki de bir- müezzin sesinde seslendi de seslendi.</p>
<p>Süleyman Şah bir an, kayalar kadar sakin olmadığını fark etti. Antiyokya'nın iç surları da açılmış gibi görünmüştü ama şimdi, şu anda; tellâllar, ezanlar, halkın kabuğunu çatlatan sevinci birbirine karışırken açılan surlar, açılışından beter bir rahatlıkla kapanmıştı, Süleyman Şah'tan ne saklıyorsa daha da sakladı.</p>
<p>Artık aramak bile istemedi. Anlamıştı sanki Antiyokya mıknatıstı herhal. Evet mıknatıstı. O gün, Buldacı Bey'le gelip de Tarsos'ta kalan beylerden biri daha kaçtı.</p>
<p>Süleyman Şah mıknatısın etrafında bir çember gibi daraldığını hissetti. Çemberden kaçıp kurtulmanın zorluğunu da hissetti. «İş olacağına varır.» diyemedi. Dili paslanmış olmalıydı. Tutuş'un habercileri, birbiri ardınca o günlerde geldi. Antiyokya'dan çıkmasını, Antiyokya'yı kendisine teslim etmesini. Antiyokya'yı ve hepsini. Ve son gelen habercinin mektubu bir anda yıktı Süleyman Şah'ı. Tutuş: «Kutlamış, babamıza başkaldırmıştı: Kutlamışın oğlu sen Süleyman da görürüz ki bize başkaldırmaktasın tıpkı karındaşın Mansur gibi» diyordu. Sinsi, unutulmuşları su yüzüne çıkarıp, karaları ak çarşafların üstüne döküp, su yüzünün durgunluğunu kirletmek istercesine; aklığı yok etmek istercesine... «Tanrım! Görklü Tanrım. Ak Tanrım, neden bu kin; Ak yumak Tanrım neden, neden, neden? Aklığından mı korktun, su durgunluğundan mı? Neden bu bıçak? Güneş herkesin değil mi ohh!»</p>
<p>Antiyokya'yı yakıp yıkmak geldi içinden, taş taş üstünde bırakmamak, Antiyokya'dan ne alıp vereceği vardı ki? Tutuş «Bize başkaldırmakta» diyordu. Biz? Demek Melikşah da böyle düşünüyordu. Melikşah'la arasındaki yol tıkanmıştı demek ki...</p>
<p>Yolu açmalıydı; Melikşah'ı bulmalıydı; sormalıydı: «Kutlamış Bey hâlâ mı temize çıkmadı? Hâlâ mı ak çarşaflar serdim de o karayı örtemedim? Bu Urumeli, bu şimdi Türkiye deyip serdiğim ak çarşaflar Melikşah, hâlâ mı?»</p>
<p>Çıkış o çıkış Antiyokya'dan; Halep'e gelinceye kadar düşünüş bu düşünüş. Geceyi gündüze katıyordu. Gündüz molalarında bile saklanmıyordu. Bir yarım gece dinlenebilmişti. Ayrı Şayiamda durdu; Halep'e yakındı, Kuvayk Suyunun nemini koklamıştı. Beynindeki sorular durmuştu; beynindeki Melikşah uyumuştu, beyninde Tutuş kalmıştı bir ayakta. Gözlerinde sivri arı iğneleri gizli, suratında çopur hurma çiçeklerinin tozu sıvanmıştı, ve bütün bunların arasından Mansur: «Ben demedim miydi?» der gibi bakıyordu.</p>
<p>Çerisin! süzdü. Henüz alışamadığı yüzler o kadar yabancıydı ki! Asıl ordusunu düşündü, Nikiya'daki. Nikiya'daki beylerini, yüzlerini zar zor hatırlayabildi. «Tanrım. Ne kadar yalnızmışım. Ne kadar sevememişim.» Ürperdi.</p>
<p>Bunca zamandır, Urumelini bu baştan o başa arşınlarken neden yalnızlığını duymamıştı peki? Güneş? Halep'in güneşi de yabancıydı; kendisi için olmadığını anladı.</p>
<p>Dünya ıslak bir at gözü gibi daralmış olmalıydı; herhal onun için güzel. «Kaç para eder?» Beylik, Şahlık, Sultanlık soyunuyordu üstünden, soyunup uçuyordu.</p>
<p>Tam dönüp gitmeği düşündüğü sıra, Halep yönünden yarı çöl sıcağını emmiş bir toz dağıldı. Ilgarla yaklaştı; Süleyman Şah'ın gözleri çakılı kaldı toza, derken, Halep'in sağ kanadından bir başka toz bulutu daha ağdı; yanmış çöl sıcağındaydı, dörtnaldı.</p>
<p>Düşünemedi bile. Toza dumana bulanmış bir dünya ancak nefret edilebilecek bir dünyaydı. Süleyman Şah ise; Şahlığından, Beyliğinden önceleri de nefretin üstüne üstüne gitmişti. «Yırtınalı bu nefreti; çeri yırtılmak bu nefret; Ya Allah, Yallah Bismillah.»</p>
<p>Tek başına at sürdüğünün farkına bile varmadı, o hep üstüne üstüne gittiği nefretin, Antiyokya'nın boyalı surlarından daha taşlaşmış olduğunu; sağını solunu, önünü ardını çoktan kilitlediğini anlamıştı. Yaklaşıyordu, surlar kavuşuyordu, üstüne üstüne kapanıyordu. Bir ara babası Kutlamış Bey ağ bulutlar ardından bir görünüp bir kayboldu; bir ara Mansur. Bir ara yine, kaybolmadan durup bakan oğlu Kılıç Arslan; boynu büküktü! «Ah Tanrım. Ak Tanrım, bunun için miydi hepsi?»</p>
<p>Atının gemini nasıl çektiğini bilemedi, atını nasıl durdurduğunu da.</p>
<p>Atından indi.</p>
<p>Kalkanını çıkarıp yere koydu. Oturdu.</p>
<p>Atlar, atlılar dörtnal, sağdan soldan, önden ve arkadan deli bir toprağın üstünde deli toynaklarla yaklaşıyordu; üstüne üstüne, çiğnemeğe. Süleymanhğını, Beyliğini, Şahlığını çiğneyip ezmeğe geliyorlardı. Bir taş yağmurundan beter kalkıp inen, yeri döğen at toynaklarından on kere bin, on kere on bin, on kere yüz on bin nefret katılaşmıştı. Süleyman'ın yalnız, yapyalnız gözlerini çiğniyorlardı.</p>
<p>Gözlerini yumdu: «Ak Tanrım! Aklı Tanrım bildin mi bari?» diyebildi. Sonra, karanlık...</p>
</body>
</html>