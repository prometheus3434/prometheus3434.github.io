<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body><a id="caption1"></a>
<h1><a id="bookmark0"></a><span style="font-weight:bold;">ANAHTAR</span></h1>
<p>«Vakit geldi sayılır!»</p>
<p>Renkli çadır ipeğinde bir tek bu cümle susmuyordu. On sekiz yaşında, tıknaz, geniş omuzlu ve pembemsi yüzlü henüz sultan olmuş delikanlıdan kırçıl sakallı vezire; vezirden beylere, beylerden yaşlı savaşçılara kadar herkes ve çadırın içindeki her şey susuyordu da renkli çadır ipeğinde bir tek bu cümle susmuyordu: «Vakit geldi sayılır!»</p>
<p>Uzak bir gece mavisinde, Süphan Dağında yalazlanmış sımsıcak bir ay ışığında pamuğumsu bir yalvarış mı, beyaz şimşekli bir yalabuk mu ne olduğu belirsiz bir mırıltı... Belki de insanlar için olmayan, insanlardan da, cümle yaratılmışlardan da üstün bir güce doğru dönmüş, nazlanışa benzer bir haber veriş, hafif bir iç çekiş... «Vakit geldi sayılır!»</p>
<p>Sonra başka sesler kımıldanıyordu, renkli çadır ipeği ne kadar emerse emsin, kımıldanan sesleri zapt edemiyordu. Birdenbire başlayan, yine birdenbire susan bir savaşın uğultusu, kuyruğu topuz bağlanmış bir beyaz atın kişneyişi ve «Afşin Beyim vur! Daha vur! Daha vur Afşınım yettim!» naraları... Şimdi çok uzak, şimdi ipeğimsi, şimdi yeni ve delikanlı bir Sultan otağında acı bir gözyaşı sessizliğiyle kıvır kıvır kımıldayan bu sesler... Bu, on beş yaşındaki kırk bir yılın erkek ve bir o kadar da dost, yürekten kopma narası o gün, o ağustos sıcağının Malazgirdinde nasıl başlı başına bir dünya direğiymiş meğer. Nasıl bir?</p>
<p>Direği kopmuş bir dünya, deli bir başıboşluk içinde fırdolayı dönüp küçülerek, küçüldükçe kaskatı bir kerpiç pürtüğünde top olup gelmiş ansızın Afşin Bey'in gırtlağında katılıp kalmıştı... Dünya nefes alınacak, gülünüp dörtnala at sürülecek bir dünya değildi artık; dünyanın nefesi yoktu, rengi uçmuştu, sesi kesilmişti.</p>
<p>Afşin Bey'in yerinden fırlayışı ve «Hay Alparslanım hay Sultanım hay!» diye ınçkınıp kendini yere vurması o kadar ani olmuştu ki ne sağında oturan Sav Tekin Bey ne de solundaki Buldacı Bey tutabilmişti. Afşin, orta yerde uğunuyordu. Dövünmesiz, sancılı bir kıvranış içinde, gözleri irileşmiş ve kırmızı bir iniltiyle «Hay Alparslanım, hay Sultanım, hay...» diye herhalde sayıklıyordu.</p>
<p>Sav Tekin Bey, otağa geldiğinden beri sanki bunu bekliyordu; sanki orta yerde uğunup kalan Afşin Bey değildi, kendisiydi. Afşin Bey'in uğunuşunda biraz da kendisini seyrediyordu. Bir an Afşin'i su pırıltılarında sislenmiş gördü; gözlerini sımsıkı kapadı. Açtığında, Buldacı Bey kalkıyordu, belki de Afşin Bey'i alıp dışarı çıkacaktı. «Bırak Buldacı...» diye fısıldayabildi; «Bırak, yoksa sen de düşersin...»</p>
<p>Buldacı Bey, düşeceğinden emindi; Afşın'a doğru kalkması bunun içindi. Ne var ki Buldacı Bey'in kalkışı da Sav Tekin'in Buldacı Bey'i durdurmak için fısıldayışı da bir işe yaramadı. Afşin Bey'in sayıklamayı andıran ınçkırışı otağda bulunanları çoktan alıp götürmüştü; Malazgirt'!, Malazgirt öncesini, Malazgirt sonrasını ağustos sıcağından ekim soğuğuna, ekim soğuğundan ağustos sıcağına götürüp getiren bir uğultu halinde otağı doldurdu: «Hay Alparslanım... Hay Sultanım...» Fakat çok sürmedi. Tıknaz, geniş omuzlu ve pembemsi beyaz yüzlü delikanlı: «Eyi!» diye konuştu. Sesi, kırık cam uçlarına sürtünüp de çıkıyormuş gibiydi gırtlağında. Dağılıp tuz buz olabilirdi.</p>
<p>Yavaş yavaş toparlandı. «Pek âlâ; böylesi daha iyi oldu. İçimizdeki yangını dışa taşırmak bizim için de zordu, Afşin Beyimiz her zaman en iyisini yapmıştır.»</p>
<p>Kalktı. Bir göz açımı içinde otağındakileri süzdü; SavTekin'i, Çavlı'yı... Yakutlu Bey'e hüzünle gülümsedi. Gözleri Küpeli Hafız'da takılıp kaldı bir an; «Hepimiz Afşin Bey gibi kaldırıp kendimizi yere çalabiliriz, hepimiz Buldacı Bey gibi Çavlı gibi yerin ayağımızın altından kaydığını, tutunacak bir dalımızın kalmadığını zannedebiliriz. Sultan Alparslan öldü. Sultan Alparslansız bir dünyayı neyleyim diye düşünebiliriz, ya ben? Babamın olmadığı bir dünyada nasıl nefes alabilirim, nasıl toprağa toprak, göğe gök diye bakarım?»</p>
<p>Gençti; ne olursa olsun çocuksu görünüyordu. Geniş omuzlarında iyice anlaşılmayan bir direniş kabarıyordu, gözleri hemen tebessüme dönebilecek bir pırpın hüzünle açılıp kapanıyordu. Pembemsi beyaz yüzü çok önceki yıllarla çok sonraki yıllar arasında bir sırlı perdeyi andırıyordu, hep susmuş.</p>
<p>Sav Tekin bu yüzü birdenbire hatırladı; Dandanakan Savaşından sonra, Sarı Hoca'nın ölümüne ağlayamayan Alparslan'ın yüzüydü. Daha dikkatle bakınca, Melikşâh'ın şimdi, şu anda hemen tebessüme dönebilecek bir pırpın hüzünle açılıp kapanan gözlerinin çok önce, yine böyle bir ekim günü böyle bir çadır içinde pırıl pırıl bakan çocuk gözlerinden farklı olmadığını gördü, Alparslan'ın gözleriydi; büyümüştü.</p>
<p>Melikşah da Sav Tekin'e bakıyordu: «Bundan böyle toprağa daha çok toprak, göğe daha çok gök diye bakmamız gerek. Sav Tekin Beyimiz bunun ne demek olduğunu bizim kadar bilir; amcamız Yakutlu Bey bizden de iyi bilir. Öyle midir Küpeli Hafız?»</p>
<p>Soru birdenbire sorulmuştu. Fakat Küpeli Hafız tereddüt bile etmedi:</p>
<p>«Öyledir Melikşah Sultanım. Sav Tekin Bey de Yakutlu Bey de yolca bizden öncedir. Gelgelelim Sultan Melikşah onlardan da önce düşünür; Melikşâh'ın düşünceleri de Alparslan'ın düşünceleridir, diye bilirler. Bize sorarsan?»</p>
<p>Melikşah belli belirsiz irkildi. Otağa, Küpeli Hafız'ın susuşu ile birlikte, elle tutulur bir sessizlik dolmuştu. Afşin Bey, bu elle tutulur sessizliğin içinde büsbütün garipsemişti; bütün çerileri çekip gitmiş gibiydi, susuz, ekmeksiz, ışıksız bir dağ başı yalnızlığında kocamış bir çocuk korkusu kolunu kanadını kırıyordu. Küpeli Hafız'ın söyleyeceklerini, farkında olmadan, ışık, su, ekmek bekler gibi bekliyordu. Küpeli Hafız'ın bir anlık susuşunda çok şeyler vardı. Ama ne Melikşâh'ın irkilişini haklı çıkardı konuşunca ne de Afşin Bey'e umut ve cesaret verdi. Sadece, basit, durgun su yosununda bir sesle: «Bizim söyleyeceklerimizin ne önemi olur» diye konuştu. «Bizden önce ulu vezir var; Nizamül Mülk'ün düşüncelerine her zaman saygı duyduk. Onu dinlemeden bizim konuşmamız yakışık almaz.»</p>
<p>Sav Tekin Bey, Nizamül Mülk'ün kırçıl sakalına rağmen yüzündeki yanıp sönen memnuniyeti fark etti. Küpeli Hafız ise gözlerini yere eğmiş, ellerini hırkasının sarkık yenlerine sokup göbeğinin üstünde bağlamış, öylecene duruyordu. «Sarı Hoca'dan farkı yok bu Küpeli Hafız'ın» diye düşündü Sav Tekin... «Sarı Hoca'dan da üstün bile» diye düşünecekti... Cesaret edemedi. Daha doğrusu Afşin Bey buna engel oldu. Çünkü Afşin Bey birdenbire yerinden doğrulmuştu, az önce o «Hay Alparslanım, hay Sultanım hay!» iniltisiyle kaldırıp kendini yere vuran adam değilmiş gibi doğrulmuş: «Burda biz konuşuruz!» diye bağırmıştı. Sultan'ı, yaşlı Selçuk Beylerini, Yakutlu'yu, Sav Tekin'i unutmuş gibi; kendi Ordu Divanında tek başınaymış gibi; «Burda bizden olmayan kimse konuşamaz, konuşursa en sonra dinlenir!» O ara Sultan'a ve vezire bakan Sav Tekin, Melikşah'ın yüzünde sıkıntılı bir tereddüt, Nizamül Mülkün gözlerinde sipsivri bir bıçak ucu hissetmişti. Fakat Afşin Bey hiç bir şey hissedecek halde değildi. Daha dün Alparslan'a akıl veren Küpeli Hafız'ın, Alparslan'ın gözü, kulağı kadar kendinden bildiği Küpeli Hafız'ın bugün Nizamül Mülk'e, hem de bir İranh'ya, Selçuklu kanı taşımayan, Selçuk töresine sonradan girmiş bir yabancıya böylesine hulûs çakması Afşin Bey'in göçebe cinlerini tepesine sıçratmış, Alparslansız bir dünyaya güneşin bile doğmasını hazmedemeyen Afşin Bey'i deli divane etmişti: «Selçuk Beyleri dururken yabancıların konuştuğu görülmüş müdür? Selçuklu, töresini unutur mu oldu? Ne çabuk? Atlarımızın çiğnediği toprakların adamı, kılıcımızın artıkları bizim için hayır düşünür mü ki hayır söylesin, hayırlı yol göstersin. Böyle bir töre kurulursa yarın delik deşik ettiğimiz Urum elinden de kalkıp bir adam getireceğiz demektir, getirip onu dinleyeceğiz demektir. Tatlı diline, güler yüzüne hemi de yumuşak sözlerine kanacağız demektir. Yabancıların atları yok, yabancıların kılıçları yok; yabancılar karılar gibi korkak, bunu hepimiz gördük. Tatlı dilleri ile bize akıllı gibi gelecek yumuşak sözleriyle bizi vuracaklar, dağıtacaklar, bizi delik deşik edecekler. Ben böyle bir töreye yoğum. Kurulursa karşı gelirim. Alparslanım öldüyse Melikşahım var dedik.. Melikşah Sultanım Selçuk töresi böyle mi kurulacak?»</p>
<p>Melikşah'ın yüzü kızarıyordu. Dişlerinin kenetlenmekte olduğu şakaklarından görünüyordu.</p>
<p>Nizamül Mülk ise ilk tedirginliğinden kurtulmuştu; gözlerindeki sipsivri bıçak ucu parıltısına bir de küçültücü bir tebessüm karışmıştı. Yakutlu ile Sav Tekin aynı anda göz göze geldiler. Afşin'in daha kötüye gideceği belliydi. Üstelik Buldacı, Çavlı, Artuk ve hatta Sanduklu Bey bile Afşin'i beğenir gibi bakıyorlardı. Küpeli Hafız ise durumunu bozmamıştı, kıpırdamamıştı hiç. Sav Tekin «Bir şeyler kuruyor ama ne ola ki?» diye düşünürken Yakutlu Bey, daha çok Afşin'in konuşmasını önlemek için: «Melikşah Sultanım bu konuşmaları acımıza bağışlasın.» diye lâfı aldı. «Afşin Beyimizi hepimizden iyi bilir. Yarın durulur, bizim gibi düşünüp bizim gibi konuşur.» «Sizin gibi düşünüp sizin gibi konuşursa nasıl konuşur onu duymak istiyorum Yakutlu Beyim? Asıl duymak istediğim budur.»</p>
<p>Melikşah'ın sesi sert değildi, gücenikti. Ama belli etmemeğe gayret ediyordu. Küpeli Hafız, soru kendisine sorulmuş gibi: «Afşin Bey biraz acele etti Sultanım» diye konuştu. «Bekleseydi ulu vezirin de Selçuk töresine uygun konuşacağını görürdü. Ama Afşin Beyimiz güçlü bir ordu beyimizdir; yenilmez, ele avuca sığmaz diye bilinir, hemi de Urumeli demek Afşin Bey demektir. Afşin Bey gibiler için savaş meydanları gerekir. Sultan Divanları dar gelir, bir de Alparslan Sultanımızın acısı içini yakarken...»</p>
<p>Afşin Bey bocaladı Sultan Melikşah'ın divanında saygısız davranmağı aklına bile getirmemişti. Anlatabildiği kadarıyla Küpeli Hafız Afşin Bey'e «Divanda saygısızlık ettin» demeğe getiriyordu. Yardım umar gibi Sav Tekin Bey'e baktı. Melikşah'a bakamıyordu; hele o yanda Nizamül Mülk olduğu için bakmak içinden de gelmiyordu.</p>
<p>Afşin'i Melikşah'ın sesi kurtardı: «Beylerim! Sizi buraya meşveret için çağırmadım; sizi buraya acımızı ortaya dökün diye de toplamadım. Acımız ortaya dökülemeyecek kadar büyüktür hem de buna lüzum yok. Sarsıldığımızı, yıkılacak kadar sarsıldığımızı kabul edelim, bunu içimizdeki ve dışımızdaki düşmanlar da biliyor. Belki yuğ törenini bile beklemeyecekler, belki yuğ törenini fırsat bilecekler. Öyleyse ok yayda hazır olmak gerekir. Dört bir yanımızı pek tutmazsak Alparslan'ın acısını duymuşuz neye yarar? Alparslan'ı yaşatmak istiyorsak ulu Sultanımızın düşüncelerini gerçekleştireceğiz. Lâf bitmiştir artık. Bundan sonra ben konuşacağım siz dediklerimi yapacaksınız... Hepsi bu kadar!»</p>
<p>Sustu.</p>
<p>Sesi de susuşu da değişikti. Alparslan'ın alışılmış dostluğunu gizli bir bıçak kesiyordu; ama keserken acı vermiyordu.</p>
<p>Melikşah sustuğu kısa süre içinde, daha çok Afşın'a, düşünür gibi bakmıştı. «Afşin Bey'in yine Urumeline akınlar yapmasını uygun gördük. Yanında Artuk Bey olacak. Buldacı, Çavlı ve Sanduklu Beyler de Afşin Bey'e bağlı fakat ayrı yönlerde atanlarına devam edecekler; eskisi gibi.» Hafifçe gülümsedi. «Urumeli Afşin Beyimizi iyi tanır; Urumeli Afşin Beyimizi unutmamalı. Biz de iyi biliriz Afşin Beyimizi biz de unutmamalıyız.»</p>
<p>Geldi; Afşın'a iyice yaklaştı. Afşin, Alparslan'ın nefesini hisseder gibi oldu. Melikşah: «Babam, denize varmak isterdi Afşin Beyim» dedi. «Denize de göğe de kilit vurulmaz, derdi. Göğü sen bana bırak; denize varmanı istiyorum. İlk vardığın denize kılıcını üç defa vur ve bir avuç kum al gel. O kılıcı da kullanma bir daha. Deniz kumuyla birlikte babamın mezarına koyacağım.» Küpeli Hafız'a döndü yine: «Fazla bir şey istemedik ya Afşin Bey'den Küpeli Hafız?» dedi. Cevap beklemeden: «Afşın'la beraber diğer Beyler gidebilir» diye buyurdu. «En geç yarın yola çıkmalısınız. Bizans'ın yarını bekleyeceği de şüphelidir.»</p>
<p>Afşin Bey, yüzündeki sevincini saklayamadı. Buldacı ile Çavlı da öyle. Artuk Bey tereddüt ediyordu. Melikşah «Yola çıkmadan önce yine görüşeceğiz» dedi. «Sizi bir kere daha çağıracağım. Bütün isteklerinizi vezirim eksiksiz yerine getirecektir, öyle buyurdum.» Artuk Bey'deki tereddüt de yok oldu.</p>
<p>Çıktılar.</p>
<p>Otağda sanki Alparslan'ın acısı biraz daha azalmıştı yahut daha az hissedilir olmuştu. Melikşah'ın gençliği sırlı bir perdeyi sezdirmeden yırtıp aralamıştı. Sav Tekin, Alparslan'ın ölümünden bu yana ilk defa kızı Selcen'i hatırladı. Çok eski savaş günlerinin dağdağasından aklında kalabildiği kadarıyla Selcen de on sekiz yaşın yumuşak güzelliğini bıçağımsı bir soğuklukla kesiverirdi. Alparslan'la evlendikten, Melikşah'ı doğurduktan sonra da, Sav Tekin, Selcen'in güzelliğinde hep bu bıçağımsı ürpertiyi fark etmişti, daha çok, Alparslansız kaldığı zamanlar.</p>
<p>Melikşah, Sav Tekin'in düşüncelerini kesti: «Bozan Bey ve Porsuk Bey yuğ töreni ile meşgul olacaklar. Merv'de, yuğ töreninden sonra niyetimiz her iki beyimizi de yanımızda alıkoymaktır. Demek ki tören sonuna kadar Porsuk Bey'e de Bozan Bey'e de bir diyeceğimiz yoktur! Bir aksilik olmazsa kendileriyle Merv'de konuşacağız.»</p>
<p>Nizamül Mülk, ancak görülür hafif bir el hareketi ile Bozan ve Porsuk Beylere çıkmaları gerektiğini işaret etti. Porsuk Bey SavTekin'e, Bozan Bey ise Yakutlu Bey'e baktı. Yakutlu'nun ve Sav Tekin'in gözleri hafifçe kapandı. Nizamül Mülk anlamazlığa geldi. Küpeli Hafız, zarif ve tertipli gülümsedi.</p>
<p>Porsuk Bey de Bozan Bey de kendi Beylerini alarak çıktılar. &#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;'</p>
<p>Melikşah'ın şimdi biraz daha rahatladığı belliydi. Kat kat savaş urbalarını çıkarıp ferah elbiseler giymenin kıvraklığı ile oturdu : «Ordu Beylerimiz çok sert!» dedi mırıldanır gibi; «Fakat öylesi gerek. Ordu Beylerim saraylı olmamalı, saraya bulaşmamak.»</p>
<p>Tahtın iki yanına sıkıca sarılmıştı. Geniş avuçları, tahtın süslerinde yabancı durmuyordu ama yadırgar gibi asabileşiyordu; sonunda açıldılar, tahtı ve tahtın süslerini bıraktılar. «Evet saraya bulaşmamak Beylerim; seslerini inceltmemek. Çeri gür ses ister, haykırış bekler... Vezirimiz aksini düşünse de...»</p>
<p>Nizamül Mülk, hiç istemediği halde, konuşmasının şart olduğunu hissetti. Konuşmak da düşünmek gibi mesleğiydi. Sav Tekin'in, Yakutlu Bey'in yanında konuşmanın hiç bir güçlüğü yoktu, üstelik daha ayrı bir üstünlük hissi bile duyardı onların yanında. Melikşah da önemli değildi. Ama yine de konuşmağı canı istemiyordu. Göz ucuyla, elinde olmadan Küpeli Hafız'a baktı; pek iyi tanımadığı, son bir yıl içinde Alparslan ile birlikte sık sık gördüğü bu adam.</p>
<p>Nizamül Mülk gözlerini kaçırdı hemen, Küpeli Hafız'ın da kendisini gözetlediğini anlamıştı. «Göz bağcı gibi!» diye düşündü; «Adam cambaz!»</p>
<p>Nitekim Küpeli Hafız, Nizamül Mülk'ten önce davranmıştı: «Nizamül Mülk gibi pek değerli bir vezirin Sultan'dan aykırı düşünmesi imkânsızdır. Vezir, aynı zamanda değerli bir ilim adamı olarak da bilinir. İlim adamları ise, bilindiği üzere kitaptan dışarı çıkmazlar. Hayat kitaplardaki gibi midir? Melikşah Sultanım, çeri haykırış bekler buyurdular; kitaba sorarsak çerinin daha başka şey beklediğini söyleyecektir. Halbuki Melikşah Sultanım çeriyi babasından öğrenmiştir, savaş alanlarından öğrenmiştir, çeriyi çeriden öğrenmiştir.» «Evet» dedi Melikşah; «Evet mesele burada kitabın istediklerini kitabın adamları yapmalı, çerinin istediklerini de çerinin adamları. Ya bu ikisinin dışında olanların, başıbozukların ve karabudunun istediklerini kim yapacak? Biz artık Şah Melik'in baskınında dağıhveren Kınık Boyu değiliz; Dandanakan'da Gazneli'yi ezip yok eden Selçuklu da değiliz, dahası, geçen yıl Malazgirt'te Bizans'ı çökerten, Alpaslan Sultan'ın milleti de değiliz. Nereden geldiğimizi biliyoruz, nereye gideceğimizi de biliyoruz ama nerede duracağız? Bu bir! Ülkemizde kaç dil konuşulur, biliyor muyuz? Kaç dilde dua edilir, kaç türlü kan kendi icabında kabarıp durur hesapladık mı? Bu iki... Ben Sultan olarak bu iki sorunun cevabını bilmek isterim. Cevap kitabın içindeymiş kitabın dışındaymış beni pek ilgilendirmez. Yeter ki cevap, cevap olsun!» Küpeli Hafız şaşırmış gibi Melikşah'a baktı. On sekiz yaşında, tıknaz, pembe beyaz yüzüyle çocuksu bu genç; değişik, alışılmamış, yepyeni bir savaşın başlamak üzere olduğunu söylediğinin farkında mıydı acaba? Yoksa kelimeler, bir güzel konuşma uğruna rast gele mi yan yana sıralanıp ağzından çıkmıştı?</p>
<p>«Cevap cevap olur sultanım meğer ki Sultan da cevap üzere hareket ede!» Sav Tekin Küpeli Hafız'dan beklenmeyen bu cümleye hayret etti. Küpeli Hafız'ın, deminden beri hafif kapalı gözlerinin ve terbiyelice öne eğik başının Melikşah'a doğru, açık bir direnişle çevrildiğini görünce hayreti daha da arttı. Ya bu da ince bir hesaptı yahut da Melikşah'ın sözlerini kendine karşı sanısın çaresiz savunuşuydu. Yakutlu Bey de Küpeli Hafız'ın sözlerine bir mana verememişti. Nizamül Mülk fırsatı yakaladığını sezinledi; tam zamanıydı, şimdi konuşmazsa böyle bir fırsatı kaçırmış olur, bir daha ele geçiremezdi. Aceleden olmalı, sesi, ilkin bir karasinek vızıltısı kadar silik, vızıltılı ve tırmalayıcı çıktı; «Sultanımız Melikşah hazretleri, bildiğim kadarıyla, soracağı her sorunun cevabını bilmiş de sormuştur.»</p>
<p>Yutkundu; sanki gırtlağında bir karasinek kalmıştı da Sultan huzurunda, sineği gırtlağında gürültüsüzce defetmenin yolunu yutkunmakta bulmuştu. Yutkunduktan sonraki sesi daha pürüzsüzdü, daha güveniş içindeydi: «Sultanım Melikşah hazretleri nereden geldiğimizi ve nereye gideceğimizi bildikleri gibi nerede duracağımızı da bilmektedirler. Sezebildiğimiz kadarıyla bu şimdilik İran ülkesini de içine alan, Halifenin hükmettiği ülkelerdir. Buralar, çok eski bir medeniyetin doğup battığı, ilk fırsatta hemen yeşerecek bayındır ülkelerdir. Halifenin temsil ettiği kudret Sultanımızın kuvvetiyle birleşince büyük nizam kurulmuş olur. Böylece dil, din, kan meseleleri de ortadan kalkar.»</p>
<p>Son kelimeler Nizamül Mülk'ün ağzından çabuk çabuk çıkmıştı; biraz üst perdeden konuşulmuş havasını uyandırmaktaydı. Kendi de anlamış gibi bir boynu bükük derviş niyazıyla: «Tabiî biz, Sultanımız Melikşah hazretlerinin düşüncelerine bir nebzecik olsun yaklaşmış olduğumuzu sanarak konuşuyoruz» diye eklemek lüzumunu duydu. «Ama yine de demek istediğimiz şudur: Ordu Beylerimiz eski Selçuk Aşiret Beyleri değildir...»</p>
<p>Sav Tekin tutamadı kendini; Sultan'ın huzurunda olduğunu bile düşünmedi: «Eski Selçuk Beyleri nasılmış hay vezir; aşiret neymiş aşiret?» diye bağırdı. «Selçuk Beyleri, beydir bey! Vezirliğinle kal beylerin üstüne de fazla varma, bu kadar derim ben!» Yakutlu Bey, içten içe SavTekin'i alkışladı ama yine de böyle dikçe konuşmasından üzüldü. Sav Tekin'i konuşmağa mecbur ettiği için Nizamül Mülk'e kızıp durdu. Fakat Melikşah'ın sesi yatıştırıcıydı: «Vezirimin niyeti Selçuk Beylerini kötülemek olmasa gerek. Daha konuşsun bakalım, ola ki Sav Tekin Bey'in şüphesini giderecek sözleri vardır.»</p>
<p>Nizamül Mülk ileri gittiğini, hem de sırasız ve pek erken ileri gittiğini anlamıştı. Gerilerse daha çok Küpeli Hafız'ın işine yarayacağını da o anda hesapladı. «Selçuk Beylerine dil uzatmak kendini bilmezlerin bile haddi olmasa gerek; Selçuk Beyleri beyliklerini ispat etmişlerdir. Gelgelelim Bizans üstüne fazla yüklenmek isterler demek istedik. Bizans'ın bir ucu ta öteye, Hıristiyan âlemine uzanır. Bizans'a yüklenmek bu âlemi boşuna uyandırmak olur. Halbuki beyler sınırlara çekilmeli, sınırdan sarayı korumalıdır. Saray devlettir.» «Hangi saray ulu vezirim? Halifenin de sarayı var.»</p>
<p>Küpeli Hafız, önce masum ve kasıtsız bakıyordu ki, sorusu, bir ok atımı hızıyla sorulmamış olsa medresede hocasından inayet bekleyen bir molladan farklı sanılmayabilirdi. Nizamül Mülk, Küpeli Hafız'ın molla bakışlarına rağmen o ok vınıltısını hissetti. Sultanın huzurundaki konuşma, hem de dediği dedik iki güçlü Beyin önünde, sonu kötüye varacak, şimdiden açıklanması tehlikeli düşünceleri ortaya döktürecek bir hal alacağa benziyordu. Nizamül Mülk, Küpeli Hafız'ın kırpıntısız masum gözlerine iyice bakınca onun bu konuşmayı bilhassa o yöne çevirmek için koyun postuna bürünmüş tilki niyetini birdenbire sezdi. «Cambaz! Usta cambaz! Çok usta cambaz!» diye düşündü bir anda. Küpeli Hafız'ın sorusunu geçiştiremeyeceğini de düşündü. «Halifenin sarayı varsa Halife de devlettir diye düşünmedik Hafızım» dedi. Tıpkı Küpeli Hafız gibi masum, kıpırtısız, kasıtsız bakmağa gayret ediyordu. Fazladan, yüzünde, kırçıl sakallarını bile yumuşatan bir tebessüm vardı. «Saray devlettir dediysek, Selçuklu'yu düşündük. Bize sorulursa Selçuklu dünya demektir, yani şu bütün insanların doğup büyüdüğü dünya. Dünyanın bir merkezi olmamalı mıdır? İşte o merkez saraydır. Halifeyi dünyanın içine almak olmaz.» «Dışına da çıkaramayız. Eti kemiği olan, eti kemiği olup da sinirleri de bulunan bir insan düşünmesini biliyorsa, hele hele bir de sarayı varsa sen onu dünyanın dışında tutamazsın. Eğer saray devletse bir ülkede iki saray o ülkenin bir an önce yıkılması için yeter sebeptir. Saraysa, tek saray olmalı deriz biz; tek saray düşünmeli, düşüncelerini karabudunun en yoksulu bile ayan beyan anlamalı diye düşünürüz. Karışık, çapraşık, hem öyle hem böyle anlaşılan sarayın yapılmadan yıkılması yeğdir demek isteriz. Ammaa bizim düşüncelerimiz ulu vezirin düşüncelerinin yanında yalabuk ışık gibi sönük kalır onu da bilmesine biliriz biz..»</p>
<p>Sav Tekin: «Çok dolandırmaya başladı lâfı bu Küpeli; nereye getirecek ne demek isteyecek.» diye düşünürken Küpeli Hafız soluk almak ister gibi durmuştu. Sav Tekin'in düşüncelerini alt üst etmeğe niyetlenmişçesine «Ulu vezir en iyi medreselerde, en iyi hocalardan ders görmüştür. Selçuklu Sultanlarına vezir olmak gibi bir mazhariyete erdiyse bunun içindir. Hocalarından eminiz. Nitekim Ulu vezirin arkadaşlarından Ömer Hayyam'ı da o hocalar yetiştirmiştir. Haşan Sabbah'ı da...»</p>
<p>«Hâşâ, hâşâ, yalan bu! İmkânsız. Hele Haşan...»</p>
<p>&quot;Nizamül Mülk sapsarı olmuştu; titriyordu. Bakışları, az önceki vezir bakışları değil de hastalıklı, korkak bir çerinin bakışları yüklenmiş gözevlerinde birden ve bütün cesaretini yitirmiş bakışlardı. Küpeli Hafız'a parçalanmış cam kırıkları gibi bakarken Melikşah'a bölük pörçük dönüyordu. Dudakları sanki şişmiş, yanaklarına doğru ipince gerilerek sakal kıllarından çekilmişti ve tam ortada daha çok şişen iki dudak birbirine yapışmıştı; sözler bunun için tam yassılaşıyordu, sekize ona bölünüyordu, titriyordu : «Hele Haşan Sabbah. Hâşâ ne demek?»</p>
<p>Küpeli Hafız, deminden beri gerdiği, iyice gerdiği yayı bırakmıştı. Sav Tekin, ancak o zaman, dolanan lâfın oku yayda germek için olduğunu anlayabildi. Yakutlu Bey ise Nizamül Mülk'ün birden değişen yüzüne de bir mana verememişti, Küpeli Hafız'ın konuşmalarına da. Ömer Hayyam kimdi? Haşan Sabbah neciydi, ne yapardı bildiği bile yoktu. Yoksa Nizamül Mülk'ün saray, saray dediği şey bu muydu? Şu konuşmalar, bu lâf kalabalığı, bu cambaz çevikliği, şu şebek korkusu. Yakutlu Bey, konuşma başlayalı beri içinde depreşen atanların, at kişnemelerinin, ok vınıltdarının iyice canlandığını hissetti. Alparslan'ın az konuşan gözlerini... Yavru balaban misali kalkıp inen kaşlarını...</p>
<p>Melikşah'a baktı; ağlamaklı, acı, sızım sızım bir özlem burnunun direğini yaktı. Melikşah başı önünde düşünüyordu; elleri, tahtın iki yanında yarı yumruklanmıştı.</p>
<p>Otağda bir sessizlik oldu. Sanki bir el bu sessizlikte yumruklandı.</p>
<p>Melikşah : «Lâfı nereye getireceksen getir Küpeli Hafız» dedi. «Bekliyorum...» Küpeli Hafız : «Ne ulu veziri ne bir başkasını incitmek için konuşmadık Melikşah Sultanım» diye cevap verdi. Sesi yine eskisi gibi terbiyeliydi. «Bizim konuştuklarımız duyduklarımızdır.</p>
<p>Karabudun Ömer Hayyam gibi bir şairi, hemi de alimi Nizamül Mülk'ün medrese arkadaşlarına yakıştırıyorsa değerli olduklarını biliyor da yakıştırıyordun. Haşan Sabbah'ı da bilen bilir; mel'un bir zekâsı vardır, iş bilen adamdır, korkusuzdur, mel'un da olsa yiğittir. Alparslan Sultanımıza geldiğinde daha gençti. Böyleyken Alparslan Sultanımızdan yüz bulamadı. Neden derseniz onu da söylerim. Alparslan Sultanımda bir hak vergisiydi, bir konuşmada, bir bakmada karşısındakinin on yıl sonrasını sezerdi, görürdü. Haşan Sabbah'ı kovdu. Haşan Sabbah halifenin sarayına gitti. Ordan da yüz bulamadı. Bir de baktı ki Haşan Sabbah Fatımî Halifesine kapılanmış.» Küpeli Hafız hafifçe öksürdü. Göz altından otağdakileri süzdü; Melikşah'ın, tahtın iki yanındaki ellerinin sıkılıp iyice yumruklandığını gördü. Bir kere daha hafifçe öksürdü: «Demek ki» diye devam etti. «Demek ki Melikşah Sultanım bir halife daha var yeryüzünde, bir saray daha var Selçuklu'yu ilgilendiren. Üstelik o da ağlarını örmüş, Râfizi'yi besleyen, Dürzi'yi besleyen, Haricî'yi besleyen, yani Melikşah Sultanım Batıni'yi besleyen bir saray! Adamları var içimize kadar girmiş, yıllarca önce Selçuklu'yu Ceyhun'un buzunda sürüklediği yetmemiş de gelip bu Maveraünnehir'de bu Bezmdar Kalesinde Alparslanımızı bile hançerlemiş.»</p>
<p>Melikşah'ın yumrukları belli belirsiz titredi. Gözleri Küpeli Hafız'a döndü. «Yanlarına kalmayacak hay Küpeli; yanlarına kalacağını zannedenler varsa gün yakındır, görecekler! »</p>
<p>Gözleri bir garip sabitleşmişti; sol kaşının ucu ürpertiyi andıran bir titreyişle kımıldıyordu. Pembemsi beyaz yüzü kızarmıştı. «Saray!» dedi; «Saraylar! Selçuklu'nun sarayı değil sarayları olacak, bundan kimsenin şüphesi olmamalı. Bizim düşündüğümüz Selçuk sarayları ne Abbasi Halifesinin, ne Fatımî Halîfesinin sarayına benzer; bizim düşündüğümüz Selçuklu'dur, Abbasî sarayını da içine alacaktır, Fatımî sarayını da. Ne demeğe gelir bu, gayri siz düşünün.» Sav Tekin, huzursuz bir sesle : «Selçuk Beylerinin yeri neresi olacak Melikşah Sultanım?» diye sordu; «Saraya göre neresi olacak. Vezirinizin söylemek istediği kadar uzak mı? Yoksa sarayı yüreklerinde bilip istedikleri yere kadar götürebilecekler mi, gidebilecekler mi?»</p>
<p>Sesindeki huzursuzluğu kendisi de anlamış olmalı ki daha yumuşak, daha hafif: «Selçuk Beyleri saray denilen şeyden uzak kalırlar da Sultanlarından uzak kalmağı akıllarına getirmezler Melikşahım» dedi; «Öyle alışmışlardır.»</p>
<p>Melikşah'ın az önce pembe beyazdan kızaran yüzü eski halini almıştı; tombul bir tebessüme hazırlandı. Tahtın iki yanındaki elleri de rahattı: «Bizim düşündüğümüz sarayı bir yürek diye belle sen Sav Tekin Bey. Yüreğin eli, ayağı, gözü, kulağı olmazsa yürek yürekliğini bilir mi, yürek ne işe yarar? Ya yüreksiz el ayak, yüreksiz göz kulak ne işe yarar?»</p>
<p>Kalktı. Tıknazlığına rağmen otağı dolduruverdi. O andaki kalkışı; Sav Tekin de Yakutlu Bey de bir tuhaf oldular. Küpeli Hafız içten içe, bu kalkışa imrendi. Melikşah: «Bu böyledir» dedi; «Biz böyle dediğimize göre böyle biline. Amma yine biline ki gün olur yürek de, el ayak, göz kulak da bütüne varamaz. Yani demek istedik ki, saray da, Beyler de yarım yapabilir yapacağını. Öyleyse bütün nedir? Diyelim ki bütün; ülkedir, vardığımız, varmak istediğimiz ülkedir. Bu ülkeye yerleşecek olan Selçukludur, Türkmen'dir. Ülkeyle Selçuklu'yu birbirine yapıştıracak bir çiriş gerek. Bu çiriş ne tek başına saraydır ne de tek başına Beyler. Duyduğumuz kadarı ile Küpeli Hafız bu çirişin nasıl olması gerektiğini anlatmağa çalışıyor. Vezirim Nizamül Mülk de. Çekişme istemiyorum; sen ben kavgası yok. Selçuklu töresi ne derse ona uyula. Cevap törede yoksa biz bulacağız, sözümüz töre olacak, töre yaratacağız.»</p>
<p>Nizamül Mülk, Melikşah'ın gittikçe sertleşen sesinden ürperdi. Bir an yanlış iş yapıp yapmadığını düşündü. Melikşah'ın yerine Kavurt Bey'i sultan tanısaydı, Kavurt Bey'den olsaydı? Kavurt genç değildi hiç değilse, daha muhtaçtı... Haristi... Kolay tahrik olunur... «Ne düşündün Nizamül Mülk? Yanlış mı dedik?»</p>
<p>Melikşah'ın, düşüncelerini yarıda kesen sesi sertliği yanında biraz da şüpheciydi galiba... Gözlerine bakmak istedi; gözleri de sesi gibi şüpheci bakıyorsa eğer... Fakat Nizamül Mülk Melikşah'ın gözlerine bakamadı. Yüreğinin başında bir yenilişin sızısı yandı. Sesi, sızı ve yanış titreyişinde zor duyulur: «Estağfurullah Sultanım» diyebildi. «Her zamanki gibi isabet buyurdunuz.»</p>
<p>Yakutlu Bey, Nizamül Mülk konuşurken bazen karanlık, nemli eski bir mabette sinsice yanan bir ateşin alevlerini hissederdi, bu sefer «Estağfurullah» derken de, «İsabet buyurdunuz» derken de o alevlerin islendiğini, yalabuklanıp kulak zarlarına karamsı karamsı yapıştığını hissetti. Otağdan çıkmak, çerilerinin arasına karışmak, hatta atına atlayıp sürmek, sürmek... Ta kulak zarlarına yapışan Nizamül Mülk'ün isli sesini silip alacak bir rüzgâr buluncaya kadar sürmek geldi içinden. İmkânsızdı. Medet umar gibi Sav Tekin'e baktı. Sav Tekin Bey yüzünü buruşturmuştu. Gözlerini Küpeli Hafız'a çevirecekti. Çeviremedi.</p>
<p>Otağın kapısında gürültüler oldu. Bir atlı hızla durmuş olmalıydı; nöbetçilerle ağız kavgası yapan biri vardı, terbiyelice bir sesti, telâşlı bir sesti, bağırmağa hazır bir sesti. Sustular.</p>
<p>Otağa çavuşlardan biri girdi. İstemeye istemeye girdiği belli oluyordu. «Peçenek Balçar derler bir er Sultanım. Ya Küpeli Hafız'ı ya Sultan'ı ille de göreceğim der durur... Baş edemedik... Verilecek çok önemli haberi varmış.»</p>
<p>Melikşah bir kirpik açımında Küpeli Hafız'a baktı. Çavuşa, haberciyi içeri almasını buyurdu. Balçar'ın otağa girmesiyle Sav Tekin Bey'in dudaklarını ısırması bir oldu; gülmemek için. Çünkü Balçar, belki de getirdiği haberin öneminden şaşkın, girdiği yeri çoktan unutmuşa benziyordu. Yüzü sapsarı, börkü çarpık, gözleri patlarcasına ak ve çizmesinin biri ayağında yoktu. Doğrulayıp Küpeli Hafız'a varıyordu. Ama birdenbire farkına varmıştı bir otağa girdiğinin. Ne büyük Sultanın huzurunda olduğunun, çizmesiz çıplak ayağının ve Küpeli Hafız'ın bir de korkunçlaşan yüzünün ve gözlerinin farkına varmıştı. Ne yapacaktı?</p>
<p>Otağ kocaman; kırmızı, al, kızıl, pembe kocaman bir ipekten gökyüzü gibi kocaman, iki yana, arkaya, öne ve yukarıya doğru açılıyor da açılıyordu. Otağdakiler, o kocaman kırmızı, al, kızıl, pembe kocaman boşlukta büyüyorlardı da büyüyorlardı! Hele Küpeli Hafız!</p>
<p>Gözleri neydi öyle, nasıl iriydi; nasıl bir aklığın ortasında iki iri kara benek dönüyor da dönüyordu? Nasıl bir on el içi büyüklüğünde yüz, baştanbaşa sakal olmuş dikenleşiyordu? Dili tutulmuştu Balçar'ın; içinde o eski öksüzlük, o eski yitik çocuk yalnızlığı yeni bir bıçak yarası gibi sıcacık sancıyıvermişti. Otağa girerken aklığından patlayacak gözleri, melul mahzundu; yüzü ağlamaklı. En soğuk kış günlerinin çıplak taş hanları bile bu otağdan daha sıcaktı.</p>
<p>Melikşah, Balçar'daki bütün acayipliklerden, getirdiği haberin iyi bir haber olmadığını hissetmişti. Ya kendisine ya da Küpeli Hafız'a söylenebilecek bir haberin hususiyetini düşündü. Sav Tekin Bey'le Yakutlu Bey çıkmak ister gibiydiler. Nizamül Mülk'te hiç bir kıpırtı sezilmiyordu. Bir an haberciyi tek başına dinlemek istedi. Küpeli Hafız «İzni olursa Melikşah Sultanımızı habercisiyle yalnız bırakalım» diye izin isteyince. «Hayır» dedi; «Birlikte dinlemek faydalı olacak! Ola ki hemen karar verilmesi gereken bir haberdir.»</p>
<p>Balçar, konuşmasının gerektiğini anlamıştı. Gelgelelim konuşamıyordu. Hatta Küpeli Hafız'a bile bakamıyordu. Çocukluğundan beri gizliden, yüreğinin bilmediği bir köşesinde gizliden duyduğu gün doğusu özlemine elle dokunabilecek kadar yaklaştığının da birdenbire farkına varmıştı; hem de bir haberle, hem de korkunç, pis, berbat bir haberi getirerek, o gün doğusuna, o özleminin pınarına. «Bre Balçar! Yuh! Yuh sana ki yuh!»</p>
<p>Dedesinin sesi miydi ne? Demirci Baldur muydu yuh çeken?</p>
<p>Sıktı dişlerini Balçar, gözlerini yumdu. Önce kem küm etti; doğru dürüst ne dediği anlaşılmadı. Sonra duruldu. Haberi duyduğu gibi, ezberleye ezberleye getirdiği gibi, ezip büzmeden, örselemeden anlattı; «Kavurt Bey, Sultanım; amcanız olurmuş. Alparslan Sultanımız ölünce sizin de Sultan olduğunuzu duyunca başkaldırmış; Sultanlık davası güder olmuş, Rey şehri üstüne doğru varırmış. Maksadı, sizden önce varıp Sultanlığını duyurmakmış.»</p>
<p>Melikşah: «Yaa!» deyip sustu. Elleri yine tahtın iki yanında yumruk olmuştu, pembe beyaz yüzü yine birden kızarıklığa dönmüştü; gözleri sisliydi. Düşüncelerini gizliyordu.</p>
<p>«Hay senin gibi kardaşa ben ne diyeyim, yine mi? Hay yine mi köpek!»</p>
<p>Yakutlu Bey'in yıkılmış, tiksinti dolu sesi, otağı o anda dolduran öfkenin yayılmasına sebep oldu. Küpeli Hafız histen öte, sadece aklın ve mantığın kuruluğu sinmiş katı bir sesle: «Vakit geçirmemek gerek Sultanım» dedi; «Rey, bizden çok Kavurt Bey'e yakın.»</p>
<p>Nizamül Mülk'ün sesinde yine köhnemiş alevlerin izi vardı: «Haberin doğruluğu kabul ediliyorsa, çeriye bahşiş dağıtmalıyız, Beylere hediye vermeliyiz... Sultanlığın şanındandır ayrıca, hem de zamanıdır.» diye fikrini söyledi.</p>
<p>Yakutlu Bey, artık Nizamül Mülk'ün bu sözüne mi yoksa kardeşi Kavurt'un başkaldırısına mı neye olduğu anlaşılamayan bir sinirlenişin diş gıcırtısıyla: «Yeter gayri!» diye öfkesini bir kere daha belli etti. «O zaman da söylemiştim, bu benim işim. Alparslan dinlemedi Melikşah sen dinle, Kavurt benim küçüğüm, hesabını benim görmem gerek. Devlet bilmez bu sersem, yurt bilmez bu. Bir benliktir tutturmuş benlik davası güder; Alparslan hata etti sen de aynı hatayı işleme.» Melikşah Sav Tekin Bey'e baktı. Konuşmuyordu; gözleriyle sordu. Sav Tekin: «Yakutlu Bey doğru söyler» dedi; «Senin düğün gecende de Kavurt Bey'in isyan haberi gelmişti. O zaman da Yakutlu Bey böyle konuşmuştu, doğru konuşmuştu.»</p>
<p>Melikşah, Balçar'ı süzdü bir süre de. Sonra Küpeli Hafız'a döndü: «Haberin doğruluğundan şüphen var mı?» diye sordu. Cevabı, orta yerde ne yapacağını bilemeyen Balçar, biraz da bilemeyişin yabancılığı içinde verdi: «Bana Vasili söyledi.»</p>
<p>«Vasili mi? Kimdir bu Vasili dediğin kefere?» «Kefere değil; Küpeli Hafız'ın oğlu. Ben adını öyle belledim; Bizans'ta.»</p>
<p>«Bizans'ta? Amcamız Bizans'ta da önce davrandı, Bizans kadar da sabredemedi. Niye Küpeli</p>
<p>Hafız'ın oğlu haberi kendi getirmemiş?»</p>
<p>«Atsız Bey'le birlikte gittiler. Yanlarında bir iki bey daha vardı; tanıyamadım.» «Nereye gitmişler?»</p>
<p>«Vasili, babama söyle Rey üzerinden Kavurt Bey'e varacağız dedi.»</p>
<p>Nizamül Mülk «Kavurt Bey mi?» diye bağırdı âdeta. «Yanlış duymayasın?»</p>
<p>Küpeli Hafız açıkça gülümsedi: «Yanlış değil vezirim; oğlum giderken ne yapmak istediğini de söylemiş. Atsız çocukluk arkadaşıdır. Kavurt Bey'in yanındaki tanıdıklarını Melikşah Sultanıma çevireceklerdir. Biz Alparslanhyız, Melikşah'ı düğün gecesinden kabul edenlerdeniz.» Melikşah, Balçar'a çıkması için işaret etti. Balçar, Küpeli Hafız'a o melul mahzun bakışıyla baktı. Küpeli Hafız'ın gözlerinin gülümsediğini görünce yüreği ferahladı. Diz yere vurup, Peçenek usulü selâmladı Melikşah'ı, çıktı. Otağdakiler Melikşah'a bakıyorlardı.</p>
<p>Melikşah çok az düşündü. Konuştuğunda sesi ne sinirlenmişti ne de öfkelenmiş. Hatta bir Sultan sesi de değildi; dümdüz, endişesizdi: «Ben sizin düşündüğünüz gibi düşünmüyorum» dedi. «Amcama bir mektup yazacağım; amcamın gönlünü almam lâzım.»</p>
<p>Sav Tekin «Benim bildiğim Kavurt Bey'se ne mektuptan anlar ne gönül almaktan.» diye fikrini kesinlikle belli etti. «Kavurt Bey zordan anlar, yumruktan anlar. Yakutlu ile beraber gidelim. Rey'e gelmeden işini bitirelim.»</p>
<p>«Mektup!» dedi Melikşah: «Mektup Sav Tekin; söz varken, tatlı söylemek, sevgi yolunu denemek varken zor daha sonra gelmemeli mi? Biz amcamızın her zaman üstesinden gelebiliriz.» Birden çocuklaşan yüzüne, ancak çocuklarda güzelleşen bir tebessüm yerleşiverdi. Küpeli Hafız'a döndüğü zaman bu tebessüm daha da güzelleşmişti; ilkyaz çiçeklerinin pırıltısı, iddiasız huzuru ve gösterişsiz güneşi dolmuştu: «Alparslan babam, yalnız kaldığımız zamanlarda Sarı Hoca'dan bahsederdi hay Küpeli Hafız. Şimdi biz Sarı Hoca'nın yolunca yürümezsek nasıl babamıza lâyık oluruz. O babamız ki...»</p>
<p>Az önce birden çocuklaşan yüzünde ansızın açan ilkyaz çiçekleri soluverdi; sustu. Saklamaya çalıştığı halde göğüs geçirdi. «Babamızdan bahsedeceğimiz daha ferah zamanımız da olacak. Şimdi, Sav Tekin Bey'le yalnız kalmak dileriz, amcamızdan konuşmamız gerekiyor.» Kalktı yine; Yakutlu Bey'in yanına kadar geldi. Kısılmış gözlerinde ne olduğu bir bakışta anlaşılamayan sipsivri bir ışık vardı: «Devlet olmak kolay değil Yakutlu Bey» dedi: «Sabredeceğiz, alışacağız. Kavurt Bey de alışacak. Alışmazsa? Fakat alışması gerek. Devlet için!» Küpeli Hafız belki hayatında ilk defa ürperdi. Bu pek geniş, bu pek yeni, bu gün doğuşu gibi ansızın Sultan olmuş delikanlı «Devlet» diyordu. Yesi'yi, Yesi'deki taş medreseyi, taş medresedeki Saçlı Hoca'yı; Saçlı Hoca'dan sonra Sarı Hoca'yı birbiri ardına dörtnal koşan atların hızıyla hatırlayıverdi. Bütün bu hızlı zincirin varıp dayanmak istediği şeydi Devlet! Bütün bu hızlı zincir yıllar yılı susmuştu da birden bu delikanlıda konuşuvermişti. Sanki sessiz, havadan sudan bahsediyormuşçasına fakat sipsivri bir bıçak ucu gibi konuşuvermişti. Yüreği kabardı Küpeli Hafız'ın; sarhoşladı.</p>
<p>Otağdan çıktığı zaman, tas tas kımız içmiş karabudundan bir adamın başına buyrukluğunu duyuyordu.</p>
<p>Fakat Melikşah, otağda Sav Tekin'le yalnız kahr kalmaz, az önceki Melikşahhğın üzerinde bir savaş zırhı gibi ağır, yorucu biraz da ağrı verici olduğunu hissetmişti. Zırhı çıkarıp atamıyormuşçasına tahta oturdu. «Sen de otur artık Sav Tekin» dedi, «Dede torun gibi konuşalım. Belki bir daha fırsat bulamayız.»</p>
<p>Sav Tekin Bey itiraz etmedi. Melikşâh'ın sesindeki yakınlığın yalnızlığa benzediğini sezinlemişti. Alparslan'ın ölümünden beri böyle bir yalnızlık, sık sık kendi gözlerinde de fışkıracak kadar zorlamıştı, bu yüzden oturdu.</p>
<p>«Babam, Kavurt Bey'in kendisine başkaldırdığını öğrendiğinde ne yapmıştı?» Melikşâh'ın sesinde de, o savaş zırhının ağır, yorucu, ağrı verici bezginliği dolanıyordu. Ses, yalnızlığını atacak, sığınacak, belki bir görünmez yer bulup doyasıya ağlayacak tedirginlikteydi. Yahut da Sav Tekin Bey'e öyle geldi, belki de Sav Tekin Bey, Melikşâh'ın sesinin öyle olmasını istiyordu; bilemedi.</p>
<p>Melikşah: «Babam dedim» diye üsteledi; «Sav Tekin Bey, babam, amcamın ayaklandığını duyduğu zaman...»</p>
<p>«Düğünündeydi; bizi çağırtmıştı, senin veliahtlığın için karar verdiğini söylüyordu. Haber o sırada geldi. Seni de, düğününü de unuttu desem yeridir. Gereken buyrukları hemen verdi. Biz çıktıktan sonra anan Selcen Hatun'la yalnız kaldılar. Selcen Hatun'dan duyduğuma göre Alparslan o gece, rahat uyuyamamış.»</p>
<p>«Sen kızına hep Selcen Hatun mu dersin, Selcen diye çağırdığın olmaz mı?» «Kızımken Selcen'di, öyle çağırırdım. Alparslan'la evlenince... Şimdi de Melikşâh'ın anası...»</p>
<p>«Şimdi de Kavurt Bey'in karısı olacak hay dede; Kavurt Bey'in karısı, töremiz bu, babamın vasiyeti böyle olmasa töreyi dinlemeyeceğim ya vasiyet, vasiyet bağlıyor elimi kolumu.» «Alparslan töreyi bozacağımızı bildiği için vasiyetle pekiştirmek istemiş olacak herhal.» «Töreyi bozacağımızı dedin? Sen de istemiyorsun.»</p>
<p>«Selcen Hatun'un da istemediğini sanıyorum.»</p>
<p>İkisi de sustular. Melikşah anasını düşünmek istedi; karısı Terken Hatun gözlerinin önüne geldi. Evlendiğinden beri ne zaman anası aklına gelse, gözleri Terken Hatun'u hatırlardı, aklıyla gözleri debelleşip dururdu.</p>
<p>Sav Tekin Dandanakan Savaşından önceki günlerden birinde Selcen'i Alparslan'a emanet edişini düşünüyordu.</p>
<p>Melikşah, gözlerinin hatırladığı Terken Hatun'a dalmıştı. «Korkuyorum» diye fısıldadı; «Şimdi sen nasıl düşüneceksin bilmiyorum ama hay Sav Tekin Bey ben korkuyorum. Korkumu, az önceki toplantıda, Afşin Bey'in acısını gördüğüm zaman, hissettim. Babam sağken aklıma bile gezmezdi; korkuya gülerdim.»</p>
<p>Sav Tekin Melikşah'a bir tuhaf baktı. Bütün toplantı boyunca, bir şeyin üstüne üstüne gitmek ister gibi oturup kalkan, konuşup dinleyen; hep bir bıçak ucu, hep bir bıçak ağzı keskinliğinde yalabıyıp ışıyan Melikşah'taki garipliğin korku olabileceği aklının ucuna bile gelmemişti. Ama o, bunun korku olduğunu söylüyordu kendisi. Ne korkusuydu? «Korkuyu sana yakıştıramam» dedi. «Sen Alparslan'ın oğlusun. Selçuklu'sun. Her hal başka şey demek istedin. Neyin nasıl söyleneceğini içimizde bir Sarı Hoca bilirdi. Ondan gayrimizin Ali derken Veli dediği çok olmuştur.»</p>
<p>«Ne dediğimi biliyorum ben. Korkmak ayıp değildir. Alparslan'ın korktuğu olmamış mıdır? Sarı Hoca'nın? Niye güldün? Sarı Hoca insandan öte bir yaratık mıydı?»</p>
<p>«Bana sorarsan öyleydi Melikşahım.»</p>
<p>«Öyleyse ben insanım. Babası ölen bir insan; amcasının, dünyadan yok etmek istediği bir insan; üstelik de anasının, oğlunun kanına susadığı bir adama varmak mecburiyetinde olan bir insan. Anladın mı şimdi hay Sav Tekin. Babamın ölümü o kadar birdenbire oldu ki. O kadar uzakken, o kadar imkânsızken; bütün sevdikleri, bütün güvendikleri, o meşhur, cihana nam salmış koca Selçuk beyleri dört bir yanındayken, aldığı kaleden daha sağlamken. Babam Alparslan, Bizans'ı bir saatte tuz buz eden Türkmen; yeryüzüne sığmayıp da denize kucak açan, göğü avuçlayan Oğuz boyunun güvenci, Selcen Hatun'un gözlerinde açıveren gül, Melikşah'ın sırtını dayadığı kaya, Afşin Bey'in dayandığı, Yakutlu amcamın dünya direnci, Sav Tekin'in gönül direği Sarı Hoca yadigarı...»</p>
<p>Melikşah'ın sesi gittikçe yalnızlaşıyordu, gittikçe ağıt acısında büzülüyor, gittikçe yuğ törenlerinin iniltisinde sızlanıyordu. Sav Tekin Bey, otağda kapkara kararıp katılaşan bir soğukta uzak, çok uzak sıcak sisler hissetmeğe başladı; kabaran yüreği sıcak sislerde eriyordu.</p>
<p>Melikşah, bir müddet öylece sızlandı; boğazı düğümlenmiş gibi: «Her şeyi bilen Küpeli Hafız'ın övüncü, yoksulun sevinci...» deyip durdu; «Babam!» diye inledi bir daha «Babam öldü. Babamla birlikte her şey öldü. Ben nasıl diriltirim o her şeyi Sav Tekin.. Savaşmak kolaydı, ordu düzmek kolaydı, babamın nefesi omuz başımdayken orduların üstüne varıp bozmak kolaydı..» Sav Tekin kalktı. Gözlerinden fışkırmağa hazır bir doluluğun zorlamasına engel olamayacağını hissetmişti. Sıcak sisler boğazına kadar inmişti. Çıkmak en iyisiydi.</p>
<p>Melikşah'ın sesi Sav Tekin'in otağdan çıkmasına engel oldu: «Babamı öldürenin Batınî olduğuna emin misin?» Hastalığını dökmüş ama henüz cılız, sarsak, sarımsı titreyen bir sesti. «Yoksa Kavurt Bey'in kurduğu bir herif mi?»</p>
<p>«Küpeli Hafız'a bakarsan Râfıziymiş.»</p>
<p>«Anam haberi benden duydu. Duyar duymaz da Kavurt nâmerdi yaptırdı bunu, deyip boşandı.» Sav Tekin, Küpeli Hafız'ın da böyle düşündüğünü, kale kumandanının aslında Rafızî olduğu için Alparslan'ı öldürmek üzere Kavurt Bey'in buyruğuna girmiş olabileceğine emin olduğunu Melikşah'a söyleyip söylememekte tereddüt etti. Sonra, lüzum görseydi Küpeli'nin kendisi söylerdi, diye düşündü. Aslında Sav Tekin'in düşünecek hali bile yoktu. Kafasının içinde de sıcak sisler dolanıp duruyordu. Sıcak sislerden kâh Melikşah'ın sesi, kâh Küpeli Hafız'ın düşünceleri yankılanıyordu.</p>
<p>Melikşah, «Sen var kızına git» dedi. «Dayanıklıdır, yüreklidir, içi yanarken dışı güler ama şimdi tutunacak dal arıyordur. Üstelik vasiyeti de öğrendi.»</p>
<p>«Vasiyeti Kavurt belâsını def ettikten sonra düşünsek Sultanım.»</p>
<p>«Hemen yerine getireceğiz Sav Tekin» Melikşah'ın sesi sağlamdı, titremesi geçmişti. «Amcamın gönlünü almak için yazacağım mektubu anam Selcen Hatun'un götürmesini isteyeceğim.» «Zor Melikşahım, Selcen...»</p>
<p>«Kızındır, kandırabilirsin. Amcamın üstüne gitmek istemiyorum, ne pahasına olursa olsun. Yatıştırılmak amcam. Gençken Selcen'i severmiş de...»</p>
<p>Sav Tekin Bey burkulur gibi oldu. Melikşah'ın sesinde bir kasıt var gibiydi; yahut da belirsiz bir öç alış. «Kavurt hasettir» diye mırıldandı: «Kavurt sevmediğini de sever. Alparslan'ın olan her şeyi almak ister. Ama beceremez. Şimdi Selcen değil istediği; Alparslan'dan alamadığını senden almak diler, Alparslan'ın canı yetmedi..»</p>
<p>«Bak Sav Tekin Bey seninle dede torun gibi konuştuk. Henüz Sultan bile sayılmam. Şu az önceki konuşmalarım, babam gibi kudretli bir insanın ölümü, bu ölümün beni bir çocuk gibi sarsması, daha Sultanlığa hazır olmadığımı gösterir. Ölüm haberini alınca, kaleye gelinceye kadar kendimi tuttum. Beylerin ve gerilerin arasında bir Sultan gibi durmam gerektiğine inandım, kendimi zorladım. Toplantıdan önce de, toplantıda da, hele Afşin'in kendi canı alınmış gibi uğunuşunu gördüğümde, nasıl kendimi tuttuğumu bir ben bilirim. Toplantı boyunca bir Sultan gibi davranıp öyle konuşmaya çalıştım. Bu Sultanlık mıdır hay Sav Tekin? Sultanlık Sultan gibi görünmeğe çalışmak değil Sultan olmaktır; Sultan olduğunu bilmektir. Savaşmışsın, orduların başında gitmişsin, ülkeler almışsın. İyi, hoş, çok güzel; gelgelelim Sultanlık için yetmez gibi geliyor. Ben babamın daha bir on yıl, yirmi yıl, otuz yıl, yaşayacağını sanmışım, zaman var demişim, öğrenirim, hazırlanırım demişim.»</p>
<p>Şimdi Melikşah daha güzel bakıyordu, akarsuların duruluğu, yeni çıkmış dut yaprağının filizîliği, süzülmüş balların ıvım ıvımhğı ancak bu kadar güzel olurdu, ancak bu kadar içten. Sav Tekin şu anda Melikşah'a duyduğunu Alparslan'a bile duymamıştı, şaşırarak hissetti bunu. Kucaklamak, bağrına basmak, bir çocuk gibi okşamak geldi içinden... Ve korktu: İhtiyarlıyor muydu yoksa? Melikşah hep öyle: «Hay Sav Tekin Beyim, hay dedem benim, bir gün gelip Sultan olacak kişi, her günü o gün gelmiş gibi bilmeliymiş. Anahtarı eline aldığı zaman hemen kapıya uzanmalıymış, anahtar nerde kapı nerde düşünüp durmamalı, aranmamalıymış.» dedi.</p>
<p>Yalazımsı bir tebessüm sarıverdi yüzünü; uzak aceleci şimşekleri andırdı. Bakışlarını bir an hüzünleştirdi; sonra yine durulanıp arındı bakışlar. «Korkuyorum dedim. Neden diye sormadın da korkuyu bana yakıştıramadığını söyledin. Korkum insan olarak değil Sultan olarak. Benimle birlikte kaç kişi Sultan olacak hesapladın mı? Üç; biri karım, Terken Hatun... Karahanh Sarayından geldi, Karahanh soyu olarak geldi. Çok güzel, çok güzel olduğunu da biliyor; İkincisi Nizamül Mülk, İranh. Afşin Bey'in dediğince dersek bizden olmayan biri, atlarımızın çiğnediği toprakların adamı. Ama düşünüyor; düşünmesini biliyor. Hay Sav Tekin... Üçüncüsü...» Tereddüde benzer bir duraklama ile sustu. Göz uçlarını kırıştırarak gülümsedi: «Anam» dedi... «Üçüncüsü anam. Üstelik Alparslan'ın karısı olduğunu biliyor. İşte saray bu. Babamda başlasaydı korkmazdım; bende başlayacak. Ya kötü başlarsa?» «Senin elinde bu.»</p>
<p>«Sen bile böyle düşünürsen senden sonrakiler ne demez nasıl düşünmez Sav Tekin. O kadar kolay ki senin elinde bu demek.»</p>
<p>Garip, yalnız, üşümüş gibi güldü; ama sesi öyle değildi: «Toplantıdan önce Küpeli Hafız bana geldi. Babamın çocukluğundan Malazgirt'e kadar neler oldu neler bitti bir bir anlattı.</p>
<p>Bildiklerimi. Ben ondan; bilmediklerimi bekledim. Kilit, kilit, kilit! Amenna. Ya anahtar? Anahtar Küpeli'nin elinde iyi biliyorum ama vermedi bana, söylemedi.»</p>
<p>«Yeri gelince söyler. Küpeli Hafız'a güvenmelisin.»</p>
<p>«Neden Nizamül Mülk'ü sevmez? Neyse cevap verme, sormak bile lüzumsuzdu. Şimdilik düşüncelerim sarsak, biliyorum; birbirini tutmuyor. İyiler kötüler bir arada. Ayıklamam şart. Yalnız bir şeye karar verdim, seninle Küpeli Hafız yanımda olacaksınız; Rey'de veya İsfahan'da, ben nerdeysem.»</p>
<p>«Sen nasıl buyurursan öyle olur Melikşah sultanım.»</p>
<p>Sav Tekin farkında olmadan toparlanmıştı. Melikşah: «Babamın beyleri de yanımda olacak; merkezde. Yerlerine yenileri gidecek, daha genç olanlar. Urumeli'ne göndereceğimiz beylerin adı orda duyulmalı. Kimleri düşünürsün?»</p>
<p>Sav Tekin böyle bir soruyu hiç aklına getirmemişti; lüzum görmemişti ki. Sorulunca, hem de Melikşah, Sultanlara has bir şekilde sorunca gerçekten bunaldı. Zaten durmadan değişen Melikşah'ın sesi, yüzü, bakışları; hüzünle umut, acıyla kıvraklık, bulanıklıkla duruluk arasında oynayan hisleri ve düşünceleri toplantıda da, toplantıdan sonra da Sav Tekin'i hayli yorup hırpalamıştı. Bir de Alparslan'ın acısını kendince, Sav Tekince yaşayamamış olmanın tıkanıklığını duyup duruyordu. Bir isim söylese ola ki Melikşah'ı yanıltır, ola ki kurduğu bir çatıyı yeğniltirdi. Bunun için de tereddüt ediyordu.</p>
<p>Melikşah birden bir isim söyledi. Ya çok düşünüldükten sonra karar verilmiş bir isimdi bu, yahut da hemen şimdi, şu anda, söylenildiği şekilde birden akla gelmişti: «Kutlamışın Süleyman!» Sav Tekin Bey «Kutlamışın Süleyman» diye tekrarladı sadece.</p>
<p>«Yanına da kardeşi Mansur'u vereceğim. Ne düşünürsün?»</p>
<p>«Mansur Kavurt'a benzerdi; Kutlamış Bey'in huyundan da aldıysa... Bir Kavurt Alparslan misâli demeğe getirdim, Urumelinde kötü günler doğurur. Süleyman sana da benzermiş, yüzden...» «Çağrı Bey'le Tuğrul Bey gibi olamazlar mı? Hemen kötüsünü düşündün?» - «Şimdi önümüzde kötü örnek varken...»</p>
<p>«Eyi, öyle diyelim. Önümüzdeki kötü örneğe gelince... Sen anamı kandır mektubu amcama götürsün yeter.»</p>
<p>Sav Tekin rahatlıyordu. Beynindeki buğular süzülüp çekilmiş rahat bir aydınlığa yerini bırakmıştı. Bu rahatlığın, bu aydınlığın Melikşah'tan geçtiğini hissetti. Melikşah tutukluğundan kurtuldukça, güçlü konuştukça Sav Tekin de eski Sav Tekin olarak düşünüp konuşabileceğini anladı. «Selçuk Bey'den inen bir kol iş yapar, Tuğrul Bey'le Çağrı Bey gibi; Selçuk Bey'den gelen bir kol da işleri berbat eder. Kutlamış Bey'le yeğeni Kavurt Bey gibi. Şimdi sen babanın geldiği koldansın bildiğimce. Süleyman'la Mansur da senin gibidir inşallah. Süleyman da olsa yeter.» «Onun orası gayri Küpeli Hafız'ın elinde. Bir ay bana yeter dedi.»</p>
<p>Sav Tekin olanları anlamıştı, olacakları düşündü. Kutlamış Bey'in oğlu Süleyman'ı hatırlamağa çalıştı. Çakır bir çift gözden başkasını hatırlayamadı. Fakat çakır gözler dağımsıydı, uçurumluydu, çok sık sakinleşiyordu ve arada bir ürpermeden bakılamaz oluyordu. Gülümsedi Sav Tekin, gülümserken birden kasıldı yüzü: Çağrı Bey'in gözlerini bütün çakır canlılığı ile görür gibi olmuştu. «Küpeli Hafız bir ay içinde ne yapabilir?» Sav Tekin çakır gözlere daldığı halde «Her şeyi dedi; keyiflenmişti. Bir an Alparslan'ın ölmüş olduğunu bile unuttu. Bu keyfi kaçırmak istemiyordu. Melikşah'ın otağında olduğu müddetçe keyiflenmek -Sultan, torunu da olsa- Sav Tekinliğine yakışmayacaktı. «İzin verirsen Selcen Hatun'a gideyim» dedi; sesindeki kıvraklık aceleciydi. «Vakit geçmesin.»</p>
<p>İzin alıp çıktığı zaman Melikşâh'ın, izni istemeye istemeye verdiğini fark etti. Melikşah, sanki Sav Tekin'in daha kalmasını ister gibiydi. Konuşulmasa da, konuşulacak şeyler kalmasa da Sav Tekin'le beraber olmak; çadırın, bütün ihtişamına rağmen çadırın, kıl dokumalarında, ipek yumuşaklığında tek başına kalmamak...</p>
<p>Sav Tekin çıkar çıkmaz Melikşah kıl dokumalarla ipek yumuşaklığının, koyun sürüleri ve ipek böcekleri bakışlarında hayvanca bir vurdumduymazlık içinde kıvır kıvır kıvranmağa başladığını; uçsuz bucaksız yeşili yolunmuş sarı bir düzlükte ağırdan, ağlamaklı, ürküntülü bir yuğ töreninin yalnızlığıyla çadıra doluştuğunu; çadırı alıp bir yerlere, Merv'e mi, Ceyhun'a mı yoksa daha ötelere, gerilerde karaların büyük dağlar halinde denizlerle birleştiği bir yerlere mi artık bilemiyor öyle bir yerlere alıp götürür gibi olduğunu hissetti.</p>
<p>Yalnızlıktı bu, farkındaydı, bir sultanın yalnızlığı böyle oluyordu demek.</p>
<p>Ama Sav Tekin Bey bunu bilemedi. Çağrı Bey'in çakır gözleri gözlerine takılmıştı. Otağdan çıktığında Çağrı Bey'in çakır gözleriyle. Kutlamışın Süleyman'dan tek hatırladığı çakır gözler yer değiştirip duruyordu. Duruverdiler, uçup gittiler. Otağın önündeki dar düzlükten aşağıya kocamış dutlar sarı çirkin yapraklarıyla sırıtıvermişti birden; kavaklar tek tük ve sipsivri, tepelerinde bir kucak kirli altın bozukluğunda yapraklarıyla pırpırlanmış kocamış dutlardan kaçıyordu. Ta aşağıda aptal, hantal, yere göğe kanat germiş bir ceviz ağacı kınalı saçların ıslaklığında toprağa çökmüş gibiydi. Ne bir kuş ötüyordu, ne bir böcek. Ağaçların aralarında alabildiğine sık çadırlar kirli sarıdan donuk beyaza, alacadan eflâtunda solmuş mora doğru susmuş, kımıldamaksızın yere çakılmıştı. Çeriler neredeydi, eski çeriler? Atlar, yeri dörtnal döven, göğü göğüsleyen atlar nerdeydi? Atlar kişnemiyordu, çeriler suspustu. En son çadırların bulunduğu yerden ancak tın tın duyulabilen bir kopuza eşlik eden yüreği yanık bir ağıt gelir gibiydi. Belki de Sav Tekin böyle bir ağıt duymak istedi. Kopuz tın tını ile ağıt yanıklığının el ele vermesini; sağda daha yukarda, yıkılası kale bedenleri, kahrolası burçlarıyla kapkara ölümsü uyuklayan Bezmdar Kalesinin söngüt bağlamış taşlarını dövmesini, dövmesini, dövmesini; un ufak ufalamasını bekledi. Atların şaha kalkmasını, çerilerin nara üstüne nara vurup kükremesini, ağaçların köklerinden hışımla kurtulmasını, toprağın allak bullak olmasını umdu. Ve hep birden bunların delicesine, korkunç bir vuruşla Bezmdar kalesine yüklenmesini...</p>
<p>Neye yarayacaktı ki, bir piç elin bir piç hançerinde giden Alparslan'ı geri getirebilemedikten sonra.</p>
<p>O zaman Melikşâh'ın o bıçak ucu yalabımasının sebebini anlar gibi oldu. Çadırların önlerinde, ağaç diplerinde, şurda burda dökülmüş tespih taneleri gibi anlamsız ve gayesiz oturan, bekleşen ve susan, hep susan, çoğunu tanımadığı genç çerilerin, çoğunu tanıdığı yaşlı erlerin arasından geçerken kaybedilenin sadece Alparslan olmadığını, bir piç elin indirdiği hançerin sadece Alparslan'ın yüreğine değil, Ceyhun'un buzundan bu yana ayranda yağ toplanır gibi toplanan umutlara indiğini de anladı. Sanki o piç elin piç hançeri Alparslan'ın yüreğine değil de kaynayan bir süte bütün soğukluğuyla inmişti; süt kesilmişti; ocak sönmüştü, ocağın sacayağı taşları devrilmişti.</p>
<p>Genç çeriler yaşlı erler bomboş bakıyordu; ağaçlar anlamsız, toprak sahipsiz, gökyüzü ıssızdı. Bezmdar kalesine doğru çıkan, iki yanındaki çayırları tozlanmış, çakır dikenleri kepenekli, ekim çiçeklerinin moru eskimiş çopur yol sallanıyordu, kayıyordu.</p>
<p>Böyle giderse bu, böyle sürerse?</p>
<p>Sav Tekin Bey, doğdu doğalı korkunun ne olduğunu ilk defa hissetti. Ceyhun baskınında bozulan, Ceyhun buzunda sürünen Selçuklu döküntüsü bile bundan canlıydı, bundan umutluydu? Farkında olmadan hızlandı; çopur yol yokuşa çıkıyordu, fark etmedi. Su dolu hendeğin üstündeki tahta köprünün sallanışını da gıcırtısını da duymadı. Bir an önce Seken Hatun'a varmak gerektiği kafasında zonkluyordu. Seken Hatun'u ne yapıp yapıp kandırmak, mektubu Kavurt'a götürmesini sağlamak; Seken Hatun'la Kavurt'u yalnız bırakmak, başka türlü düşünemiyordu, düşünmekten utanıyordu da yalnız bırakmak, diyordu. Bu ölüm ertesinde, bu cehennem yasının yalnızlığında böylesine dökülmüş Selçuklu'ya bir de Kavurt belâsı yüklenmemeliydi, Seken Hatun'u kandıracaktı. Kanmazsa?</p>
<p>Kalenin dış kapısından geçmiş ikinci kapının taş kokan eskimiş -hem de soysuz- loşluğundaydı. «Döverim» diye mırıldandı. Dişleri kenetlenmişti, sımsıkı; dişleri çatırdayabilirdi, çatlayabilir, dökülebilirdi, «Alparslan'ın acısına bakmam, karısı olduğunu da düşünmem, kızım diye yüreğim de sızlamaz; döverim.»</p>
<p>Seken Hatunun saçlarını avuçlamıştı, bileğinde dolamıştı, çekip vurup sürüyecekti nerdeyse. Gözlerini bir ışık yaktı.</p>
<p>Sav Tekin surun kaleye açılan ikinci kapısından o haliyle geçmişti, boşluktan aydınlığa çıkan gözleri yanmıştı. Kırpıştırdı, açıp kapadı. Sağ eli kasılıp kalmıştı; bileğinde bir sızı vardı. Sanki saatlerce kılıç sallamıştı.</p>
<p>Seken kabul etmezse? Seken hatta vasiyeti bile dinlemezse? Kavurt'u hiç sevmezdi hiç; «Ben böyleyken, Melikşah böyleyken, Afşin gibi bir Bey böyleyken Seken nasıldı kim bilir? Gözleri dünyayı görüyor mudur ki?»</p>
<p>Sav Tekin biraz soluklanmak için durmuştu ama iki kapı arasındaki loşlukta depreşen yiğitliği yavaş yavaş elden kaçmak üzereydi. Allah kahretsin ihtiyarlamıştı, saklamağa lüzum yok hem de çok kötü ihtiyarlamıştı. Alparslan bile olsa ölüm derlenip toparlanmak olmalıydı, böyle döklüm döklüm dökülmek olmamalıydı. «Işık Gollü Deli Karı'nın oğlu da ihtiyarlayabilse her hal benden beter ihtiyarlayamazdı» diye düşündü. Ağzı bir avuç tuz yalamış gibi yanıyordu. İki yan nöbetçinin yukarıdan, burç sahanlığından kendisine baktıklarını görünce toparlanmak istedi; nafile. Sav Tekin Bey çürümüştü.</p>
<p>Ezik otların kel kel örttüğü meydanı nasıl geçtiğini bilemedi, meydanın sağından kıvrılan daracık, kesme kaya taşından yola nasıl girdiğini de. Seken, kale kumandanı Yusuf olacak itin evinde oturuyordu, oraya nasıl vardığını da bilemedi. Kapının önünde, içi oyuk köhne bir dut ağacının gölgesi de yuvarlanıp gelse ancak Sav Tekinin durduğu gibi dururdu. Kapıyı itip eşikten adımını atamadı.</p>
<p>Kapının sağ yanındaki düz, kaymak beyazlığındaki atlama taşında bir adam oturmuştu. Balçar'dı. Sav Tekin'i görünce kalkmıştı. İki ayağında da çizme vardı. «Seni bekledim bre Sav Tekin Beyim» dedi, «Haylidir bekledim.»</p>
<p>Sanki Sav Tekin Bey'in «Neden? Niçin?» diye sormasını istiyordu.</p>
<p>Sav Tekin'in bakışları da çürümüştü. Balçar'a öyle baktı, sormadı.</p>
<p>«Sen hastasın Sav Tekin Beyim? Bre bu yüzün, bu gözlerin Sav Tekin Beyim; nerende ne yok ki hastalanmışsın aman!»</p>
<p>Sav Tekin yine cevap vermedi. Balçar: «Küpeli Hafızım bilse seni çağırır mıydı acep? Bre bana tez elden gelsin der miydi yine, bilmem ki?» diye karma karışık konuştu.</p>
<p>Sav Tekin, Balçar'ın, biraz Peçenek'e çalan dilinden, biraz karmaşık konuşmasından pek az şey çıkarabildi. Kulakları da çürümüştü. «Küpeli Hafız mı?» diyebildi. Sustu. Bir avuç tuz erimiş, boğazından akıyordu.</p>
<p>Balçar: «Küpeli Hafız ya bre; beni sana saldı, hele bir Seken kızını görmeden bizi görsün diyesidir.» derken endişeliydi. «Ama sen hastasın, Küpeli Hafız sağ bilir seni hasta bilmez ki; ondan çağırır. Gidip ben derim. Sen dinlenmelisin Sav Tekin Beyim.»</p>
<p>Sav Tekin Bey Balçar'ı durdurdu. «Gidelim» dedi, «Küpeli'de dinlensem daha iyi...» Melikşah'ın Sultan olarak verdiği buyruğu bir yana bıraktı. Balçar'la hiç konuşmadan geldiği yoldan geri döndü. Melikşah'ın otağı solda yukarıda, bütün susmuş çadırlara doğru eğilmiş miydi ne?</p>
<p>Küpeli Hafız Bağbaşı Tekkesindeydi. Bağbaşı Tekkesi, aşağı ana yoldan sağa kıvrılan ve Dere İçine giden yol üstündeydi, ordan ötede Bezmdar Kalesinin ünlü bağları, bahçeleri başlıyordu. Kuş sesinin su sesine, rüzgârın yaprak sesine karıştığı Dere İçi bağlarının işlerine, sahipli de olsa sahipsiz de olsa, tekkenin adamları yardım ederdi; karşılığında aldıkları emek paylarından yıldan yıla artan olursa geliri az yahut da daha yoksul tekkelere gönderirlerdi. Şu son on yıldan beri bu böyleydi; Küpeli Hafız'ın kurduğu töre derlerdi, öteden beri mi bu böyleydi yoksa gerçekten mi Küpeli Hafız böyle töre koymuştu bilen yoktu, araştıran da.</p>
<p>Sav Tekin Bey'in ayağı iri bir taşa takıldı; sendeledi. Balçar hemen taşı alıp yolun kıyısına attı: «Atla gitseydik Sav Tekin Beyim. Bre benim aklıma gelmedi ya senin hiç gelmedi.» «Yürümek daha iyi. At...»</p>
<p>Balçar, Sav Tekin Bey'in yüzünün sarardığını gördü; gözleri de içeri içeri kayıyordu. Koca Malazgirt Savaşında, bir de ondan sonraki atanlarda görüp bilmemiş olsa bu sarsak ihtiyarın Sav Tekin Bey olduğuna yine de inanmazdı.</p>
<p>Tekkeye varıncaya kadar, birkaç defa Sav Tekin Bey'e yardım etmeği kolunu beline dolayıp gövdesinin yan yükünü taşımağı düşündü. Yakışık alıp almayacağında ikircikli olmasa düşündüğünü de yapacaktı.</p>
<p>Tekkeye geldiklerinde Sav Tekin Bey'in yüzünden olanca kanı çekilmiş gibiydi. Küpeli Hafız, Sav Tekin Bey'i görür görmez: «Hastasın sen Sav Tekin Bey» dedi, «Olacağı buydu. Afşın'dan korkarken sende başladı. Keşke Afşin gibi içindeki zehri dökseydin» Balçar'ı hemen aşhaneye yolladı; bal, tarçın, beziryağı, nane ve sirke getirmesini söyledi. Balçar seğirtip gitti.</p>
<p>Küpeli Hafız Sav Tekin'i eliyle soydu. Sav Tekin Bey'in çocuktan farkı yoktu sanki. Yatırdı. Bir yandan da söyleniyordu: «Ah Sav Tekin Bey ah; hepiniz, bütün Selçuklu Beyleri böylesiniz siz. Kılıçla döner dünya sanırsınız. Kılıcınız bileğinize, bileğiniz yüreğinize, yüreğiniz de başınızdaki Bey mi Sultan mı artık ne diyorsanız ona bağlıdır. Ya kafanız, kafanızın içindeki beyin denilen nesne? Onu niye kullanmazsınız, ne zamana saklarsınız ha? Yürekle sevilir hay Sav Tekinim; yürekle, sadece sevilir. Ama beyin, işin içine girdi mi sevgi kalesi kurulur, sevgi ebedî olur, yaşama sonsuz olur. Beyin işin içine girdi mi yüreğin bağlandığı şeyin bir manası olur; ne dediğimi anlayacak halde değilsin ki. Sinir kalmamış sende sinir; yüreğin sinirini yeyip bitirmiş hay yiğit.»</p>
<p>Bir yorgan, bir yorgan daha örttü Sav Tekin'in üstüne : «Benim yüreğim yanmadı mı Alparslan'a sanırsın, benim yüreğim yıkılmadı mı?» diye fısıldadı. Başucuna oturdu; elini Sav Tekin'in alnına koydu, ahn fırına dönmüştü. «Benim de yüreğim yandı, benim de yüreğim yıkıldı; amma beynim dedi ki yoo! Küpeli hata yolundasın, Alparslan da ölür, bir nice Alparslan daha ölür. Selçuklu varken, Selçuklu'nun sonu gelmemişken Alparslan da olsa bir insana kör gibi bağlanır, gücünü kuvvetini ondan beklersin. Büyük ölümler büyük unutuş ister hay yiğit, yoksa o büyük ölünün sahibi yaşayamaz.»</p>
<p>Küpeli Hafız'ın el ayası Sav Tekin'in alnında, parmakları şakak üstleriyle saç diplerinde hafif, pamuğumsu kıpırtılarla oynuyordu. İki yan şakak damarlarında ve saç diplerinde Küpeli Hafız'ın parmakları sanki Sav Tekin'in hastalığını arıyordu; bulmuştu da hastalığın üstüne üstüne vuruyordu. Pamuktan daha ak ve yumuşak bir sesle de beynine giriyordu: Bütün Selçuklu, hele Beyleri bir örnek. Sevinç dedi mi sonunaca. Sanki keder denilen şey yok hayatta; sanki ölüm denilen şey yok, acı yok, elem yok. Kederle karşılaşınca da tamam kocaman herifler bebekten beter olursunuz. Sanki dünya batmış, sanki gök çökmüş, sanki sevinç denilen nesne yok olmuştur. Açken doymayacağınızı sandığınız, tokken de açlık nedir bilmeyeceğiniz gibi. Öyle değil bu dünya hay Sav Tekin Bey, her şey ortalamalı; amma yüreğinizi beyninizle bir ederseniz her şey ortalamalı. Hadi diyelim ki Alparslan'ın ölümü ile gök yıkıldı, dünya yok oldu, Selçuklu çöktü, Ne olacak? Alparslan sevginiz bu mu sizin? Öldükten sonra kim yaşatacak Alparslan'ı, Bizans mı? Yoksa Abbasi Halifesi mi? Öyle sanıyorsanız silindi bilin şimdiden, Alparslan da, siz de, Selçuklu da, bütün Oğuz Soyu silindi bilin. Eğer silinmesin diyorsanız, yaşayacaksınız!» Parmakları, Sav Tekin'in şakak üstlerinde ve saç diplerinde bir damarı yakalamış gibi birden bastırdı, bıraktı; bastırdı, bıraktı. Sav Tekin'in gözleri iyice kapandı. «Sen de Sarı Hoca da var gücünüzü Alparslan'a verdiniz. Ne biliyorsanız, ne yapmak istiyorsanız, Alparslan'ın ölümsüz olduğunu sandınız ve ona verdiniz; sadece onun üstüne titrediniz? Alparslan ölmez sandınız? Sonra? Ondan sonrası için de biri lâzım hatta birkaçı lâzım niye demediniz. Yaşaması gereken insanlar değil hay yiğit, yaşaması gereken milletlerdir. Alparslan değil, Selçuklu. İnanacağınız şeyi bilin!»</p>
<p>Balçar'ın içeri girmesiyle sustu. Balçar'ın elinde geniş bir sini, sinide bakır taslar vardı. Siniye fazladan, bir tabak dövülmüş sarımsak koymuşlardı. Kokusu odayı doldurdu. Balçar, dövülmüş sarımsağı aşhaneden verdiklerini söyledi. Küpeli Hafız Sav Tekin'in alnını bıraktı. Balçar'ın yere koyduğu sininin başına bağdaş kurup oturdu. Kollarını sığadı. Balçar'ı, SavTekin'i, odayı, tekkeyi ve tekkenin çevresini unutmuş da bütün bunların ötesinde bir yere bağdaş kurmuş bir sesle besmele çekti. Biraz balla biraz sirkeyi, iki kaşık dövülmüş sarımsakla iyice karıştırdı. Koynundan çıkardığı yeşil ipekten dolamayı yırtıp ikiye ayırdı. Balçar'dan kâğıt istedi. Ballı sirkeli sarımsaklı karışımı Balçar'ın getirdiği kâğıda yaydı, kâğıdı yeşil ipek dolamaya koydu. Dolamayı götürüp Sav Tekin'in alnına iki yan şakaklardan ahn ortasına ve ahn üstündeki saç diplerine ballı sirkeli sarımsak yapışacak şekilde sardı, iyice sıktı. İçinden «Elif Lâm Mim» Suresini okuyordu. Gözleri yarı kapanmıştı. El işareti ile Balçar'dan sirke tasını istedi. Sav Tekin'in, sargının açıkta bıraktığı saç diplerini sirke ile ovdu, ovdu, ovdu. Elif Lâm Mim Sûresini bitirmişti; Âyet-el Kürsî'yi de okudu. Yine gözleri yarı kapalı idi. Sav Tekin Bey dalmış gitmişti; kendinde değildi. Küpeli Hafız, börkünü de sıkı sıkıya Sav Tekin'in başına geçirdi.</p>
<p>Küpeli Hafız, tekrar sininin başına bağdaş kurup oturdu. Büyük bir çorba tasına balı, bezir yağını, naneyi, sirke ve sarımsağı döktü. Eline bir tahta kaşık aldı. Balçar'a: «Şimdi sen git» dedi; «Bak divanhaneye iki Bey gelecekti; Selçuklu'dur, sen tanımazsın. Gelmiş mi gelmemiş mi? Gelmişlerse beni beklesinler. Ordan, benim hücremin yanındaki sofaya gidip bak, Afşin Bey'le arkadaşları gelecekti, gelmişlerse söyle onlar da beni beklesinler. Sonra Peçenek'ten arkadaşın olacak Boğaç'ı bul. Bana azıcık çapkınca göründü, söyle yola gelsin. Bu gece gideceksiniz.» Balçar şaşırdı. «Bre bu...»</p>
<p>«Artık Selçuklu'sun ne bresi hay soyha.»</p>
<p>«Gitmek lâfı çıktı da birden.»</p>
<p>«Niye birden. Bizans'tan buraya yerleşmeğe mi geldin sanıyordun?»</p>
<p>« Bir yurdum olsun istiyorum artık. Bre ben...»</p>
<p>«Onun için gideceksin zaten. Senin olmadıysa senden sonrakilerin olsun diye; bizde bugünü düşünmek var mıydı soyha? Vasilin sana boş lâf etmiş hep.»</p>
<p>Küpeli Hafız, çorba tasına döktüklerini karıştırıyordu. Elindeki tahta kaşık sanki bir çayırı söküyordu, bir toprağı alt üst ediyordu; sanki alt üst ettiği toprağı yumuşatıyor, söktüğü çayırların yerine görünmez tohumlar ekip karıştırıyordu: «Aradığın yurdu sen kendin yapacaksın. Ben, sen, Vasili, bizim gibiler...»</p>
<p>Dalgın, kendinden geçmiş uyuyan Sav Tekin Bey'i gösterdi. «Bunlar çabuk hastalanıyor. Kılıç yorulur. Yorulmayan beyindir. Ne dedim şimdi ben, anladın mı?»</p>
<p>Balçar'ın gözleri Küpeli Hafız'ın elindeki kaşıktaydı. Kaşık tastakileri hep bir yönde karıştırmıyordu beş kere sağa doğru dönüp karıştırıyorsa, iki defa sola, geriye dönüp karıştırıyordu. Kaçığı tutan Küpeli Hafız'ın eli, dirseğinden bileğine kadar beyazımsı sarıydı, bal kıvamında.</p>
<p>Sav Tekin Bey inledi.</p>
<p>Küpeli Hafız: «Durma öyle yamacımda» diye Balçar'a çıkıştı; «Ne dediysem onu yap. Hele bir noksan olmalı ki, o zaman Küpeli nedir anlamalısın. Durma kop dedik!»</p>
<p>Balçar çıkınca Küpeli Hafız'ın kaşığı tutan eli birden hızlandı. Kaşık, tastakileri, o hızla ve hep aynı yönde karıştırmağa başladı. Döndü, döndü, döndü. Tasın içindeki bulamaç kırmızımsı sarıdan ak köpüğe dönerken durdu. O zaman Küpeli Hafız kalktı. Ocağın rafındaki gözden iki yumurta aldı. Kırdı; sarılarını ayırıp tastaki bulamaca döktü, yeniden karıştırmağa başladı. Bulamaç iyice ak köpük kesilince tası alıp Sav Tekin Bey'in yanına geldi. Yorganları açtı. Sav Tekin'i yavaşça yüz üstü çevirdi. Kafatasında boynun başladığı yerden kuyruk sokumuna kadar belkemiğini önce kurudan, parmaklarıyla ovdu. Sonra bulamaçtan bir parçayı aynı yere boylu boyunca sürdü; başparmaklarını sık sık bulamaca bastırıp yeniden ovmağa başladı. Bütün boynu arkadan, omuz başlarına kadar oğdu. Bir yandan da okuyordu; önce içinden, yüreğinin başından. Sonra sesi, okuduğunu mırıltı halinde odaya döktü. Daha sonra sesi iyice anlaşılır oldu. Amme Suresindeydi; yüreğinin bütün sıcaklığı, bütün inancı dost, müşfik ve yıllanmış bir sevgi ile bulamaca karışıyordu. Öylece devam edip gitti.</p>
<p>Sonra, bulamacı avuç içinde eze eze SavTekin'in sırtına, beline, boş böğrüne sürdü; avuç içleriyle ova ova bulamacı deriye emdirdi. Bu iş de bitince Sav Tekin'i çarşafa iyice sımsıkı sardı. Üstüne yorganları örttü. Yorganların üstüne de kıl kepeneği yerleştirdi. Alnında boncuk boncuk terler birikmişti, kaşlarının üstüne doğru sızıyordu, sildi; terleyen alnı yanıverdi. Avucunda kalan bulamaç artıkları terleyip açılan ahn derisini yakmıştı. Gülümsedi yorgunluğunda; «Eyi bakalım Sav Tekin Bey» diye söylendi; «Senin sırtın da yanacak. Yanacak ki kurtulasın. Az sonra o atamadığın zehir ter olup boşanacak. Seller gibi. Melikşah'ın anadan dedesisin, kurtulman gerek, yoksa sensiz Nizamül Mülk'e dur diyemem, yavaş ol diyemem...» Ocağın yanından leğenle ibriği aldı. Çömeldi. Mollalığından beri alıştığı şekilde ibrikten suyu tarta tarta döküp elini yuyacaktı. Sabunu da aldı.</p>
<p>Balçar o sırada geldi. «Hiç kimse gelmemiş» dedi «Boğaç'ı da bulamadım. Gören olmamış.» «Eh bize de zaman gerekti hay Balçar. İstediğimiz oldu sayılır. Hele ibrikten su dök bakalım, elimizi yuyalım. Tanrı ne dediyse o olur.»</p>
<p>Balçar ibrikten su dökmeğe başladı. Alışamadığı bir âdetti bu. Kargaya mı leyleğe mi deve bozuntusuna mı bir şeye benzetemediği ibrik dedikleri su kabıyla uğraşacaklarına gürül gürül akan sulara neden gitmezlerdi Selçuklular?</p>
<p>«Fazla dökme soyha, suyu sebil mi sandın? Çek...»</p>
<p>Ne zaman Küpeli Hafız'a ibrik uzatsa hep bu lâfı duyardı. «Bre kusura bakma alışamadım.» Küpeli Hafız dirseklerine kadar sabunlanıyordu. Şaka mı ciddî mi pek anlaşılmayan bir sesle: «Müslüman olsan alışırdın» dedi.</p>
<p>«Niye bre? Sen Müslüman olduğun için mi alıştın? Selçuklu kalsan alışmaz miydin?» «Müslüman olunca Selçuklu'dan çıkılmış mı olunur meret. Kim soktu bu zehri aklına?» «Bizde BizanslIlar hep böyle söylerlerdi. Öteden beri Müslüman olsak Peçenek olmazmışız. Burada da bir adam söyledi böyle bir lâf; iri yarı, şöyle uzun yüzlü biriydi. Şeytan gibi bakardı.» Küpeli Hafız'ın sabun tutan eli kalıverdi. Gözlerini Balçar'a dikti; «Ne zaman gördün bu adamı?» «On gün kadar oluyor. Şu öteki tekkede, hani deli dervişleri var, avurtlarına, karınlarına şişler sokuyorlar ya...» «Adamın adı, adı? Ha bir bilemeyesin ki... »</p>
<p>«Bilsem bre... Ama öğrenirim, geçenlerde çadırların arasında da gördüm. Keçi gibi sakallan var, tanırım.»</p>
<p>«Haşan mıydı adı? Haşan Sabbah!»</p>
<p>«Herhal... Ben bu sizin isimleri de bilemiyorum.»</p>
<p>«Siz biz deyip durma. Fark yok dedik kırk kere. Ne dedi bir daha de hele.»</p>
<p>«Selçuklu Müslüman olunca Selçuklu'dan çıkıyormuş; Selçuklu olabilmek için kendileri gibi olmalıymış.»</p>
<p>«Doğru. Ancak o zaman yok edilir Selçuklu. Peçenek'e ancak o zaman döner. Dök hele suyu dök!»</p>
<p>Balçar, Küpeli Hafız'ın niçin bu kadar öfkelendiğini anlamamıştı.</p>
<p>«Ben şimdi müslüman olsam bre.» diye lâfı yeniden açmak istedi. Fakat Küpeli Hafız daha ters cevap verdi: «Olsam demekle müslüman olunmaz; inanmak lâzımdır inanmak, kendini vermek...»</p>
<p>«Neye bre. Kızmadan söylesene...»</p>
<p>Balçar gerçekten üzülmüştü. Nerdeyse o ozan tarafı çocuklaşacak, ibriği bir yana bırakıp bir köşede küsüp oturacaktı. Küpeli Hafız bunu anlayınca gülmeğe başladı. «Eyi öyleyse» dedi; «Dök bakalım, elimizin sabununu yurken sana Müslümanlığı anlatalım. Eyi dinle ama... He mi?</p>
<p>Öyleyse, diyelim ki şu elindeki ibrik bir insandır. İçine hiç bir şey doldurmazsan neye yarar? Aha o köşede lök gibi durmaz mı? Durur, değeri ne ise odur; içine yarısına kadar su doldurursan ne olur? Yarım dolu olur. Değeri artar, ağzına kadar doldurursan değeri ağzına kadar dolu artar. Şimdi bu ibrik boşken, çevirip dökmek istediğini farz et. Ne dökeceksin? Hiç, hava. İçi dolu olsaydı da dökseydin bereket dökecektin. On kere on bin tane dolu ibriği yan yana getirir de boşaltırsan ne olur? Umman olur umman. İşte senin Peçeneklerin boş ibrik gibi döküldüler.</p>
<p>Hava!</p>
<p>Bir de başka türlü düşün. Boş bir ibriği hızlı bir yel esse devirir mi? Devirir. Öyleyse dolu bir ibriği devirmek için yelin iki misli esmesi lâzım. Eee. On kere on bin dolu ibriği devirecek yeli nerde bulacaksın? Hadi devrildi diyelim onun suyu boğar önüne geleni hay oğul. Anladın mı ne dediğimi? Onun için Urumeline iki Selçuk beyi giderse on iki tane de Küpeli dervişi gidecek. Boş ibrik dolmaz, yoksa Vasili neye gitti sanırsın sen?» «Atsız'la Kavurt Bey'e gittiler ya...» «Kavurt Bey'e Atsız gitti. Vasili şimdi Yesi yolundadır. Aslan Baba'yı bulacak.. Hadi tavuk gibi bakma öyle, su dök de abdest tazeleyelim.»</p>
<p>Sabunlandıktan sonra beyazımsı sarığı sabun kaypaklığıyla cilalanan Küpeli Hafız'ın ellerine ibrikten dökülen su, ellerin keyifli oğuşturuluşuyla gıcırdıyordu. Parmaklar birbirine girip taraklandıkça, bir el diğerinin dirseğine kadar kolu sıvazladıkça su temizleniyordu, sanki sakalda inci taneleri olup dökülüyordu. Suya, ibriğe, beyazımsı sarı cilâlı deriye, Küpeli Hafız'ın boğazını yıkayıp çıkan Balçar'ın anlamadığı dilden kelimeler ürpererek karışıyor, abdest alan bu ufak tefek adam odayı dolduruyordu.</p>
<p>Su bitti. Küpeli Hafız'ın abdesti de bitti. Oda daha bir aydınlıktı, yağmur sonralarının ışıltılı serinliği ve yunup arınmış bir toprağın gülümseyen yüzü odanın dört bir köşesinde seyriyordu; güzelleşiyordu.</p>
<p>Küpeli Hafız «Tamam» dedi; «Ben hücreme gidiyorum. Öğleyi geçirdik, ikindiyi geçirmeyelim.</p>
<p>Sen SavTekin'i bekle. İyice terleyecek. Su istedi mi sakın ha... Çocukluğun tutup da acımayasın. İki saate varmaz kendine gelir.»</p>
<p>Kapıdan çıkacağı sırada durdu. «Peçenek olacak arkadaşını ararsan kalede bulursun» dedi; «O deli dervişlerin tekkesine varmadan sağa bir yol sapar, o yolda bahçe içinde bir bağ evi vardır. Acemin Kızının Evi derler oraya.» Balçar kıpkırmızı oldu.</p>
<p>Acem Kızının Evine geldiğinde Balçar yüzündeki kızarıklığın hâlâ devam ettiğini hissetti. Küpeli Hafız nerden öğrenmişti? Kızmamıştı, açıktan ayıplamamıştı ama keşke kızsa, keşke gözlerini devirse ayıplayıp azarlasaydı. Yoksa, yoksa kendisinin de mi bu eve gidip geldiğini sanıyordu Küpeli Hafız? Söyleyen öyle mi söylemişti? Öyle olsa abdest alırken eline su döktürmezdi, yanına bile sokmazdı. Boğaç'ı yanına almamıştı hiç.</p>
<p>İçi biraz rahatladı. «Öyle bile olsa Boğaç bu eve bir daha gelmemeli» dedi; «Bre bu ne soysuz herif, bre ortalıkta yas varken hiç değilse bugün, tuh bre!..»</p>
<p>Evin kapısında oyalanıp duruyordu; söyleniyor, kızıyor, kendi kendisini yiyor, fakat kapıya vuramıyordu. Neyse ki ev azcık gözden ıraktı; bu taraflarda tek tük de olsa bahçeler vardı, evler bağ evi biçiminde birbirinden hayli aralıklı dut ağaçlarının ve kavakların duldasına yapılmıştı. Akşam da ha geldim ha geliyorum diyordu. Sokakta kimseler yoktu. Dönüp gitmeği düşündü. Fakat Küpeli Hafız'a ne diyecekti? Yalan söylemek olmazdı; gittim ama eve girmeden geri döndüm de diyemezdi. Bu gece yola çıkacaklardı; nereye olduğunu söylememişti ama Küpeli Hafız'a vakti gelmeden bir şeyin sorulamayacağını bir iki azardan, birkaç terslemeden sonra öğrenmişti. Vakti gelince de Küpeli Hafız'a sorulmadan söylerdi. Nedense Balçar hep dedesi Baldur'u hatırlardı. «Ondan sevdim bu Küpeli Hafız'ı, ondan sevdim... Dedem ölmüş de dirilmiş desem bre... Küpeli Hafız dedemden de öte, büyük ki tarifsiz.»</p>
<p>Küpeli Hafız'ın yanında, o hep, öteden beri, çocukluğundan kalma gün doğusu özlemi yok oluyordu. Sanki iki yılı ömrünün bunun için en güzel iki yılıydı; susmuş, sessiz, masal konuşmaları içinde pırpır; hiç bir yükü, ağırlığı, acısı olmayan iki yıl. Sanki ondan öncesi yoktu, sonrası da. Alparslan ölmüştü, Küpeli Hafız nereye ise bir yere göndereceğini söylüyordu, hem de bu gece. Belki yeni bir gün doğusu özlemine. Belki hiç bir özlemi olmayan bir yere.</p>
<p>«Bir yurdum olsun istiyorum artık» dediği zaman bunları anlatmak istemişti. Aklı kocaman ülkelerden de kocaman olan Küpeli Hafız acaba anlamış mıydı?</p>
<p>Sağdan, otları çiğneyen ayak sesleri geldi. Balçar alışmış tavşan sezgisiyle duvarın köşesini döndü, saklandı. Bulunduğu yer, akşam gölgesini de aldığı için, belli etmeden kapıyı gözetleyebiliyordu. Evin kapısına kadar gelen iki adamdan birini hemen tanıdı Balçar; Küpeli Hafız'ın, Haşan Sabbah dediği adamdı. Ötekini ilkin görüyordu; saygılı duruşuna, iki adım gerisinde el pençe divan duruşuna bakılırsa Haşan Sabbah'ın yanında çalışan biri olmalıydı. Giyinişinden sıradan bir adam olmadığı da anlaşılıyordu. Kapıya aralıklı ve ölçülü vurdular. Boğaç, kapıya üç yumruk vurduktan sonra açıldığını söylemişti. Bunlarınki ise küçücük vuruşlardı, ancak duyanın anlayabileceği vuruşlar.</p>
<p>Dutlar, kavaklarla kucak kucağa, bahçeyi ve evi de aralarına alarak bir döndü Balçar'ın gözlerinde; şöyle bir devrilip dolandı, kulakları terli bir uğultuyla ısındı. «Bre iyi ki geri dönmedim» diye söylendi; «İyi ki içeri de girmedim.» Ama şaşırıp kaldı bir tuhaf iç burkuntusuyla: «Ee... Şimdi ne yapacağım bre?»</p>
<p>O sırada kapı açılmış, Haşan Sabbah'la yanındaki adam, kapının açılmasıyla birlikte içeri girmişlerdi. Balçar, hırsızlama baktığı zaman kapıyı ancak kapanırken gördü. Sağ gözü seğirmeye başladı Balçar'ın, birkaç gündür böyle oluyordu, gözü seyirirken ağzı da kuruyordu. Alparslan'ın vurulduğunu duyduğu gün başlamıştı herhalde; öldüğünü öğrendiği gün ise iki gözü birden, akşamaca seyirmişti. Sağ böğrünce üç küçük sivilce birden çıkmış, kızarmış, sancımış, akşama doğru cerahatle dolmuştu. Şimdi yine sivilceler sancıyordu; sivilceleri elinde olmadan yakaladı, yanmış gibi elini çekti. Sivilceler dayanılmaz şekilde acımıştı. Korka korka elini mintanının içine soktu; böğründe sivilceler patlamıştı, cerahat akmıştı: Bre bu ne iştir böyle, oh!» Kulağını duvara iyice yapıştırdı. Sağır duvar ses vermiyordu; görünen pencerelerde ışık da yoktu. Ne olursa olsun eve girmek şarttı. Gözlerini yumdu Balçar, farkında olmadan yüzünü göğe doğru kaldırdı. Yüzünde yardım uman, yalvarışa benzeyen, hemen ağlayabilir bir çocuk yüzü yerleşti. Yumulan gözlerini karanlığında kerpiç kerpiç kesilmiş çimenlerin örttüğü mezar mı çimenlik mi ne olduğu belli olmayan bir düzlük yeşil ışıklarla yandı; dedesi Demirci Baldur yeşil ışıklarla gülümsedi. Balçar, bir güzel titreyişle gözlerini açtı. Gökyüzünün akşam esmerliğinde yeşil ışıklar hâlâ yanıyormuş gibiydi, Demirci Baldur hâlâ gülümsüyormuş gibiydi.</p>
<p>Balçar, cesaretle evin kapısına yaklaştı. Bir an Haşan Sabbah'ın vuruşuyla aralıklı ve ölçülü vurmak istedi kapıya, vazgeçti; Boğaç'ın anlattığı şekilde üç yumruk vurdu. Bekledi; odunumsu, bir dudağı yerde bir dudağı gökte bir Arap bekledi.</p>
<p>Kapı hemen açıldı. Önce kimseyi göremedi. Kapı bir karanlığa açılmıştı. Gözlerini oğuşturup bakınca da kimseyi göremedi, sadece kapının açıldığı karanlık incelmişti o kadar...</p>
<p>«Niye girmiyorsun?»</p>
<p>Balçar irkildi, ince bir sesti, belki çocuk. Yine göremedi.</p>
<p>«Deli misin sen? Girmiyordun niye vurdun? Ya gir ya git.»</p>
<p>Kapı kapanacağa benziyordu, ancak o zaman kapının kanadını siper eden çocuğu gördü, yarım yaşmaklıydı, inceciktendi, kız çocuğuydu. Balçar, burnundan soluyan at gülüşünde sırtardı. «Girmeye geldik kız. Senden başka kimse yok mu bu evde?»</p>
<p>«Olmasa gelmezdin. Bekleme de gir. Kapıyı fazla açık bırakma dediler.»</p>
<p>İçerden kart bir kadın sesi geldi, iki değirmen taşı arasından pürtük pürtük sıyrılıp çıktı sanılsa yeriydi.</p>
<p>«Gelen mi var kız Ziba!»</p>
<p>Kız «He ya, içeri alıyorum hanımım!» diye cevap verdi. Balçar'a da «Bu, Acem Kızı, kızarsa görürsün sen» dedi.</p>
<p>Kaba, yılışık, sarhoş bir erkek gülüşü kızı susturdu. Balçar güleni tanıdı:</p>
<p>«Bu böğürüp gülen de benim arkadaşım, beni yanına götürmezsen o zaman da sen görürsün! Kop dedik.»</p>
<p>Kop dedik, diyebilen kendi sesine Balçar bile şaştı. Böyle evlere çok girip çıkmış, hayta bir sesti; sabahlamış bir ses. Bu ses hoşuna gitti. Ama kız oralı bile olmamıştı; sadece kapıyı kapamıştı. Karanlığa gözü alışınca Balçar kızın, sandığından da çocuk olduğunu gördü. Ne var ki erken açılmışa benzerdi. Arsız arsız bakıyordu; yarım yaşmağından taşan sırıtışı da arsızdı.</p>
<p>Balçar, hoşuna giden sesi daha da koyulaştırdı «Hani yol göstermek, sürtük? Yol göster.» Kız fıkırdadı «Hele ayakbastıyı gösterme de bak yol mu görürsün yordam mı, ilk gelen dökülür... Sen de ilk geliyorsun...» «Haydan bre yıkıl.»</p>
<p>Artık olan olmuştu, naranın sonu gelmedi, Balçar girişini duyurmah sünepe girmemeliydi, üstüne üstüne çekmeliydi gözleri. Naranın sonunu cıvıkça getirdi: «Bre Boğaç öldün mü? Tamuda mısın?»</p>
<p>Karşıdan ve soldan iki kapı açıldı; dumandan boğulmuş kırmızımsı bulanık, kaçak ışıklar titreşti. Soldaki kapıda, kaymış yaşmağından dağınık tel saçları dökülmüş -Balçar öyle sandı- ay parçası bir yüz ve sarhoşumsu sürmeli iki göz baktı. Balçar bir irkildi: Bir hana gitti geldi bu irkilişte, Bizans'a gitti geldi; gözler, dağınık tel saçlar, ay parçası yüz. Bir kilisede cıvıdı hepsi soğukça. Karşıdaki kapıda bütün heybetiyle Acem Kızı. Ardından sarhoş böğürtüleriyle Peçenek'in sıcak düşlerini kıran Boğaç haykırdı: «Bre Balçar gökten mi düştün sen? Küpeli'den korkmaz mısın?» Bir an susuverdi ev; Balçar'a öyle geldi. Soldaki kapıdan, ay parçası yüzü, sarhoş sürmeli gözleri biri çekti derhal; yerine uzun yüzlü, şeytan bakışlı bir yüz görünüp, bakıp kayboldu. Soldaki kapı kapandı. Balçar: «Haşan Sabbah'tı.» diye düşündü. Sarhoş, ama iyice sarhoş; cıvık ama iyice cıvık yalpaladı: «Bre sana gelmişim, Küpeli Hafız'ın canı...» sonunu demeğe dili varmadı da «Hayda bre...» diye tamamlayıp Boğaç'ın kollarına atıldı. Kucakladı, sıktı; başını, Boğaç'ın omzuna bıraktı, sanki yılların birikmiş özlemini gideriyordu. Yavaşça: «Ben sarhoş değilim sakın bozma ha...</p>
<p>Gitmemiz...»</p>
<p>Acem Kızının kuşkulu baktığını görünce göz ucuyla, Boğaç'ı bıraktı «Hani bre sofra? Ben gelmişim... Ben... Bre Peçenek'in Hanı Balçar'ım ben heyyy. Sofra!»</p>
<p>Boğaç sarhoş olmasına sarhoştu, dili bile sarhoştu ama yine de ortada birşeylerin döndüğünü fark edebildi. Omzuna eğildiği zaman Balçar'ın söylediklerini aklından geçirmeğe çalıştı. En iyisi Acem Kızını dışarı çıkarmaktı. «Sofra denildi bre heyy. Daha mı hurdasın? Gelsin!» Acem Kızı kalın rastık kaşlarının altında olduğundan da küçük görünen gözlerini Balçar'a dikmişti. Yüzlerce erkeğin gelip geçtiği, yüzlerce erkeğin en düşük yanlarıyla tartıldığı Acem Kızının gözlerinde Balçar, bir an kandil ucu gibi yanıp parladı, hemen söndü. Acem Kızının yüzünde iki çarpık çizgi, tebessümlerin en kötüsünü çizdi. Balçar, ölçülüp biçilmiş, tartılmış ve bir köşeye eski bir çarık dolaması gibi atılmıştı. El çırptı, Balçar'a kapıyı açan kız çocuğu girip öyle durdu. Acem Kızı, sofrayı yenilemesini söyledi. Balçar'a, gece kalıp kalmayacağını sordu. Boğaç, Acem Kızının Balçar'ı önemsemediğini anlamıştı. Ağırına gitti: «De bre Peçenek Hanımın oğluna sofrayı Acem Kızı kurmazsa ben adamı ne yapmam!»</p>
<p>Acem Kızı heybetli omuzlarını silkti: «Peçenek Hanı o kadar büyükse kalkıp sen hizmet et aslanım, burda herkes Peçenek Hanıdır.»</p>
<p>Balçar kavga çıkarıp çıkarmamayı düşünüyordu: çıkarmak faydalı olmayacaktı. Boğaç'a: «Kalk gidelim.» dedi; «Melikşah Sultan'ı görmemiz istenmiş.»</p>
<p>Boğaç'ın kolundan çekerken Acem Kızını da göz altından süzüverdi. Acem Kızının yüzünü çizen o kötü tebessüm usulca silinmişti, yüz birden düşünmüştü.</p>
<p>Boğaç kolundan, çeken Balçar'ın çimdiğini de yeyince uymak gerektiğini anladı. Yine de «Gidelim bre.» diye haykırdı; «Bu eve de bir daha ayak basarsam bana da Peçenek Hanının at uşağı değil çoban köpeği desinler.»</p>
<p>Acem Kızının birden düşünen yüzü sanki böyle bir cümle bekliyordu, şenleniverdi. «Bu ev kurban olsun Boğaçıma aslanım» diye dil dökmeğe başladı; «Böyle bin ev, bin Acem Kızı kurban olsun. Ne dedin de yapılmadı, sofra mı? Kız Ziba...» Boğaç'ı bırakıp kapıyı açtı: «Ziba huuu. Kör olası sen bırak sofrayı kızlar getirsin.» Döndü; heybetli bedeni semirmiş bir kısrağın sağrısı gibi ağır fakat kaypak kıvrıldı: «Hanlarım, aslanlarım hele bir rahatlayın; yiğidim bu ev senin demedik mi? Neden öfkelenirsin? Acem Kızı kulun kölen ola denilmedi mi? Kızlara bakıp geleceğim şimdi bir kusur işlemesinler, sofranız düzgün olsun.» Çıktı; kapıyı kapadı.</p>
<p>O zaman Boğaç, sarhoşluğunu unutup Balçar'ı tuttu: «Nedir bu bre nedir bu sarhoş değilken sarhoşluklar, yalan naralar. Nedir bre?»</p>
<p>Ayakta duramadı, sedire çöktü: «Başım yerinde yok, sen de tekmil alıp gitmek mi istersin, oh bre...»</p>
<p>Balçar yavaşça kapıya gidip dinledi. Dışarda fısıltılar, alaca karanlık sesler vardı anlaşılamıyordu. Yine usulca Boğaç'ın yanına geldi; hafif, fısıldarcasına, çabuk çabuk: «Küpeli Hafız bu gece yola çıkmamız gerektiğini söyledi. Söyledi ya...» Gidip kapıyı bir daha dinledi; ev susmuştu.</p>
<p>Boğaç: «Bre patlattın beni Balçar, ne söyledi Küpeli?» diye sabırsızlanınca evin sessizliğinin ayaklanmasından korktu. «Sus.» dedi. «Sus patlama az daha.» Geldi, Boğaç'ın yanına bağdaş kurup oturdu. «Bu eve Haşan Sabbah denilen bir adam girdi. Küpeli Hafız nedense büyütüyor bu herifi. Bir yolunu bulup neyin nesi kimin nefesi öğrenelim. Belki Küpeli Hafız'ın işine yarar öğrendiklerimiz. Sıkı dur; fazla da içme gayrı.»</p>
<p>Lâfını henüz bitirmişti, açılan kapıdan Ziba, arkasından da üç kız girdi; yarı çıplaktılar, örtülü yerleri birinin yeşil, birinin al, birinin mavi ipektendi, incecik; içleri görünüyordu. Birinin elinde sarı pırıl pırıl bir leğen ibrik, omzunda allı morlu pamuk peşkirler vardı. Öteki, üstünde küçük toprak kaplarda mezeler, küçük bakır taslar bulunan bir sini taşıyordu. Üçüncüsünde inceden, el değmeye kıyılamayacak kadar nazik iki sebû... Kız, sebûların kuğu boyunlarından tutmuştu; sebû gülüşünde sürmelenmiş gözlerini tanıdı kızın Balçar; ay parçası yüzünü tanıdı. İrkildi yine; irkilişinde uzak bir hana gitti geldi. Bizans'a gitti geldi. İrkiliş bir kilisede soğuyuverdi, cıvıkça. Kız, Balçar eve girip narayı bastığında kapı aralığından bakıp kaçan kızdı. Sebûlar iki elinde, Balçar'ın iki dizi arasına gelip oturdu. Saçlarını bir su fışkırışı içinde fırlatıp başını çevirdi. Gevşek dudakları, Balçar'ın tarif edemeyeceği bir bükülüşle açıldı: «Hoş geldin yiğit... Benim adım Zebercet.</p>
<p>Seninki?»</p>
<p>Ziba Boğaç'ın eski sofrasını alıp götürdü. Balçar kalakalmıştı. Gözlerinde bir başka göz dolaşıyordu, yüzünde başka bir yüz, saçlarında...</p>
<p>Düşünceleri de kalakaldı Balçar'ın.</p>
<p>Zebercet hep öyle: «Saklayacak mısın?» dedi; «Adın da güzel mi senin gibi?»</p>
<p>Boğaç, Balçar'ın uyuduğunu sandı. Dürtüp uyandırmak istedi, fakat elinde leğen ibrik tutan kız da gelip Boğaç'ın önünde diz çökmüştü. Öteki kız siniyi sacayağın üstüne yerleştirmiş bekliyordu. Odanın içi yepyeni, tazecik, gül pembesi gülücüklerle dolmuştu, odanın içinde yeşil, al, mavi ipek hışırtıları uçuşuyordu.</p>
<p>Zebercet, sebûları sofrayı kuran kıza uzattı. «Yiğidim susamıştır Sümbüle, doldur da verelim...» Öteki kız Boğaç'ın ellerine su döküyordu. Boğaç'ın elleri kendi elleri değildi, sanki Boğaç'ın ellerini Boğaç'tan başka birisi uzatmıştı.</p>
<p>Balçar, Zebercet'in sunduğu küçük bakır tastaki içkiyi, yüreğinin başından yavaştan, sinsice depreşip yanmaya başlayan yangına döküyormuş gibi içti. Sünbül'ün uzattığı tastakini de. Yangın sönmedi.</p>
<p>Boğaç'ın ellerine su döken kız, pamuk peşkirle, artık Boğaç'ın olmayan elleri kuruladı. Dönüp: «Sünbüle benim yiğidim de yanıyor, nerde çaresi» diye niyaz kıvamında yalvardı. Sünbüle'nin doldurduğu tası Boğaç'a eliyle içirdi.</p>
<p>Odada, yepyeni, tazecik, gül pembesi uçuşan gülücükler yeşil, al, mavi ipek hışırtılarıyla sarmaş dolaş oldu.</p>
<p>Boğaç'ın kızı, yeni bir tası eliyle içirirken Boğaç'ın kulağına sıcak bir fısıltıyla «Benim adım Hûrî» dedi. «Bana Haşan Sabbah'ın Hurisi de derler. Seni cennete götüreceğim.» Hurinin fısıltısı Boğaç'ın yoksul kulaklarında ateş alevi yandı.</p>
<p>Zebercet Balçar'ı, Huri Boğaç'ı alıp sofraya oturdular. Toprak çanaklarda bal vardı, sarı altın pırıltısında; kaymak vardı Peçenek karlarının aklığında, sonra Balçar'ın bilmediği, sonra Balçar'ın tatmadığı, sonra Balçar'la Boğaç'ın ömürlerinde görmediği. Balçar Zebercet'e doğru gevşedi «Benim adımı dedim mi bre? Benim adım Balçar...»</p>
<p>Zebercet: «Balçar...» diye tekrarladı. Balçar, adının bu kadar güzel olduğunu ilkin duydu. Boğaç da kendi adını, Huri'nin dudaklarından.</p>
<p>Sünbüle, yeni taslar doldurdu. Zebercet yeni mezeler verdi Balçar'ın ağzına, Hurî dudaklarını Boğaç'a.</p>
<p>Kapının açıldığını, Haşan Sabbah'ın girdiğini, keçi sakalından şeytansı gözlerine, upuzun at yüzünden şeytan kuyruğu kaşlarına kadar hesaplı, ölçülü ve kurnaz kendilerini süzdüğünü fark etmediler bile. Odada çılgınca oynayan gülücüklerle ipek hışırtıların birden durduğunu, boğulmamak için sustuğunu fark etmediler.</p>
<p>Haşan Sabbah bir süre baktı. Sonunda güldü:</p>
<p>«Benim hurilerimi benden çalan cennet çocukları demek sîzsiniz» dedi.</p>
<p>Balçar, Haşan Sabbah'ı tanıyabildiği zaman, Haşan Sabbahhğını unutmuştu bile. Ancak yanına oturduktan, konuşmağa başladıktan, konuşurken Küpeli Hafız'a lâfı getirip bağladıktan sonra buraya niçin geldiğini hatırlar gibi oldu. «Bre neden şimdi Küpeli Hafız der de beni bunaltırsın?» dedi ama güçsüzce dedi; dönüp Zebercet'e baktı. Haşan Sabbah: «Küpeli Hafız size ne veriyor?» diye sordu. Usta, açık vermeyecek kadar usta bir sesle tamamladı: «Yorgunluktan, kölelikten başka. Sen Peçenek'sen, Selçuklu'nun buyruğuna girmek niye? Selçuklu'yu, Arap, Müslüman yaptı ki köle olsun diye, Selçuklu'yu sömüreyim, şunun bunun üstüne salayım da zenginliğim on kat zengin olsun diye. Sen de mi Arap'ın Bağdat'taki sarayına köle olup besleyeceksin. Saray da ne? Bey ne? Sultan ne? Saray senin omuzlarında kuruldu, Bey senin iliğini emiyor, Sultan kanını. Şimdi sen cennette olduğunu biliyor musun, işte gerçek bu... Bizim cennetimiz bu... Bizim cennetimiz herkes için; Beysiz, Sultansız, kölesiz. Bu cenneti öteki kardeşlerine de götürmek senin vazifen, Küpeli Hafız varken bunu yapamazsın...»</p>
<p>Balçar, Zebercet'in sunduğu tası içmeden: «Neden bre?» dedi, «Küpeli Hafız da cennet der...» «Der der ama onun cenneti kendisi içindir. Bu kadar yıl yanındasın seni cennetine götürdü mü? Bırak götürmeyi gösterdi mi hiç?»</p>
<p>Boğaç, Balçar'dan önce davranıp cevap verdi nasıl olduysa: «Onun cenneti bu dünyada değilmiş bre heyyy.»</p>
<p>Yayvandı, çoktan pelteleşmişti; Haşan Sabbah'a mı cevap vermekti maksadı, yoksa Küpeli Hafız'la aklınca alay mı etmekti ilk bakışta anlaşılmıyordu; ikisi de olabilirdi; ikisi de olmayabilirdi. Haşan Sabbah'ın, içinde şeytanın alevlendiği gözleri, rüzgârda alev misali bir an Boğaç'ın gözlerini ve yüzünü yaladı. Haşan Sabbah'ın gözleri sonunda Boğaç'ın gözlerinde perçinlendi. Hiç oynamadan, kıpırdamadan, içindeki şeytan en güzelden en düşlüsüne kadar şekil değiştirerek Boğaç'ın gözlerini tuttu: «Cennet bu dünyada varsa işine yarar, öte dünyadaki cennetten sana ne?»</p>
<p>Hurî yeni bir tas sundu Boğaç'ın dudaklarına, Sünbüle avucunun içiyle meze uzattı. Zebercet bir an Balçar'ı bırakıp Boğaç'a kuş uçuşlarının süzülüşünce gülümsedi. Haşan Sabbah, gözlerindeki şeytanın bütün büyüsüyle baktı: «Bizim cennetimiz bu dünyadadır, öteki dünyadaki cennetten daha güzeldir. Ne Selçuklu içindir, ne Peçenek, ne Arap, ne de İran yahut Bizans içindir; insanlar içindir. Beylerle Sultanlar savaştan başka bir şey düşünmez, başka bir şey bilmez. Niçin? İnsanlar ne kadar çok ölürse Beylerle Sultanların cebi o kadar çok dolar da onun için? Onların cebi dolsun diye sen yoksul mu kalacaksın? Onları bu dünya cennetinde bırakıp sen ölecek, sen yok olacak, toprağın altında çürüyecek misin? Yok evlât yok, yok, yok. Sen bu dünyadaki cennet için yaratıldın, bu dünya nimetleri yalnız senin için, bütün insanlar kardeşlerin için ortak ve eşitçe. Bunu senden esirgeyen Beylerle Sultanlar ölmelidir. Senin, senin gibi yoksul insanların, senin gibi at uşaklarının yaşaması, dünya cennetini eşit ve ortakça bölüşüp ölümden kurtulman için...» Boğaç, Haşan Sabbah'ın gözlerindeki şeytan buğulanmasında terlediğini sezinledi; kurtulmak istedi. Sadece: «Ya şimdi Balçar, Han diye sizin cennete giremez mi? Bre ölmesi mi gerek?» «Hanlığını bırakır yoksul bir at uşağı olur acı çekerse, bize inanırsa.»</p>
<p>Balçar öfkelendi ama öfkesini belli edecek gücü yoktu: «Ya sizin beyiniz, ya sizin Hanınız? Bey siz misiniz?»</p>
<p>«Bizim beyimiz herkes gibidir.»</p>
<p>Balçar: «At uşağı desene şuna» diyecekti fakat Zebercet o kadar güzeldi ki, sunduğu tasın içindeki içki neyse öylesine baş döndürücü, düşlü, öylesine unutturucuydu ki, diyemedi; ağzını açamadı.</p>
<p>Boğaç ağzını gere gere «Yazık» dedi; «Balçar, Han oğludur, Beylikten kurtulamaz, kurtulamayınca da sizin cennette yeri yok.» Garip, uykumsu gülmeğe başladı. Balçar'a döndü: «Tadını çıkarmağa bak bre Balçarcık» dedi; «Görüp göreceğin cennet bu kadarmış. Eni sonu öldürecekler seni.» Uykumsu gülüşü çarpıldı, bir at uşağının yıllar yılı dönen burgusu dudaklarını büzdü; güldü, güldü. Gülerken: «Eni sonu öldürecekler seni» deyip duruyordu, sayıklamayı andırıyordu.</p>
<p>Huri'ye sarıhverdi, yuvarlandılar. «Eni sonu öldürecekler seni». Tadına doyulmaz bir ılık denize at sürüyordu. Huri atların en kısrağıydı, en ılık deniz.</p>
<p>Balçar anlamadan baktı. Başı sonu olmayan bir boşluğa bakar gibi. Boşlukta Boğaç'a benzeyen, atlara benzeyen, Boğaç'ın delikanlılığına daha yaşlılığına benzeyen daha beyazımsı bulutlar oynayıp durdu; bir küçük beyaz bulut, bir büyük beyaz bulut; büyük bulut küçük bulutun karşısında kör topal, büyük bulut direnişte, büyük bulut küçük bulutun önünde eğik ama büyük bulutun orta yerinde nokta gibi bir kara benek. Nokta gibi kara beneğin büyüyüşü gizliden, büyük bulutun içinde yuvarlanıp örümceklenişi... Büyük bulutun karalığını ortaya döküşü delicesine gülüşü, boşlukta örümcek sümüğünde yankılanan bulutun sesi: «Eni sonu öldürecekler seni, öldürecekler seni, seni, seni...»</p>
<p>Balçar delicesine bağırdığını sandı ama sesi sadece sayıkladı: «Beni öldürecekler bre... Kim?» Haşan Sabbah: «Kimse» diye fısıldadı. Az önce Boğaç'ın gözlerine yapışan gözlerindeki şeytan şimdi sesindeydi. «Bizde ölüm yoktur. Cennetimiz gibi hayatımız da dünyadadır. Bize inananlar ölmez, onlara ölüm yoktur Peçenek Hanı. Han bile olsalar...»</p>
<p>Haşan Sabbah kalktı, kızlar da. Boğaç sanki bir görünmez gücün çekiminde doğruldu. Balçar, oturduğu sedirde çakılıp kalmıştı.</p>
<p>Haşan Sabbah uzunlamasına dar pencereyi açtı. Ay ışığı kavuşmuş bir ekim gecesi ne serin, ne sıcak, ikisinin ortası, odaya girdi; Boğaç'ın yüzünden Balçar'a geçti ise de uykulu, düşlü bakışlarını açamadı. Haşan Sabbah açık pencereyi gösterdi: «Aşağısı uçurumdur. Atın kendinizi aşağıya.» Kızlar, dünya cennetine çağırır gibi baktılar. Boğaç Balçar'a döndü. Balçar afalladı düşünde.</p>
<p>Haşan Sabbah: «Bize inandıysanız ölüm yoktur» dedi. «Atın!»</p>
<p>Balçar ve Boğaç, hep aynı düş sıcağında, kalkıp pencereye geldiler. İlkin Boğaç baktı. Ekim gecesinin ay ışığı ağaçlardan, evin hemen bu yanında başlayan bir uçurumu gölgeliyor, olduğundan daha derin, olduğundan daha ürpertili gösteriyordu. Boğaç'ın az önce tadına doyulmaz bir ılık denize sürdüğü at uçurumun ağzında kişnedi, şaha kalktı. Boğaç'ın başı döndü, Balçar'ın kolunu tuttu: «Bre bu ne Balçarcık?»</p>
<p>Balçar, bir oda içinde olduğunu hissettiği, pencereden baktığını bildiği halde uçuruma doğru gözlerini yumdu. Uçurum, beyninde korkunç bir hızla donuverdi. «Ölür bre adam.» Haşan Sabbah güldü. «İnanan insan ölmez» dedi; «İnanmadığınız için ölürsünüz. Size göstereceğim.» İki elini birbirine vurdu üç kere.</p>
<p>İçeri bir adam girdi. Balçar bu adamı bir yerden tanıdığını hatırlar gibi oldu, eve Haşan Sabbah'la birlikte gelen olduğunu çıkaramadı. Adamın üzerinde incecik, yeşil ipekten bir entari vardı, al bir kuşak sarmıştı, iki elini göğsünde çaprazlama tutmuştu, gözleri önünde eğik yürüyordu. Haşan Sabbah adama : «At kendini uçuruma bizim için» diye buyurdu.</p>
<p>Aynı anda kızlar, Balçar'la Boğaç'ın anlamadığı bir dilden İlâhi okumağa başladılar. Kuş cıvıltısı, su şırıltısı, yaprak hışırtısı vardı seslerinde İlâhi pamuklar yahut ipekler gibi dağılıp toplanıyor, inip kabarıyordu.</p>
<p>Adam, o haliyle Haşan Sabbah'ın önünde saygıyla eğildi, sağ yüzünü Haşan Sabbah'ın sol göğsüne, sol yüzünü sağ göğsüne bıraktı. Sonra pencereye yanlamasına eğildi. Yürekten kopma bir ses duyuldu: «Destur ya pir.» Adam uçuruma bıraktı kendini.</p>
<p>Çıt çıkmadı. Sadece kızların İlâhisi, düşen bir sarı yaprağın yelde sallanışı halini aldı, yavaş yavaş kısık bir peşe indi. Birden yükseldi, tize çıktı. Tizde salındı durdu bir süre, ordan da yükseldi hançerlemesine. Devam ederken Haşan Sabbah yine üç kere elini eline vurdu. Boğaç'ın gözleri iri iri açılmıştı; Balçar'ın yüzü seyirmekteydi.</p>
<p>Kızların İlâhisi duruldu, bir bekleyiş sükûnetinde devam etti.</p>
<p>Kapıdan Acem Kızı girdi önce, al ipekten incecik entarisi ve yeşil kuşağı, omuzlarına dökülüp aşağılara doğru kayan kapkara saçlarını daha da yalazhyordu. Yalazlanan kapkara saçlar, Acem Kızının balmumu sanlığında bir acayip güzelleşmiş yüzünü ikişer üçer tellerle sarılıp değirmiliyordu; gözleri ışıl ışıldı, uzak ama buğulu boşluklara çağırıyordu. Arkasından etekleri yerlere değen kızıl ipek harmaniyesinde büsbütün incelen, bahar dutlarının ilk sürgünleri gibi eğim eğim eğilen Ziba yürüyordu; ucu püsküllü bir beyaz kuşak her iki bileğine de dolanıp sarkmıştı.</p>
<p>Acem Kızı da Ziba da Haşan Sabbah'ın önüne, tıpkı az önce uçuruma atlayan adam gibi geldiler, yüzlerini Haşan Sabbah'ın göğüslerine sürüp izin beklediler. Kızların İlâhisi zincirlemesine uzadı. Haşan Sabbah ikisinden de uçuruma atlamalarını istedi.</p>
<p>Acem Kızı, uzunlama dar pencereye bin bir güçlükle sığmasına rağmen kendini uçuruma bir su boşanırcasına rahat bıraktı. Ziba tatlı bir çocuk oyununun gülümsemesiyle bir ara Balçar'a gülümsemişti. Kızların İlâhisi birden sustu. Kızların üçü de gözlerini Haşan Sabbah'a diktiler. Boğaç iyice aptallaşmıştı; dar pencereden eğilip uçuruma bakmağı, atlayanların uçmakta mı yüzmekte mi yoksa dallara tutunup asılıp kalmakta mı olduğunu bilmediği aptallığın arttığı dayanılmaz bir arzuyla öğrenmek istiyor ama uçurumun yahut uçuruma sıcak bir yatağa atlar gibi atlayanların birden kendini de kucaklayıp çekmesinden korkuyordu. Balçar, kızların gözleriyle Haşan Sabbah'ın gözleri arasında, birbirine görünmeden aktığını sandığı bir gizli ışık seli arıyordu. Ancak Haşan Sabbah'ın boynunu hafifçe sağa büktüğünü görebildi, gördüğünü sandı. Bu esnada da, yine yürekten gelme bir «Destur ya pir!» sesi duyuldu; sanki bir kopuzun en ince teline usta ve halden anlayan bir ozan parmak vurmuştu.</p>
<p>Başını çevirdiğinde Haşan Sabbah'ın Hurisi de uçuruma doğru uçmuştu. Balçar, ancak mavi ipeğin ay ışığında eteklenişini görebildi. Ve arkasından Sünbüle'nin uzunlamasına dar pencereden kendini bırakışını; «Bre bu öldürmek kendini, bre bu göz göre göre ölmek.» Hiç değilse Sünbüle'yi tutmak için uzanan kollarına Boğaç hızla vurdu: «Sen ne anlarsın bre.» Niçin vurduğunu, neden vurduğunu bilememişti. Boğaç'ın gözlerinde uçuşu uçuşuveren al, yeşil, mavi güvercinler vardı, güvercinlerin uçuşunu durdurmak, güvercinlerin güzelliğini öldürmek isteyen uzanmış kollar vardı, Boğaç, Balçar'ın kollarına değil güvercinlere uzanan kollara vurmuştu. Boğaç'ın gözleri de Haşan Sabbah'ın gözlerindeydi. Haşan Sabbah'ın gözlerinde, tadına doyulmaz ılık bir denizin atları eşiniyordu.</p>
<p>Eşinen atlar, Boğaç'a gülümsediler: «Bırak Boğaç, karındaşım; sen at uşağısın, bizdensin, onun için anlarsın. Balçarcık Han soyudur, anlamaz; uçup gidenleri öldü sanır...» «Ölüm değil de nedir bu? Bre taşlara vurdun mu başını ölmezsin de ne olursun?» «Küpeli Hafız'ın aklına uyup söylersen böyle söylersin. Bizde ölüm yoktur dedik; bizde inanan ölmez, dedik!» Boğaç, Haşan Sabbah'ın gözlerindeki şeytanın ışık olup kanına karıştığını sezdi; şeytanh kan,</p>
<p>Boğaç'ın damarlarını, tüylü tırnaklarıyla gıdıklıyordu.</p>
<p>Kendinden geçmek üzere olan bir ses: «Ölmemek iyi, ölmemek iyi» diye sayıkladı; «Ölmemek iyi de...»</p>
<p>«Ya seni ne düşündürür iyiyse? Ne korkutur?»</p>
<p>Şeytanın türlü tırnakları sırtındaydı şimdi; boynundan kuyruk sokumuna gidip geliyordu, dolaşıyordu. «Nerde otururlar bre? Bu dünyaya yine dönerler mi?»</p>
<p>«Dönerler, dünya bırakılır mı hiç Boğaç dünya cennetlerin en güzelidir. Bırakana ne denir?» Balçar sedire çöktü; dizleri titremişti. «Yalan. Bre yalan. Dedem Demirci Baldur öldüğüne göre ölüm vardır. Babam Kegen Bey de öldüyse ölüm olduğu içindir. Uçuruma uçanlar öldü. Beni kandıramazsın.»</p>
<p>«Kolay hay Balçar. Onlar şimdi başka bir cennette. Sen de görebilirsin.»</p>
<p>«Nerde, bre nasıl? Bre nasıl gidilir?» Boğaç şeytanın kendisi olmuştu; şeytan sabırsızlığı ile doluydu; «Hemen gitmek mi?»</p>
<p>Haşan Sabbah pencereyi gösterdi: «İstersen o kadar kolay ki hay Boğaç, senin elinde.» Haşan Sabbah'ın, ölü kandili ışığıyla pencereden vuran süzük ay ışığının arasında pencereyi gösteren eli öylesine beyazdı ki Boğaç gözlerini bu elin çarpıcı titreşiminden çekip kurtaramadı. Ele doğru gitti; el pencereden dışarı, uçurumun ağzına ağzına, daha bir beyaz parlayıp daha bir beyaz titreşimle uzandı. Boğaç pencereye yanlamasına verdi kendini.</p>
<p>Zebercet Balçar'ın yanına, sedire geldi. Kadın ağırlığım Balçar'ın bir omzuna yaslandı, saçlarını göğsüne yaydı, ağzını olanca sıcaklığıyla Balçar'ın kulağına bırakıp fısıldadı: «Hadi öğrenmek istemiyor musun? Özlemedin mi? Bana inanmıyor musun? Bana Balçar... Hadi.»</p>
<p>Fakat Boğaç atamadı kendini uçuruma; sırtındaki tüylü şeytan tırnakları şeytanca uçuşuyorken, yüreğinde tıp tıp bir arzu dayanılmaz bir itişle Boğaç'ı pencereye doğru ittiği halde Haşan Sabbah'ın bembeyaz elinden ürktü.</p>
<p>Balçar'ın sedirde kımıldamadığını gören Haşan Sabbah, sesinde henüz gizli bir sinirlenişi daha çok saklamağa çalışan bir endişe ile «Zebercet» dedi, «Kalk içki getir, cennetimizi gösterme zamanıdır.»</p>
<p>Zebercet gidip gelinceye kadar kımıldanmadan bekledi; Balçar Haşan Sabbah'ın bu arada gözlerini de kırpmadığını zannetti. Boğaç, uzunlamasına dar pencerede, uçurumun dibindeki cennetle bu yandaki, artık bir zevki kalmayan cennetin özlemi arasında ezile büzüle, kıvrana büküle asılı kaldı. Zebercet, bir tepside üç bakır tasla geldi; bakır tasların üzerinde, yeşilden sarıya, maviden mora dönen mücevher kakmalar parıldıyordu.</p>
<p>Zebercet, tepsiden ilk tası Haşan Sabbah'a sundu. Sonra Boğaç'la Balçar'a. Balçar almak istemedi; Zebercet'in gözlerine bakınca elleri kendiliğinden tasa uzandı. Haşan Sabbah «Tastaki boza» dedi; «Küpeli Hafız'ın da içtiği olmuştur. Ama bizim bozamıza beng otu karıştırılmıştır, hem de kenevir filizlerinin suyu. Beng otunu bilir misin? Ya kenevirin körpe filizlerinin suyunu? İçin, asıl cennetimize, asıl yaşayacağımız yere gideceğiz. Onlar bizi orada bekliyor, için, için, için karındaşlarım.»</p>
<p>Tası iki avucunda tutmuştu; dua ediyormuş yahut tastaki bozayı kutluyormuş gibi bir hali vardı. Yavaş yavaş dudaklarına götürdü. Yavaş yavaş, tas dudaklarına değerken fısıldadı: «İçelim karındaşlarım.» Uçuruma atılanlara mı söylüyordu yoksa Boğaç'la Balçar'a mı anlaşılmıyordu. Boğaç, tastaki bozayı Haşan Sabbah'la birlikte Haşan Sabbah gibi içti; boza türlü yeşil, ezik ot, topraktan gelme bir güneş sarısı kokuyordu; bahar çayırlarının tazeliğinin tadındaydı; pırpırı, yakası açılmamış en gizli lâflar, güneş görmemiş aralıklar uykusunda. Boğaç'ın boğazı kuduruverdi. «Destur ya pir.»</p>
<p>Balçar'ın elindeki boza tası düştü «Boğaç bre sen»</p>
<p>Boğaç'ın uçurumu dolduran kahkahalarını Balçar o ana kadar hiç duymamıştı. Sipsivri, keskin taş kırıklarında ufalanmış, karınca kaynayışında üst üste binmiş, anaların oğul verme anı...</p>
<p>Bundan sonra Balçar kendini tamamen Zebercet'e bıraktı, düşünemiyordu, düşünceleri de bir uçsuz bucaksız çölde yalnız kalmıştı. Ne zaman, nerde nasıl başladığını bilemediği düşler, yitmiş bir çocuk öksüzlüğü, üşüyüp birden ısınma, yanarken titreyiverme... «Götür beni Zebercet, bre götür beni burdan, götür.»</p>
<p>Haşan Sabbah Zebercet'e bakıp gülümsedi; gözleri dışarıyı gösterdi, hafifçe kırpıldı. Zebercet bir kolunu Balçar'ın beline doladı, yine kadın ağırlığını Balçar'a verdi. Dışarı çıkardı.</p>
<p>Haşan Sabbah, hâlâ iki avucunda tuttuğu bakır tasın ağzını oyun oynayan bir çocuğun hazzı içinde yere doğru çevirdi; tasta kalanı iplik iplik döktü; tastan dökülen su idi; güldü. Tası sedire attı. «Boğaç tamam» dedi dişlerinin arasından: «Budala!»</p>
<p>Uzunlamasına dar pencereye ata biner gibi bindi; yana kaymış bir halatı uzanıp çekti, usta cambaz çevikliğiyle halattan uçuruma kaydı. Kahn iplerden örme ağa ayakları değince bıraktı kendini, yorgun bir keyfin dinlenişine bıraktı; sırt üstü ağa uzandı. Uçurumun ağzından görünen ay ışığında yıkanmış masmavi gökyüzünü pul pul parçalayacak, düzgünlüğü yırtacak bir öfkeli kara bulut bekledi; baktı. Düzgün gökyüzü, yıkanmış pırıl pırıl masmavilik canını sıktı, ağın iplerini koparırcasına avuçladı: «Görür bu dünya beni bir gün» diye hırıldadı; «Gün gelir Haşan Sabbah adını da öğrenir.»</p>
<p>Çok yakından türküler, delicesine gülüşler geldi; koşuşan çığlıklar. Haşan Sabbah'ın, ağın örgülerini avuçlayan parmakları gevşedi: «Nizamül Mülk'müş, Melikşah'mış... Küpeli'yi de kime hançerleteceğimi biliyorum artık heyyy... Bir tek benim adım kalacak bu dünyada bir tek benim adım. Haşan Sabbah... Haşan Sabbah...» Önceleri adını severek fısıldıyordu, dudaklarında okşayarak... Sonra deli bir arzu gibi fışkırdı «Haşan Sabbah! Haşan Sabbah! Haşan Sabbaaah!» Uçurum, uçurumun içi ve dışı çınladı, dar geldi, uçurumun ağzından fırladı göğe doğru. Haşan Sabbah adının uçurumun ağzından ay ışığına karıştığını, ay ışığında çalkalanmış göğün görünen masmaviliğine yazıldığını gördü; ohh, en sonunda masmavi bütünlük paramparçaydı.</p>
<p>İçi rahatladı; karnı doymuş budala bir çocuğun uyuşuk hazzı içinde ağa sürünmenin zevkini duya duya aşağıya, bir ot yumuşaklığına atladı. Bir kaya köşesini dönünce çıplakları gördü, isli meşalelerin ışığında, ay ışığıyla karışıp yalap yalap yalabuyan bir havuzdan çıkıyor, ıslak bedenlerinden kayan suyun ürpertisini ay ışığından sıyırırcasına bir kıvraklıkla koşuşuyorlardı.</p>
<p>Balçar'la Zebercet'! görünce durdular. Balçar Zebercet'in koluna asılmıştı, yarı baygındı. Zebercet Boğaç'ın çıplaklığına utanmadan baktı, ötekilerine de «Merdivenden düştü budala» dedi. Balçar'ı Boğaç'ın ayaklarına doğru bıraktı.</p>
<p>Boğaç ve ötekiler başka bir dünyanın adamlarıydı sanki. Gözlerinden başka bir dünya adamlarına uykuları taşıyordu; etli, kanlı canlı kadın erkek uykuları. Balçar'ı bir anda soydular. Zebercet kendiliğinden üstündekiler! çıkarıp atmıştı. Öte yanda Haşan Sabbah da soyunmuş beyaz yünden bir harmaniye giyinişti, başında tülbendi al ibrişimden deve tüyü keçe bir külah vardı. Adını gökyüzüne yazmış, adıyla gökyüzü bütünlüğünü al aşağı etmiş, çizip bozmuş bir adamın yürüyüşünde beyaz yünden bir harmaniye ile tülbendi al ibrişimden deve tüyü keçe bir külah, çıplaklara yürüdü.</p>
<p>Çıplaklar soyup kendilerine benzettikleri Balçar'ı karga tulumba edip havuza attılar. Balçar'ın, suda kendine gelişi hazin oldu. Diğerlerinden daha parlak isli alevlerle yanan bir meşalenin altında ve havuzun başında bağdaş kurup oturmuş Haşan Sabbah'ı, yeni kıyafetinde görmenin şaşkınlığını henüz üzerinden atamamışken; suda çırılçıplaklığından utanırken yetmemiş gibi birden, biri çocuk dört dişinin ana doğması, biri Boğaç iki adamın utanmasız yalın beden havuza, suda çırçıplak Balçar'a koşuşması aklını başından aldı. Bir tutam kaldığını zannettiği kuşça Peçenek aklının bile çırılçıplak uçuştuğunu sezinledi. Suyun ılıklığına gömülüverdi; hiç bir şey görmemek daha iyi olacaktı. Hiç bir şey duymamak.</p>
<p>Ama Balçar'ı kendi haline bırakmadılar. Şimdi çok iyi hatırlamağa başladığı dişiler; Zebercet, Acem Kızı, Hurî, Sümbüle, Ziba. Sağdan soldan, biri ötekinin ardınca Balçar'ın üstünde altında dört bir yanından yüzmeğe; yüzerken oynaşmağa başladılar. Boğaç tüyü dökülmüş alaca bir katır nazıyla Balçar'ın çevresinde dört dönüp çifteler attı; Haşan Sabbah'ın adamı bir deve höngürdeyişinde. Suda naralar kesik, yarı deli sarhoş, yarı erkek kedi mırnavında sesi değişti durdu. Balçar, suda büzüldükçe büzüldü. Biran gözlerinin patlayacağını sandı; kulakları çıkacak, boynu göğüs kafesiyle birlikte kopacak sandı. «Ah bre Kegen Bey babam, ne halt ettin de beni dünyaya getirttin.» diye bar bar bağırmayı öylesine istedi ki... Çaresizliğini iyice anlayınca başını suyun dışına çıkardı «Oh bre!»</p>
<p>«Oh bre!» ama çevresinde dönenlerden, halkalanmış çıplaklardan nasıl kurtulacaktı? Üstelik bir de uzak, derin, Balçar'ın iliklerinde çıldıran kadın sesleri duymağa başlamıştı. Nenesinin bir zamanlar, daha küçükken, al beleşinde belenmekten yeni çıkmışken bir zamanlar nenesinin anlattığı al bastıh seslerin, ayzıtların sonradan kan emmek için kendilerine kendilerine çekme tuzağı dediği ölümsü sesleri hatırladı; onlar gibi güzel, uyuşturucu... Onlar gibi kımızın en iyisinde, bahar sesleriydi. Ve ışıklar yandı sağda solda, buğuluydu; Balçar'ın görüp bilmediği renklerdeydi. Sesler ve ışıklar bir arada kaynıyordu.</p>
<p>Balçar geldiğine geleceğine, Boğaç'ı aradığına arayacağına, Küpeli Hafız'ın körü körüne sözünü dinlediğine çoktan pişman olmuştu; korku değildi duyduğu, iyice biliyordu; artık utanması da geçmişti. Sadece kusmak geliyordu içinden, damarlarında kasılan bir kusmak zorluğu duyuyordu; kusamıyordu da. Hele Boğaç'ın tüyü dökülmüş boz katır cilveleri, çıplak kadınlardan birini bırakıp ötekiyle, ötekini bırakıp berikiyle Balçar'ın üstüne üstüne suya yuvarlanışları kusma arzusunu daha da artırıyordu. Bir ara: «Bre ben ne biçim erkeğim» diye düşündüğü de oldu. «Yoksa...» diye düşünemedi.</p>
<p>Dört bir yanda türlü renkler içinde yanan ışık buğularından yine çıplak, hepsi de gencecik dal boylu ikişer üçer kız çıktı; ellerinde gümüş tepsiler, gümüş tepsilerde sarılığı yanan maşrapalar vardı. Balçar'ın iliklerinde çıldıran türkülerle geldiler. Zebercet, Huri, Acem Kızı, Sümbüle, Ziba, Haşan Sabbah'ın adamı ve Boğaç, tepsideki maşrapalara koşuştular. Zebercet, ayrıca aldığı bir maşrapayı Haşan Sabbah'a sundu. O anda ışıklar söndü, kızların türküsü sustu. Haşan Sabbah maşrapayı eline aldığında herkes diz çöktü; sol dizlerinin üzerine oturup sağ dizlerine ağırlıklarını verdiler. Maşrapayı tutan elleri göğüslerindeydi, başları önlerine eğikti; hiç biri Haşan Sabbah'a bakmıyordu. Boğaç ilkin becerememişti; sağına soluna belli bir bocalama içinde bakıp kendini ayarlamıştı. Balçar, çıplak bedenini suda saklıyordu. Haşan Sabbah ağır ağır yerinden kalktı. Beyaz yünden harmaniyesi, tülbendi al ibrişimden deve tüyü keçe külahı meşalenin altında kocaman bir gölgeyle havuzdaki suyu kabarttı. Haşan Sabbah toprakta, gökte ve suda -bir de ateşte- devleştiğinden, bir süre öyle durdu. Dili ile dişi arasında ezik bir sesle mırıldandı, mırıltılarını, maşrapaya üfürdü. «Canlar!» dedi. Sesi gerçekten dokunaklıydı, gerçekten güven veriyordu: «Canlarım» diye tekrarladı, «Haşan Sabbah deyip, Haşan Sabbah için ölüme gidenler, görüyorsunuz ki ölüm yoktur. Ölüm, Beylerle Sultanların zenginliği için vardır; bir de onların uşakları için. Ölüm, bizim için işte bu gördüğünüz cennettir, gerçek yaşamaktır. Bunu size ben vaat ediyorum. Bana uyan, benim dediğimi yapan, buyruğumu yerine getiren ölüm nedir bilmeyecektir, hep böyle yasayacaktır. Bütün insanlara bunu anlatınız, inanmayanlar bir gün pişman olacaklardır.»</p>
<p>Sustu, Balçar'dan yana baktı, sonra Boğaç'a... «Cennetimize bir can daha katıldı. Bugün onu kutlayacağız; bu cennet günü, bugün onun şerefinedir, benim maşrapamdan içecek.» Haşan Sabbah maşrapayı daha ağzına götürürken Boğaç içivermişti; gün Balçar'ın şerefine olduğu için mi yoksa böylesine içmek içinden geldiği için mi nedense evecen bir coşkunluğu vardı yahut da cennetin daha güzelliklerine, daha tadına, daha çıplaklığına erişmek için acele ediyordu. Halbuki Haşan Sabbah acele etmedi; maşrapadan iki yudum aldı, Zebercet'e uzattı. «Balçar karındaşımız içebilir artık Zebercet. Bu maşrapanın bozası iki defa kutlandı. Balçar için...» Balçar Zebercet'in en çok o kendini durmadan bir hana bir Bizans'a götürüp getiren gözlerinden, döklüm döklüm saçlarından korkuyordu. Neden, niçin olduğunu anlamadan korkuyordu. Bu sefer, Haşan Sabbah'ın elinden maşrapayı alıp gelirken çıplaklığı da gözlerine ve buğday saçlarına eklendi. Maşrapayı, itirazsız, bir çocuk uysallığı ile aldı. İçerken Zebercet'in akşamdan beri, daha onu ilk gördüğü kapı aralığının ışığında neyi kimi hatırlattığını anlayıverdi; bir zamanların Sofya Valisi Nikifor'un kızıydı bu, dokuz yaşındaydı, süslü subayların koruduğu bir arabadan düşecek miydi ne? Yeryüzü susmuş da çocuk bakışının kız güzelliğinde ürperttiği bir çift göz mü seyrediyordu? O kız büyüyor muydu, büyüyor muydu, büyüyor muydu? Balçar'ın düşlerini elinden alacak kadar.</p>
<p>Balçar'ın, Haşan Sabbah'ın cennetinden ve Zebercet'in havuzun suyunu daha da ılıklaştıran çıplak bedeninden en son hatırladığı bu oldu. Sofya Valisinin adını bile bilmediği kızı. Sonrası? Tarifsiz bir karanlıkta baş dönmesi halini aldı. Bir ara kusabilmişti galiba...</p>
<p>Her yanı sırılsıklam ter olup eti gömleğine ve donuna kadar su sıcaklığında yapışınca Balçar kendine geldi. Ekim öğlesinin güneşi o kadar sıcak değildi halbuki. Boğazından bağırsaklarına, cayır cayır yanıyordu, göz kapaklarında ateş tuğlaları dizi diziydi; ağzının içi erimiş çiriş çanağındaydı, yutamıyordu, tüküremiyordu. Uyandığı, kendine geldiği yeri tanıyamadı. Çakır dikenlerin kupkuru sırıttığı öküzkuyruğu otlarının kurumuş tuzlu pürtüklerinde sarardığı insan elinden, insan gözünden uzak kalmış yazının yabanın bir başıydı; topraktan çok kaya parçaları sivrilmiş görünüyordu. Neden sonra az beri yanında Boğaç'ın ölü gibi uzanıp yattığını gördü; pamuk dokumalara umursanmadan sarılıp atılmış bir et yığını.</p>
<p>Ama bu et yığınının yüzünde eskimiş bir cennet tebessümü yerleşip kalmıştı; öylesine canlı; o kadar terk edilmez, canlanıverse hemen tebessümün doğduğu ana koşup gidecek özlemle oyamsı. Balçar'ı bütün yakınlığına rağmen damarlarının kurumağa hazırlandığını hissetti. Güçlükle doğruldu, ne yana gidecekti? Çocukluğundan beri içinde kıvranan gün doğusu bu idi işte. Küpeli Hafızlar, Vasililer, Afşin Beyler buydu; Alparslanlar, Melikşahlar buydu. Öve öve bitiremedikleri Selçuklu... Gövermiş, yeşermiş, sarı sarı çiçekler açmış çakırdikenler gibi güzelliğini göstermiş, sonra kuruyuvermiş. Gün doğusu Haşan Sabbah mıydı yoksa? Zebercet miydi?</p>
<p>Gün doğusuna da inancı kalmadı Balçar'ın; kurumuş bir toprak, sararmış otlar ve taş kırıkları. Nereye gidecekti? Gün doğusundan başka yer de yoktu.</p>
<p>Boğaç'ın inildemesine döndü. Zor hatırlanır bir su görüntüsüne bakar gibi baktı. Peçenek, Demirci Baldur, Kegen Bey su görüntüsünde canlanıp kayboldular. Su görüntüsünde bir han önü, han önünde bir kız; han önündeki kızın bir Bizans kilisesinde kadınlanışı belli belirsiz.</p>
<p>Boğaç doğruluyordu. Şahane bir düşün çok kötü uyanışı dikenlendi gözlerinde. Kuruyan dudakları yüzündeki tebessümü gerdi; çatlattı, parçaladı, «Balçar! Balçar biz nerdeyiz bre Balçar? Nerdeyiz?»</p>
<p>Gözleri sağı solu zavallı dolanıyordu; yüzündeki tebessüm yetim. «Balçar!» diye haykırdı;</p>
<p>«Delirdim mi ben?»</p>
<p>Balçar iğrendi.</p>
<p>Boğaç Balçar'ın ellerini tutmuştu; Balçar'ın ellerine dayanarak kalktı, «Kim getirdi bizi buraya? Niye getirdi? Balçar konuşsana bre!»</p>
<p>Balçar'ın konuşamayacak halde olduğunu anlayamıyordu. Kendisi gibi Balçar'ın da çıplak kızlara, çıplak ışıklara, çıplak seslere daldığını, çıplak sularda serinlediğini sanıyordu; ikisinin arasında bir çırılçıplaklığın zil takıp oynadığını, Balçar'ın gözlerinin de kendi gözleri gibi bu oyuna gülümsediğini hayalliyordu. Oysaki Balçar'ın gözlerinde yine yıllarca öncesinin hanı bulutlanmıştı, handa bambaşka bir Boğaç, henüz Peçenekliği taptaze üstündeyken Balçar'a Kegen Bey'den haber getiriyor, Peçenek'i soruyor, kınalı keklik misali bakan karısını Balçar'dan yana yakıla anlatmasını, anlatmasını, anlatmasını istiyordu.</p>
<p>Balçar, şimdi, şu anda, şu kurumuş gün doğusunun kurumuş çakırdikenlerinde Peçenek'in bir sonunun Kegen Bey ise bir sonunun da Boğaç olup kayıplara karıştığını görüyordu; Beyi de at uşağı da buydu Peçenek'in. «Kalk Boğaç, gidelim» diye güçlükle fısıldadı. Boğaç şaşıp yanılıp da «Nereye?» diye sorsaydı Balçar cevap bile veremeyecekti. Fakat Boğaç: «Gidelim» dedi; «Haşan Sabbah'ı bulmamız gerek bre...»</p>
<p>«Haşan Sabbah'ı?»</p>
<p>Boğaç'ın yüzünde parçalanmış olan tebessüm, yayvan yayvan bir araya geldi: «Cennet de cennetti ha Balçar. Bizim Peçenek'te yok ya Küpeli Hafız'ın Selçuklusunda hiç yok. Yerini bulur muyuz dersin?»</p>
<p>«Peçenek ilindeki karın ne olacak?»</p>
<p>«Canı tamunun dibine batsın. Peçenek ili kalmış mı ki?»</p>
<p>«İyi kötü kalmıştır yine de.»</p>
<p>«İyi kötü kalmıştır da bizim ne işimiz vardı buralarda? Selçuklu dedem miydi, Küpeli Hafız babam mıydı bre? Ben cenneti gördüm bir yol; cennetin tadını tattım.»</p>
<p>«Hiç değilse Küpeli Hafız'a gidelim de ordan dön dönersen; erkeğiz bre, insanız. Habersiz kaçma.»</p>
<p>«Ne kaçması? Hem de sensiz mi? Bey oğullarının aklı kıt olur derlerdi doğruymuş bre. Sen deliden de delisin. Selçuklu bize niye yüz verir de halaoğluyuz, kardeş çocuğuyuz der, budala hiç düşündün mü? Sırtımızı sıvayıp Bizans'ın üstüne sürmek için! Sonra? Bu sefer Selçuklu dalımıza binecek, bizi at uşağı gibi kullanacak. Olmazsa savaşın birinde geberip gideceğiz. Ben artık kimsenin at uşağı olmayacağım, senin bile. Cenneti gördüm bir yol dedim ya, cennet kımızlarını içtim. Şimdi, bir yudumunu verseler de karşılığında seni öldürmemi isteseler, öldürürüm.» Balçar, bunca yıldır Boğaç'ın yüzünün bu kadar kıvrandığını, bir şeyi bu kadar istediğini hiç görmemişti. Babası Kegen Bey'i parça parça kesen Peçenek yüzleri de böyleydi herhal. Git!» diye haykırdı; «Git herif git.»</p>
<p>Boğaç sarı kirli dişlerinin arasında sarı kirli güldü: «Bey oğlu sanıyorsun kendini bre; beni at uşağı sanıyorsun. Geçmiş o günler geçmiş duymadın mı? Yeni dünya at uşaklarınınmış kaltaban!» Balçar, nasıl kabardığını kendinin de bilmediği bir öfke içinde Boğaç'ın üstüne doğru uçtu adeta; sarı kirli dişlerin sarı kirli gülüşünü, kaltaban diye yılların yumakladığı bir balgamı çıkaran dudakların küçültücü alayını yumruklamağa başladı. İlkin, kaltaban deyip içinde yıllardır biriken, çöreklenen kusmuğu dışarı, Balçar'ın yüzüne yüzüne hem de kustuğu için rahatlayan Boğaç yumruklardan kurtulamadı. Neden sonra Balçar'ın deliren öfkesi boğazına sarılıp kuşça canını almağa yeltenince silkindi. Beyninde bir yerde, geceden sanki gizlice kalmış beng otlu kenevir filizli boza tutuşuverdi. Balçar'ın hayalarına doğru tekmeyi vurduğu gibi uğunuşundan istifade edip altına aldı. Gözleri dönmüştü, ağzından köpükler sızıyordu. At uşağıymış ha! Bey mişsin, bey oğluymuşsun ha. İt enciği değil miymişsin? İt enciği, it enciği...»</p>
<p>Balçar, daha hayalarına tekmeyi yediği sırada kendini bırakmıştı, ondan sonraki yumruklar; Boğaç'ın geçmiş günlerini eziyormuşçasına, geçmiş günlerinden kurtulmak istiyormuşçasına vurduğu yumruklar, Balçar'ın ölümüne oldu. Sanki Balçar bütün yeryüzünün Beyleriydi, sanki Boğaç bütün yeryüzünün at uşakları, bütün yeryüzünün at uşakları yumruklanmış, bütün yeryüzünün Beylerini eziyordu, her yumrukta, bir at uşağı Bey oluyordu, at uşaklığından kurtuluyordu. Balçar, gerçekten de bir it enciği gibi büzülmüş kendi ezikliğinde çaresizdi, yapayalnız; hem de gün doğusunda, hem de bir Peçenek'in yumruklarında... Babası Kegen Bey hiç değilse Peçenek toprağında parçalanmıştı; Balçar, Babası Kegen Bey'in ölümünü her yumrukta bir kere daha duydu, yumrukları yiyen Kegen Bey'di, Balçar değildi.</p>
<p>Önce nereden geldiği anlaşılmayan bir dağ ardı özleminde erimiş kadın sesi Boğaç'ın adını çağırmasaydı Boğaç daha da ileri gidecek, Balçar'ın etini kemiğini döve döve çemüte döndürecekti. O da yetmeyecekti, en son yumruğunu vurup göğsünü delecek, ciğerini avuçlayıp çıkaracak, dişlerinin arasında yırtacaktı; dişleyecekti, gevecekti. Ancak o zaman Boğaç Boğaçhğını anlayacaktı; ancak o zaman, beyninde bir yerde geceden sanki gizlice kalmış olan beng otu karışmış, kenevir filizli bozanın kuduruşu duracaktı, beynini kemiren kurt doyacaktı.</p>
<p>Kadının sesini duyunca kalkan yumruğu öylecene, havada asılı kaldı. Beynindeki boza bu sefer de kadının sesine doğru akmağa o yönde kudurmağa başladı; hatta boza, kadının sesiyle karıştı. Boğaç bir hayvanın yaban gırtlağından çıkan bir sesle böğürdü: «Cennet! Cennet!» Kalktı.</p>
<p>Çıldırmış gözleri sesi arıyordu, çıldırmış kulakları dört yana dönüp duruyordu. Ses, az ilerdeki yassı kel tepenin ya ardından geliyordu ya içinden. Belki de tümsek kadın sesiydi; değilse bile kadın göğsüydü o da değilse kadının kendisiydi, buğulanıyordu. Bir daha: «Boğaç! Boğaç!» diye çağırdı.</p>
<p>Boğaç fırlayıp uçtu. Yeryüzünden her şey susmuştu, her şey yok olmuştu; gökyüzü silinip gitmişti. Bir boşluk -ama delicesine allı pullu bir boşluk- ve o boşluğu dolduran cennet muştusu bir kadın sesi; adını çağırıyordu, ölümsüzlüğe. «Geldim anam; geldim Hurim, Zebercetim, Sümbülem!</p>
<p>Geldim bre Haşan Sabbah pirim... Destuuur!»</p>
<p>Balçar, it enciği çaresizliği ve yalnızlığında gözlerini açabildiği zaman Boğaç'ı hayal meyal kel tepenin tümseğinde görebildi. Sonra, düştü Boğaç, öte yana. Düşmedi de uçtu. Gün doğusu, Balçar'ın göz kapaklarında kapanıverdi. Çocukluğundan beri içinde bunun için yanmıştı sanki. Bunun için çağırmıştı, kocaman yalnızlığına, it encikliğine. Bir ara, Küpeli Hafız'ın gözlerini görür gibi oldu; bakmamak için başını yana çevirdi Balçar, boynu başını taşıyamadı, çocuğumsu eğiliverdi omuz başına.</p>
<p>Peçenek de gün doğusu da yoktu, belki de hiç olmamıştı.</p>
<p>* * *</p>
<p>Afşin Bey bütün hazırlığını tamamlamıştı. Yola çıkmak için geceyi bekliyordu. Melikşah'ın otağından çıktıktan sonra biraz kendine gelmişti; dün akşam Küpeli Hafız'la da konuşunca eski Afşin Beyliği, Alparslan'ın ölümünden sonraki umutsuzluktan sıyrılmıştı; hatta umutsuzluğu silkip atabilecek kadar cesaretlenmiş, yenilenmişti. Ne demişti Küpeli Hafız? «Afşin! Afşin. Sakın unutayım deme; sen ölmeden Alparslan ölmez!» Bunu söylerken Afşin'in gözlerine açılan Küpeli Hafız'ın gözlerinde ancak kılıç keskinliğinde gerçek bir yemin oturmuştu, çok sağlam.</p>
<p>Beyleri, çadırına girdiği zaman Afşin Bey, Küpeli Hafız'ın sözüne dalmıştı. Artuk Bey, Buldacı Çavlı, Sanduklu şimdi karşısındaydı. «Bunlar da ölmeden Alparslan ölmez öyleyse» diye düşündü. Her biri kayalardan daha sağlamdı; her biri göğü yere indirebilecek yahut yeri göğe kaldırıp yapıştıracak güçte bakıyorlardı. Artık Beyin güleç gözlerinde ayrıca yağmur yemiş üzümlerin şeffaflığı pırıldıyordu.</p>
<p>Afşin Bey, Beylerinin oturmasına izin verdi; Beyleri oturunca: «Hazırsak, burada son sözlerimizi konuşalım, dağılınca ne yapacağımızı bilelim» dedi;</p>
<p>«Ola ki yıl geçer, hepimiz bir çadırda buluşamayız.»</p>
<p>Çavlı: «Dağılmak neden?» diye sordu; «Melikşah Sultan senin buyruğunda bir yönde gidilsin buyurduydu?»</p>
<p>«Öyleydi. Şimdi de böylesi uygun denmiş olmalı.»</p>
<p>Sanduklu: «Dağılırsak bölünmüş oluruz, gücümüz azalır; azalmaz mı?»</p>
<p>«Çocuğun bildiği şeyler bunlar Sanduklu, Beye yakışmaz konuşmalar, hele Sanduklu Bey'e.» Buldacı susuyordu; Artuk: «Afşin Beyimiz diyeceğini dese de biz daha sonra konuşsak eyi olur.» dedi. «Bakarsın kuşkularımıza cevap vericidir. Kuşku dediysek, aklımıza gelebilecek olanlar demek istedik, başka şey değil.»</p>
<p>«Artuk Beyimiz doğru dedi. Hele bir beni dinleyin, sonradan ne diyecekseniz deyin. Zaten söyleyeceklerim pek benim sayılmaz. Küpeli Hafız'ın aklınca konuşacağım; Küpeli Hafız Melikşah Sultan'ın ağzı sayılır.»</p>
<p>Susan Buldacı, az önce varılan karan duyduğu halde, «Eyi, ya Sav Tekin Bey? Sav Tekin Beyimizin de diyecekleri olmalıdır; Afşin Beyimiz bizden iyi bilir bilmesine ama Sav Tekin Bey'in diyecekleri de önemlidir.»</p>
<p>Afşin Bey, Buldacı'yı terslenmeğe hazırlanıyordu fakat duraksadı; Sav Tekin Bey'i gerçekten görmek gerekti. Ne deyip ne düşündüğünü sormak bir yana Sav Tekin Bey hocalarıydı; savaşın bütün inceliklerini öğretendi. Afşin Bey, otağdan çıktığından bu yana Sav Tekin Bey'i görmediğini hatırladı; dün gece Küpeli Hafız'ın tekkesinde de görünmemişti. Buldacı'yı terslemeğe hazırlanırken aklı yeni başına gelmiş gibi garipçe: «Hay nasıl oldu bu iş, Sav Tekin Beyimizi unutmuşuz Buldacı» deyiverdi. «Sav Tekin Beyimizi görmedim ki, konuşayım. Görmemiz gerekli ama nerde? Bizi de çağırtmadı var bunda bir iş?» Düşünceli sustu. Tel tel, seyrek sakalını karıştırıp durdu. «Ortalıkta görünmedi.»</p>
<p>Artuk Bey: «Dün öğleüstüydü, Balçar Peçeneğiyle aşağıya doğru gidiyordu ya gidişini pek gözüm tutmadı. Hemi de yayandı, yayanhğını da gözüm tutmadı.»</p>
<p>Afşin Bey fazla düşünmedi; zaten oldum olası fazla düşünmeye gelmediğini bilirdi Beyleri. Bir şehirde düşünürken ordan günlerce, uzak başka bir şehirde baskın yapmasına alışmışlardı. Afşin Bey belki de geçen ömründe ilk defa beylerini topluyor, oturtuyor, konuşmağa yer arıyordu. Onun için, Beylerin alışık olmamasından lâfı kesiliyordu. «Sav Tekin Beyimizi hemi buluruz hemi de görürüz elbet» dedi; «Balçar Peçeneği kötü kişi değildir. Aşağı doğru gittilerse Küpeli Hafız'ın tekkesine gitmek için olmalıdır. Buluruz, görüşmek gerekiyorsa görüşürüz. Hele lâfımı kesmeyin bir daha. Lâf kılıç gibi kullanılmıyor, çeriyi kullanmaktan daha zor. Şimdi Artuk Beyim sen dinle. Sanduklu'yu senin yanına verdik. Kalikila, Meldiya, Urraha kesimi sizin payınız. Dut silkeler gibi silkelemeniz gerek buraları. Dut silkeler gibi silkelemeniz gerek ama halka eziyet yok, dinine diyanetine dokunmak yok. Bizans'ın izi kalmayacak o kadar; bir de Bizans'tan umudu olanların. Başkaca bir şey yapmak yok, unutulmasın. Çerinizin ardında Türkmen göçerleri gelecek; güvendiğiniz genç Beyler göçerleri korumalıdır. Artuk Bey'in silkelediği yerlere Sanduklu'nun ardından gelen göçerler yerleştirilmelidir; Sanduklu'nun silkelediği şehirlere Artuk'un ardından giden göçerler...»</p>
<p>«Niye, benim gittiğim şehirlere benimle gelen göçerleri, Artuk'un gittiği yerlere Artuk'un göçerlerini yerleştirmek hemi kolay hemi çabuk olmaz mı Afşin Beyim?»</p>
<p>Afşin Bey, Beylerin alışık olmadığı bir tarzda güldü: «Tamam Sanduklu tamam» dedi; «Küpeli Hafız'ı haklı çıkarmak için yırtındın ha? Adam, böyle bir soru soran olur dediydi. Çıka çıka sen çıktın. Öyleyse dinle: Seninle gelen göçer sana alışır, zamanla kendini senin çerinden sayar; nayınca da, çeri gibi düzenli olmadığı için buyruğa uymaz yağmaya dalar. Yağma yaptığı şehirde adam yerleşirse yerli ahaliyle nasıl selâmlaşır sonra, ha?»</p>
<p>Sanduklu kızarıp bozardı. «Düşünemedim onun orasını» dedi; «Savaş bilmek başka şey bu başka şeymiş, bunu öğrendik hiç değilse.»</p>
<p>Afşin Bey, Sanduklu'nun en sevdiği halini görünce daha çok açıldı. İtiraz etmeden duramayan Sanduklu, noksan bir lâf ettiğini anlayınca inat etmeden uysal uysal, böyle kızarıp bozararak döner, boynunu bükerdi. Sanki savaşların o deli dolu, gözünü budaktan esirgemeyen korkusuz Beyi değildi de, hâlâ Sav Tekin Bey'in hocalık ettiği Alparslan'ın yeni yetmelerinden bir çocukmuş gibi susardı. Bu hali Afşin Bey'i en sıkıntılı zamanlarında bile geçmiş günlere götürürdü. Yine böyle oldu: «Eyi, pek eyi» dedi; «Sanduklu Beyimiz fırsat verdi sebebini söyledik; aslında bana da bir terslik varmış gibi geldiydi; soramadıydım. Bereket versin Küpeli Hafız adamın aklından geçenleri de bilir, bizim gibi değildir.»</p>
<p>Sonra yine ciddileşti: «Yalnız dikkat edilmelidir; göçer dediğimiz başıbozuk Türkmen'in arasında Küpeli Hafız'ın adamları da bulunacak. Bunlar yol boyu başıbozuk takımına birtakım lâflar edecek, onları yerleşecekleri yere göre adam edeceklermiş. Başıbozuğa göz kulak olacak genç Beylerin kulağını iyi bükün; kim Küpeli Hafız'ın takımından, kim Nizamül Mülk'ün habercisi iyi bellesinler. Önce Küpeli Hafız'ın takımı sonra Nizamül Mülk'ün... Nizamül Mülk'ün habercilerine göz açtırılmasa da olur, bu da benden söylendi bilin. Amma Haşan Sabbah domuzunun adamları görüldüğü yerde hemen telef olunmalıdır, hem de kendi elinizle. Alparslanımızı onların vurduğu söylendiğine göre bu hepimizin vazifesidir.»</p>
<p>Artuk Bey sakin bir sesle sordu. Soruyu sorarken sesi de yağmur yemiş üzümler gibi pırıl pırıl: «Bu duruma göre başımıza buyruk olacağız demek ki? » «Benden aksine bir buyruk gelmedikçe</p>
<p>öyle. Sen yapacağını bilirsin zaten. Bana bir şey olursa yahut benden buyruk alman güçleşirse Yakut Beyimiz sana yakın olacaktır, onun dediğini yaparsın. Melikşah Sultan'ın yazılı bir fermanı olmazsa başka buyruk alacağın kimse yoktur, böyle bilesin?» «Ne zamanaca?»</p>
<p>«Gayri onun orasını görklü Tanrı bilir. Kılıcım ne zaman denize varır, denizi yarar, ne zaman geriye dönersem. Kayserya'da olacağım, Sebastiya'da olacağım. Oralardan dört bir yana ulaşırım. Sıkıştığın zaman nerde olursam olayım yanındayım bil!» Artuk Bey başka bir şey sormadı. Afşin Bey'i, her diyeceğini en son sözünde söylemişti zaten. Başını önüne eğdi.</p>
<p>Afşin Bey ondan sonra Çavh'ya baktı: «Sen yalnız olacaksın. Kesimin Kayserya ile Artuk'un ve Sanduklu'nun arkasındaki kesimdir. Yapacağın işler Artuk'a söylediklerim; sana da söylenmiş bil. Bir vazifen de yol boylarını açık tutmak olacak; hanların gözetimi sana ait ayrıca; han yakınlarında ana yollar boyunca, yerine göre beşer onar çeri koyacaksın. Senin kesimin bel kemiğidir; göçerlerini kendin yerleştir bir; bir de yeni gelenler senin kesimine gelecekler. Han yakınlarına beşer onar yerleştirdiğin çerilerin çevresinde eyi topraklar olmalı, göçerleri çerilerine yardım edecek şekilde yerleştirmelisin. Bu da Küpeli Hafız'ın tembihidir, unutmayasın. Adamın her dediğinde bir keramet olduğunu bilmelisin!» Kalktı. Beyler de kalktılar.</p>
<p>Afşin Bey «Buldacı bana kalıyor, benim artçım olacak bakarsın dalıp gitmişiz kâfirin bağrına, göçerini möçerini unutmuşuz. Buldacı onları tamamlar.»</p>
<p>Yorulmuş gözlerini kapadı. Kapanan gözlerinde bir geniş ağ, Malazgirt'ten önce çok iyi bildiği, yıldırım hızıyla kol gezdiği dağların, ovaların, tepelerin ve ırmakların üstüne yayıhverdi; her ilmiği pekiştirilmiş, her gözü sıkı sıkıya ilmiklenmiş sağlam, yayıldığı yere sahip çıkan bir ağ Afşin Beyin yorgun gözlerini ışıklandırdı. Derin, geniş, rahat bir göğüs geçirdi: «İşte böyle Beylerim. Şimdi ayrılmak vakti. Siz ölmeden Alparslan ölmeyeceğine göre bir lâfını unutmayın: Gün akşamlıdır, Bey için de Sultan için de akşamlıdır. Yarına kim çıkar kim çıkmaz onu bir görklü Tanrı bilir. Küpeli Hafız'a bakarsanız biz görklü Tanrı'nın ordusuymuşuz, benim pek aklım ermez bu işlere. Küpeli Hafız öyle dediyse görklü Tanrı'nın ordusuyuzdur, Tanrı da kendi ordusunu kimseye ezdirmez, öyleyse gelin kucaklaşalım. İlkin Artuk gidecek Artuk Bey'le kucaklaşalım.» Beyler kucaklaşırken Afşin Bey'in çadırında olduklarını unutur gibi oldular. Sanki çadır üstlerinden uçup gitmişti; Nemek'te bir yanı sazlık olan bir düzlükteydiler, Selçuklu baskınının oyununu oynuyorlardı. Alparslan yine aralarındaydı; Sav Tekin'e, Sarı Hoca'ya, Çağrı ve Tuğrul Beylere karşı yeni yetmelerini çocukluğuna bakmadan koruyordu, üzerlerine kol kanat geriyordu.</p>
<p>Çadıra, Afşin Bey'in ulağı girince ayıktılar ancak; Bey çadırının darlığını duydular. Afşin Bey ulağına hışımla baktı. Ulak Küpeli Hafız'dan acele bir haberci geldiğini söyledi: «Afşin Beyim yola çıkmadan, hemen şimdi bana gelsin diyesiymiş Küpeli Hafız» dedi; «Haberci tekkeden biri, içeri girmek istedi de...»</p>
<p>Afşin Bey ulağına atını çekmesini buyurdu; Beylere de «Sav Tekin Beyimiz ordaysa haber salar sizi çağırtırım» dedi; «Görmeden gitmek olmaz. Size iletilmesi gerekli bir lâf konuşulursa ondan da haberiniz olur. Artuk Bey ben dönmeden gitmemelisin, gece bastırsa da.» Beyler, eski Afşin Bey'in gözlerini, yüzünü ve ele avuca sığmazhğını görünce şaşırmadılar, alıştıkları şeydi, aradıkları.</p>
<p>Afşin Bey, nokta kızıl benekli kula atını tırıstan dörtnala bırakırken zamanın ötesinde bir yere at sürdüğünü sandı. Geçtiği yerleri gözü görmüyordu.</p>
<p>Küpeli Hafız'ın tekkesinde Afşin Bey'i doğruca Sav Tekin'in yanma götürdüler. Afşin Bey'in savaş düzenine alışmış her zaman akın arayan gözleri Sav Tekin'in yüzündeki gizli öfkeyi kaçırmadı; Sav Tekin'in yüzü kötü bir hastalıktan güçlükle kurtulmuş yorgun bir sarımsılıkla aynı zamanda endişeliydi de; yüzünde bazı çizgiler kopmamak için zor duruyor gibiydi. Tekkede tek bir kıpırtı yoktu, Sav Tekin'in nefes alışını kendi nefes alışından ayırabilecek kadar yoğunlaşan sessizliği birden fark etti. Yol gösteren dervişteki gölgeleşmiş adımlan hatırladı. O Afşin Bey'e has selâm veriş tarzı tedirginleşti: «Hayırdır inşallah Sav Tekin Beyim?»</p>
<p>Sav Tekin Bey pek geniş sayılmayacak hücrede ne aradıysa sağa sola baktı. Gözleri pek az Afşin Bey'e takıldı. Yine kaçtılar; ayakları hücreyi arşınladı gelişi güzel, gidip geldi: «Hele otur Afşin; bana bakma sen!»</p>
<p>Afşin Bey, Sav Tekin'i düşündüren şeyin ne olduğunu anlamağa çalışıyordu. Lâf olsun diye: «Yola çıkma hazırhğındaydık» dedi; oturmadı: «Beyler seni sordu Sav Tekin Beyim; yola çıkmadan önce elini öpmek isterler..»</p>
<p>«Olur Afşin olur, olur da...» Gelip Afşin Bey'in önünde duruverdi: «Bir uğursuzluktur çöktü Selçuklu'nun üstüne hay Afşin. Nasıl bir uğursuzluk, demeğe dilim varmaz. Kahpe, karı biçimi bir iş bu. Hiç beklenmezken Alparslan'ı vurdular. Yetmedi...»</p>
<p>«Sakın Melikşah'ı?» Afşin Bey, hıçkırır gibi haykırmıştı.</p>
<p>«Yok yok çok şükür.» dedi ama Sav Tekin Bey, en az Melikşah vurulmuş gibi tutamaksızdı. Afşin Bey rahatlamış olmak için ferahladığını hissetti; aslında yüreğine bir diken batıp durmağa başlamıştı. Diken saplanıp kalınca yüzü de allak bullak oldu: «Yoksa Küpeli Hafız'ı mı? Olamaz Sav Tekin Beyim?»</p>
<p>Deminden beri nasıl söyleyeceğini bilemediği kötü haberi Afşin'in anlamış olması az da olsa Sav Tekin'i kurtarmıştı. «Uğursuzluk hay Afşin uğursuzluk dedim; beni korkutuyor doğrusu...» «Öldü mü? Vuran kim? Yine mi öyle biri?»</p>
<p>Afşin, bölük börçük sorularıyla rahatlıyor muydu: «Yine mi öyle biri?» derken Küpeli Hafız'ın vuruluşunu da Alparslan'ın vuruluşuna mı bağlıyordu, açık seçik belli değildi. Sav Tekin: «Sabır hay Afşınım sabır. Görklü Tanrı'nın ya bir bildiği var ya da Selçuklu'yu deniyor. Sabır. Tanrı'ya şükür ki Küpeli Hafız sağ henüz, dua edelim de sağlığı devam etsin. Olan Küpeli Hafız'a olmaz Selçuklu'nun aklına olur. Melikşah'ın bile Küpeli'ye ihtiyacı var, hem de en çok onun.» «Nasıl girer bu uğursuz buraya hay Sav Tekin Beyim? Senin çadırına, benim çadırıma hatta Melikşah'ın otağına girilir diyelim, hadi olur diyelim, gelgelelim Küpeli Hafız'ın tekkesine girmek için adamda yürek gerekir, ben bile böyle bilmişimdir. Ne biçim adam olmalı bu böyle, ya dini imanı olmamalı, ya herkesten öte beter bir din imana kapılmah. Korkmak sayma bunu ama Sav Tekin Beyim korkmaya yakın, de. Selçuklu'nun ölümüne kastetme bu.»</p>
<p>«Bana da öyle gelir hay Afşin.» «Vuranı demedin? Yakalandı mı?» «Hayır. Kaçmış. Boğaç denilen bir Peçenek iti vardı, kim şüphelenir; kim der ki satılığın biriymiş herif.»</p>
<p>«Yapmaa!» Afşin, bunca yılın Afşin Beyliğini unutmuş, karabudunun ayak takımından soysuz bir uşak gibi şaşkınlığını belli etmişti. Sav Tekin bütün sıkıntısına rağmen Afşin Bey'in hareketini beğenmemiş, bir tuhaf bakmıştı. Afşin Bey kıpkırmızı oldu, kekeledi: «Şaştım, şaştım kaldım Sav Tekin Beyim, Boğaç ha, şu at uşağı, vay itin uyuz enciği, tuh Balçar da mı var bu işin içinde?» «Balçar? Ha şu; Peçenek Beyinin oğlu. Peçenek Beyinin oğlu olduğunu da kim dedi bakalım, uydurmadır o da. Ortalıkta olmadığına bakarsan...»</p>
<p>Afşin Bey, Krisopolis'te, Damatriu Tepesinde çadıra gelen genç yüzü düşündü. Boğazın sularında leke olurdu da o genç yüzde, genç yüzün genç gözlerinde leke olamazdı. «Ortalıkta görünmediğine göre Balçar'ın da başına bir hal geldi say Sav Tekin Beyim, kolay yanılmam ben. Azıcık şapşal görünürdü ama iyi çocuktu.»</p>
<p>«Demek ki Beyler yanına alacağı adamın yedi sülâlesini yoklamak zorunda. Hele Urumeline akacağımız şu sıra, hele akıp yerleşirken. Dayıoğlu hala çocuğu yok, Selçuklu'nun hası olmalı vazife vereceklerimiz. Kimi kimliği bilinmeli.»</p>
<p>«Eyi dedin has dedin Sav Tekin Beyim: Melikşahımız can evinde Nizamül Mülk'ü tutar. Nizamül Mülk, hasını bırak Selçuklu mu?»</p>
<p>«Alpaslanımız da Nizamül Mülk'ü tuttu mu? Öyleyse bizim Bey aklımızdan öte bir bildikleri vardır. Vazgeçin Nizamül Mülk pekişmesinden; fayda vermediği bir yana zararı dokunur. Küpeli Hafız fazla tehlike görmez.»</p>
<p>«Nasıl?»</p>
<p>«İki türlü Selçuklu olur bir kimse dediydi. Biri Selçuklu'dur aslında; biri de Selçuklu'ya inanır, Selçuklu'nun inandığına inanır, Selçuklu'yu Selçuklu yapan cevhere gönül verir, böyleleri de benim diyen Selçuklu'dan iyidir, yabana atmamak gerek dediydi. Nizamül Mülk'ün üstüne üstüne varıp düşman yapmaktansa safımıza almak bence de iyi; zaten Sultan'ın yanında yer tutmuş bir kere. Çevremiz, kanımıza susayanlarla doluyken tedbirli olmamız, dar düşünmememiz gerek. Otağda Melikşah'ın huzurunda Nizamül Mülk'e ben de çıkıştım duydun Afşin. Küpeli Hafız'la konuştuktan sonra, keşke o çıkışı yapmasaydım dedim.» «Küpeli Hafız yüklenip durdu ya asıl. Ben çıktıktan sonra daha çok yüklenmiş.»</p>
<p>«Biz kılıcı biliriz hay Afşin; Küpeli Hafız'ı tanımaz gibi konuşma, Sarı Hoca'yla yarışmış adam, kılıcı da bilir üstelik. Bir bildiği vardı ki yüklendi. Onun bildiği on kere yüz yıl sonrası içindir. Vakitsiz vurdular hay Afşin, kötü zamanda.»</p>
<p>«Vuran vaktini bilmiş, vurduran zamanını seçmiş.»</p>
<p>«Öyle. Tam Sırat Köprüsünden geçtiğimiz sıra, şu sıra. Sallanırsak düşmez miyiz?»</p>
<p>«Hemi de nasıl?»</p>
<p>«Eyi; mademki öyle, gel otur konuşalım. Otur hay Afşin otur; ne sen eski Afşin'sin ne ben eski Sav Tekin Beyim. Sana baktıkça Alparslan'ı görmem yeter benim için, otur...»</p>
<p>Sesi nemlenmişti Sav Tekin Bey'in; gözlerini sessizce yumdu:</p>
<p>«Seni çağırtısını Küpeli Hafız'ın durumu içindi; kimse bilmeyecek, ölse bile öldüğünü kimse bilmeyecek, bilmemeli. İkincisi, sen Atsız'ı da yanına alacaksın, Artuk'un kesimi Kalikila, Meldiya, Urraha mıydı? Öyleyse Urraha'yı Atsız'a ver. Antiyokya Urraha kesimini, Şam-Halep kesimini Atsız'a bırak. Atsız yırtıcıdır. Râfızîlerin kaynaştığı yer de, oralardır. Atsız köklerini kurulabilirse iyi, kurutamazsa...»</p>
<p>«Kurutamazsa Sav Tekinim?»</p>
<p>«Onun orasını Melikşah Sultan bilir. Sen şimdilik Beylere haber ver, sakın ola ki Boğaç itine boş bulunmayalar, Balçar'a da.»</p>
<p>«Balçar'ın başını yemiş olmasa Boğaç iti bu haltı karıştıramazdı; inşallah bize de yaklaşmağa kalkar.»</p>
<p>Sav Tekin'le Afşin Bey konuştukları müddetçe nerede olduklarını bile unutmuşlardı; tekke, olduğundan çok sessizlik içindeydi, bu da unutuşlarının bir sebebiydi. Fazla telâşlı olmasa da, Afşın'la Sav Tekin'in baskınlara alışık kulakları dışarda birtakım sesler duydu. Sav Tekin, endişeli açık seçik belli bir şekilde dışarıyı dinledi: «İnşallah İltutmuş'tur» diye mırıldandı. Sesi de endişeliydi.</p>
<p>«İltutmuş mu Sav Tekin Beyim? Bilemedim.»</p>
<p>«Küpeli Hafız'ın oğlu; ben de şimdiyece Vasili diye bilirdim. Gecikti. Babasını etse etse ancak İltutmuş iyi edebilir, içimde öyle bir kabarma var nedense...»</p>
<p>Kalktı; kapıya doğruldu. Afşin: «Yara nerede?» diye sordu.</p>
<p>Sav Tekin Bey cevap veremedi; kapı birden açılmıştı; kapıdaki Melikşah'tı. Üstünde Sultanlığını belli edecek ne bir işaret vardı, ne de giydikleri bir Sultan'ın giyeceklerine benziyordu;</p>
<p>tanımayan, sıradan, azıcık palazlanmış gözü pek bir Selçuklu yiğidi sanırdı, o kadar. Tekkeye girerken, tekkeye girdikten sonra bile kendini her halde zar zor tanıtabilmişti; belki de bir tanıyan çıkıncaya kadar hayli zahmet çekmişti; belliydi.</p>
<p>Sav Tekin ve Afşin Bey, hiç ummadıkları bir sırada Melikşah'ı, böyle birdenbire karşılarında görünce gerçekten irkildiler ama hemen toparlandılar; Sav Tekin diz yere vurup selâm durmuştu, Afşin Bey de Sav Tekin Bey'e uydu. Melikşah'ın gözleri üzüntüyle, endişeyle karışıktı, öfkelenmeğe daha çok açıktı. «Niçin bana haber vermedin Sav Tekin Bey?»</p>
<p>Sav Tekin Bey selâm durumunu bozmadı, mahsus uzattı galiba. Afşin Bey, Sav Tekin'i bekliyordu. Melikşah: «İlkin bize haber verilmemeli miydi?»</p>
<p>«Küpeli Hafız sadece vurulmuştu Melikşahım, ölmemişti.»</p>
<p>«Ölmemişti ne demek Sav Tekin Bey, sadece vurulmuştu ne demek? Küpeli Hafız bize baba mirasıdır, incinmesinden haberim olmalı incinmesinden.»</p>
<p>«Olmuş Melikşah Sultanım, haberiniz olmuş ki buyurdunuz işte.»</p>
<p>Sav Tekin kırılmış mıydı, sevinmiş miydi belli değildi sesinden; bir de ordu Beyi olarak Sultana bilgi mi veriyor yoksa dede olarak torununu mu azarlıyor o da belli değildi. Melikşah öfkesini tuttu. Endişeli sordu: «Yarası nasıl? Ağır mı? Nereden?» «Ağırca. Arkadan, sağ kürek kemiğinin altından.»</p>
<p>«Tanrı saklamış, Tanrı saklamış.» Birden yine öfkelendi: «Nasıl olur bu Sav Tekin Bey, Alparslan gibi bir sultan vurulur, hemi de gözümüzün önünde. Küpeli Hafız gibi en yakınımız vurulur, can evimizde. Bu ne biçim sultanlıktır, bu ne biçim devlettir? Aşiretken görülmedi bunlar, beylikken görülmedi.»</p>
<p>«Bizi yine aşiret, yine Beylik olarak görmekten, öyle kalmamızı istemekten fayda umanlar boş durmazlar her halde Sultanım. Bunların Sultanlığınızın başlangıcında olması daha iyidir diye düşündüm. Tedbir ona göre alınmak gerek.»</p>
<p>«Kim bunlar? Batınîlerden Haşan Sabbah mı? Fatımî Halifesi mi yoksa Abbasî mi? Yoksa hiç bilmediğimiz bir yenisi mi?»</p>
<p>«Küpeli Hafız amcanız Kavurt Bey'den şüphelenir Melikşah Sultanım.»</p>
<p>«Amcam yine yine! Pek âlâ. Ya sen?»</p>
<p>«Ben hepsinden.»</p>
<p>«Pek âlâ. Amcamızın üstüne biz gideceğiz öyleyse; hem de bu gece, hem de bütün gücümüzle varken kardeşin hakkı nedir anlatacağız. Şimdi Küpeli Hafız'ı görüp geçmiş olsun diyelim.</p>
<p>Kalkın.»</p>
<p>Fakat Sav Tekin yine selâm durumunu bozmadı. Afşin da ister istemez ona uydu. «Küpeli Hafız'ın yanında şimdi hekim var Sultanım; ne de olsa yaşlıdır, yara ayrıca sarsmıştır da. Uygun bir günde görülse...»</p>
<p>«Öyle olsun Sav Tekin Bey. Selcen Hatun'a neden gitmediğini de o zaman söylersin. Amcamın üstüne yürüyecek ordunun birinin başında sen olacaksın. Ona göre hazırlan.» «Sultanım izin ver de Afşin Bey otağa kadar yanınızda gelsin.»</p>
<p>Çıkmak üzere olan Melikşah, Sav Tekin'in endişesine güldü: «Alparslan'ın ölümü hepimizi sarstı ama o dündü Sav Tekin Bey. Bugün başka bir gün; yarın da başka bir gün olacak. Afşin Bey'in şimdiye kadar yola çıkması gerekirdi; buyruk öyle değil. »</p>
<p>Geldiği gibi gitti.</p>
<p>Sav Tekin Bey'le Afşin Bey bir an, yine öyle, yine Melikşah'ın huzurundaymış gibi kaldılar. Sav Tekin Bey düşünceli kalktı. «Sultana haber veren kim bu işi?»</p>
<p>Afşin Bey: «Nizamül Mülk'tür» diye fısıldadı; «Her yerde adamları var.»</p>
<p>Sav Tekin Bey sinirlendi: «Unut Nizamül Mülk'ü Afşin unut; senin gittiğin yerlerde Nizamül Mülk olmayacak nasıl olsa.» Sonra sakinleşti: «Gitmen gerek Afşin Bey; benim de gitmem gerek. Artık helalleşelim. Atsız nasıl olsa beni bulur.» Helallaştılar.</p>
<p>Afşin Bey: «Kafamı kurcalayıp duracağına izin ver de sorayım Sav Tekin Beyim» diye çekinircesine sordu: «Neden şüpheyi Kavurt'un üstüne çektin?»</p>
<p>Sav Tekin bunalır gibi oldu: «Bana bir şey sorma Afşin, sorma. Bilmiyorum. Sanki Küpeli beni kuruyor ben konuşuyorum, bir ip beni çekiyor, ip onun elinde. Küpeli, Melikşah'ın Kavurt'u ezmesini istiyor; bu, her şeyin başlangıcı olacakmış hay Afşin, Kavurt Melikşah'ı telef ederse, her şeyin sonu..»</p>
<p>Afşin Bey, konuşulacakların konuşulmuş olduğunu, lâfın bittiğini sezdi; ama yine çıkamadı. Bir derviş, Sav Tekin'i Küpeli Hafız'ın görmek istediğini haber verdi: «Afşin Bey gitmediyse o da buyursun, der; dünya gözüyle bir daha görmesi gerekmiş...»</p>
<p>Küpeli Hafız'ın hücresine girdiklerinde Sav Tekin Bey de Afşin Bey de aynı şeyleri düşünüyorlardı: «Malazgirt'in sonu bu mu olacaktı? Yahut nereye varacaktı?» Küpeli Hafız yalnızdı. «Hekimi gönderdim» dedi; «Bana pek faydası olmayacaktı. Yaram uyuştuğuna göre söylemem gerekli olan bir iki sözü daha söyleyim dedim.» Yanakları bal mumu sarılığı ile pekmez toprağı beyazlığında uçuşuyordu: «Şu sekilere oturun hele. Melikşah'a ben haber saldım.» Yaramaz bir çocuğun yaptığını beğenen gözleri SavTekin'le Afşin'in bakışlarını yakaladı: «Neye bakındınız öyle? Başkasından mı duymalıydı? Bu işi Kavurt Bey'in kışkırttığını duyunca ne dedi?» Sav Tekin Melikşah'ın gelişini, tavırlarını, konuşmalarını, gidişini anlattı. Sav Tekin konuştukça Küpeli Hafız'ın yanaklarında uçuşan bal mumu sarılığı ile pekmez toprağı beyazlığı canlı bir pembeye zorlanıyordu; sözünü bitirince iyice pembeleşti yanakları, canlandı. «Eyi eyi, çok eyi; Çağrı'nın Selçuklu kanı bu, depreşti demek! Bu da Melikşah'ın kurtuluşu olacak.» Kime söylüyordu, kiminle konuşuyordu belli olmuyordu; Sav Tekin'le Afşın'la değildi muhakkak, bunu onlar da anladılar. Küpeli Hafız: «Görklü Tanrı günahımızı bağışlar» diye fısıldadı; «Görklü güzel Tanrı sevin dedi; inanın dedi; biz de öyle yaptık; onun için yalan bile söylemiş olsak sever bizi, hoş tutar.» Daha çok Afşın'a bakarak, daha çok Afşin'in kanlı, canlı, ele avuca sığmaz bir dünyalının anlaması için konuşmak istiyormuş gibi devam etti: «Kavurt'u da aslında kışkırtan Küpeli Hafız, başkası sanma; ama Kavurt'un içinde nasıl olsa benlik vardı, bir gün Melikşah'ın kendisini en güvende sandığı bir gün depreşirdi, Melikşah'ın ardından vururdu. Bir de... Melikşah'ın dün otağda hepiniz gördünüz; bir türlü kendi olamadı; olmak istedi, olmak istedi olamadı. Babasının ölümü yıkıntıya döndürmüştü yiğidi. Böyle giderse Nizamül Mülk'ün elinde oyuncak olurdu. Eee... Nizamül Mülk Beylerimizi sevmez, çok güçlü oldukları için, bir gün kendisini hiçe sayabileceklerini bilip korktuğu için sevmez; Beylerimiz de, Afşin'in dediği gibi, atlarının çiğnediği topraklardan olma bir adamdan buyruk almak ağırlarına gittiği için Nizamül Mülk'ten nefret ederler. Bunun sonu ne olur bilir misin Afşin oğlum? Tuğrul'la Çağrı Bey'in, Alparslan'ın kaybolup gitmesi, Selçuklu'nun birbirini yemesi olur. Melikşah'ın kendine gelmesi lâzımdı.</p>
<p>Küpeli Hafız yorulmuştu; belliydi. Sav Tekin Bey, dinlenmesi gerektiğini, yorulmamasını, sonra konuşabileceğini yine söyleyecekti; söylemek için ağzını bile açmıştı. Küpeli Hafız, yarı mahzun yarı gücenik Sav Tekin'e kaydırdı gözlerini: «Sıkıldın mı Sav Tekin? Sarı Hoca rahmetli öteden beri derdi zaten; bu Sav Tekin'i uzun konuşma sıkar, herif lâf için değil döğüş için yaratılmış, derdi. Siz hepiniz böylesiniz zaten. Sen, Afşin, Porsuk, Artuk... Lâf deyip geçersiniz; lâf vardır bir yıllık savaşmanın yapamayacağını bir saatte yapar; lâf vardır, şu kadarcık bir lâf vardır Sav Tekin, bilmediğiniz bir dünyayı kuruverir. Kılıcını inkâr ettiğimi sanma; ama yine de bir dünya kuracak olan lâfı arayıp bulmak isterim.»</p>
<p>«Sana inanmayan kim hay Küpeli Hafızım; ben de Afşin da ötekiler de yolunca gideriz. Demem şu ki sayrısın, yaralısın, hele dinlen.»</p>
<p>«Sen öyle dersin, bakalım Sarı Hoca ne der? Sanki yine öyle; Yesi'deki, Medresedeki gibi annacıma geçmiş... Saçlı Hoca'yla dalaşmağa başladı mı, lâfı yetmeyip tükendi mi böyle yapardı hep; Küpeli sen de konuşsana, Küpeli susmasana. O günden beri susmadık biz; unutup söylemediklerimiz kalmasın diye...»</p>
<p>Şimdi ne Sav Tekin ne de Afşın'a bakıyordu. Sakalına, yine balmumu sarılığı ile pekmez toprağı beyazlığında uçuşan yanaklarına ve derin bir bıçak yarasının acısında çizgilenmiş alnına göre şaşılacak kadar taze gözleri, hücrenin loşluğuna ışık döken küçücük penceredeydi; ışıkla oynayarak çocukluğa dönüyordu. Çok az sürdü, sanki ışıkta göreceğini görmüş, ışıktan alacağını alıp doymuştu. O doygunlukla Sav Tekin'e çevrildi yine : «Melikşah Kavurd'un üstüne gideceğini söylediğine göre kendisine geldi sayılır. Biz bunun için sırtımızı Boğaç'a bile bile döndük hay oğul, Boğaç'ın koynundaki hançeri bile bile.»</p>
<p>Tavan çökse başlarına yahut duvarlar çengi çigane olup kucak kucağa oynamağa başlasalar Sav Tekin'le Afşin böylesine şaşırmazlardı; börkleri başlarından uçmuş, kafaları kazınmış da sanki ateşten kıpkızıl bir yumruk kazınmış kafalarına hiç akıllarında yokken birden dank deyip vurmuştu. Hatta olur olmaza aldırmayan Afşin Bey, oturduğu sekiden sıçramıştı.</p>
<p>Küpeli Hafız Sav Tekin'le Afşın'a anlatmıyordu yine; görünmez bir yargıcın önünde, görünmez Sultanlara hesap mı veriyordu ne? «Hayır öyle olmadı da şöyle mi oldu» diyordu. Sesi su kıvamında; fakat güçsüz, toprağa sızmağa çalışan bir su kıvamındaydı; arada bir suyun sızışını bir hançer ucu kesiyordu: «Boğaç geldiğinde böyle uzanmıştım işte. Yapacaklarımı yapmış mıydım? Bana verilenleri, emanetleri, yerlerine götürüp teslim etmiş miydim? Daha yapacaklarım var mıydı? Bunları düşünüyordum. Kapının açılıp kapandığını hücreye ışığın girip çıkmasından anladım, o kadar sessiz. Amma, bizim gibiler, böyle anlarında çok ışıkların girip çıktığını, yanıp söndüğünü bilirler. Onun için anlamadım desem yeridir. Anladığım zaman da kendi kendime: «Küpeli güneş güneştir, batsa da bir batmasa da...» diyordum. Boğaç'ı işte o zaman gördüm; yüzü yüz, gözü göz değildi. Çok, pek çok değişmişti. Bir yüzü dünyada benim bildiğim iki kişi değiştirebilir. Biri İltutmuş'tur; benim oğlum. Yüzün kötülüklerini ahr iyiliklerle bezeler. Biri de Haşan Sabbah'tır. O da yüzün iyiliklerini söker atar, ne kadar hırs, tamah, benlik gibi çirkinlikler varsa çakar nal çakar gibi. Boğaç'ın yüzü Haşan Sabbah'ın elinden çıkmıştı, zaten Acem Kızının evine gidip geldiğini bilirdim.»</p>
<p>Toprağa sızan su hançer ucunda kesildi; acımsı zorlandı. Sonra tekrar aktı: «Boğaç'ın yüzünü görünce düşündüm: Lâfın yetmediği yerde ne yapılmalıdır? Kılıcı mı ele almak gerek? Yoksa lâfı örnekle mi tamamlamak en iyisi? Küpeli, dedim; hep konuştun, şu şudur, şöyle olmalıdır, olmazsa her şey batar dedin. Harekete geçen, inanan olmadıysa, inanmağa lâfın yetmediyse ne yapacaksın? Dön sırtını Küpeli; hazır Boğaç bir fırsattır. Boğaç'ı Kavurt kışkırttı dersin. Melikşah amcasının üstüne varamıyor, Melikşah kararsız, Melikşâh'ın kararından kurtulması Selçuklu'nun kurtulması demektir hadi, ne durdun, işte ayağına geldi hançer, dön sırtını; dedim. Yoksa Boğaç hançerine bile el atamayacaktı. Döndüm sırtımı. Melikşâh'ın bu gece ordunun başına geçeceğini söyledin Sav Tekin. Demek ki yanlış iş yapmamışım.»</p>
<p>Sustu. Görünmez yargıçlara, görünmez Sultana karşı sustu.</p>
<p>Sav Tekin'le Afşin Bey isteseler de kalkamazlardı artık sekilerinden; ne olduğunu bilemedikleri bir şey; ip mi, kaskatı çirişler mi, demir perçinler mi nedir öyle bir şeyle. Sekilerine çakılmış olduklarını hissediyorlardı.</p>
<p>Küpeli Hafız'ın gırtlağında bir yutkunma oldu. Tekrar konuştuğunda ses, yutkunmanın hemen ardından değişmişe benziyordu; toprağa güçsüz sızan su, topraktan fışkırıyordu, büngüldüyordu: «İnsan bir kaftandır hay oğul yahut bir savaş zırhı. Ne kadar süslü püslü, ne kadar zengin olursa olsun kaftanın da savaş zırhının da içi boş olursa ayakta durması ne mümkün? Kullanılır mı? Yooo... Atılır bir köşeye, ya güvelerin elinde delik deşik oyulur, ya da paslanır kalır. Kaftanın da savaş zırhının da içini doldurmak gerek; hem öyle bir yiğitle doldurmak gerek ki kaftan da savaş zırhı da hemi kaftanhğım hemi savaş zırhlılığını bilsin. Ne ile doldurmak gerek? Ben, Küpeli Hafız buna, iman ederim. Selçuklu yiğidi ne süslü kaftan ne savaş zırhı olmamalı? Bir de insanlar var Sav Tekinim... Arılardan çok karıncalardan çok... Arıları, karıncaları dağıtmayan nedir? Bir de şöyle desek, hayvan sürülerini hem ot hem su toplar mı bir yere? Toplar. Öyleyse insan sürülerini de bir şey bir araya toplamalı. Bütün Selçuklu karınca gibi, arı gibi; hayvan sürülerinin ota yahut suya koşuştuğu gibi bir şeyin etrafında toplanmalı, bir şeye koşuşmah. Aksi olursa toplayamazsın Selçuklu'yu, Selçuklu'yu bırak insanları toplayamazsın; iyiyi, doğruyu, güzeli Selçuklu öğretmelidir. Öyleyse Selçukluyu sıkı sıkıya birbirine bağlayacak, onun otu suyu olacak şeyi bulacaksın, öyle midir? Öyleyse bu imandır. Elinde tutacaksın elinde; bırakmayacaksın. Ama Selçuklu olduğunu bileceksin, Selçuklu olduğunu unutmayacaksın, o kadar.»</p>
<p>Eliyle, yastığının altını aradı. Boru yapılıp bağlanmış bir kâğıdı Sav Tekin'e uzattı! «Bunu Melikşah'a ver» dedi; «Size söylediklerimden daha iyisini buna yazdım.» Kâğıdı Sav Tekin'e uzatan eli birden kasıldı, kolu çekildi sanki. Sav Tekin Bey'in yüreği cız etti; yarı yıkılıp viran oldu gibi geldi. Fakat Afşin Bey fırlayıp tuttu Küpeli Hafız'ın elini, farkında olmadan diz çöküp, tuttuğu ele kapandı; yüzüne, gözüne, dudaklarına sürdü, daha doğrusu yüzünü gözünü, dudaklarını Küpeli Hafız'ın eline sürüp durdu; öptü eli, öptü.</p>
<p>Küpeli Hafız'ın fısıltı sesi kulaklarını okşadı: «Yumuşa Afşin, bırak kendini; hep böyle ol. Vururken de böyle vur. Vurduğun insanların gün gelip senin insanların olmayacağını ne biliyorsun? Senin insanların olmasa da insan... Yürekten vurma; sev. Hep bu eli düşün; böyle.» Uyudu herhal. Sav Tekin endişeyle baktı. Afşin Bey, tuttuğu eli usul usul bıraktı; dua eder gibi. Çıktılar. İkisi de doluydu, nisan bulutlarından beter.</p>
<p>Tekkeden çıkacakları sırada İltutmuş'la karşılaştılar. İltutmuş'un yanındaki delikanlı bineğini yedeklemişti; atının üstünde bir ceset vardı. Selâmlaştılar.</p>
<p>İltutmuş, Sav Tekin Bey'le Afşin Bey'in cesede baktıklarını görünce: «Yazılı Kaya'nın eteğinde bulduk» dedi; «Balçar Peçeneğinin. Döverek öldürmüşler yoksulu.»</p>
<p>Afşin Bey katılıp kaldı. Pırıl pırıl bir genç yüzün Damatriu Tepesinde, çadırına girişine, papaz kılığında Akaleptos Baha'dan haber getirişine; gülümseyen çıkışına daldı. O gülümseyen çıkış bu cansız dönüşte miydi ki? Küpeli Hafız'ın tekkesinde sırtından vurulmuş yatan Akaleptos'a bir diyeceği mi vardı yoksa?</p>
<p>«Hay haaay!» diyen çıldırmış bir nâra koptu Afşin Bey'in boğazından; bir fırlamada atına sıçradı.</p>
<p>«Sen sağ kal Sav Tekin Beyim, bu dünya kancık dünya hayyl.»</p>
<p>Afşin Bey'in dorusu, karnına batan tepiklerin acısını şaha kalkmakla giderdi; kişnedi, dörtnala düştü, uçtu.</p>
<p>Sav Tekin Bey başını önüne eğdi.</p>
<p>İltutmuş, Sav Tekin Bey'e bir şey soracak gibi oldu; caydı. «Kal sağlıcakla Sav Tekin Beyim» dedi sadece. Yüreğinde derinlemesine bir yanma başladı. Yanındaki delikanlıya: «Yağmur, sen cesedi gasilhaneye götür.» dedi aceleyle. Hem bir ayak önce babasını gidip görmek istiyordu, hem oyalanmak. Rastladığı dervişler, alıştığından fazla sessizdi; silik çizgiler.</p>
<p>Babasının hücresine koştu.</p>
<p>Kapıyı, nedense gürültüsüz açtı, ihtiyatlı. Babasını ilkin uyuyor sandı. Yaralı olduğunu anladığı vakit Küpeli Hafız gözlerini aralamıştı zaten; oğluna, İltutmuşuna, parçalanmış güneş ışıklarınca baktı, yüzündeki keder kararmasını gözleriyle azarladı: «Biraz su ver.»</p>
<p>İltutmuş'un tuttuğu tastan iki yudum aldı. «Aslan Baba ne der? Hoşluk mu? Anlat sen, korkma, bir şeyim yok.»</p>
<p>İltutmuş: «Anlamalıydım» diye fısıldadı; «Hay babam benim, basiretim bağlandı, anlayamadım.» «Neyi? Aslan Baba'yı mı?»</p>
<p>«Selâmını hay babam; sana selâm yolladı, kendinden; bir de Sarı Hoca'dan. Sarı, Küpeli'yi sevdiği kadar kimseyi sevmedi. Alparslan'ı bile, söyle babana dediydi. Dünya işleri dünyada kalır üzülecek ne var, dediydi bir de.»</p>
<p>«Ee? Bunlardan işaret mi çıkardın? Hurûfiler gibi...»</p>
<p>&quot;Ortada hay baba; Aslan Baha'nın tarifi bu tarif. Tuh! Yolda uçmalıymışım.»</p>
<p>«Yok, yok! Hayıflanma; ham meyveye dönersin. Ne dedi Aslan Baba? Duymuşluğum doğru mu? Sözün hoşsa hoşluk bulacağım.»</p>
<p>Yarı aralık gözlerini, gözlerindeki parçalanmış güneş ışıklarıyla birlikte İltutmuş'un dudaklarına verdi. «Haydi İltutmuşum!»</p>
<p>«Canım baba gam kasavet çekme duymuşluğun doğrudur. Siz üç kişi, Sarı Hoca ve sen bir de Aslan Baba, Yesi'de Medresede «Kılıç yalnız başına bir iş görmez, kılıcın yanına akıl lâzımdır fikir lâzımdır, biz bu yolda olalım» diye oturup yemin ettiğinizden bu yana, Aslan Baba da üstüne düşeni yapmış, kavliniz gereğince uğraşmış. Üçünüzden de yaşlı olmalı, öyle görünüyor.» «Öyleydi; dini diyaneti de bizden yücedir. Anası Arap olacak, esmerliğine şaşırdıysan, anasındandır.»</p>
<p>«Şeyh İbrahim'in...»</p>
<p>«Bayramlı mı? Hazret! Ali soyundan olduğu doğru muymuş?»</p>
<p>«Aslan Baba böylesi daha iyi diyor, Peygamber Efendimize yakınlığı olan bir kimsenin kerametlerine halk daha çok inanır diyor. Şeyh İbrahim'in oğlunu, kavlimize uygun yetiştirebilirsem bir gün onun yapacağını sekiz on milletin ordusu bir araya gelse yapamaz, diyor. Şeyh İbrahim'in oğlunun adı Ahmet'miş. Şimdiden keramet gösterirmiş.» «Ne gibi? »</p>
<p>«Aslan Baha'nın çenesinin altında, boğazına yakın, şöyle hurma iriliğinde bir kabarcık var mıydı gençliğinde de canım babam?» «Olacaktı, olacaktı.»</p>
<p>«Yesi'de dolaşıyormuş Aslan Baba; yetiştirecek talebe arıyormuş. Kendiliğinden gelmiş, bir çocuk yanma yaklaşmış; Aslan Baha'ya selâm vermiş, sonra emanetini istemiş. Aslan Baba diyor ki, çok şaşırdım, çocuğun yüzüne şaşırarak baktım. Çocuğun yüzü de gözleri de şimdiye kadar görmediğim kadar güzeldi, bana kendi çocukluğum bakıyor sandım öylesine öte yıllarla süslenmişti, adını sordum, Ahmet dedi; hangi emanet balam dedim; şendeki hurma, dedi. Aslan Baha'nın çenesinin altındaki tüylü hurma kabarcığını gösteriyormuş: Benim için saklamadın mı bunu diye sorunca Aslan Baha'nın yüreği kabarmış, kabaran yüreği, işte senin aradığın çocuk; al, dileğince hemi de kavlinizce yetiştir. Kaftanın içini, savaş zırhının içini bu çocukla doldur;</p>
<p>Yesi'den bir Ahmet çıksın ki sırf bu yana çağlamasın, Urumeline taşan, ordan da ötelere... Saçlı Hoca'nın ruhu şad olsun, toprak bulununca yurt yapılsın.»</p>
<p>Küpeli Hafız'ın aralık gözleri, İltutmuş'un göremeyeceği kadar uzaklara bakıyormuş gibi açılmıştı; ışıl ısıldı. Uzakların güzel gülümseyişinde: «Sonra?» diye fısıldadı; «Sonra? Sonra?» İltutmuş babasının yaralı olduğunu unutuverdi. «Sonra? Sonra? Sonra?» diye fısıldayan ses o kadar canlıydı: «Sonrası canım babam, senin düşündüğün gibi. Yesi'de, Taş Medrese'de Sarı Hoca'nın, senin, Aslan Baha'nın yemininiz üzere, kavlinizce Aslan Baba bir de: «Küpeli gözlerini yumsun, dediydi. Uykusuna rahat varsın!»</p>
<p>Der demez de İltutmuş'un yüreğindeki yanma yine birden başladı: «Eyvaah! Canım baba eyvaah şimdi anladım.»</p>
<p>Küpeli Hafız'ın uzaklara gülümseyen gözleri o haliyle İltutmuş'a döndü: «Elimiz sende oğul, bil ki senden elimi alan ele eyvah ne kelime? Eyvah dediğin adama acımak gerek, boşuna ömür harcadığından. Bizimkini boşuna mı sandın?»</p>
<p>Dudakları kıpırdadı; gözleri bir an sımsıkı kapandı, acelesi varmış gibi açıldı. «Al eline kâğıdı» dedi; «Hokka, divit orda. Diyeceklerim var, diyeyim. Çap!»</p>
<p>İltutmuş kâğıdı, hokka, diviti aldı. Sol dizini altına kıvırıp oturdu. Sağ dizini dikti, kâğıt tomarını sağ dizine yerleştirdi: «Hazırım canım babam.»</p>
<p>Küpeli Hafız'ın fısıltısı hücreyi doldurdu, küçük pencereden dökülen ışığa karıştı; «Yaz oğul, Bismillahirrahmanirrahim. Şöyle ki: Adını ne derseniz deyiniz, gerişlerden ve İllâki bekâr uşaklarından bir dernek kurula; başlarında illa Aslan Baha'dan genç bir pir buluna ve onun seçeceği kimseler Kutlamışoğlu Süleyman Bey'in alacağı yerlere gönderilip tekkelerini yahut zaviyelerini yahut misafirhanelerini ki her neyse kuralar. Adet ve yol yordam şöyle olmalıdır.» Hücreyi dolduran fısıltı yorulmamak için acele ediyordu. «Yazdın mı oğul? Eyi. yaz, yine Bismillahirrahmanirrahim deyip şunları da yaz: İlkin İslâmlaştır, sonra Selçuklu yap. Bunun için de, kendini düşünmeyeceksin halkı düşüneceksin, senin derdin yok haa sakın, halkın derdi var, dert bileceksen onu bileceksin. Sen kendin için bir mi istedin, başkaları için iki-beş-on-yüz isteyeceksin, yoksuldan nefret edersen namert ol, yoksula yaklaş ki kendini bilesin ve sakın zengine karşı boynun eğik olmasın, zengine ne haldesin bildirme ki ne sanıyorsa seni yine öyle sansın, senin zenginliğin bu olmalıdır. Gururun gurur, vakarın vakar, haysiyetin haysiyet olsun; aslını ara aslından dönme, sen aslındasın. Düşmanlık nedir bilme, ancak hayvanlar düşman olur, hayvanlar kin besler, amma kimseden merhamet, kimseden insaf bekleme fakat herkese merhametli olacaksın, herkese insaflı olacaksın unutma. Ve cömert olacaksın; eline geçenle elinden çıkan arsında fark olmayacak. İşte bu kadar. Kurulmasını istediğim dernek yasasını yazdırdım sana oğlum İltutmuş. Önce sen inanacaksın, yemin et.»</p>
<p>İltutmuş son kelimesine kadar yazmıştı. Bitirince bekledi. Küpeli Hafız'ın, yazdırırken bile hep uzaklara gülümseyen gözleri de bekliyordu. «Yemin et, dedim» diye fısıldadı. İltutmuş ancak o zaman son sözlerin kendine söylendiğini anlayabildi. Yine de, garip bir ikirciklik içinde duraksadı. Küpeli Hafız'ın yanakları da, tel sakalları da uzaklara, uzaklara gülümsüyordu: «Vaktim var daha, hissediyorum, hele bir kalk da abdest tazele oğlum İltutmuş, yeminin kavi olur.»</p>
<p>İltutmuş bunca ömründe babasının sözünden çıkmamıştı, Tanrı sözü bilip uymuştu. Bizans'ta babası Akaleptos kendisi Vasili olmuşken bile bunu böyle bilmişti. Ama şimdi, babasının, ağır aksak yazdırdığı şu buyrukların her bir harfine oğlunun, İltutmuş'un bir bir uyacağını bilmesine rağmen yemine çağırması, yetmemiş gibi abdest tazelettirmek isteyişi ağırına gitmişti «Hay canım babam ben...» diye gücenlikliğini söylemeye başlamışken Küpeli Hafız: «İşin kolay olmayacak hay oğul» dedi: «Bir bakacaksın, Sultanlığının gücü için çalıştığın Melikşah'ın bile senden şüphelenir olacak. O vakit ne yaparsın? Yemin et ki yeminin seni bir kuşak olup sarsın, seni bırakmasın düşmeye, hadi İltutmuş.»</p>
<p>İltutmuş abdest tazeledi. Abdest suyu gücenikliğini usulcana yuyup almıştı. Bitirince yemine hazırlandı. Küpeli Hafız: «Hele bizi mesh et de öyle» dedi; «Abdest tazeleyemeyeceğimize göre mesh etmek caizdir bu halimizde.»</p>
<p>İltutmuş, yeni sürgünü içkinmiş bir kiraz aşısını sarıp sarmalıyormuş gibi titiz ve yüreği eğim eğim babasını mesh etti. Küçücük pencereden dökülen ışıklar akşam uykusunda yorgun gözlerin düşüne döndü. Hücre yerle göğün arasında bir yerde gizlenmiş gibiydi. Küpeli Hafız'ın gözleri, hiç kırpılmadan ötelere, daha ötelere gülümsemekte devam ediyordu. İltutmuş yüreğinde konuşan bir sesle ağır ağır, babasının yasasını kendi ağzından tekrarlayıp okudu. «Tanrı'nın adına, en baştan inandığım Selçuklu töresi adına, babam Küpeli Hafız adına yemin ediyorum.» Küpeli Hafız, hafif bir el işaretiyle İltutmuş'tan başucuna oturmasını istedi. İltutmuş işarete uydu. Babasının sesi de el işaretini andırıyordu: «Eyi... Uğurlu olsun, hayırdır inşallah. Şimdi bana Vennaziati Sûresini oku İltutmuş. Gün bugün saat bu saat...» Sustu, derinden bir şeyi dinliyora benziyordu. «Kapıda biri mi var? Hele bir bak, kulağım mı yanılmış?»</p>
<p>İltutmuş, hücrenin kapısını açtığı vakit Kutlamış oğlu Süleyman Bey'i gördü. Bir hayli zamandır kapı önünde beklemişe benzerdi, ikircikli duruşundan anladı. Kutlamış oğlu Süleyman Bey kucağında bir çocuk tutuyordu; çocuğu seven bir el, ipek işlemeli, kıvrak dokumadan beyaz kundaklarla kundaklamış, sarıp sarmalamıştı. İltutmuş, elinde olmadan babasına baktı, sonra yine Kutlamış oğlu Süleyman Bey'e, yine babasına; içeri aldı.</p>
<p>Kutlamış oğlu Süleyman Bey, kucağındaki çocukla Küpeli Hafız'ın yattığı kerevetin ayakucuna kadar yaklaştı; yüzü ve gözleri donuktu, ayrıca suçlumsu. Selâm verişi de öyleydi. Halbuki Küpeli Hafız'ın selâm alışına sevindiği belli oluyordu. Kutlamış oğlu Süleyman Bey, Küpeli Hafız'ın ayakucunda: «Oğlum» dedi; «Zor doğdu. Anasını kurtaramadılar. Gecikişim bu yüzden. Adını verin, mübarek kılın.» «Fesuphanallah! Fesuphanallah...»</p>
<p>Küpeli Hafız belki hayatında ilk defa şaşkındı. Her şeyi düşünmüştü belki; ömründe hiç bir dünyalının aklına gelmeyecek olanları bile akıl etmişti de bir bu, hem de şimdi; şimdi her şeyi dünyada artık yeni dünyalılara bırakmak zamanını geldiğini hissediyorken bir bu, bir bitişin güzel başlangıç olup karşısına çıkması dünya dursa aklına gelmezdi. Fakat işte karşısındaydı.</p>
<p>«Fesuphanallah!» Öylece baktı bir süre; uzun atlar uzadı, sular dağlardan denizlere indi, bir yeşil toprakta yeşil umutlar kıvır kıvırdı; alabildiğine geniş, alabildiğine ufuksuz. «Aslan» diye fısıldadı: «Kılıçlı olsun bu Aslan. İltutmuş, Kılıç Arslan olsun bunun adı, ezanını sen oku. Gücüm yetseydi ben, kendim... Gücüm yetmeyecek. Al yavruyu hadi.»</p>
<p>İltutmuş, yeşil dut yapraklarına ipek böceği sarıyordu sanki. Çocuğu Kutlamışoğlundan öyle aldı. Çocuğun başını yüreğinin üstüne gelecek şekilde sol göğsüne doğru kaldırdı. Kıbleye döndü.</p>
<p>«Allahu ekber - Allahu ekber - Allaaahu ekber - Allaahu ekber...»</p>
<p>Ezan doluyordu hücreye sine sine misk gibi amber gibi; kavruk çöl yanığı esmer bir sesle İltutmuş, çocuğa doğru hafif eğilmiş, çocuğu ve kendi sesini kendi yüreğini kıbleye vermiş Tanrı'ya varıyordu: «Lâ İlahe İllallah.» Çocuk büyüyordu, ses ululaşıyordu. İltutmuş yücelerde bir yerde; Kutlamışoğlu gölgemsi, Küpeli Hafız erimiş demir ateşinde; oda bir ateşte yunup yaykanmış çalılığında. Ezan hücrede göz göz.</p>
<p>Ezan yine öyle bitti.</p>
<p>İltutmuş ezanı bitirirken çocuğun sağ kulağına iyice eğilmişti. Kavruk çöl yanığı esmer sesi dağımsı bir yumuşama ile «Ya Muhammed Kılıç Arslan? Yaa Muhammed Kılıç Asrlan... Yaa</p>
<p>Muhammed Kılıç Arslan. Böyle bilin, böyle yaşa, böyle öl. Adın mübarek olsun, adınla uğurlu ol.» «Hay Hak, huu.» Küpeli Hafız'ın sesi bir son soluktu, İltutmuş'un cümlesini kesti. Zaman durmuştu. Duran zamanın o yanında Küpeli Hafız bu yanında Kutlamış Oğlu Süleyman'la İltutmuş vardı. Bir de, birdenbire ağlamağa başlayan Muhammed Kılıç Arslan.</p>
<p>1075 yılı baharı Zelan'ın, Amasia yoluna çıkan dar boğazının üst yanını mekân tutup yerleşen Çavuldur Boyu için bir boşanış oldu; nisan yağmurlarının delicesine döküp akıttığı sular seller gibi bir boşanış. Kış karlı buzlu, kış soğuk, yapış yapış geçmişti. Göz açtırmamıştı. Kandil karanlığını kandil isini dünya cenneti belletmiş, ineklerin danaların nefesinde derman aratmıştı. Hele Afşin'in ordusundan dönüp dört duvar arasında kısılıp kalan delikanlılar bunalmıştı, hele onlar. Değil dört duvar içi, dar boğazın bütün üst yanı ta o yandan Amasia'ya bu yandan Ökheta'ya kadar da varsalar yine dar gelmişti; dağların inişi çıkışı, diş diş kayası, ovanın düzü, çamlı, kayınh, meşeli yaylası beli beleni, sarp yamacı, koyu koyağı sıkıntılarını ol görüp gözlerinden alamamıştı. Afşin'in uçuşunu, Afşin Bey'in bir hurdayken bir oraya akışını, Afşin Bey'in nerde yoksa orda bitiverişini, var oluşunu öylesine üst baş gibi giyinmişler, öylesine sarıp sarrımışlardı ki Çavuldur Boyunun yeni yurdu yeniliğiyle bile gönüllerini alamıyordu. Alırdı almasına belki gelgelelim bu kar, bu diz boyu ölümüne aklık, bu yağan gökyüzünden yetmemiş gibi soğuk, dönüp dolaşıyordu hepsini, Bey Damının divanhanesine topluyordu; akşamla yatsı arasını ocağın pelit yahut çam çıtırtısı götürüyor, yatsıdan sonrası kalın meşe tomruklarının ateşine serili seriliveriyordu. Ne ise ki bundan sonrası kolay gelip geçiyordu ve bundan sonrası için Afşin Bey, o kopkoyu aklığın ve soğuğun ötesinde en sıcak düşlerle başlıyordu. Ama Çavuldur Boyunun kadınları için bu da yoktu; Çavuldur Boyunun kadınları için her şey aklıktı, sessizlikti. Bir de, Afşin Bey'in salıverdiği adamlarının damlarına dönmüş olması, sıcak erkek kokularıyla, yorgunlukta pişmiş erkek nefesleriyle, erkek düşleriyle... Ne var ki Afşin Beylerinden dönmüş de olsalar bu herifler; bu deli, bu savaş çılgını, bu esrik akıllı herifler bir Afşin lâfı için yarı gecelere ağız açıyorlar, çene döküyorlar, yeri gelince de Bey Damının hem meşhur hemi de sağmal inek gibi sonu gelmeyecek kımızından, olmazsa ekşi bal suyundan iç babam iç, içiyorlardı. Hay kardaşım, hay balam; dam altında bir gelin bekler gözü sürmelidir, diyen de olmaz. Saçı kınalı karucuk olmuş anan özlemde midir değil midir, düşünen de olmaz. Ya çift badem zor sığan ağzı suspus olmuş bacı ne alemdedir soran da yok. Hay ne Afşin Bey'miş bu Afşin Bey amanın biz de bildik biz de tanırız ama bu bizim heriflerin tutkunluğu ne böyle. Efsunlar da kâr etmez oyy başım, kara başım.» Çavuldur Boyunun kızı gelini, anası danası sızım sızım sızlasa da, savaştan dönen erlerini Bey Damında Afşin Bey lâfından alıp ta yarı geceden sonrasına kadar kimse döndüremezdi; bütün kış boyunca da döndürememişti. Lâfın tatlılığından değil Afşin Bey'in düşlerinden alamamışlardı. Çareyi Bey'in anasına varmakta bile bulan olmuştu; «Anam, Pelit Anam çareyse çare sende, bir yol bul hiç değilse yedi günün iki günü Bey Damını bizim heriflere açtırma; biz de insanız. Pelit Ana, sen gelinlik bilmedin mi hiç? »</p>
<p>«Kız bilmez olur muyum? Kız biz böyle mi doğduk, buruşuk! Gel gelelim Pelit Ana ne halt etsin, bizim koca Ölmezbey'e lâfım geçmez gayri; ata binemez oldu bilmez misin kız? Çavuldur'un ata binemeyeni çenelek olmaz mı? Lâfı bu benim Ölmezbey olacak açmasa sizinkileri çoktan övenderelerim ben, amma lâfı benimki açıyor kızım. Bir de annacıma geçmiş, Pelit Ana sen gelinlik bilmez misin derler. Biz gelinliği yılda ya üç ya dört bilirdik, beş bildik mi soyhalar söyletmen beni deli deli; o da Ceyhundayken. Ondan sonra o da yok. Ceyhun'u bilir misiniz siz hay sıpalar, Ceyhun'dan sonrasını, hele Alparslanımızı ha?» derken Bey Damının sofasında Pelit Ana'nın kızları, gelinleri, dulları, emziklileri ne ise ne; lâfı Pelit Ana'ya bırakırlardı ya Ölmezbey'in delikanlılar, hele biraz daha dikçeleri lâfı bir aldılar mı cirit oyunu misali kovarlardı da kovarlardı. Yatsı namazının duası bitip de Çal İmam Fatiha'yı çekti mi Ölmezbey tek diz üstüne yarım dönüp «De hele bakalım Çavdar yiğit, sen de Afşin Bey'in ordusunda onbaşıydın he mi?» diye sarakaya başlardı. Çavdar Onbaşı, onuncu kere de olsa, üç yüzüzüncü defa da olsa yanındakine yarım göz kırpıp: «Sayende öyleydik Ölmezbeyim; aha inanmadıysan şu Durdu yiğidine sor bak, iyi bilir.» «Nereden bilecekmiş hay meret; Durdu yiğidin, sümüğünü çekemez daha. Hele onu bir öğrensin de senin onbaşılığını öyle bilsin.» Durdu, yarım göz kırpıp atılırdı:</p>
<p>«Vay Ölmezbeyim, sana sözümüz yoktur yok olmasına ya bu lâfın ne demeğe gelir bilemedik. Bu sümüğünü çekemez dediğin Durdu var ya bugüne bugün Afşin Bey'in el ulaklığını yapmıştır, ne demek? Afşin Bey'in bildiğini siz bilir misiniz? Estağfurullah bilemezsiniz, ama bu Durdu bilir. Neden? El ulağı her şeyi bilir de ondan...»</p>
<p>Ölmezbey üstelerdi: «Bak hele sen bak hele sen. Hay bu Çavuldur ne yiğitler doğurmuş böyle? Şimdi aha bu Çalık Buğday yiğidimiz de kalkıp Afşin Bey'in sübaşısı olduğunu demeli ki biz de bayram etmeliyiz.»</p>
<p>Buğday, ince boynunu, kocaman başı ağır geliyormuş gibi her zamankinden fazla eğip, biraz da kekeleyerek cevap verirdi: «Yok Ölmezbeyim, bize sübaşıhk nerde... Biz Afşin Beyimizin eteğini tutabilsek cennete vardık sanırız kendimizi.»</p>
<p>«Öyleyse de Afşin Bey kılıcını hem de üç kere denize vurduğunda nasıl yanındaydın sen? Aha bu onbaşısı Çavdar, aha bu gıymath el ulağı Durdu olacak meret neredeydiler ki dersin?» der demez Ölmezbey, onbaşı Çavdar'ı kimse tutamazdı; Bey Damının divanhanesindeymiş, yok Ölmezbey'in gözü önündeymiş kel başı börkünün içinde kızarır, çıkardığı gibi börkünü yere çalar, patlardı: «Hele hele hele Ölmezbeyim yetti bu lâf. Sayende yüz buldum deyip konuşuyorum kızmaca yok; o dediğin denize üç kere kılıç çalma işini bunların içinde bir ben görmüşümdür, aha bu gözlerimle görmüşümdür. Aha bu gözlerimin gördüğünü de kimselere veremem, kimselere lâf ettiremem. Bir deniz dedikleri su yığını vardı önümüzde, bir Afşin Bey vardı, bir de ben. Görklü Tanrı göğden aha bu gözlerim gibi bize bakıyordu bir de bunu bilirim. Afşin Bey'in doru kısrağı öyle bir soluyordu ki sanırsın deniz çarpması; fış, fış, fış diye. Afşin Bey'in doru kısrağında bir ter var ki gözelerin suyu halt etmiş yanında; öyle duru, öyle güneş yalabuğu, öyle ipil ipil buğulu. Ya Afşin Bey'in gözleri? Hele bir sor Ölmezbeyim; Çavdar Onbaşı Afşin Bey'in denize bakan gözleri nasıl, diye bir sor da ben tarif edeyim sana. Vallaha da billaha da, Görklü Tanrı seni inandırsın yanıyordu. Benim atım yoksul, benim gözlerim yoksuldu hay Ölmezbeyim. Ben nasılsa işte çerinin arasından bir kopuş kopmuşum nasılsa Afşin Beyime denizin kıyısında ulaşmışım.</p>
<p>Kendimde miydim, vallahi bilmiyordum. Atından bir iniş indi hey gidi koca Afşin Beyim, kılıcını bir çekiş çekti bir denizin üstüne yürüdü, ben aha korkuyu o zaman bildim.»</p>
<p>Bey Damının divanhanesi de Bey Damının divanhanesindekiler de, yatsının bu vaktinde sanki o denizin kıygındaydılar. Afşin Bey'le birlikte kılıç çekmişlerdi, denizin üstüne üstüne varıyorlardı. Ölmezbey, denize vuran kılıcın kendisi olduğunu sanıyordu; dövülmüş bir çelik mavimsiliği yüreğini aydınlatıyordu: «Hay soyha ne sustun?»</p>
<p>«Ne susmayım Ölmezbeyim; Afşin Beyimin kılıcı denize vurduğu sıra bütün yer gök, hemi baskıları, hemi kamları, ozanları bile; eniği, cücüğü sustu, hemi de üç kere. Afşin Beyim yüreği boyu denizdeydi. O zamanaca ordu da gelip yetişti.» Ölmezbey de, divanhanedekiler de Onbaşı Çavdar'ın anlattıklarını ezbere bildikleri halde susmasına içerlediler. Ölmezbey, hışımla dönüp: «Sıpaların uyuzu. Sana sus mu denildi? Susma hay.»</p>
<p>Onbaşı Çavdar'ın gözlerinde Afşin Bey dağ dağ üstünde büyüktü, uzaktı, özleme çalmış; «İşte bu kadar Ölmezbeyim; Afşin Bey o kılıcı bir daha kınına sokmadı. Kılıç, sapından ucuna kadar sıvama deniz olmuştu; balıksırtı sanırdın; pul pul. Hemen Urumelinde ne kadar Beyi varsa haber salıp topladı; bizim gibi buralara yerleşen çerilerini saldı, gidin ocağınıza çağırıhnca gelin dedi. Sonra, boynum bükük kaldı ne dersen de, sandım ki babam gitti, yetim kaldım hay Ölmezbey bildin mi?»</p>
<p>«Sonra dedik. Sonrası?»</p>
<p>Sonrasını Onbaşı Çavdar da bilmiyordu, Çavuldur'dan hiç kimse... Neden sonra kış bitimine yakın Bey Damına konuk gelen bir Türkmen anlattı: «Üsteleme Ölmezbeyim; Afşin Bey'den haberi ben vereyim. Beylerini topladı, geldi Melikşah'a; kılıcı gösterdi. Ben Alparslanıma gidiyorum, kılıcını vereceğim, dedi. Gidiş o gidiş. Sanırsam şu sıra Haşan Sabbah denilen bir melun vardır, onun peşinde olmalı.»</p>
<p>Ölmezbey, Afşin lâfının sonu geldi korkusuyla yine Buğday'a doğruldu: «Eyi, öyleyse sen şu Kavurt Bey haberini getirdin Afşin Beye elemek ki mi Çalık Buğday oğlum.»</p>
<p>Buğday, yine ince ip boynunu, kocaman başı ağır geliyormuş gibi her zamankinden fazla eğip, kekemesi daha artmış: «Biz onu da yapamadık» diye başlayacaktı ki lâfa Durdu yetişti: «Beri bak Ölmezbeyim biz ne güne durduk, Afşin Bey'in el ulağı dururken haber getirmek kimin haddine. Haberi biz verdik dedik ya.»</p>
<p>«Aha da ne ola ki? Hay bizim Durdu mu el ulağı?»</p>
<p>«Öyledir Ölmezbeyim, sen o haberi vermeden önce Afşin Bey'in halini bilemezsin. Ortalıkta bir haber dolaşıp dururdu. Derlerdi ki Kavurt Bey ayaklanmış; ben büyüğüm, sultan kardeşiyim, Sultanlık bana yakışır demiş. Melikşahımız dersen henüz genç. Üstelik Alparslan gibi bir şah yiğit babası yeni ölmüş, acısı içinde sızlamakta, eli ayağı dersen tutulmuş. Veziri olacak Nizamül Mülk ne düşünür, İranlIdır bilinmez. Afşin Bey onu, o Afşin Bey'i hiç sevmez; üstelik Afşin Bey Kavurt'u da sevmez. Gidip Melikşah'a yardıma varsa gidemez, onu buralara salan o, gel demeden gitmek Bey şanına yaraşmaz. Bizi sorarsan Sebastiya üstünde konaklamışız. Sebastiya'nın ayazını soğuğunu bilen bilir bilmeyene sözüm yok. Aylardan da kasım maşım o sıralar. Çadırların arkasında bir tepe vardı oraya çıkmışım da şöyle bir dolanıyorum ne var ne yok diye. Bir de baktım, ötede, yazının düzlüğünde bir at koşturuştur göründü; ne oluyor ne olmuyor demeye kalmadı, at tökezledi. Herhal ki atlıyla birlikte yuvarlandı. Atlanıp yanına vardım. Dediğim gibiymiş at tökezlemiş, Türkmen atın altında kalmış, atın boynu kırık.» «De bu at tahtadan mı hay Durdu? Lâfı ulayıp dolama da iki büklüm etme.»</p>
<p>«Ölmezbeyim doğru dosdoğru bizim bu lâfımız; lâfın gelişini gidişinden çıkarmak gerekmez mi? Öyleyse dinle bak sen? Adam, Türkmen dedim ya adam olan o işte; boynu kırık atın altında inildeyip durur. Çıkardım; atı da boğazladım ki kurtulsun yoksul diye. Ne ise uzatmayayım ötesini, Türkmen der ki beni Afşin Bey'e götür ben derim ki Afşin Bey'in yanında ne yapmak istersin? Bir yandan da düşünürüm, her beni götür diyeni Afşin Bey'e götürmek gerek midir diye. Sonunda adam dediğim Türkmen, haline bakmadan şaplağı yapıştırıvermez mi suratıma; vay, demeğe kalmadı, sırtla beni bindir atına, çek Afşin Bey'e; Melikşah Kavurt Bey'i bastırdı, telef etti, diyeceklerim var hay şaşkın Çavuldur, deyince ben haberin koyusunu almış oldum; bir ayağım üzengide, ötesini yarı yolda ancak eyerden aşırmışım. O halde varıp Afşin Beyime böyle böyle diye haberi anlatıp bir aferin beklemişim ki sorma Ölmezbeyim. Ben bekleyedurayım Afşin Bey şöyle bir düşündü. Ardından da: Hani nerde ulak Türkmen dediğin deyince bende attı mı şafak; kem küm edip şöyle böyle deyivereceğim ya Afşin Beyim kötü bakmakta...»</p>
<p>«Hadi uzatma meret, bir şaplak da Afşin Bey'den yediğini deyiver.»</p>
<p>«Yedik vallaha Ölmezbeyim. Amma Afşin Beyimin şaplağına can kurban.»</p>
<p>«Eyi, pek eyi Durdu yiğit. Haberi kim göndermiş haberi?»</p>
<p>«Bak işte onu bilmem. O kadarını bilmem.»</p>
<p>Onu da yine kış bitimine yakın Bey Damına konuk gelen Türkmen anlattı. «Haberi gönderen Sav Tekin Beyimizle İltutmuş Beyimiz olsa gerektir. Sav Tekin Beyimiz Kavurt Bey meselesinde büyük iş gördü doğrusu. İltutmuş Beyimiz de.»</p>
<p>Ölmezbey, konuk Türkmen'in lâfı üzerine sakalını bir iki kere tutup sıvamıştı. «Sav Tekin Beyimizi iyi biliriz bilmesine, biliriz de bu İltutmuş Bey kimin nesidir çıkaramadık. Tanıt hele bir.» Konuk Türkmen gizlice gülümsemişti: «Tanıtırız sıra gelince. Konuşukluk tadındayken bozmayalım. Şimdi sen Ölmezbeyim sırayı Buğday'a getirdin. Buğday yiğit de herhal Afşin Bey'in bir yakını olmalı.»</p>
<p>Ölmezbey kıs kıs gülmüştü. «Yakınıdır yakınıdır hem de nasıl yakınıdır söyler şimdi.» Buğday büsbütün incelmiş boynunda büsbütün kocaman taşan kafasını bir omzuna bırakıp kekeledi: &quot;Hay kardaşım sen ne diyorsun, Afşin Bey kim, bizim yakınlığımız kim. Biz yoksul Çavuldur'un en yoksulu biliniriz. Üstelik de ısıtmalı. Nah böyle sapır sapır, bir kere tutmaya görsün namussuz.» «Isıtma mı? Eskilenmiş mi?» «He ya; ısıtma illeti, tuttu mu tutuyor. Kayserya'nın berisinde bizim Kızılırmak adını taktığımız bir su; boş bulanık, bildin mi? Geçmişliğin var mıdır o yandan? Eyi, işte orda konaktayken, vakit de ağustosun cehennemi ha. Ere pençesini attı mı ısıtma, yüreğimi yakar mı üşütür mü Tanrı bilir. Isıtma vurunca bana, gözden ırak bir yere çekilirim, ötekiler görmesin halimi derim; yine öyle yapmışım. Nerden çıktıysa çıkmış, gözlerimde nah böyle ağustos ateşleri çakıp dururken bir da baktım ki Afşin Beyim annacımda. Toparlanayım dedim, sen misin toparlanayım diyen? Isıtma daha kötü vurdu. Eh dedim, gittik gayri, Afşin Bey orduda tutmaz bizi. Halbuki yoksuluz bir iki parça ganimete kalmışız, ona da eyvah deyip düşünürken Afşin Beyim yanıma geldi; elini alnıma gezdirdi, yüzüme, kapaklarını kaldırıp gözlerimin içine baktı. Sanki eğilmiş anam hastalığımı yokluyor; babam derdime derman oluyor sandım. Öyle işte.» «Hele bir ağlayaydın Çalık, ağlayaydın da Afşin Beyim şaplağı çarpaydı.» «Ağladım ya Ölmezbeyim. Afşin Bey'in ellerini gözünün içinde sıcak sıcak gezerken duysaydın sen bile bangır bangır boşanırdın hay gidim. Neyse uzatmanın âlemi yok, Afşin Beyim, sanki ısıtmayı tepelemek istiyormuş gibi, şöyle dişlerinin arasından: «Isıtma.» dedi, «Bilirim soyhayı.» Yanımdan ayrıldı. Ben ne oluyor ne bitiyor diye ısıtmalı gözlerimle baktım. Az ötemizde gök dikenler sarı sarı çiçek döküyordu; kabalaşmıştı çiçekleri, eskimişti. Baktım onları topluyor. Şöyle yarım konam topladı. Getirdi. Su yok, dedi; su olsa yutman daha kolay olurdu ya ne yapsak ki, dedi. Herhal düşünüyordu. Boynundan ipe asılı muskasını çıkardı. Bezlerini açtı. El içi kadar yazılı bir kâğıttı, yırttı ikiye böldü. Gök dikenin sarı çiçeklerini kâğıdın bir parçasına sardı. Hadi yut bunu, dedi. Daha kolay olur, dedi. Yuttum. Ok vurdu sandım boğazımla karnıma. Ama acımadı. Afşin Beyim kâğıdın öteki yarısını yine öyle sardı, muska yapıp boynuna astı. O gün bu gün ısıtma gelmez bana, ısıtma nedir bilmem. Ben yoksul, hastalıklı, kimsesiz bir çeriydim, o ise koca bir Afşin Bey'di, yaaa.»</p>
<p>Bütün kış boyu Çalık Buğday, bunu böylece anlattı. Kış bitimine doğru Bey Damına konuk gelen Türkmen onu da tamamladı: «Duyduğum kadarıyla da ondan öğrendi Afşin Bey. İltutmuş Beyim Afşin Bey'de ısıtma hastalığı olduğunu söylemişti bir zamanlar. Sav Tekin Bey'den de duymuşluğum vardır.</p>
<ul style="font-size:x-large;">
<li><a href="main-1.xhtml">Konuğun serbest bir konuşması vardı; üstelik konuş</a></li>
<li><a href="main-2.xhtml">«İşler öyle bir karışık gelişti ki hay kız; doğru </a></li>
</ul>
</body>
</html>