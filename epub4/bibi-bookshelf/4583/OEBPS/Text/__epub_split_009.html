<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="chapter">
    <p class="metin">&nbsp;</p>

    <p class="metin">&nbsp;</p>

    <p class="metin">İhsan Çağlayangil: “12 Mart’ta CIA vardır. Büyük ölçüde vardır.” diyor.</p>

    <p class="metin">İhsan Sabri Çağlayangil dış etkenlerin 12 Mart öncesinde Türkiye’de nasıl hissedildiğini şöyle anlatıyor:</p>

    <p class="metin">“Böyle şeyleri açıkça yapmazlar. Yabancı elçiler, yetkililer en önemli konuları özel temaslarda söylerler. Bu gibi şeyleri resmi teşebbüs mevzuu yapmazlar. Bizim altı yıllık dışişleri bakanlığımızda çok rastladık… Önemli mesajları, tavsiyeleri, endişeleri ya kokteyllerde, yemeklerde ya sohbetlerde, ya sırf bu işi söylemek için düzenlenmiş gezilerde duyururlar size. Kayıt ve resmiyet dışı, sohbet halinde telkin etmeye çalışırlar.</p>

    <p class="metin">12 Mart’tan bir süre önceydi. Böyle bir hareketin olacağı, bana ihsas edilmişti Amerikan elçisi tarafından. Bir akşam üstü, büyükelçi bana telefon etti, Çağlayangil, evinize bir viski içmeye gelelim mi, diye sordu.</p>

    <p class="metin">Genel bir değerlendirme yaparken, Sayın Çağlayangil, dedi, biz devlet olarak (Türkiye’deki gelişmelere) sabrederiz, ama devlet dışında olanlar, devleti bile dinlemeyenler sabredemeyebilir, dedi…</p>

    <p class="metin">Bundan açık bir şey olmaz: 12 Mart’ta CIA vardır. Büyük ölçüde vardır. 12 Mart’ta haşhaş vardır. CIA Papadopoulos’da vardır. CIA Gizikis’de vardır.</p>

    <p class="metin">CIA’nın nasıl hareket edeceği tahmin edilemez. Türkiye kendi istihbarat gücünü kuvvetlendirmek için, İsrail istihbaratı ile Amerikan istihbaratı ile İran istihbaratı ile daimi ve organik ilişkiler içindedir.</p>

    <p class="metin">Bunlar gizli gizli her yıl toplanırlar. Washington’da, Tahran’da, Telaviv’de İstihbarat mübadelesi yaparlar. Organik bağları bulunmayan fakat inandıkları başka istihbarat örgütlerinden de istişare mütalaa alırlar.</p>

    <p class="metin">Şimdi, istihbaratçılar Amerikalılarla organik münasebetler içinde olduğuna göre, Amerikalı ‘Şu adam benim adamım, şunu yerleştirelim solcuların arasına’ diye rahatça işbirliği yapabilir. İstihbaratçılık alanında bu iş rahat yapılabilir.</p>

    <p class="metin">Yabancı istihbarat örgütünden esinlenen istihbarat başkanı da gelir kendi hükümet başkanına, ‘Bizim Tel Aviv’deki toplantımıza ilişkin konuları konuşacağız’ der. Haber de getirir, şöyle dendi, böyle dendi, diye.</p>

    <p class="metin">Sonra hiçbir istihbaratçı herhangi bir haberi her yere götürmez.</p>

    <p class="metin">Dışişleri Bakanı’na başka söyler. İstihbarat bünyesindeki profesyonel soysuzlaşma, her hareketin tesiri altındadır. İstihbaratçı kendi gözünde çok büyük adamdır. Herkesten çok mühimdir… Her şeye de kadirdir… Bu kompleks istihbarat işiyle uğraşanların hepsinde, en başından kahvecisine kadar aynıdır. Onun için ben Dışişleri Bakanıyken, istihbaratçıların, bakan ve genel sekreter dışındaki dışişleri memurlarıyla temas etmesini men etmiştim.</p>

    <p class="metin">Şimdi nasıl yapar CIA? CIA yapar, organik bağlarıyla yapar. Sözü edilen psikoloji vardır istihbaratçılarda. Benim istihbarat şefim, kendisi bile farkında olmadan CIA benim altımı oyar. Elinde imkan var, adamın girmiş, en filtre benim içimde…</p>

    <p class="metin">Onun için hiç şaşmam, aramam da, bulamam ki. Nasıl yaptı bulamam.</p>

    <p class="metin">Amerika şuna aldırmaz: Bir memlekette demokratik idare olmuş, şoven idare olmuş.</p>

    <p class="metin">İdare olmuş, ona hiç bakmaz.</p>

    <p class="metin">Amerika o memleketin kendisine ne ölçüde tabii olduğuna, kendi politikasına ne dereceye kadar uydu haline gelebileceğine bakar.</p>

    <p class="metin">… Büyük devlet gaz gibidir… Boşluk buldu mu, vakum buldu mu, orayı doldurmak ister. Doldurur. Biz, Amerika’yla münasebetlerimizde bundan hep kaçındık. Bir boşluk vermeyelim, adamlar gelip doldurmasın istedik.</p>

    <p class="metin">Bunu hileli bir siyasetle değil, açık bir siyasetle gerçekleştirmeye çalıştık…</p>

    <p class="metin">Türkiye’nin ortamı CIA’nin şu veya bu şekilde farz edilmiş veya kanaat halinde olan müdahalesini mümkün kılacak hale gelse idi, Amerikalılar nasıl hareket ederlerdi? On beş gün sonra olacak şeyi, on beş gün evvel gerçekleştirmek için silkelemektir yaptıkları…”</p>

    <p class="metin">‘12 Mart’ta CIA vardır, hem de büyük ölçüde vardır.’ demektedir.</p>

    <p class="metin">‘Değişik konularda siyasi baskı gelirdi. Ben şahsen bunlara göğüs germek durumunda kalmışımdır. ‘Bir şey yapamazsınız’ denirdi bana, ‘… Şu haşhaş işi nihayet hükümet kararnamesine dayanıyor, çözüvermez misiniz, denirdi.</p>

    <p class="metin">Gayet naziktiler aslında. Amerikan elçisi, her gelişinde (Başkan) Johnson’un özel selamını (Başkan) Nixon’un özel selamını getirirdi. Johnson’un selamını uçak meselesinde, Nixon’un selamını haşhaş meselesinde alırdık.</p>

    <p class="metin">Amerikalıların bizden gayrimemnun olduklarını, bunun da sebeplerini arzetmiştim. Belli sebepler. Afyon, muayyen siyasetler, U-2. Yani kâfi derecede kendisine yatkın ve yakın bulmamışlardı Adalet parti iktidarını.</p>

    <p class="metin">(İsmail Cem, Tarih Açısından 12 Mart, Cem Yay. İstanbul, 2. Cilt. 1977. S. 47-52)</p>

    <p class="metin">&nbsp;</p>

    <p class="metin">- Henry A. Kissinger daha 1968’de, ‘Hükümetleri değiştirme pahasına eroin akımını durdurun!’ demiyor muydu?</p>

    <p class="metin">- Çok önemli bir Washington yetkilisi 1969 başında ‘şimdiki halde bütün mesele Türk hükümetine ya da Türk hükümetinin değişmesine bağlı’ demiyor muydu?</p>

    <p class="metin">- Demirel Hükümeti’nin Dışişleri Bakanlığı’nı yapmış İhsan Sabri Çağlayangil, ’12 Mart’ta CIA vardır. Büyük ölçüde vardır; 12 Mart’ta haşhaş vardır. CIA Papadopoulos’ta vardır. CIA Gizikis’te vardır.’ demiyor muydu?</p>

    <p class="metin">36 yıl aradan sonra, 16 Şubat 2008’de ABD tarafından 12 Mart darbesine ait 1967-1972 dönemi CIA belgelerinin açıklanmasıyla; Genelkurmay Başkanı’nın 1969’da planladığı darbenin gerçekliği, Çağlayangil’in açıklamaları ile doğrulanmış oluyordu.</p>

    <p class="metin">&nbsp;</p>

    <p class="h"><span class="librobold1">9 ve 12 Mart’ta ABD Kilit Kadrosu,<br class="calibre1"/>
    CIA, MİT, İngiliz ve Polis Ajanları</span></p>

    <p class="metin">Richard Nixon… ABD Başkanı</p>

    <p class="metin">Henry Kissinger… ABD Ulusal Güvenlik Danışmanı</p>

    <p class="metin">Howard Hunt… Başkan Nixon’un danışmanlarından, Hunt; CIA için çalıştığı süreçte (1971 dahil) görevinin yabancı hükümetlerini devirmek olduğunu açıklamıştır.</p>

    <p class="metin">Parker Hart / William Handley… ABD Ankara Büyükelçileri</p>

    <p class="metin">Tümgeneral Edward Scherrer… Aralık 1968’deki JUSMMAT Komutanı. 12 Mart 1971 darbesinin çözülüşüne kadar Türkiye’de kaldı. 4 yıl Türkiye’de kalan ilk JUSMMAT komutanıdır.</p>

    <p class="metin"><span class="libroitalik">CIA Ekibi:</span></p>

    <p class="metin">Richard Helmes… CIA Başkanı</p>

    <p class="metin">Paul Henze… CIA İstanbul İstasyon Şefi (1960-1968)</p>

    <p class="metin">Aldrich Hazen Ames… TUSOLOG Örtülü CIA Ajanı (1968-1971)</p>

    <p class="metin">Duane R. Claridge… CIA İstanbul İstasyon Şefi (1968-1971), CIA Ankara İstasyon ve aynı zamanda Ortadoğu Şefi (1971-1973)</p>

    <p class="metin">Ruzi Nazar… CIA Ankara İstasyon Şefi (1960-1970)</p>

    <p class="metin">MİT Ajanı… Mahir Kaynak</p>

    <p class="metin">MİT-CIA Ajanı… Korgeneral Atıf Erçıkan</p>

    <p class="metin">MİT-CIA Ajanı… Turan Çağlar</p>

    <p class="metin">MİT Ajanı… Mehmet Heperler</p>

    <p class="metin">CIA Ajanı… Selma Ashworth</p>

    <p class="metin">CIA Ajanı… Aldrich Hazen Ames</p>

    <p class="metin">İngiliz-Alman-Rus Ajanı… Saffet Lütfü Tozan</p>

    <p class="metin"><span class="libroitalik">Gençlik Eylemlerinde CIA ve Polis Ajanları:</span></p>

    <p class="metin">CIA Ajanı… Deniz Gökkılıç</p>

    <p class="metin">Polis Ajanı… Muzaffer Köklü</p>

    <p class="metin">&nbsp;</p>

    <p class="h"><span class="librobold1">MİT Ajanı Mahir Kaynak</span></p>

    <p class="metin">“12 Mart öncesi, özellikle 1967’den sonra kımıldanan varlığını duyuran asker-sivil kimi cuntaları izlemeye almıştı. 1971 darbesinden önce ‘Balon Harekâtı’ adıyla düzenlenen dosyayı içlerinden biri enine boyuna inceliyordu. “Asker-sivil devlet yönetimine egemen olanlar; bir gün Ankara Atatürk Çiftliği’nde MİT hizmetine verilen binada bir araya geldiler ve Balon Harekâtı dosyasını ele aldılar. Bu dosyada ‘parlamento içinde bazı kişilerle, ordu içindeki bazı kesimlerin cunta çalışmaları’ yer alıyordu. MİT’in, içlerine sızdırdığı ‘ajanları’ topluyordu.</p>

    <p class="metin">Örneğin 12 Mart’tan sonra ‘kışkırtıcı ajan’ diye ünlenen Mahir Kaynak!</p>

    <p class="metin">Demirel; bu ünlü ad sorulduğunda ‘Biliyordum, ama dosyada, raporlarda ajanların adları geçmez. Sadece “eleman” diye söz edilir. Elemanın adını sorarım söylerler. Günü gününe bildirmişti. Gazi Üniversitesi’nden doçent olan eski ajan Mahir Kaynak’la MİT’e yaptığı katkıları hakkında iki kez konuştum.” diyordu.</p>

    <p class="metin">“Bir gün beni MİT’e çağırdılar. Madanoğlu davasına tanık olarak çıkacağımı söylediler, bu deşifre olmam demekti. Ama servis tanıklığımı istiyordu.”</p>

    <p class="metin">‘Sonra raporlarınız okundu, mahkemede tanıklık yaptınız?’</p>

    <p class="metin">“Ben bir kez rapor verdim. Sonra hiç rapor vermedim. Mahkemeye çıkmam istendiğinde raporlar yazmamı istedi MİT. Reddettim! ‘Ben anlatırım, anlattıklarımı isterseniz rapor haline getirirsiniz.’ dedim.”</p>

    <p class="metin">“Öyle yaptılar. Mahkemede okunan raporların benim tarafımdan yazıldığını kabul ettim. Örgüt böyle istiyordu.”</p>

    <p class="metin">&nbsp;</p>

    <p class="h"><span class="librobold1">Ajanın Harcanması</span></p>

    <p class="metin">Mahir Kaynak 1967’den 1970 Nisan’ına kadar rapor verdi. Madanoğlu davasının gerekçeli kararında MİT Ajanı Mahir Kaynak için şu sonuca varılıyor:</p>

    <p class="metin">“Şahit Mahir Kaynak, aynı zamanda MİT ajanıdır. Gerek tanzim etmiş olduğu raporlarındaki telif edemediği çelişkiler, gerekse duruşma sırasında sorulan suallere ‘Ben aldığım haberleri, mantığıma aykırı görsem dahi olduğu gibi raporuma kaydeder ve MİT’e bildiririm.’ şeklinde aldığı haberleri dahi ciddi bulmadığı yolundaki beyanları; ‘Gerçek raporları umumiyetle toplantılardan bir müddet sonra yazardım. Bu suretle toplantıya iştirak edenin ne dediğini değil de, aklımda kalanı raporuma geçiririm.’ şeklindeki beyanlarından da anlaşıldığı gibi, raporlarında geçen hadiseler ve kişilerde yanılgıya düşme ihtimalinin mevcudiyeti ve gerekse Anayasa Mahkemesi’nin yukarıda belirtilen kararında MİT elemanı olan şahitler hakkında belirtilen sebeplerde, nazarı itibara alınarak şahadetine itibar edilmemesi gerektiği kanaatine varılmıştır.”</p>

    <p class="metin">“MİT’in kendisine düşen görevi yerine getirdiği kanaatine varılmıştır. Şöyle ki akıl ve mantığın alamayacağı çelişkilerle dolu olan bu eleman raporlarına itibar etmediğini, sanıklar hakkında dört yıl içerisinde başkaca işlem yapmamakla ortaya koymuştur.”</p>

    <p class="metin">&nbsp;</p>

    <p class="h"><span class="librobold1">Mahir Kaynak ABD’ye Gidiyor</span></p>

    <p class="metin">Sanıkları takiple görevlendirilen ajan Mahir Kaynak’ın Amerika’ya gitmesine mani olunmamıştır.</p>

    <p class="metin">Ciddi bir uğraşı içinde bulunduklarına inanılan sanıkların takipsiz bırakılmayacaklarını MİT düşünebilecek durumdadır.</p>

    <p class="metin">Gerekçeli hüküm Mahir Kaynak’ı mahkûm etmektedir.</p>

    <p class="metin">“MİT eleman raporları ayrı ayrı tetkik edildiğinde ajanın sanık Hıfzı Kaçar’dan naklen temin ettiği bilgileri MİT’e bildirdiği görülmektedir. Mahir Kaynak ifadesinde sanık Hıfzı Kaçar’ın kapasitesi itibariyle raporlarında belirttiği işleri yapamayacağı kanaatinde bulunduğu, haberleri gayrı ciddi bulmasına rağmen raporlarında beyan etmektedir.</p>

    <p class="metin">Kaynak, tek bir rapor vermiş. Bu raporda 1971 darbesi öncesini, siyasal açıdan irdelemek gerektiğini, olayın altında ‘dış güçlerin’ oynadığı rolü iletmiş, ama sonra çıkmış mahkemeye tutarsız bir takım ifadeler, altında imzası olan raporlar vermiş.”</p>

    <p class="metin">Deşifre oluşunun ana nedeni; bu raporların büyük bir kısmı benim değil, yazdılar, imzalattılar diyememesi.</p>

    <p class="metin">Kaynak bunu şöyle yanıtlıyor:</p>

    <p class="metin">‘Benim istihbarat anlayışımda mahkeme yoktur. Mahkemeye çıkmak istemiyordum. Siyasal olay, siyasal olarak halledilmeliydi. Fakat bu bir iç operasyondu. Daha önce Fuat Doğu’ya da söyledim. Dedim ki Madanoğlu grubunu mahkûm etmek istiyorsanız, bunu başaramazsınız. Gücünüz buna yetmez. “Başarırız.” dedi.’</p>

    <p class="metin">‘O zaman, MİT’te dediler ki bana, sen olayın içindeymiş gibi görün. Sonra da yaptığın yanlışlığı görüp itiraflarda bulunmuş ol!’</p>

    <p class="metin">‘Pişmanlık olayı?’</p>

    <p class="metin">‘Kesinlikle kabul etmem, dedim. Kabul edebileceğim iki alternatif vardır. Birincisi: Onlarla hapse atarsınız, çoluğuma çocuğuma bakarsınız. İkincisi: Ya da açığa çıkarırsınız!</p>

    <p class="metin">‘Açığa mı çıkardılar?’</p>

    <p class="metin">‘Açığa çıkardılar. Açığa çıkarılmak da istiyordum, çünkü ben gizli servislerin, özellikle Amerikalıların beni teşhis ettiklerini biliyordum. Açığa çıkmak istiyordum. Açığa çıkarsam başka bir servis şantaj ve talebine muhatap olmazdım.</p>

    <p class="metin">‘Deşifre olmamın tam Madanoğlu davası başladığı sırada yararını pek anlayamıyordum.</p>

    <p class="metin">“Açığa çıkmasanız CIA veya öteki servisler ne yapabilirdi?” deyince Kaynak; ‘Bu işlerde en kötü şey şantaja gelmektir! CIA’nin işine gelirdi Madanoğlu’na ve arkadaşlarına hüküm giydirmek.’</p>

    <p class="metin">‘CIA deyimiyle “ıslak işler”, yani öldürme olayı vardır. Bunu Amerikalı yapar, kimse de farkına varmaz. Bu, böyle olur.’</p>

    <p class="metin">‘Sonuçta: Ben ortaya çıkınca benim onlar açısından bir maliyetim oldu. Benim bertaraf edilmem; sağın kaybı anlamına gelir. Çünkü ben sağın matlup hanesine yazıldım.’</p>

    <p class="metin">‘Benim bertaraf edilmem onların kaybı olacaktı. O yüzden hiçbir şey yapamadılar. Belki şansım var, belki de ömrüm uzundu bilemiyorum!’</p>

    <p class="metin">Kaynak deşifre olunca MİT’te Ekonomik Daire Başkanlığı’na yükselmiş.</p>

    <p class="metin">Kaynak’a göre, 12 Mart’tan önce sol; gençlere devrimin nasıl yapılacağını aşılıyor. İngiltere’den destek görüyor. Kanıtı ise ‘Türkiye’de solcu plancılar veya başka entelektüeller, sonradan İngiliz sömürgelerinde veya İngilizler’in hakim oldukları yerlerde iş buldular. Onun dışında mesela Sosyalist Kültür Derneği’ndeki plancıların aslında devlet için yaptıkları araştırmaların bir kopyasını İngilizler’e verdiklerini söyledi.</p>

    <p class="metin">Şuradan biliyorum: ‘Onlar yeterince İngilizce bilmiyorlardı, tercümelerini bana yaptırıyorlardı.’ diyordu.</p>

    <p class="metin">İngilizler, Türkiye’nin ekonomik yapısı hakkında bilgi ediniyorlar. Bunun dışında hareket İngilizler tarafından genel olarak tasvip ve destek görüyordu. Yani bu hareket, bir Sovyetler Birliği hareketi değildi. Rengiyle, yapısıyla, amaçlarıyla değildi!</p>

    <p class="metin">‘Elçi açıktan yapmıyordu, kesinlikle gizli servisler kanalı ile yapıyordu!’</p>

    <p class="metin">‘O sırada MİT, bu söylediğiniz olayları bilmiyor muydu?’</p>

    <p class="metin">Başta kabul edeceksiniz ki, üstüne gidebilesiniz. İzlenmemiştir, izlenmediği içinde bilinemez!’</p>

    <p class="metin">&nbsp;</p>

    <p class="h"><span class="librobold1">Mahir Kaynak MİT’e Kendi Girdi</span></p>

    <p class="metin">“Beni MİT bulmadı ki… 1967 yılları başlarında, Ocak ayı olacak. Türk Devrim Ocakları’nda ben de üyeydim. Bütün Sol derneklere üyeydim. Orada Madanoğlu’nun yeğeni beraber olmak teklifinde bulundu. Sonra Madanoğlu ile tanıştırdı. İlk ihbarı MİT’e yapan benim, beni bir şeyin içine MİT salmış değil.</p>

    <p class="metin">Bu operasyonda MİT hiçbir destek vermedi. Şu açıdan destek vermediler; beni bir yere kolaylaştırmak, sevk etmek yahut lanse etmek gibi rolleri olmadı.</p>

    <p class="metin">Bir ara ‘Ben bu işlere devam etmek istemiyorum.’ dedim. ‘Yerime başka bir adam koyun, ayrılmak istiyorum.’ Sonumun iyi olmayacağını biliyordum. Bir ara bir adam gönderdiler. Ben onu o çevrelere takdim edemezdim. O sırada İktisat Fakültesi’nde asistan idim.</p>

    <p class="metin">“…CIA başından beri devredeydi. Yani sol darbede İngilizler rol alacak, karşı darbeyi Amerikalılar vuracaktı. Var mıydı, yoksa birbirlerine rakip miydiler? Onu kestiremiyorum açıkçası.”</p>

    <p class="metin">‘MİT’te belki bugün bilgi vardır?’</p>

    <p class="metin">“MİT’te bu konularda bilgi yoktur. Esasında benim bu analizlerimi kabul etmediler. MİT açısından onların hareketi; komünist hareketti.”</p>

    <p class="metin">‘Sol içerikte bir harekette değildi?’</p>

    <p class="metin">“Onların ifadesiyle ‘kıpkızıl’ bir hareketti.”</p>

    <p class="metin">“Tepe noktalardaki insanlar böyle mi düşünüyordu MİT’te?”</p>

    <p class="metin">“Evet, böyle düşünüyorlardı.”</p>

    <p class="metin">“12 Mart günü, 12 Eylül darbesi yapılacaktı.”</p>

    <p class="metin">“Amerikalılar, 12 Mart olayını bütün ayrıntılarıyla baştan biliyorlar mıydı?</p>

    <p class="metin">“Biliyorlardı, çünkü beni biliyorlardı. Kendimi ifşa etmedim. Ama birtakım kanallardan benim kimliğimi öğrendiklerini anladım.</p>

    <p class="metin">Verdiğim tek raporda hareketin sol olduğunu, bir Avrupa hareketi olduğunu, tabanı olmayan bir darbenin karşı bir darbeyle devrileceğini sezdim.</p>

    <p class="metin">Ama şundan kesinlikle eminim: kendi açımdan, muhakemelerim açısından 1971’de bir sol darbe başarılı olsaydı… ki, başarılı olması şansı son derece yüksekti. Çünkü o sırada Avcıoğlu, İlhan Selçuk gibi isimler Türk toplumunda, özellikle askerler arasında çok beğeniliyordu.</p>

    <p class="metin">Hatta Süleyman Bey söylüyordu: ‘Bir gemiye girdim, orada bile “Türkiye’nin Düzeni” okunuyordu.’ diyordu. Özellikle Türk ordusunda bu darbe çok iyi yer tutmuştu, kabul etmek lazım.</p>

    <p class="metin">Muhsin ve Gürler Paşalar, bu darbenin hangi kanadındaydı? Sağ kanadında! Öyle anlaşılıyor ki, cunta kurulduktan sonra Muhsin ve Faruk Paşalar bizim cuntayla hep dirsek teması içindeydi, yani sol cuntayla. Sürekli haberleşiliyordu. Birbirlerine haber gönderiyorlardı. Herkes birbirinin varlığını biliyor idi. Ama içinde değillerdi. Bundan çıkan sonuç şu olacaktı: Bunlar daha sonra sol kanadı temizleyeceklerdi. İlk darbe sağ kadronın temizlenmesi. Başardı da. Demirel var, AP var; dağıtılıp yok edilmesi, bertaraf edilmesi gerekiyordu. Ve 12 Eylül o gün yapılacaktı.”</p>

    <p class="sagnormal"><span class="libroitalik">(Cüneyt Arcayürek, Darbeler ve Gizli Servisler Bilgi Y. Ankara, 5. Baskı, 1990, 109-111, 114-125)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak Deşifre Ediliyor</span></p>

    <p class="metin">“Aslını ararsanız, 9 Mart Hareketine sızan, ‘Esas Oğlan’ da Mahir Kaynak filan değil, bir subaydı. Onu korumak için Mahir Kaynak’ın kimliği deşifre edildi.”</p>

    <p class="sagnormal"><span class="libroitalik">(Uğur Yıldırım, Misliyle Mukabele, Direnen Bir Devletin Öyküsü, Truva Yayın. İstanbul, 2007, S. 256)</span></p>

    <p class="metin">&nbsp;</p>

    <p class="h"><span class="librobold1">Ajan Mahir Kaynak ABD’ye Nasıl Gitti</span></p>

    <p class="metin">MİT; sanıkları takiple görevlendirilen ajan Mahir Kaynak’ın Amerika’ya gitmesine mani olmamıştır. Mahir Kaynak, doktorasını yaptıktan bir süre sonra 1967’de bir profesörün teşviki ile Fulbright Bursu’na başvurdu. Talebinin kabul edildiğini bildirdiler.</p>

    <p class="metin">“Objektif olarak bu bursu alabilecek konumda olduğumu bilmeme rağmen, istihbarat görevimin bunu kolaylaştırmış olacağı şüphesini hep taşıdım. ABD’nin veya başka herhangi bir ülkenin verdiği bursların sırf az gelişmiş dedikleri ülkelerin insanlarını yetiştirmek amacına yönelik olmadığını, bunun bir siyasi boyutu olması gerektiğini düşünüyordum. Teşkilatın tavrını öğrenmek istedim. Acaba böyle bir seyahat; görevimi olumsuz yönde etkiler miydi? Cevap ‘Hayır.’ dı. Orada bir teklifle karşılaşırsam ne yapmalıyım? Cevap: ‘Uygun olanı yap, bizim için fark etmez!’”</p>

    <p class="sagnormal"><span class="libroitalik">(Mahir Kaynak; Mahir Kaynak’ın Ajanlık Anıları /<br class="chapter"/>
    4, “Ajan olduğumu ailem bile bilmiyordu.’<br class="chapter"/>
    Yeni Yüzyıl, İstanbul, 20 Mart 1996)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak’ın Amerika’daki Eğitimi</span></p>

    <p class="metin">Mahir Kaynak, doktorasını yaptıktan sonra ABD’ye gitti. Washington’da Uluslararası Polis Akademisi’nde İstihbarat kursları gören Mahir Bey kardeşimiz, yaldızlı bir “sertifika” ile yurda döndü.</p>

    <p class="metin">İlk amacı, komünist ihtilali önlemek, ikinci amacı doçent olmak, üçüncü amacı da MİT’teki yerini iyice sağlamlaştırmaktır. Raporlarında “üniversiteli” imzasını kullanan Kaynak, 12 Mart 1971 öncesinde önemli bir görev üstlenmişti: E. Korgeneral Cemal Madanoğlu’nun çevresini izlemek ve bu grubu tutuklatmak…</p>

    <p class="metin">Üniversiteli imzasıyla rapor yazan Mahir Kaynak’ın MİT içindeki kod adı “M. 3445” olarak bilinirdi. Kaynak Madanoğlu’nun peşine düştü ve ağını kurdu. Önce devrimci yazarlarla dost olacak, bu dostluğu pekiştirecek, sonra da Madanoğlu ile bu yazarlar arasında bir siyasi örgüt yaratacak. Daha sonra da, Madanoğlu’nu gerek Dr. Hikmet Kıvılcımlı, gerekse Mihri Belli ile tanıştıracaktı.</p>

    <p class="metin">Kaynak, sık sık seminerlerine katıldığı TÖS İstanbul Şubesi’ne yapılan bir toplantıya Madanoğlu ile gitmişti. Madanoğlu TÖS tarafından yapılan konuşmaları pek beğenmemiş ve toplantıya katılan solcular; sonradan Kaynak tarafından MİT’e “asgari müşterekler” şeklinde yansıtılmıştır.</p>

    <p class="metin">Madanoğlu’nu adım adım izleyen Kaynak’ın en büyük başarısı Madanoğlu ile Dr. Hikmet Kıvılcımlı’yı tanıştırmış olmasıdır. TÖS toplantısını “Asgari müştereklerde birleşin.” diye kısa bir konuşma yapıp terk eden Madanoğlu, Kaynak tarafından “Aman ayıp oldu paşam.” eleştirisiyle karşılaşmıştı. Madanoğlu bu toplantıya Mahir Kaynak ve Prof. İsmet Sungur Bey’le beraber gitmişti. Kaynak “Paşam, toplantıyı yarıda kesip gittiniz, Sungur Bey alındı.” demiş ve Paşadan Sungur Bey’in gönlünü almasını istemişti. Gönül alma işi, Madanoğlu’nun Kızıltoprak’taki evinde vereceği bir yemekle olacaktı. Yemeğe Sungur Bey, Dr. Hikmet Kıvılcımlı ve Mahir Kaynak’la beraber gelmişlerdi. Geç saatlere kadar oturuldu, konuşuldu. Rakılar içildi.</p>

    <p class="sagnormal"><span class="libroitalik">(Tuncay Çelen, Ömer Gürcan, Hesaplaşma, Suvari Yayıncılık, Ankara, 2006. S. 300-301)</span></p>

    <p class="metin">&nbsp;</p>

    <p class="h"><span class="librobold1">MİT Ajanı Mahir Kaynak</span></p>

    <p class="metin">“Dr. Mahir Kaynak; DÖB (Devrimci Öğrenci Birliği) ve DDD (Demokratik Devrim Derneği)’nde; henüz öğrenci eylemleri silahlı çatışmalara dönüşmeden önceki eğitim çalışmalarını yönetmekteydi.</p>

    <p class="metin">DÖB’nin yürüttüğü bu eğitim çalışmalarında ne silahlı mücadele henüz gençler arasında tartışılıyordu, ne de halk savaşı. Ama bu yönetim ilk kez silahlı mücadeleyi öneriyordu ve ısrarla savunuyordu.</p>

    <p class="metin">Dr. Mahir Kaynak eğitim konuşmalarında: ‘Devrimci mücadelenin gücü silahtır! Silahsız mücadele başarıya ulaşamaz, pasifizme bir son verelim.’ diyordu.</p>

    <p class="metin">Günümüze kadar katıldığı her toplantıda, eylemlerin şiddete, anarşizme dönüşmesini savunan bu maharetli adam, Madanoğlu dosyasıyla deşifre olmuştu. Böyle tiplerden çok bahsedilir. İsimleri söylenir. Üzerlerinde tartışılır.</p>

    <p class="metin">Onlar da bir gün deşifre olacaklar mı?”</p>

    <p class="sagnormal"><span class="libroitalik">(Süleyman Genç, 12 Mart’a Nasıl Gelindi, İleri Yay. Ankara, 1971, S. 290)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak Olarak Tanınan Solcuydum</span></p>

    <p class="metin">“Ben, solcu olarak tanınıyordum. Aslında solculuğu da doğru dürüst bilmiyorlardı.”</p>

    <p class="metin">‘Siz gerçek anlamda biliyor muydunuz peki?’</p>

    <p class="metin">“Öğrenciyken Cemil Sait Barlas Bey’in çıkardığı Pazar Postası’nda 1950-1953 döneminde sorumlu yazı işleri müdürlüğü yaptım. Dergide de; sağ, sol, Marksizm ve sosyal demokratlık tartışılıyordu, bu nedenle biliyordum.”</p>

    <p class="metin">‘Yani mimli miydiniz?’</p>

    <p class="metin">“Solcu olarak, evet. O yüzden asistan olduktan sonra Fen Fakültesi’nden matematik tahsil etmeye başladım. Matematiğe kimse karışmaz, siyasetin dışında diye düşünmüştüm. Ama MİT’ten görev teklif ettiler.”</p>

    <p class="metin">‘Niye size?’</p>

    <p class="metin">“Öğrenciler tarafından sevilirdim. Bir liderlik vasfım vardı.”</p>

    <p class="sagnormal"><span class="libroitalik">(Şirin Sever, Mahir Kaynak Röportajı, “Yapayalnız bir hayat yaşadım” Sabah-Pazar, 9 Aralık 2007)</span></p>

    <p class="metin">&nbsp;</p>

    <p class="h"><span class="librobold1">Soner; Mahir Kaynak’a ‘Ajan Provokatör’ Diyor</span></p>

    <p class="metin">“İsmi muhbir tanıklık yaptığı Madanoğlu davası iddianamesinde deşifre edilince MİT ajanı olduğunu öğrendiğimiz, o tarihlerde hızlı solcu, yakın dostumuz, komşumuz Mahir Kaynak’ın kulakları çınlasın; 12 Mart’a gün kala, sokağa çıkma yasağının olduğu pazar günü, Ahmet Ketenci ile daldığı satranç oyunundan sıçrayarak, radyoyu açmamı istemişti. Acele ve bağıra bağıra konuşmasında, 13:00 haberlerinde, kaçırılmış İsrail İstanbul Başkonsolosu Elrom’un öldürüldüğü haberinin verileceğini söylüyordu.</p>

    <p class="metin">İnsanlara aksi kanıtlanana kadar kuşkuyla bakmamak huyumdan olsa, nereden bilebileceğini sorgulamak aklımdan geçmemiş, duygu ve beklentilerini yansıttığını sanarak sıkı bir tartışmayı başlatmıştım. Bana göre kaçırma eylemini gerçekleştiren sol örgütün Elrom’u değil öldürmek, hemen serbest bırakmaması büyük bir provokasyona aracı olmaktı. Mahir, öldürülmesi gerektiğini savunuyor, özellikle eski Sovyet ülkelerinden insan ve para taşınmasında oynadığı önemli rolden söz ediyordu. Birbirimize girmiş, kavga boyutunda tartışırken haberler bitti. Ölüm haberinin verilmemiş olmasına Mahir çok üzüldü. Saat 15:00 haberlerinde ise beklediği infaz haberi geldi.”</p>

    <p class="sagnormal"><span class="libroitalik">(Şükran Soner, “Ajan Provokatör”<br class="chapter"/>
    Cumhuriyet, 19 Aralık 2005)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak, 9 Mart Toplantılarını<br class="calibre1"/>
    MİT’e Rapor Ediyordu</span></p>

    <p class="metin">“9 Mart cunta toplantılarını MİT’e rapor ediyordum. Oradan da MGK’ya rapor ediliyordu. Cunta aslında MİT tarafından dinlendiğini biliyordu. Bu çok ilgi çekici değil mi? Yalnız ben rapor etmiyordum. Cunta dinlendiğini bildiği için iki-üç kişiden de şüpheleniyordu.</p>

    <p class="metin">Bunlardan biri Korgeneral Hayri Yalçıner’di. Eşi MİT’te çalıştığı için ondan şüphelenilmişti. Ve Yalçıner’i cuntadan çıkarmışlardı.</p>

    <p class="metin">MİT, normal şartlarda ‘şahısları’ takip eder.</p>

    <p class="metin">Tarihinde ilk defa 9 Mart ‘cunta’sını takip etmiştir. ‘Bir Gizli Servisin Tarihini’ okursanız bunu görürsünüz.</p>

    <p class="metin">Benim, 9 Mart cuntasını gönüllü takip etmekteki amacım ‘Türkiye’nin hiçbir gücün kontrolüne girmesini’ istemememdir.”</p>

    <p class="sagnormal"><span class="libroitalik">(Gürkan Hacır, Sky Türk, Şimdiki Zaman Programı, katılımcı Mahir Kaynak, 27 Ocak 2008)</span></p>

    <p class="metin">&nbsp;</p>

    <p class="h"><span class="librobold1">Ajan Mahir Kaynak, Öldürmesinler Diye MİT Aleyhine Konuşuyor</span></p>

    <p class="metin">Şenkal Atasagun:</p>

    <p class="metin">“Mahir Kaynak (Eski MİT’çi Mahir Kaynak) önemli biri değil. Bir dönem bize çok iyi bilgiler verdi. O dönem işte. Sonra mahkeme gündeme gelince, kendisine şahitlik edip edemeyeceği soruldu. O da, ‘Tabii; ederim, anlatırım.’ gibi şeyler söyledi. Şahitlik olunca, O’na ‘Gel sen bizde çalış, başka bir iş yapamazsın.’ dedik.</p>

    <p class="metin">Üç yıl bizim ekonomik-sosyal araştırma bölümünde çalıştı. Ona başka önerilerimiz de olmuştu.</p>

    <p class="metin">Yurt dışına gönderelim dedik… Şimdi olmadık demeçler veriyor.</p>

    <p class="metin">Bir de bizim adımıza konuşuyormuş. Birinde açıklama yapmak durumunda kaldık.</p>

    <p class="metin">Şimdi sanıyorum, o örgütler öldürmesin diye arada bir bizim aleyhimize konuşmayı gerekli görüyor.”</p>

    <p class="sagnormal"><span class="libroitalik">(Mesut Hakan Benli, Radikal, “28 Yıl Sonra Ziverbey Yüzleşmesi, 29 Mart 2009)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak: MİT Ajanı</span></p>

    <p class="metin">“Madanoğlu’nun etrafında bir darbe teşebbüsü olduğunu, başarı şansının çok yüksek olduğunu ve bu hareketin Türk tarihinin en ciddi rejim değişikliği yaratacak bir hareket olduğuna yürekten inanıyorum.”</p>

    <p class="sagnormal"><span class="libroitalik">(Yılmaz Akkılıç, Mahir Kaynak’la Röportaj / 2, “12 Mart’ta Kanuna Aykırı”, Yeni Günaydın, 13 Mart 1993)</span></p>

    <p class="metin">&nbsp;</p>

    <p class="metin">“Siyasi yerimi de tayin ettim; ‘Sayın Adnan Menderes’in partisidir.’ dedim. Bu; spekülasyonu önlemek amacına matuftu. Beyanım MİT Müsteşarlığı’na talip olmadığımı, Türkiye’de onu da aşan görevlerde gözüm olduğunu ifade etmek amacıyla yapılmış bir beyandı. Bu da hesaplı yapılmıştır; onu da söyleyeyim.</p>

    <p class="metin">Türkiye’yi yönetebilecek her göreve talibim.”</p>

    <p class="sagnormal"><span class="libroitalik">(Yılmaz Akkılıç, Mahir Kaynak’la Röportaj / 4 “Menderes’in Partisinde Siyasete Atılıyorum”, Yeni Günaydın, 15 Mart 1993)</span></p>

    <p class="metin">&nbsp;</p>

    <p class="metin">Not: Mahir Kaynak daha sonra Korkut Özal’ın genel başkan olduğu, “Yeni Demokrat Parti’nin, Cüneyd Zapsu ile birlikte Genel Başkan Yardımcısı olmuştur. Bu görevde 6 ay kadar kaldıktan sonra ayrılmıştır.</p>

    <p class="metin">&nbsp;</p>

    <p class="h"><span class="librobold1">Mahir Kaynak; MİT Ajanı M. 3445.</span></p>

    <p class="metin">“Bugün bütün kızılların tek hedefi haline gelen Mahir Kaynak’tı.</p>

    <p class="metin">…Mahir Kaynak 19 Mart 1967’den sonra en güçlü ihtilal örgütünü ortaya çıkarmak için kendini tüketinceye kadar çalışmış, Türk devleti ve Türk milleti adına başladığı bu çok tehlikeli mücadeleyi görülmemiş bir başarı ile sonuçlandırmıştı.</p>

    <p class="metin">Mahir Kaynak, Türkiyeli solcuların en zekileri, en dişlileri, en şeytanları ve en çakalları ile mücadele etmiş, bu dört yılın sonunda hepsini de kıskıvrak yakalayıp, sıkıyönetim mahkemesi önünde hakimin huzuruna dikmesini bilmişti.”</p>

    <p class="metin">“Gaziantep’te doğmuş, büyümüş, çok çeşitli hizmetlerde bulunduktan sonra İstanbul Üniversitesi İktisat Fakültesi asistanları arasına katılmıştı. Ama bildiğiniz asistanlardan, hapishanelerde, nezarethanelerde, karakollarda rastladığımız ilim adamlarından değildi o. Her şeyden önce bir Türk milliyetçisi olduğu için, istikbalinin mahvolması pahasına doçentlik imtihanlarına girmemiş, Milli Güvenlik organlarıyla el ele verip, hazırlanan komünist ihtilalini kontrol altına almıştı.</p>

    <p class="sagnormal"><span class="libroitalik">(YKY, D. Korkut Y. İstanbul. 1975)</span></p>

    <p class="metin">&nbsp;</p>

    <p class="h"><span class="librobold1">Mahir Kaynak, Sosyalist Kültür Derneği Kurucuları Arasında Yer Alıyor</span></p>

    <p class="metin">Sosyalist Kültür Derneği (SKD) Tüzüğü’nde amaç şöyle tarif ediliyordu:</p>

    <p class="metin">“Emeği toplumun temel değeri sayan Sosyalist Kültür Derneği, her türlü sömürücülüğü ortadan kaldıracak olan gerçek bir demokrasi düzeninin kurulması için gerekli koşulları bilim ışığı altında inceler, böyle bir düzenin kültürel temellerinin ve bunların yayılmasına çalışır.”</p>

    <p class="metin"><span class="libroitalik">SDK Kurucular Listesi</span></p>

    <p class="metin">Niyazi Ağırnaslı (Senatör)</p>

    <p class="metin">Galip Aknil (Yük. Müh.)</p>

    <p class="metin">Erdoğan Alkin (Asistan)</p>

    <p class="metin">Sadun Aren (Profesör)</p>

    <p class="metin">Türkkaya Ataöv (Asistan)</p>

    <p class="metin">Doğan Avcıoğlu (Gazeteci)</p>

    <p class="metin">Ş. Süreyya Aydemir (Yazar)</p>

    <p class="metin">Seyfi Demirsoy (Sendikacı)</p>

    <p class="metin">Tarik Ziya Ekinci (Doktor)</p>

    <p class="metin">Necat Erder (Sosyolog)</p>

    <p class="metin">Işıl Ersan (Asistan)</p>

    <p class="metin">Asaf Ertekin (Matbaacı)</p>

    <p class="metin">Cemal Reşit Eyüpoğlu (Avukat)</p>

    <p class="metin">Müşerref Hekimoğlu (Yazar)</p>

    <p class="metin">Mükerrem Hiç (Doçent)</p>

    <p class="metin">A. Sırrı Hocaoğlu (Milletvekili)</p>

    <p class="metin">Erhan Işıl (Maliye Müfettişi)</p>

    <p class="metin">Nejat İzar (Yük. Müh.)</p>

    <p class="metin">Adnan Başer Kafaoğlu (Maliye Müfettişi)</p>

    <p class="metin">Aslan Başer Kafaoğlu (DPT Uzmanı)</p>

    <p class="metin">Yahya Kanpolat (Asistan)</p>

    <p class="metin">Attila Karaosmanoğlu (İktisatçı)</p>

    <p class="metin">Mahir Kaynak (Asistan)</p>

    <p class="metin">Gülten Kazgan (Doçent)</p>

    <p class="metin">Abdullah Kızılırmak (Doçent)</p>

    <p class="metin">Hamdi Konur (Öğretmen)</p>

    <p class="metin">Hüseyin Korkmazgil (Yazar)</p>

    <p class="metin">Nurettin Ş. Kösemihal (Profesör)</p>

    <p class="metin">İdris Küçükömer (Doçent)</p>

    <p class="metin">Güney Özcebe (Yük. Müh.)</p>

    <p class="metin">Hilmi Özgen (Yüksek Murakabe Heyeti Uzmanı)</p>

    <p class="metin">Fakih Özlen (Yük. Müh. Milletvekili)</p>

    <p class="metin">Mehmet Selik (Asistan)</p>

    <p class="metin">Cahit Tanyol (Profesör)</p>

    <p class="metin">Merih Teziç (Asistan)</p>

    <p class="metin">Reşat Titiz (İktisatçı)</p>

    <p class="metin">Osman Nuri Torun (Maliyeci)</p>

    <p class="metin">Nihat Türel (Avukat)</p>

    <p class="metin">19 Aralık 1962’de kurulan SKD’nin Ankara’daki genel merkezi dışında İstanbul ve Diyarbakır’da şubeleri bulunuyordu.</p>

    <p class="metin">Derneğin İstanbul şubesi 20 Mayıs 1963’te, Diyarbakır şubesi 1963’te kurulmuştu.</p>

    <p class="sagnormal"><span class="libroitalik">(Gökhan Atılgan, Yön-Devrim Hareketi, Yordam Kitap, İstanbul, 2008. S. 271, 331)</span></p>

    <p class="metin">&nbsp;</p>

    <p class="h"><span class="librobold1">İngiliz Ajanı, Saffet Lütfü Tozan</span></p>

    <p class="metin">“Madanoğlu Grubu’nun çevresinde dolaşan bir önemli isim de İngiliz Ajanı Saffet Lütfü Tozan’dı. II. Dünya Savaşından sonra İngiliz Kralı VI. George tarafından Honorary Officer of the British Empire (İngiliz İmparatorluğu Büyük Nişanı) ile taltif edilen Tozan hakkında, 1960’da İstanbul Sıkıyönetim Komutanlığı’na, Rauf Orbay’ın “Tozan, İngiliz Intelijans Servisi’ne mensuptur.” ve Ali Fuat Cebesoy’un “Tozan’ın Sovyetler’le münasebeti vardır.” yollu raporları Milli Birlik Komitesi’ne ulaştırılmıştır. Yapılan incelemeler bu ithamları doğrulamıştır. Madanoğlu silah ve cephane tüccarı olan Tozan’ın çok yakın arkadaşıdır.</p>

    <p class="metin">‘Saffet Lütfü Tozan; varlıklı, serüven düşkünü, bilgi taciri ve silah kaçakçısı bir Türk. Bir Amerikalı dostu, Tozan için ‘Her yerde özgürce dolaşması ve göründüğü kadarıyla iki yanla da arasının iyi olması çok şaşırtıcıydı.’</p>

    <p class="metin">Tozan, yaşama bir idealist olarak başlamış, ancak uğradığı düş kırıklığı ile karanlık dünyada renkli bir kişilik olmuştu. Gelenekleri ‘iman ve devletin hizmetinde’ sloganıyla tanımlanan Osmanlı üst düzey çevrelerinde büyümüştü. Bu kesimin üyeleri ordu, bürokrasi ve cami kademelerinde yükselmek için yetiştirildi. Ticaret ve alım-satım azınlıklara göreydi; soyluların varlığı topraktan gelirdi. Osmanlı aristokratları Avrupa’nın gelişmişliğini kendi kültürleri ile birleştirmişlerdi. Eşleri İslami çarşafın altında Paris modası elbiseler giyiyordu, evleri ağır, gösterişli ‘Louis Faruk’ stili mobilya ile doluydu.</p>

    <p class="metin">Osmanlı İmparatorluğu’nun 1914’ten önceki son birkaç yılında, zayıf rejimi zaten çöküşün kıyısındaydı.</p>

    <p class="metin">İmparatorluğu kurtarmak isteyenler, güçlü bir milliyetçi hükümet amaçlayan Jön Türkler ile anayasal monarşi amaçlayan ademi merkeziyetçiler arasında bölünmüştü. Ademi merkeziyetçilerin liderlerinden olan Tozan, önce Osmanlılar sonra da galip Jön Türklerce hapsedilmişti. Ancak Osmanlı döneminde para ve aile gücü ile her şey elde edilebilirdi. Hapsedildikleri yerin kötülüğünden yakınan Tozan ve arkadaşları yazlık bir otele çıkarıldılar. Bu seferde yemeklerden hoşnut olmayan mahkûmlar, paraları birleştirip oteli satın aldılar ve yeni bir aşçı çalıştırmaya başladılar. Ademi merkeziyetçiler güzel yemeklerden memnundular, ama bütün siyasal savaşları yitirmişlerdi. 1920’lerde Cumhuriyet kurulduğunda Tozan’ın canı hâlâ sıkkındı. İstanbul’daki büyük klasik revnaklı, güzel gül bahçeli ve boğaz manzaralı evinde çok sayıda konuk ağırlıyordu. Ama hâlâ hükümetin, elinden her şeyi almasından korkuyordu. Bunu hatırlatması için çalışma odasının duvarında, hapishanenin fotoğrafını asmıştı. Ve kaldığı hücrenin penceresini ‘çarpı’ ile işaretlemişti.</p>

    <p class="metin">Kısa boylu, şişman, kır saçlı Tozan içine bir tarih hatasıyla düştüğü yüzyıla ve ülkeye duyduğu düş kırıklığını gizleyen kaygısız bir tavır içindeydi. Durmaksızın eski güzel günlerden konuşur, kimi zaman da masanın üzerinde tuttuğu topuzu spor için sallardı.</p>

    <p class="metin">Siyasette yenilgiye uğrayan Tozan, öç almak için para kazanmaya girişti. Dıştan bir Sidney Green Street karakterini andırırdı, ama psikoloji olarak alaycı bir idealistti. Casablanca filmindeki Rick’in İstanbul’daki benzeriydi. İspanya iç savaşından Cumhuriyetçiler için silah kaçırdı. Fransız ve İngiliz istihbaratıyla ve Almanlarla iş yaptı. Çok sayıda Arap dostu vardı.</p>

    <p class="metin">Aynı zamanda Yahudiler’in Romanya’dan Filistin’e kaçmasına yardım etti. Labirente benzeyen çıkarlarını kimse kestiremedi.</p>

    <p class="metin">Savaş sırasında İstanbul, operasyonlar için ideal bir yerdi.</p>

    <p class="metin">Bir dostuna ‘onurlu biri değilim’ demişti, ama herkesin kendisinden yararlanmasını sağladı.</p>

    <p class="metin">Ya idealizm ya da para için Tozan, Macaristan’a yollanacak ilk İngiliz ajanı olmayı kabul etti. Nisan 1943’te yakalandı ve on iki yıl hapis cezasına çarptırıldı. Garip bir çelişkiyle Tozan’ı nefret ettiği rejim kurtardı; Türk hükümeti, Tozan salıverilmezse, Berlin ile bütün istihbarat işbirliğini keseceğini gizlice bildirdi. Almanlar kabul etti. Tozan, İstanbul’a döndü ve İngilizler’e bilgi vermek için Suriye’ye gitti. İngilizler birden bire salıverilmesinden öyle kuşkulandılar ki, Ankara gerçek nedeni açıklayamadı. İkili ajan olduğunu varsaydılar. İngilizler Tozan’ı birkaç ay tutsaklar kampına kapattılar. Özür dilediler. Yunanlılar ise St. George nişanı verdi.</p>

    <p class="metin">Tozan’ın baş komplocu olması dışında, Amerikalılar da başkalarının komplolarına sürüklenmemeye çalışıyordu. Polonyalı direnişçiler, ülkelerindeki direnişe yardım etmek için 6 sınır YMCA yardım kuruluşunun Amerikalı müdürü James Brown’ın kendileri için temas adamı olmasını istediler.</p>

    <p class="metin">Brown, istihbarat eylemlerine girişilmesi halinde, derneğin yardım ve eğitim çalışmalarının aksayacağından korktu. Polonyalı bir kuryenin getirdiği paketi kabul etmedi.”</p>

    <p class="sagnormal"><span class="libroitalik">(Barry Rubin, İstanbul Entrikaları,<br class="chapter"/>
    Milliyet Y. İstanbul, 1997, S. 103-104)</span></p>

    <p class="metin">&nbsp;</p>

    <p class="metin">“Yıllar sonra ben Prens Sabahattin’in özel katibi olan bir adamla tanıştım. Bu adam Saffet Lütfü Tozan’dı. Boşnak kökenliydi. Asıl adı Saffet Lütfü Begaviç’ti. Çok zengin bir adamdı. Silah fabrikaları var. Uluslararası zengin. Adam bayılıyor İngilizler’e. Teşvikiye’deki evinde ziyaret ettiğimde salonda oturduk. Salonda entelijans servisinin önemli adamlarının imzalı resimleri var.</p>

    <p class="metin">Kraliçe Elizabeth’ten bir imzalı resim vardı ve kendisine İngiltere’nin en büyük nişanı olan Order of the British Empire nişanı verilmiş. Bu adam o kadar bayılıyor ki İngilizlere, tutuyor II. Dünya Savaşı sırasında Finlandiya’nın Fahri Konsolosluğu’nu yapıyor. Ticaret bahanesiyle Balkanlar’da dolaşıyor, ama aslında İngiltere hesabına casusluk yapıyor. Cemal Kutay’ın yazdığı bir kitap var, ‘Belgrad’ı Kurtaran Türk’ diye. Bu kitap Saffet Lütfü’yü anlatıyor. Saffet Lütfü, Balkanları dolaşırken Almanlar’ın Belgrad’a müthiş bir bombardıman yapacaklarını öğreniyor. Hemen İstanbul’a koşup İngilizler’e haber verecek.</p>

    <p class="metin">Fakat o sırada Macaristan’da faşistler hakim. Saffet Lütfü’yü tutuklayıp içeri atıyorlar. Bu kıvranıyor. İngilizler’e haber veremiyorum diye. Bunu hastaneye kaldırıyorlar ve safrakesesini boşu boşuna alıyorlar. Fakat bu arada kaçabiliyor ve haber veriyor.</p>

    <p class="metin">Anlatıldığına göre, Churchill BBC’ye çıkıyor ve ‘Eğer Belgrad’a böyle bir şey yapılırsa biz de bir Alman şehrini dümdüz ederiz.’ diyor.”</p>

    <p class="sagnormal"><span class="libroitalik">(Prof. Sina Akşin, Batı ve İrtica,<br class="chapter"/>
    Kaynak Y, İstanbul, 1999. S. 57)</span></p>

    <p class="metin">&nbsp;</p>

    <p class="metin">“Saffet Lütfü Tozan, Prens Sabahattin’in katibidir. Mahmut Şevket Paşa suikastından sonra Bursa’ya gönderilmiştir.</p>

    <p class="metin">Leyla Umar’ın araştırmasına göre; akrabası Munir Hüsrev Gerede’nin, Teşvikiye’deki Gerede Apartmanı’nda oturmuş. Karısını öldürdüler. Hizmetçisine zehirlettiler. Mirasına konmak için kendisini de delirttiler.”</p>

    <p class="sagnormal"><span class="libroitalik">(Ayşe Arman, Leyla Umar röportajı,<br class="chapter"/>
    Hürriyet Pazar Eki, 12 Mayıs 2001)</span></p>

    <p class="metin">&nbsp;</p>

    <p class="h"><span class="librobold1">MİT Ajanı Hv. Pilot Albay Mehmet Heperler</span></p>

    <p class="metin">“Kasım 1970’te, Hava Pilot Albay Mehmet Heperler, Amiral Vedi’i Bilget’i bir subay grubu ile tanıştırmak için kendi evine davet ediyor. Bilget, 27 Mayıs’tan beri tanıdığı fakat güvenmediği bu arkadaşının davetini kabul etmek istemiyor. Çok ısrar edince de hadi gideyim bari diyor. Eve girince herkesi içki masasında görünce şaşırıyor.</p>

    <p class="metin">Bilget ciddi konular burada konuşulmaz diyor. Fakat oturuyor. Bir subay, ‘Sizin sosyalist olduğunuz söyleniyor.’ diyor. Bilget bu kışkırtıcı soru karşısında ‘Gerçekten öyle mi?’ diyor. ‘Mesela ben sosyalistim.’ diyor. Bilget, bir süre duralıyor. Ve ‘Sosyalistlik “soytarılık”tır’<sup class="calibre5"><a class="dipnotlink" href="../Text/__epub_split_015.html#footnote-150448-4" id="footnote-150448-4-backlink">4</a></sup> diyor. Herkes birden ayağa kalkıyor ve Bilget’in ağzını burnunu kırarak, kanlar içinde sokağa atıyorlar. Bilget, büyük bir çabayla ayağa kalkıyor ve yakın mesafedeki evine kapağı zor atıyor.</p>

    <p class="metin">Ertesi gün kışkırtıcı Ajan Mehmet Heperler, İlyas Albayrak ve Riza Abraz’la Bilget’in evine geliyor. Bilget, kapıyı açıyor üçünü de adamakıllı dövüyor, kapı önüne seriyor. Hiçbir şey olmamışçasına evinin yolunu tutuyor.</p>

    <p class="metin">Yüksek Mühendis Hv. Binbaşı İbrahim Keskin Pilot Albay Heperlerin MİT Ajanı olduğunu kanıtlıyor.”</p>

    <p class="metin">“Gözaltına alındıktan bu yana yirmi ay geçmiş olmasına rağmen, bugün hâlâ gerçekten neden burada olduğumun bilincine varmış değilim. Ancak yapmış olduğum durum değerlendirmesini daha sahih olarak gözler önüne serebilmek için:</p>

    <p class="metin">&nbsp;</p>

    <p class="metin">1- O Savaşçı’nın ifadesi, sahife 27:</p>

    <p class="metin">Eve İbrahim Keskin ile Albay Mehmet Heperler geldiler. Albay Heperler, vaziyetin iyi olmadığını, belli bir çalışma içine girmemiz gerektiğini söyledi.</p>

    <p class="metin">2- M. Şahin’in ifadesi, sahife 16:</p>

    <p class="metin">İbrahim Keskin ile Heperler geldiler… Heperler ihtilâlin ancak askerler tarafından yapılabileceğini… Örgüt çalışmalarının devam etmesini konuştuk.</p>

    <p class="metin">3- T. Orçun’un ifadesi, sahife 11:</p>

    <p class="metin">Misafir odasına geçtik Heperler ve Keskin; O. Savaşçı’ya örgütünüzü devam ettirin, dağılmayın diye konuşmuşlardı.</p>

    <p class="metin">4- Z. Yücesan’ın ifadesi, sahife 2:</p>

    <p class="metin">Albay Mehmet Heperler, Yüzbaşı K. Contar, Binbaşı İbrahim Keskin ile M. Şahin evimize geldiler. Albay Mehmet Heperler 12 Mart Muhtırası’nın hazırlanan ihtilâlin hiçbir zaman tercümanı olmadığını… Bunun içinde devrimci güçlerin yeniden örgütleme çalışması yapması gerektiğini belirtti.</p>

    <p class="metin">5- K. Contar’ın ifadesi, sahife 1:</p>

    <p class="metin">Eve geldiğimde O. Savaşçı, T. Orçun, M. Şahin, Mühendis Binbaşı İbrahim Keskin, Hava Pilot Albay Mehmet Heperler bulunuyorlardı. Heperler Albay, genç subayların bir araya gelmelerinden ve bu gidişe bir son verilmesi gerektiğinden söz etti.</p>

    <p class="metin">6- Benim ifadem olarak geçen evraktan sahife, 5:</p>

    <p class="metin">Albay Heperler evden çıktıktan sonra beni Z. Yücesan’ın evine götürdü ve tekrar örgütlenmek için durumun müsait olduğunu, bütün umudun gençlerde olduğunu, kurulacak örgüte katiyen general alınmayacağı, albayın bile alınmayacağını söyleyerek örgütlenmemiz gerektiği teklifinde bulundu.</p>

    <p class="metin">Şimdi bu konuda bu ifade adı verilen belgelerden başka hiçbir delil vesaire de bulunmadığına göre, bu iddianamedeki her şey bu altı kişinin yukarıda yazdırdığım sözde beyanlarından kaynaklandığına göre buna karşılık iddianamede neden Albay Heperler’den tek kelime söz edilmemekte ve her şey benim üstüme yıkılmaktadır.</p>

    <p class="metin">Bu konuda iddianamenin 130’uncu sahifesinde, aynen; evdeki şahıslarla aynı odaya geçmişler burada Hava Binbaşı İbrahim Keskin ve Hava Yüzbaşı Orhan Savaşçı tarafından 12 Mart Muhtırası’nın eleştirilmesi yapılmıştır.’ denmekte ve daha sonra da ‘Bilhassa bunlarla daha geniş bir örgütlenmeye gitmek için toplantıya katılmıştır.’ sözleri yer almaktadır.</p>

    <p class="metin">İşte bu ifadelerin niteliğini, alınış ve değerlendiriliş şeklini ortaya koyan en somut örneklerden birisi”</p>

    <p class="metin">“İbrahim Keskin Selimiye Zindanı’ndan çıktığı günün akşamı iddianamesinin sözü edilen sahifelerini Ataköy’deki dairesinde Erol Bilbilik’e verdi. İddianamede Albay Heperler’den tek kelime söz edilmemesi ve sanık olmamasının nedeni O’nun MİT görevlisi olduğunun kesin kanıtı oluyor.” demişti.</p>

    <p class="metin">Gerçekten de 9 Mart hareketi içinde faaliyette bulunan Hava Pilot Albay Mehmet Heperler bir kıdemli istihbaratçıydı ve MİT’in gruplar içindeki ajanıydı. Heperler, 12 Mart’ın en aktif ajanıydı.</p>

    <p class="metin">12 Mart’tan sonra çok sayıda subay tasfiye edildi, bir kısmı da çeşitli yerlere sürgün gönderildi. Bu arada Albay Mehmet Heperler’in tayini Diyarbakır’a çıktı. Ama bu sürgün değildi. Heperler Diyarbakır Taktik Hava Üssü İstihbarat Daire Başkanlığı’na tayin edildi.</p>

    <p class="metin">Diyarbakır’da 9 Martçı genç subayları sorguladı. Çok heyecanlı bir tipti. Hatta görev dağıtılırken ‘Arkadaşlar bana görev değil, görevler manzumesi verin.’ diyecek kadar heyecanlıydı. Heperler’den kuşkulanan çok sayıda subay, ifadelerinde onun adını verdiler. Ama Heperler hiçbir davada sanık olmadı, adı bile geçmedi. Hava Albay Mehmet Heperler, istihbaratçıydı. Cunta toplantılarının önde gelen isimlerden biriydi. ‘MİT’in adamı’ olduğu söylendi.</p>

    <p class="metin">THKP-C davası iddianamesiyle, Haziran 1971’de Mete Has ve Talip Aksoy’un kaçırılmasından sağlanan fidye parasından 130 bin Lira’nın, Ankara’da Hava Yüzbaşı Ziya Yücesan’ın evinde saklandığı yazıldı.</p>

    <p class="metin">Yüzbaşı Yücesan’ın evine gelen tüm subaylar, THKP-C davasında sanık olarak gösterildi. Bir kişi hariç: Mehmet Heperler!</p>

    <p class="metin">Albay Heperler, Orhan Savaşçı ile THKP-C’li genç subayların yaptıkları toplantılara da katılıyordu.</p>

    <p class="metin">9 Mart’ı yaşayan subaylar Heperler için ‘Sürekli bize soruyor, bilgi almaya çalışıyorlar, ama kendisi bir şey söylemiyordu.’ diyorlar.</p>

    <p class="metin">Emin Değer; Heperler’i şöyle anlatıyor:</p>

    <p class="metin">‘O zamanlar, yurtsever bir subay görünümündeydi. Amerikalılarla yapılan ikili anlaşmalara karşı çıkar bir tutum içindeydi. Albay Mehmet Heperler, üç arkadaşı ile bizim eve birlikte gelmişti. Esat’ta idi, o zamanlar evim. 12 Mart’tan hemen sonra, Gelibolu’ya gitmeden önce Heperler, gençlikle ilişki kurulmasını, gençliğin aktivitesinden yararlanarak 12 Martçıları pasifize edebileceğimizi savundu. Şimdi siz söyleyince anımsadım. Dev-Genç’le ilişki konusunu ilk defa Heperlerden işittim, karşı çıktım, gençliği bu işlerde kullanmanın doğru olmadığını savundum. Bir daha da karşılaşmadık. Anlaşılan Heperlere yeniden örgütlenme ve toparlanma talimatı verilmişti. O zaman kuşkulandım. Emekli olup Gelibolu’dan döndükten sonra Heperlerin ‘ajan’ olduğunu arkadaşlar söyledi ve onunla ilişkim kesildi.”</p>

    <p class="sagnormal"><span class="libroitalik">(Hikmet Çiçek, Emin Değer Röportajı,<br class="chapter"/>
    Siyah Beyaz, 21 Mart 1996, S.8)</span></p>

    <p class="metin">&nbsp;</p>

    <p class="h"><span class="librobold1">MİT-CIA Ajanı Korgeneral Atıf Erçıkan</span></p>

    <p class="metin">Erçıkan; Kıbrıs’a çıkacak birliklerden birinin komutanı iken korkudan kalp krizi geçirdi, görevden alındı.</p>

    <p class="metin">“Korgeneral Atıf Erçıkan, 12 Mart öncesinin, hatta bir süre 12 Mart sonrasının ilginç simalarından biri idi. Kendisini Harp Akademisi’nden tanırdım. Yalnız benim değil, sınıf arkadaşlarının, kendisini tanıyanların oybirliği ile vardığı yargı; son derece zeki, yetenekli, girgin, tatlı ve etkileyici konuşma yeteneğine, renkli kişiliğe sahip, dil bilen bir subay ve General olduğudur.</p>

    <p class="metin">NATO’nun Napoli’deki karargahında daha sonra da NATO Daimi Askeri Temsilcilik (Standing Group) görevlerde bulunmuştu. Anımsadığım en son NATO görevi sanırım 1968-1970 yıllarında Brüksel’de, NATO nezdinde Türk Askeri Temsil Heyeti Kurmay Başkanlığı idi.</p>

    <p class="metin">1967 yılında Kıbrıs bunalımı sırasında, çıkarma yapacak birliklerden birinin komutanı iken geçirdiği bir kalp krizi sonucu bir süre aktif komutanlık görevinden geri alınmıştı!”</p>

    <p class="sagnormal"><span class="libroitalik">(Celil Gürkan, 12 Mart’a Beş Kala,<br class="chapter"/>
    Tekin Y, İstanbul, 2. Baskı, 1986. S. 160)</span></p>

    <p class="metin">&nbsp;</p>

    <p class="metin">“Tural’ın adamı Erçıkan; Tural’ın emekliliği için başrol oyuncularından biriydi.</p>

    <p class="metin">Başbakan Süleyman Demirel, Genelkurmay Başkanı Orgeneral Cemal Tural’ı emekliye sevk ederken Milli Savunma Bakanı Ahmet Topaloğlu’nu kullanıyor. Gürler; o zaman Topaloğlu’na, Tural’ın yakın çevresinden başlamasını öneriyor ve yakın çevresinde Erçıkan’ın bulunduğunu söylüyor.</p>

    <p class="metin">Ahmet Topaloğlu, bu öneriyi duyunca şaşırıyor. ‘Yahu, O; benim Cemal Tural’ı takibe alan en yakın adamım.’ diyordu.</p>

    <p class="metin">Atıf Erçıkan’ın söz ve davranışları son derece kuşku vericiydi.</p>

    <p class="metin">Bu kitabımın (12 Mart’a Beş Kala) başka bir yerinde belirttiğim şekilde çevremize giren ve deyim uygunsa, inandırıcı sözleri, tatlı konuşması ve duygusal jestleri ile kendisini kabul ettirmeyi de başaran Erçıkan’ın aramızda oluşunu hiçbir zaman içine sindirememiş arkadaşların başında, topluluğumuzun en genç mensupları olan ve her ikisi de birbirinden yetenekli, inançlı kişiler olarak çalışmalara büyük katkılar sağlayan Tank Binbaşı Sayın Yılmaz Akkılıç ile Deniz Binbaşı Erol Bilbilik geliyordu.</p>

    <p class="metin">İyi anımsıyorum bu iki arkadaşımızın, daha işin başından itibaren Korgeneral Erçıkan’a bir türlü kanları ısınmamıştı ve onun bütün söz ve davranışlarına büyük kuşku ile bakıyorlardı.</p>

    <p class="metin">Nitekim sonunda maalesef haklı da çıktılar. Sanırım Erçıkan’ın da onlara karşı duygusu aynı idi!”</p>

    <p class="sagnormal"><span class="libroitalik">(Celil Gürkan, 12 Mart’a Beş Kala,<br class="chapter"/>
    Tekin Y. İstanbul. 2. Baskı, 1986, S. 213-214.)</span></p>

    <p class="metin">&nbsp;</p>

    <p class="h"><span class="librobold1">Turan Çağlar, Bilget Amiral’e ‘CIA Ajanı Selma Ashworth’u Tanır Mısın?’ Diyor</span></p>

    <p class="metin">“Turan Çağlar, Şubat 1971’de randevu istedi ve öğleden sonra Dz. KK’ndaki odama geldi. Kahvesini içti. ‘Selma Ashworth’u tanır mısın?’ dedi.</p>

    <p class="metin">‘Adını bile duymadım. Kimmiş öyle?’</p>

    <p class="metin">‘İngiltere’de yaşayan müthiş bir kadın. Türkiye’yi çok sever. Kabine’ye de hiçbir kadın bakan almamışsınız.’</p>

    <p class="metin">‘Hangi kabineye?’</p>

    <p class="metin">‘Devrim kabinesine elbet.’</p>

    <p class="metin">‘Benim öyle bir şeyden haberim yok.’ dedim. Gitti.</p>

    <p class="metin">1 Nisan 1972 akşamına doğru eve geldim. Turan Çağlar beni bekliyordu.</p>

    <p class="metin">‘Bak Vedi’i, seninle on yıldan fazla tanışıklığımız vardır. Seni severim, mert insansın. Buralarda kimselerle görüşme, konuşma.’</p>

    <p class="metin">‘Ne demek istiyorsun Çağlar?’</p>

    <p class="metin">‘Boşver ne demek istediğimi. Başınıza bir çorap örülüyor. Eyiceoğlu, senin bu işlere karıştırılmaman için direniyor. Ama onun da suyu ısındı. Kendine dikkat et. Hepsi bu.’</p>

    <p class="metin">‘Nereden biliyorsun?’</p>

    <p class="metin">‘Ben bilirim. Sen kendini sakın!’ dedi, kalktı ve gitti.</p>

    <p class="metin">7 Nisan 1972’de Dr. Memduh Eren geldi. Turan Çağlar’ın ziyaretini anlattım. Gözlerini kıstı.</p>

    <p class="metin">‘O herif, bilgileri Selma Ashworth’dan alıyordur.’</p>

    <p class="metin">‘Kim o kadın, doktor?’</p>

    <p class="metin">‘CIA ajanı.’</p>

    <p class="metin">‘Çağlar nereden tanıyor?’</p>

    <p class="metin">Eren ‘Yapma amiralim! Turan’la Selma aynı kaba ederler.’ dedi.</p>

    <p class="sagnormal"><span class="libroitalik">(Vedi’i Bilget, Girdap, Kastaş Y.<br class="chapter"/>
    İstanbul 2002. S. 14, 250, 251)</span></p>

    <p class="metin">&nbsp;</p>

    <p class="metin">Hatice Selma Ashworth’un (Lord Ashworth’un eşi, Ömer Sami Çoşar’ın kız kardeşi); Yön Dergisi yazarı olduğu ve dergide 1962’de 5, ve 1967’de 4 olmak üzere, toplam 9 yazısı yayımlandığı; Hikmet Özdemir’in, Yön Hareketi kitabının 1986 basımının 328. sayfasında kayıtlıdır.</p>

    <p class="metin">Demek ki daha işin başında CIA, Yön Dergisi’ne ajanı yerleştirmiştir.</p>

    <p class="metin">&nbsp;</p>

    <p class="h"><span class="librobold1">Turan Çağlar, Vedi’i Bilget Amiral’e<br class="calibre1"/>
    ‘Suyunuz Isındı.’ Diyor</span></p>

    <p class="metin">“Belki de tüm karmaşıklığına, çıkarcı görünümüne, garip ve tuhaf tutumlarına, kendisine hiç de sempati duymadığım Turan Çağlar; ‘mert, yiğit, gözüpek, dürüst’ insan olarak bakıyor, saygı duyuyordu.</p>

    <p class="metin">4 Mart 1971 günü, bana elden bir mektup ulaştırmıştı. Bunun içeriğinde yer alan bilgileri nereden aldığını, ne ölçüde doğruluk payı içerdiğini bilmiyordum. Ama Çağlar’ın belirttiğine göre 1971 yılının 18 Mart’ında Pentagon, ABD Savunma Bakanlığı ve Genelkurmay Başkanlığı’nın eşgüdümlü çalışmasıyla oluşan bir kararlılık operasyonları kararnamesi yayınlamıştı.</p>

    <p class="metin">Kararnameyi Tuğgeneral Kenneth Wickham hazırlamıştı. Bu ad bana yabancı değildi. ABD’de iken evine konuk olduğumuz Atlantik Filosu - Muhrip Kuvvetleri Komutanı Tuğamiral Shafer; Genelkurmay Başkanlığı’ndan Tuğgeneral Wickham’ın ‘dost ve müttefik ülkelerindeki bir isyana karşı, bu ülke yönetimlerini desteklemek için oluşturduğu İstihbarat Paylaşım Kararlılığı Planlarından’ söz etmişti.</p>

    <p class="metin">Bu bilgiler çakışınca Çağlar’ın notlarını daha da ilginç bulmuştum.</p>

    <p class="metin">Kararname ‘ABD ordusunun istikrar raporlarına doktrin, taktik ve teknik açıdan istihbarat desteği’ amacını güdüyordu. ‘Ev sahibi ülkelere ilişkin kapsamlı istihbarat toplanması ve bunun ev sahibi ülkeler örgütleriyle paylaşılması, ABD çıkarlarının korunmasını amaçlar.’ diyen FM 30-31 sayılı kararname; bu ‘örgütleri’ de, ev sahibi ülkenin ‘iç güvenlik, silahlı kuvvetler, polis, sivil savunma ve yerel yönetim’ organları olarak saptıyordu.</p>

    <p class="metin">‘ABD Ordu İstihbaratı, ev sahibi ülkenin isyana karşı tüm potansiyelini harekete geçirmesini.’ hedefliyordu ve ‘ABD politikasına uygun olarak geniş bir alanda faaliyet gösterilir.’ deniyordu.</p>

    <p class="metin">Kararname’nin ‘siyasal emeklilik’ gereksinmesi başlıklı ikinci ayrımda ‘ABD ordusu, diğer ABD örgütleriyle aynı biçimde ev sahibi ülkelerdeki herhangi bir hükümeti sonsuza dek desteklemek durumunda değildir.’ dedikten sonra B ve C bentlerinde de ‘ülkedeki önemli kesimlerinden çıkarlarını yansıtmakta yanlış yapan’ ve ‘ABD çıkarları ile uyuşmayan, hatta aykırı davranış içine giren yönetimlerin emekli edilmesi’ gereğinden söz ediliyordu.</p>

    <p class="metin">Ev sahibi ülkelerin rejimlerinin karakteristik zaaflarına değinen üçüncü başlıkta ise ‘ABD ordusunun ev sahibi ülke ordusundan çıkarları yalnızca mesleki işbirliğinden ibaret değildir. Çok daha geniş olarak siyaset ithal ederler. Silahlı kuvvetler siyaset yaşamında önemli rol oynar.’ saptamasında bulundu.</p>

    <p class="metin">Dördüncü başlık ‘ABD Ordu İstihbarat Görevleri’ne ayrılmıştı ve ‘ABD ordu istihbaratının, ulusal düzeyde işbirliği yaptığı ev sahibi ülke ordu birliklerinin ABD düşmanı olan üyelerinden korumak’ ve ‘ev sahibi ülke ordusunda ABD’ye yakınlığıyla tanınan subayların terfi etmelerine çalışmak’ ivedi ve önemli bir konu oluşturuyordu.</p>

    <p class="metin">FM 30-31 sayılı kararnamenin ekinde ise sonuç olarak ‘İnsan İstihbaratı alanında (HUMINT), ABD ordusu personeli birçok düzeylerde ev sahibi ülke istihbarat yapısında kendi muhatapları ile yakından ilişkili olmak avantajına sahiptir. Kendi öğrenim üstünlüklerine, deneyim ve uzmanlıklarına dayanarak bu tür işbirliğinden doğan her türlü durumdan, rütbe bakımından kendilerinden üstün konumda olan muhatapları karşısında bile ordu mensupları daima yararlı çıkarlar. Bu öneriler, ev sahibi ülkenin istikrarsızlık ve isyana karşı gösterebileceği çabaların iyileştirmesi konusunda yapılır.</p>

    <p class="metin">Ama bunun yanında ABD ordusu istihbaratının, ev sahibi ülke ordusuna bütün olarak sızabilmesini de kolaylaştırır.’</p>

    <p class="metin">General Westmoreland’ın da imzaladığı bu kararnameden hareketle Turan Çağlar ‘suyunuz ısındı’ yorumunda bulunuyordu. Neden böyle davranış gösterdiğini bilmiyordum, ama harek ât filan olmayacağından emindim artık ve gelişmelerden giderek büyük kaygı duyuyordum.”</p>

    <p class="sagnormal"><span class="libroitalik">(Vedi’i Bilget, Girdap 1. Kastaş Y.<br class="chapter"/>
    İstanbul, 2002. S. 163-164.)</span></p>

    <p class="metin">&nbsp;</p>

    <p class="h"><span class="librobold1">CIA Ajanı Aldrich Hazen Ames<br class="calibre1"/>
    Ankara’da Boş Durmuyor</span></p>

    <p class="metin">CIA’nin sırlarını 2,5 milyon dolara Rusya’ya sattığı tespit edilerek, ömür boyu hapis cezasına çarptırılan, ‘Köstebek’ lakaplı Aldrich Ames kaleme aldığı kitapta; casusun Türkiye’deki günleri ile ilgili itiraflara yer verildi.</p>

    <p class="metin">&nbsp;</p>

    <p class="h"><span class="librobold1">Ames’in Ankara Günleri</span></p>

    <p class="metin">“1968 yılında CIA Ajanı Aldrich Ames, Ankara’ya Türk-Amerikan Operasyon ve Lojistik Komutanlığı’na (TUSOLOG), Amerikan Hava Kuvvetleri’nin sivil bir personeli maskesi altında tayin oldu. Türk Dışişleri’nde çalışan bir yetkili ve karısı ile yakın ilişki kurduğunu söyleyen Ames; Türk görevlileri ile birlikte balık avlarına, yelken gezintilerine ve pikniklere giderek samimiyeti arttırdığını ifade etti. Yeteri kadar samimiyet kurduktan sonra Ames; yetkiliye kendi işinden şikâyet ederek, tutarlı bir rapor hazırlamak için elinde yeterli bilgi olmadığını söyledi. Adı açıklanmayan Dışişleri görevlisi ne tür bilgiye ihtiyacı olduğunu sorduğu zaman Ames; Sovyet askeri istihbarat tahminleri konusunda Türk istihbaratının bilgisinin ne olduğunu öğrenmek istediğini söyledi.</p>

    <p class="metin">Türk Dışişleri görevlisi önce olumlu yanıt vermezken, birkaç gün sonra elinde Ames’in istediği bilgilerle çıkıp geldi ve Aldrich Ames’in iddiasına göre: ‘Türk Dışişleri görevlisine bir miktar para verip iş tamamen ticari bir çizgiye oturtuldu.’”</p>

    <p class="metin">&nbsp;</p>

    <p class="h"><span class="librobold1">CIA Neler Yapmış?</span></p>

    <p class="metin">“İki yıllık görev süresi dolmasına rağmen CIA Aldrich Ames’in görev süresini altı ay daha uzattı.</p>

    <p class="metin">Bu tarihlerde Ankara’ya CIA İstasyon Şefi olarak Dewey Clarridge tayin edildi ve Ames’ten, Ankara’daki Sovyet ajanlarından birkaçını kendi tarafına çekmesini istedi. Ancak Ames, bu talimatı yerine getirmeyince Clarridge, bu kez Ames hakkında çok kötü bir sicil düzenledi.</p>

    <p class="metin">Daha sonra Ames Rusça öğrenerek, Sovyet işleriyle ilgili önemli bir birime atandı. Aldrich Ames, maddi sıkıntı içinde bulunan Türk istihbarat birimlerine telefonları dinlemek için 500 bin dolar değerinde aygıt verip onları eğittiklerini, karşılığında da Türk istihbarat birimlerinin Sovyet sefaretini dinleyip kaydettikleri bir bandın kopyasını Amerikalılar’a verdiklerini vurguladı.</p>

    <p class="metin">Ames, o tarihlerin en büyük öğrenci örgütü Dev-Genç’in içine sızmayı başardı. Ankara’da görevli bir Amerikalı profesör, Dev-Genç liderlerinden Deniz Gezmiş’e yakın ve O’nunla ile birlikte yaşayan eski bir güzellik kraliçesi, ve aynı zamanda da öğrenci olan bir genç kızın Aldrich Ames ile tanışmasını sağladı.”</p>

    <p class="metin">&nbsp;</p>

    <p class="h"><span class="librobold1">Köstebek Örgüt İçinde</span></p>

    <p class="metin">“Genç kıza kendisini Amerikalı bir diplomat olarak tanıtan Ames, kız ve arkadaşlarının tutuklanıp işkence görmemelerini sağlayabileceğini, ancak karşılığında Dev-Genç’in planlarını bilmesi gerektiğni belirtti. Ames; daha sonra Dev-Genç ve bu genç kıza verdiği vaadlerin yalan olduğunu kabul ediyor.</p>

    <p class="metin">Tanışma sonrası Aldrich Ames, genç kıza içinde 75 Amerikan doları bulunan bir zarf verdi. Ertesi hafta da genç kızla buluşan CIA ajanı; genç kızdan, Dev-Genç’teki arkadaşlarının isimleri, düzenlenecek toplantıların yerleri ve zamanları hakkında bilgi aldı. Ames bu bilgileri, Ankara’da görevli CIA İstasyon Şefi’ne verdi. Buradan da aynı bilgiler Türk istihbarat birimlerine aktarılıyordu.</p>

    <p class="metin">Ancak Amerikalılar’ı şaşırtan konu, Dev-Genç içinde çeşitli kaynakları bulunan Türk istihbarat birimlerinin CIA bilgilerine pek önem vermemeleriydi. Ames, aynı kızla birkaç kez daha buluştuktan sonra öğrenci kıza 200 dolarlık bir zarf daha vererek ilişkisini kestiğini belirtiyor.”</p>

    <p class="sagnormal"><span class="libroitalik">(Savaş Süzal, “Dışişlerinde CIA Köstebeği Sabah, 2 Mart 1997)</span></p>

    <p class="metin">&nbsp;</p>

    <p class="h"><span class="librobold1">Gençlik Eylemlerinde CIA ve Polis Ajanları Cirit Atıyor</span></p>

    <p class="metin">Türkiye’de gençlik eylemleri, kendiliğinden bilinen çıkmaza sürüklenmedi. Belli eller, planlı ve programlı bir biçimde gençliği bu noktaya sürüklemişti. Bu gelişimde CIA, MİT ve polis ajanlarının önemli rolü olmuştur. Burada bu örgütlerden birer kişiyi örnek olarak vereceğiz.</p>

    <p class="metin">&nbsp;</p>

    <p class="h"><span class="librobold1">CIA Ajanı Deniz Gökkılıç</span></p>

    <p class="metin">“8 Temmuz 1969 tarihli Yeni İstanbul gazetesinde ‘CIA’ya Verilen Gizli Rapor’ başlıklı haber şöyleydi:</p>

    <p class="metin">TMTF (Türkiye Milli Talebe Federasyonu) eski dış münasebetler müdürü Gökkılıç, Amerika’ya neden ve ne şekilde çağrıldı? Amerika Türk Gençlik kuruluşlarına el atmış.</p>

    <p class="metin">ABD’nin Ankara Büyükelçisi Parker Hart imzasıyla; ABD’nin en büyük casusluk teşkilatı CIA’ye gönderilen bir raporda, TMTF yabancı münasebetler müdürü Deniz Gökkılıç’ın Amerika’ya burslu ziyaretçi olarak daveti istenmiş, ve bu seçime sebep olarak ‘Gökkılıç popüler ve süratle yükselen genç bir liderdir.’ denilmiştir. Raporda Deniz Gökkılıç’ın görevi, kişiliği, görüşleri ve özellikleri en ince ayrıntılarıyla bildirilmiş, ‘her çeşit yumurtaya karşı alerjisi olduğu’, ‘domuz eti yediği’, ‘müze ve benzer, yerlerden hoşlanmadığı’na işaret edilerek ilgililerin dikkati çekilmiştir.</p>

    <p class="metin">Rapordan sonra Amerika’ya davet edilerek, gıyabındaki araştırmalarından, kitap kalınlığındaki raporlardan habersiz inceleme yapan Gökkılıç halen Atatürk Üniversitesi’nde öğretim üyesidir.</p>

    <p class="metin">Raporda, TMTF 100 bin üyesiyle Türkiye’nin en büyük, en ‘anti-Amerikan’ öğrenci kuruluşu olarak tanımlanmıştır. Gökkılıç’ın dönüşünde bu kuruluş için hazırlayacağı raporun faydalı ve etkili olacağı belirtilmiştir.</p>

    <p class="metin">Gökkılıç hakkındaki araştırmalardan bir nüsha CIA’ya bir nüsha da FBI’ya gönderilmiştir. 13 Mayıs 1966 tarihli rapor; Kültür Ateşesi Otto Shaler, ABD Büyükelçisi Parker Hart, İstanbul’daki Amerikan Haber Merkezi Kültür Bölümü görevlilerinden Charles E. Caurtney’in imzalarını taşımaktadır.</p>

    <p class="metin">Olay üzerine TMTF eski Genel Başkanları Yücel Akıncı ve Sencer Güneşsoy şu açıklamayı yapmıştı:</p>

    <p class="metin">CIA ile ilişkisi olduğu sonradan ortaya konulan, eski ISC (Beynelmilel Öğrenci Teşekkülü) Başkanı Edward Garney’in hesap vereceği Nairobi Kongresi’ne TMTF’den iki kişilik Türk delegasyonu davet edilmiştir. Gönderilen biletler Yücel Akıncı ve Deniz Gökkılıç adına düzenlenmiştir. Delegasyonun yola çıkmasına üç gün kala Gökkılıç bulunamamıştır. Biletlerden bir tanesi Gökkılıç adına düzenlendiği için Türk delegasyonunun Nairobi seyahati tehlikeye düşmüştür. Bunun üzerine ISC ile yeniden temas kurulmuş ve bir başka isme bilet temin edilerek delegasyon Nairobi’ye gitmiştir. Gökkılıç; Türk delegasyonunun eğilimini tahmin ettiği ve bu yüzden kongreye katılmasını istemediği için Garney’le işbirliği yapmış ve seyahati sabote etmiştir.</p>

    <p class="metin">Buna karşılık Amerika’dan dönen Gökkılıç açıklamasında: ‘Amerika’ya seyahatim sırasında beynimi yıkamak istediler. Amerika’nın Sesi radyosunda yaptığım bir konuşmada Vietnam ve zenci politikasını tenkit ettiğim halde bu bölümler radyoda yayınlanmadı.’ diyerek yayınlanan belgeleri doğrulamıştır. Öğrenci teşekküllerinde bunun gibi bir hayli isim olduğundan söz edilir.</p>

    <p class="metin">Bu isimler aynı zamanda gider gelirler, kurallarına göre de görevlerini sürdürmektedirler.”</p>

    <p class="metin">&nbsp;</p>

    <p class="h"><span class="librobold1">Polis Ajanı Muzaffer Köklü</span></p>

    <p class="metin">“Muzaffer Köklü, söylediğine göre üniversite öğrencisi. 1966 yılında öğrenci örgütleri içine girdi. Her ilerici eylemde ön safta koştu. Bu maharetli tipin numaralarını İzmir’deki 6. Filo eylemlerinde, Samsun-Ankara Mustafa Kemal yürüyüşünde kaydetmiştik. Fakat Köklü’nün marifetleri bu kadar az değildi. Bir gün herkesi hayretler içinde bırakan bir haber gazetede yer aldı:</p>

    <p class="metin">‘6. Filo sularımızı terk etmezse, bir öğrenci kendini yakacak.’</p>

    <p class="metin">Verilen saat gelmişti. 6. Filo sularımızı terk etmemişti. Fakat kendini yakan olmamıştı.</p>

    <p class="metin">Köklü aslında üniversite öğrencisi değildi. 1959’da 1486 no.lu tasdikname ile Yeni Mahalle Lisesi orta kısmından ayrılmıştı. Ama Köklü, tam üç yıl üniversite öğrencisi olarak olayların en önünde silah elde koşmuştu.</p>

    <p class="metin">Köklü’nün gerçek kimliği İstanbul Üniversitesi İktisat Fakültesi’nde belli olmuştu. SBF (Siyasal Bilgiler Fakültesi) Öğrenci Derneği Başkanı Murat Kovacıoğlu, kendini yakma numarasından sonra İstanbul’a kaçan Köklü’nün arkasından, İFÖ (İktisat Fakültesi Öğrenci Derneği) Başkanı Sıtkı Coşkun’a telefon ederek Köklü’den polis ajanı olarak şüphelendiğini bildirmişti. Bunun üzerine Sıtkı Çoşkun; Köklü’yü bularak öğrenci derneğine götürmüş ve bacaklarından tavana asmıştı. İşte o zaman Köklü konuşmuş, gerçek kimliğini açıklamıştı.</p>

    <p class="metin">Köklü; polis ajanı idi.</p>

    <p class="metin">Deşifre olduktan sonra Yeni Gazete’de hatıralarını yayınladı. Bunlar sadece bir örnektir. Bunlar hayli kalabalıktır. Öğrenci eylemlerini yozlaştırmak amacıyla öğrenci içine yerleştirilmiş aktif ajanlık teklif edilen yetkili polis şefleri.”</p>

    <p class="sagnormal"><span class="libroitalik">(Süleyman Genç, 12 Mart’a Nasıl Gelindi,<br class="chapter"/>
    İleri Y. Ankara, S. 287-293)</span></p>

    <p class="metin">&nbsp;</p>

    <p class="h"><span class="librobold1">Erenköy İşkence Köşkü ve İşkenceciler<br class="calibre1"/>
    12 Mart’a Gelişte…</span></p>

    <p class="metin">“Aradan bunca yıl geçtikten sonra 12 Mart 1971’den yeniden söz etmenin anlamsızlığını savunanlar olacağı rahatlıkla tahmin edilebilir.</p>

    <p class="metin">Bu görüşte olanlar, o zamandan bu yana köprülerin altından çok suların aktığını, o zaman diliminin çok gerilerde kaldığını, o dönemin yeteri kadar değerlendirildiğini, artık o zaman dilimi için bir son çizgi çizilmesi gerektiğini savunacaklar ve 21’inci yüzyıla 7 yıl gibi kısa bir süre kalmış olması nedeniyle arkamıza bakmaksızın çok hızlı atılımlarda bulunmamızın önümüzdeki en önemli sorun olduğu düşüncesini öne süreceklerdir. Oysa tarihsel bir dönem ne kadar iyi incelenmiş olursa olsun, olayların gelişimi, yine de bu incelemelerin bazı noktalarda eksik ve hatalı olabileceğini ve bunların topluma çok pahalıya mal olabileceğini çoğu kez kanıtlamıştır.</p>

    <p class="metin">‘Türk toplumu ve onun demokratik gelişmesi, 27 Mayıs 1960, 12 Mart 1971 ve 12 Eylül 1980 olayları ile acaba neden karşı karşıya kalınmıştır?’ sorusu, bugüne değin yeteri kadar cevaplandırılmamış bir soru olarak kalmıştır.</p>

    <p class="metin">Eğer bu hareketlerin her birinden gerekli dersler alınmış olsa idi, öbür hareketler belli periyotlarla böyle peş peşe oluşabilir miydi?</p>

    <p class="metin">Yarın yine bu tür bir hareketle karşılaşıldığında, konu yeniden gündeme gelmeyecek midir? Bu nedenle bu tür hareketleri mümkün olduğu ölçüde önleyebilmek amacıyla olayları en ince ayrıntılarına kadar korkusuzca incelemek ve eksiklikleri ortaya çıkarmak için dirençli çaba harcamak gerekmektedir.</p>

    <p class="metin">Bilindiği gibi Kontrgerilla konusu ilk kez Erenköy işkence köşkündeki işkencelerden sonra Türkiye gündemine girmiştir. Gerçekten köşkte sorguya alınanlar, karşılayıcıların ağızlarından “Kontrgerilla karargâhına geldiniz.” ifadesi ile ilk kez orada karşılaşmışlardır. Türk kamuoyunda o günden bu yana Kontrgerilla konusu gündemdeki yerini korumaya devam edegelmiştir. Bugün de Güneydoğu olayları nedeniyle gündemdeki yerini korumaktadır. 20 yıldan bu yana da ilk kez meclis araştırması için gündeme alınmıştır.</p>

    <p class="metin">Askeri darbe hazırlığına girişen üniformalılar, faaliyetlerini yürütürlerken özellikle iki önemli konuya son derece dikkat etmektedirler. Bunlardan birincisi hazırlık ve planlama aşamasında sadece üniformalıların yer alması, buna mukabil sivillerin harekete sızmalarının önlenmesidir. İkincisi ise faaliyetin, çekirdek kadroyu oluşturan üniformalılarca yürütülmesidir.</p>

    <p class="metin">Bugün gayet açık bir şekilde anlaşılmaktadır ki, 12 Mart 1971 hareketinin başlangıç aşamasından itibaren üniformalılar arasına resmi ya da gayri resmi yollardan Kontrgerilla’ya mensupları sızmış ve hareketi belki de tüm aşamalarında kendi taktik ve zamanlama periyotları içinde gündemlerinde bulundurmaya çaba göstermişlerdir. O günlerin koşulları altında Seferberlik Tetkik Kurulu’nda görevli olmalarına karşın Kontrgerilla konusunda eğitim görmüş olan üniformalılar, hazırlık aşamasında sivil unsurlarla temasları da sağlamaya çalışmışlardır.</p>

    <p class="metin">Seferberlik Tetkik Kurulu’nda görev alan ve Kontgerilla konusunda yetiştirilmiş söz konusu üniformalıların, genelde bir kuvvete mensup 1953 çıkışlılar arasından önemli bir grup oluşturdukları gözlenmektedir. 12 Mart 1971 öncesinde çoğunluğu binbaşı rütbesinde olan bu üniformalıların içinde daha önce Seferberlik Tetkik Kurulu’nda görev almış ve Kontrgerilla eğitimi görmüş general ve albayların da mevcut oldukları gözlenmektedir. Bunlardan ölmüş olanların dışında, halen orgeneral rütbesiyle görev başında bulunanların da mevcut olduğu bilinmektedir. 12 Mart 1971 öncesi hazırlık ve planlama aşamalarındaki Kontrgerilla ile ilgili faaliyetler tümüyle dikkatlerden kaçmış ya da kaçırılmıştır. Gerçekte; gerek 12 Mart 1971 ve gerekse 12 Eylül 1980 öncesi üniformalılar ve sivil kesim içerisindeki Kontrgerilla mensupları ve faaliyetlerinin incelenmesi özgürlükçü demokrasimizin esenliği açısından büyük yararlar sağlayacaktır. Devlet yönetimindeki düzeyi ve konumu ne olursa olsun ‘Kontrgerilla yoktur ve olmamıştır.’ demek ancak parlamentonun yapacağı incelemelerden sonra inandırıcı olabilir ve kamuoyunu tatmin edebilir.”</p>

    <p class="sagnormal"><span class="libroitalik">(Erol Bilbilik, Cumhuriyet,<br class="chapter"/>
    “12 Mart’a Gelişte” 26 Mart 1993, s. 2)</span></p>

    <p class="metin">&nbsp;</p>

    <p class="h"><span class="librobold1">Erenköy İşkence Köşkü</span></p>

    <p class="metin">Gerçek ‘İşkence Köşkü’; Ziverbey’deki “Ziverbey Köşkü” adıyla anılan köşk değildir. Erenköy’deki, “Zihni Paşa Köşkü” olarak anılan Erenköy, Tüccarbaşı Sokak No. 8’deki köşktür.</p>

    <p class="metin">‘İşkence Köşkü’, Orgeneral Faik Türün’ün emriyle, Tümgeneral Memduh Tağmaç tarafından kurulmuştur. ‘İşkence Köşkü’nde birçok aydın, işkence ve sorgulamalardan geçirilmiştir. İşkence ve sorgulamalar MİT-Kontrgerilla ekipleri tarafından yapılmıştır.</p>

    <p class="metin">&nbsp;</p>

    <p class="h"><span class="librobold1">Ziverbey Köşkü</span></p>

    <p class="metin">“Ziverbey köşkü esasında şüpheli ve istihbari değeri olan mülteciler ve göçmenler için kullanılan yüksek duvarlı, heybetli ağaçları bulunan genişçe bahçeli, iki katlı eski bir köşktü. Altta bir bodrum katı ve bahçede müştemilat vardı.</p>

    <p class="metin">Bazı yüksek rütbeli mülteciler burada misafir edilir, bir yandan kendilerinden istihbari ve siyasi bilgiler alınırken diğer yandan onların bahçe içinde serbest ve güvenli bir şekilde dolaşması ve kendilerini yüksek duvarlar arkasında huzurlu hissetmeleri sağlanırdı.</p>

    <p class="metin">Bu tip faaliyetler her gün olmadığından Ziverbey Köşkü genellikle hareketsiz ve sessiz kalıyor, bazen uzun süren casusluk sorgularıyla hareketleniyordu. Kısa süreli sorgu ve mülakatlar başka yerde yapılırdı”</p>

    <p class="sagnormal"><span class="libroitalik">(Mehmet Eymür, Analiz, AD Yay. AŞ, İstanbul 1991, 66-67)</span></p>

    <p class="metin">&nbsp;</p>

    <p class="h"><span class="librobold1">Ziverbey Sorgulama Köşkü Erduranlar’ındır</span></p>

    <p class="metin">“Nazım Hikmet’in babası Hikmet Bey, annesi Ayşe Celile Hanım’dır. Hikmet Bey, Celile Hanım’dan sonra Cavide Hanım’la evleniyor. Bu evlilikten Melda (Kalyoncu) ve Metin (Yasavul) isimli ikiz kardeşler doğar. Melda Kalyoncu Refik Erduran’ın ilk eşidir. Bu durumda Refik Erduran, Nazım Hikmet’in eniştesi olmaktadır. Müjdat Gezen Sanat Merkezi binasının sol tarafındaki Ziverbey Köşkü Erduranlar’ındır.</p>

    <p class="metin">Refik Erduran’ın annesi Refika Erduran’dır. Eşi, hakimdir. Evleri; Salacak, İskele Arka Sokak No. 7’dedir ve ‘Kırmızı Yalı’ adıyla anılmaktadır. Yalı Refika Erduran’a Gazeteci Ahmet Mithat Efendi’den miras kalmıştır.</p>

    <p class="metin">Orgeneral Turgut Sunalp, Refik Erduran ile akrabadır.</p>

    <p class="metin">Refik Erduran’ın ilk eşi olan Melda Kalyoncu’nun teyzesinin oğlu, yani annesi Cavidan Hanım’ın kız kardeşi olan Macide Hanım’ın oğlu ise; Zihni Paşa İşkence Köşkü’nün kurucu ve sorgulamacılarından Orgeneral Turgut Sunalp’tir. Kore’de rütbelerinin tutmamasına rağmen Turgut Sunalp ve Refik Erduran’ın aynı çadırlarda kalmalarının nedeni budur. O sırada Refik Erduran Melda Kalyoncu Hanımla evlidir ve eşinin teyzesinin oğluyla aynı çadırda kalmaktadır. Refik Erdoğan Kore’ye gönüllü olarak gitmiştir.”</p>

    <p class="sagnormal"><span class="libroitalik">(Tayfun Er, Erguvaniler, Destek Y,<br class="chapter"/>
    Ankara. 8. Baskı, 2009. S. 314-315)</span></p>

    <p class="metin">&nbsp;</p>

    <p class="h"><span class="librobold1">Erenköy İşkence Ekibi</span></p>

    <p class="metin">Orgeneral Faik Türün; 1. Ordu - İstanbul Sıkıyönetim Komutanı (Fırtına 1 Tatbikatı)</p>

    <p class="metin">Oramiral Kemal Kayacan; 1. Ordu - İstanbul Sıkıyönetim Komutan Yardımcısı</p>

    <p class="metin">Org. Turgut Sunalp; Genelkurmay 2. Başkanı</p>

    <p class="metin">Tümgeneral Memduh Ünlütürk; Erenköy Köşkü Sorgulama Heyeti Başkanı</p>

    <p class="metin">Tank Kd. Albay Süleyman Selim Yenilmez; MİT İstanbul / Ankara Daire Başkanı / MİT’in Erenköy’deki Sorgu Bürosu Sorgulayıcısı / Kontrgerilla Mensubu</p>

    <p class="metin">M. Hiram Abas; MİT mensubu, 1971 sonlarında Beyrut’taki görevinden döndü ve MİT Kontrespiyonaj Şubesi Müdürü oldu. Baskınları gerçekleştiren ekibin başkanlığını yaptı.</p>

    <p class="metin">Mehmet Eymür; MİT mensubu, takip memurluğundan sonra MİT’e geri döndü. Faaliyet sahası Ortadoğu ülkeleri olan İstanbul’daki Kontrespiyonaj Şubesi emrinde bir süre çalıştıktan sonra Kontrespiyonaj Şube Müdürü Hiram Abas’ın emrindeki Kontrespiyonaj Grup Amirliği’ne getirildi.</p>

    <p class="metin">Emekli Tank Yarbay, Osman Nuri Gündeş; MİT mensubu, 1964 yılında, MİT İstanbul Bölgesi’ne atandı. 28 Ekim 1971’de Tank Yarbay iken emekliliğini istedi. 12 Mart 1971 askeri darbesi öncesi Türkiye’de anarşi tırmanışa geçmişti. O dönemde Gündeş yarbaydı ve MİT İstanbul Daire Başkan Yardımcılığı’na koordinatör olarak atandı. Bu görevde çok kalmadı. 28 Ekim 1971’de Tank Yarbay olarak Beyrut Büyükelçiliği’ne Başkatip olarak atandı.</p>

    <p class="metin">Albay Naci Göktuğ; Kadıköy Bölge İnzibat Komutanı. Komutanlığına getirilen, baskınlarda ele geçirilen örgüt mensuplarını Erenköy İşkence Köşkü görevlilerine teslim eden albaydır.</p>

    <p class="metin">&nbsp;</p>

    <p class="h"><span class="librobold1">Örgüt Evlerine Yapılan Baskınlar</span></p>

    <p class="metin">Baskınlar; sorgulamalardan alınan bilgilerle örgüt evlerinin tespit edilip basılması için kurulan, Hiram Abas’ın başında bulunduğu bir ekiple yapılıyordu.</p>

    <p class="metin">Ekipte MİT’ten 6-7 kişi vardı. Emniyet 1. Şube ekipleri ile birlikte çalışılıyordu. Merkez Komutanlığı ile koordine edilerek basılacak evin durumuna göre askeri kuvvet alınıyordu. Güvenlik gerekçesi ile ve duyulmaması için bilgiler son ana kadar başka makamlara verilmiyordu.</p>

    <p class="metin">Orgeneral Faik Türün’ün Özel Ekibi:</p>

    <p class="metin">Deniz Hakim Albay Turgut Akan; Sıkıyönetim Adli Müşaviri</p>

    <p class="metin">Kara Hakim Albay Süleyman Takkeci; Sıkıyönetim Savcısı</p>

    <p class="metin">Denizaltı Yarbay Ayhan Uras; Orgeneral Türün’ün Özel Sekreteri</p>

    <p class="metin">Kara Komando Binbaşı Bedri Buluç; Özel Sekreterlik kadrosu görevlisi, özel operasyonlarda görev alıyordu.</p>

    <p class="metin">&nbsp;</p>

    <p class="h"><span class="librobold1">Emekli Orgeneral Turgut Sunalp</span></p>

    <p class="metin">1917’de İstanbul’da doğdu.</p>

    <p class="metin">1936’da İstanbul’da Harbiye’den mezun oldu.</p>

    <p class="metin">1945’te Harp Akademileri’ni bitirdi.</p>

    <p class="metin">1946’da Genelkurmay 2. Başkanı’nın emir subaylığını yaptı.</p>

    <p class="metin">1948’de Robert Koleji İngilizce kursunu bitirdi.</p>

    <p class="metin">1948’de Komuta ve Kurmay Hizmetleri Koleji’nden (Harp Akademileri) mezun oldu.</p>

    <p class="metin">Kore Savaşı’na katıldı.</p>

    <p class="metin">2 yıl Moskova’da askeri ateşe olarak görev yaptı. Daha sonra Paris’teki NATO karargâhında çalıştı.</p>

    <p class="metin">1960’da alay komutanı olarak Kıbrıs’a ilk ayak basan kurmay albay oldu.</p>

    <p class="metin">1962’de Tuğgeneral oldu.</p>

    <p class="metin">1968’de Korgeneral olarak Brüksel’deki NATO karargâhında Türk Temsil Heyeti Başkanı oldu.</p>

    <p class="metin">1972’de Orgeneral oldu. Genelkurmay 2. Başkanlığı’na, daha sonra da Harp Akademileri Komutanlığı’na getirildi.</p>

    <p class="metin">Sunalp, İzmir’de konuşlanan Ege Ordusu’nu kurdu ve 2 yıl komutanlığını yaptı.</p>

    <p class="metin">Sunalp 4 yıl orgenerallik yaptı. Kara Kuvvetleri Komutanlığı ile Genelkurmay Başkanlığı kadrosu dolu olduğundan Kara Kuvvetleri Komutanı ve Genelkurmay Başkanı olma olanağı yoktu.</p>

    <p class="metin">1976’da emekli oldu.</p>

    <p class="metin">Cumhurbaşkanı Kenan Evren, askeri sicile göre Sunalp’ten dört ay küçüktü. Kendisinin ifadesine göre iki ay büyüktü, ama aynı yaştaydılar.</p>

    <p class="metin">PTT, Deniz Kuvvetleri ve bir Kanada şirketinin ortak olduğu NETAŞ’ta (İTT üzerinden CIA ile irtibatlıdır) Yönetim Kurulu Başkanlığı yapmıştır. Garanti Bankası’nda Koç Holding adına yönetim kurulu üyeliği yapmıştır.</p>

    <p class="metin">Banat diş fırçası şirketinde yönetim kurulu üyeliği yapmıştır.</p>

    <p class="metin">Bayilik Teşkilatı’nda (BATEŞ) yönetim kurulu üyeliği yapmıştır.</p>

    <p class="metin">1980-1982 yılları arasında Kanada Büyükelçiliği yapmıştır.</p>

    <p class="metin">1983 yılında MDP’yi kurmuştur. Kasım 1983 seçimlerinde hem MDP hem de Türkiye’nin Başbakan adayı olmuştur.</p>

    <p class="metin">1985 yılında MDP Genel Başkanlığı’ndan istifa etmiştir.</p>

    <p class="metin">28 Ağustos 1999 günü, 82 yaşında vefat etmiş ve Karacaahmet Mezarlığı’na defnedilmiştir.</p>

    <p class="metin">İkinci eşi Suzan Sunalp’ten olan bir oğlu Boğaziçi Üniversitesi’nde öğretim üyeliği yapmaktadır. İlk eşinden olan diğer oğlu ticaretle uğraşmaktadır.</p>

    <p class="metin">&nbsp;</p>

    <p class="h"><span class="librobold1">Tümgeneral Memduh Ünlütürk’ün Erol Mütercimler’e Anlattıkları:</span></p>

    <p class="metin">“O günden (12 Mart, E.B.) çok önce bilgiler masaya geldi. Çünkü Amerikalılar hepsini bizim masamıza bıraktılar. Nerede, ne konuşulduğunu, ne edildiğini biz tek tek biliyorduk.” Ve hatta şunu söyledi Ünlütürk Paşa: “Yalnızca CIA değil, zaman zaman KGB’de bize zarf gönderdi. Bana ve Türün Paşa’ya, özellikle tavsiye üzerine; anarşiyi durdurma görevi verildi. Ben de onun karargâhında çalışıyordum…”</p>

    <p class="metin">“MİT’in daha önce tespit ettiği hedefler doğrultusunda tüm sivilleri ve askerleri tek tek topladık. Aslında toplamasaydık bile herhangi bir şey yapacak güçleri yoktu. Çünkü toplanamayacak aşamaya gelinseydi, aynı gece hepsi öldürülecekti.”</p>

    <p class="metin">“Ziverbey Köşkü’nde işkence yapıldığı tamamen yalandır. İşkence yapılmadı. Ancak herkesin elleri kelepçelendi. Bu yasada bile vardır. Kimilerini de ellerinden ayaklarından zincirle irtibatlandırmıştık, ama bunlar çok tehlikeli olanlardı. Bunun dışında işkence edildiği yalandır. Örneğin Gürkan, bir hafta sonra serbest bırakıldı.”</p>

    <p class="metin">“Faik Türün son derece korkaktır, ürkektir. Tek başına hareket gücü yoktur. Eğer arkasında Turgut Sunalp olmasaydı, o hiçbir şey yapamazdı.</p>

    <p class="metin">Amerikalılar bu nedenle kullanabilecekleri en uygun adamı seçtiler.”</p>

    <p class="metin">“…Onları belki tutuklayabilirdim, ama dünyaya karşı bu olmazdı… Baktık ki, bu işin sonu gelmiyor. Tutuklamaları yavaşlattık. Biz de sinir buhranları geçirmeye başlamıştık. Hatta birkaç kez istifa etmek bile istedik. Bir kere de Türün istifa etmek istedi, ancak olay engellendi.”</p>

    <p class="sagnormal"><span class="libroitalik">(Hikmet Çiçek, Erol Mütercimler’in tebliği, Bütün Yönleri ile Susurluk, Kaynak Y. İstanbul 1998. S. 52-53)</span></p>

    <p class="metin">&nbsp;</p>

    <p class="h"><span class="librobold1">Memduh Ünlütürk,<br class="calibre1"/>
    Mahir Çayanlar’ın Kaçmasına İzin Veriyor</span></p>

    <p class="metin">“Biz Mahir Çayanlar’ın hapishaneden kaçacağının enformasyonunu aldık. Bu enformasyonu aldıktan sonra Faik Türün, sonra da Turgut Sunalp geldi.</p>

    <p class="metin">Toplantı yapıp yeniden bir durum değerlendirmesi yaptık. Sonra Faik Türün Ankara’yla konuştu.</p>

    <p class="metin">Bir gün sonra dört tane Amerikalı subay geldi. Bu toplantıda ben vardım, Amerikalı subaylar vardı, durum değerlendirilmesi yapıldı. Hapishaneden kaçma hazırlığı yapıldığı istihbaratı kendilerine aktarıldı. Onlar şunu söylediler: ‘Bırakın kaçsınlar. Ve bunların hapishaneden kaçabilmeleri için de ne gerekirse yapın. Örneğin hiç arama yaptırmayın. Kazılan toprakların saklanmasına göz yumun.’</p>

    <p class="metin">Ondan sonraki süreçte şu planlandı: Bunlar hapishaneden kaçacak. Kaçışları dakika dakika izlenecek.</p>

    <p class="metin">Ondan sonra hiçbirisi hayatta bırakılmayacak.</p>

    <p class="metin">Ben Amerikalı subaylarla iki toplantıya katıldım.</p>

    <p class="metin">Üçüncü toplantı yapıldığında beni odaya almadılar ve bundan sonra benim bu grupla herhangi bir ilişkim olmadı. Arada ne oldu bilmiyorum. Faik Türün’le de ilişkim koptu.”</p>

    <p class="sagnormal"><span class="libroitalik">(Hikmet Çiçek, Erol Mütercimler’in Tebliği, Bütün Yönleriyle Susurluk, Kaynak Y. İstanbul, 1998, S. 54)</span></p>

    <p class="metin">&nbsp;</p>

    <p class="h"><span class="librobold1">Tank Kıdemli Albay Süleyman Selim Yenilmez</span></p>

    <p class="metin">MİT ajanı Mehmet Eymür’ün sitesinde “Selim Yakar Albay” kod adıyla geçen Emekli Tank Kıdemli Albay Süleyman Selim Yenilmez’dir. Yenilmez, 1943 nasıplıdır.</p>

    <p class="metin">Süvari sınıfından tank sınıfına geçmiştir. İstanbul / Ankara MİT Daire Başkanlığı yapmıştır.</p>

    <p class="metin">MİT ve Kontrgerilla örgütüne aldırdığı aile dostu Timuçin Keramettin Bozkurt Albay’da, uzun yıllar Çanakkale MİT Bölge Başkanlığı’nda bulunmuştur. Bozkurt Albay, 1947 nasıplıdır.</p>

    <p class="metin">Albay Yenilmez; Erenköy’deki İşkence Köşkü’nde, 12 Mart dönemindeki MİT-Kontrgerilla işkence ve sorgulamalarının başında bulunmuştur.</p>

    <p class="metin">Yenilmez’in cenazesi 3 Aralık 2004 günü Selimiye Camii’nde düzenlenen askeri törenin ardından Küçükyalı mezarlığında toprağa verilmiştir.</p>

    <p class="metin">Cenazede TSK-MİT-Kontrgerilla’da birlikte yer aldığı arkadaşları bulunmış, MİT Müsteşarı çelenk göndermiştir.</p>

    <p class="metin">Halit Narin Fabrikaları’nın Genel Müdürü olan, ve Hiram Abas MİT’ten bir süre ayrıldığında O’na görev veren hukukçu oğlu, kızı, gelini ve torunları da cenazede yer almışlardır.</p>

    <p class="metin">&nbsp;</p>

    <p class="h"><span class="librobold1">Eyüp Özalkuş</span></p>

    <p class="metin">1943 nasıplı Topçu Eyüp Özalkuş’un (Süleyman Yenilmez de 1943 nasıplıdır) TSK’dan ne zaman ve hangi rütbede ayrıldığı belli değil.</p>

    <p class="metin">Başbakan Bülent Ecevit, Özalkuş’u MİT’ten attı. Ecevit Başbakanlık’tan ayrılınca; Özalkuş Adalet Partisine yaklaştı ve tekrar MİT’e girdi. 1979 yılında İstanbul Göztepe 2. Orta Sokak’taki evinin önünde çapraz ateşle kolundan ve ayağından vuruldu.</p>

    <p class="metin">Tedaviden sonra Koşuyolu’nda kardeşinin evinde saklandı. 1979’larda Beyrut’a gitti ve orada 1,5 yıl kaldı.</p>

    <p class="metin">Eyüp Özalkuş, Erenköy’deki İşkence Köşkü Kontrgerilla karargâhında, Tümgeneral Memduh Ünlütürk’ün yardımcılarından biriydi. İşkence ve sorgulamaların çoğunda yer aldı.</p>

    <p class="metin">Özalkuş, Beyrut’tan döndükten sonra Ankara’da MİT Komünizm Masası Şefi oldu. Daha sonra Türk Hava Yolları Genel Müdürlüğü’nde müşavir olarak çalışmaya başladı. O dönemde, 12 Mart grubundan Hava Kurmay Albay İlyas Albayrak THY İdari İşler Genel Müdür Yardımcılığı yapıyordu. THY Genel Müdürü de Emekli Hava Tümgeneral Cengiz Sakarya idi.</p>

    <p class="metin">Bir gün Eyüp Özalkuş, İlyas Albayrak’a haber gönderiyor ve odasında kahve içmeyi teklif ediyor; “Eğer gelmezsen, senin gibi bir komünistin bu makama nasıl getirildiğini Ulaştırma Bakanı Veysel Atasoy’a (ANAP) söylerim.” diye tehdit ediyor.</p>

    <p class="metin">Kel Eyüp’ün dikkatinden kaçan şu:</p>

    <p class="metin">İlyas Albayrak’ı THY İd. İşl. Gnl. Md. Yrd.cılığı’na getirenin; Evren cuntasından Hava Orgeneral Tahsin Şahinkaya olması.</p>

    <p class="metin">&nbsp;</p>

    <p class="h"><span class="librobold1">12 Mart 1971 CIA (NATO) Darbesine Ait CIA Belgeleri</span></p>

    <p class="metin">ABD; 1969-1972 yıllarına ait 100 sayfaya yakın 39 CIA belgesini 36 yıl aradan sonra, 16 Şubat 2008 tarihinde açıkladı. 12 Mart 1971 CIA (NATO) darbesine ait 6 CIA belgesi de bunlar arasında yer aldı.</p>

    <p class="metin">&nbsp;</p>

    <p class="h"><span class="librobold1">CIA Belgesi 1 (19 Mayıs 1969)</span></p>

    <p class="metin">19 Mayıs 1969 tarihli, Genelkurmay’da darbe konusunu ele alan toplantı ile ilgili 314/07360-69 no.lu CIA belgesi:</p>

    <p class="metin">Bu belge ABD Dışişleri, Savunma Bakanlığı ve Beyaz Saray Ulusal Güvenlik Konseyi Danışmanlığı’na aynı gün ulaştırıldı.</p>

    <p class="metin">Genelkurmay Başkanı Orgeneral Memduh Tağmaç, 20-21 Mayıs 1969 gecesi yönetime el koyacaktı.</p>

    <p class="metin">“CIA’nin 19 Mayıs 1969 tarihli raporu; Amerikan Dışişleri ve Savunma Bakanlıkları ile Beyaz Saray’a aynı gün ulaştı. 314/07360-69 numaralı bu raporun konu başlıklı bölümünde şunlar yazılıydı:</p>

    <p class="metin">“Türk Silahlı Kuvvetleri hükümetin yetkilerini almayı planlıyor… Bazı politikacılar ile Türk Genelkurmay Başkanlığı arasında birkaç gün süren toplantılar sonunda askerler; 16 Mayıs gecesi, Celal Bayar ve gözden düşmüş eski politikacıların politik haklarının iade edilmesi ve bunun için Anayasa’nın değiştirilmesi konusunda son kararlarını aldılar. Bu karar, Senato’nun bu yasayı 20 Mayıs günü kabul etmesi halinde hükümetin yetkilerinin alınması yönünde idi. Cumhurbaşkanı Sunay ile de konu konuşulmuş ve askerlerin yanında yer almıştır.</p>

    <p class="metin">Türk Genelkurmay Başkanlığı, Orgeneral Tağmaç imzası ile; bütün birlik komutanlarına, kara, hava, deniz ve jandarmaya, gizli bir emir ile, komuta kademesinin bu kararlarını bildirmiştir. Askerler 20 Mayıs’ı 21 Mayıs’a bağlayan gece harekete geçecek ve halkı harekâtın amacı hakkında, Türkiye radyosundan; muhtemelen haber saatinde bilgilendirecektir.”</p>

    <p class="metin">Raporun ilk cümleleri bunlar… Ardından Genelkurmay’ın, Başbakan Demirel dahil tüm politik liderlere bunu yapmalarının nedenlerinin, özellikle Senato ve belirli senatörler üzerindeki çalışmalarının bildireceği yazılmış.</p>

    <p class="metin">Bu süreçte CHP’nin ne yaptığını rapordan okuyalım:</p>

    <p class="metin">“CHP’li Senatör Hıfzı Oğuz Bekata ve CHP Başkan Yardımcısı Kemal Satır, Parti’nin Senato’da bu yasa tasarısının aleyhinde oy vereceklerini, böylece 3’te 2 çoğunluk elde edilemeyeceğinden; yasanın geçemeyeceğini Türk Genelkurmayı’na garanti etmişlerdir. Sivil giysili askeri ajanlar bir süredir her politik görüşteki senatörleri izlemekte ve yakın gelecekte Senato’da yeter sayının bulunmasının çok zor olduğunu tahmin etmektedirler. Askerler Senato’nun bu yasayı öldüreceğine ve bu nedenle de harekete geçmeye gerek kalmayacağına inanmaktadır. Ama eğer her şeye rağmen yasa geçerse Ordu harekete geçecektir. Açıklamaları blöf değildir.”</p>

    <p class="sagnormal"><span class="libroitalik">(Sedat Sertoğlu, Akşam, 18.2.2008 (1))</span></p>

    <p class="metin">&nbsp;</p>

    <p class="h"><span class="librobold1">CIA Belgesi 2 (1 Nisan 1969)</span></p>

    <p class="metin">1 Nisan 1969 tarihinde, Beyaz Saray’daki zirve görüşmesine Türkiye; Başbakan Demirel, Dışişleri Bakanı İhsan Sabri Çağlayangil, Büyükelçi Melih Esenbel, ev sahibi ABD ise; Başkan Nixon, Ulusal Güvenlik Konseyi Danışmanı Henry Kissinger ve Türkiye Dairesi Başkanı Cash ile katıldı.</p>

    <p class="metin">Zabıtlara göre Demirel; cenazesine katıldığı Eisenhower konusunda “Türk halkı bütün özgür dünyaya hizmet etmiş bu isme saygısını sunmayı bir görev saymıştır.” dedi.</p>

    <p class="metin">Başkan Nixon’a, kendilerine zaman ayırdığı için teşekkür etti ve bu görüş alışverişi için iyi bir imkân olduğunu söyledi. Başkan pek çok şeyin olduğunu ve dünyanın değiştiğini belirtti. Türkiye ile ABD’nin iyi dost olduklarından Türk Halkı’nın haberdar olmasını istediğini bildirdi.</p>

    <p class="metin">Türkler’in büyük riskleri büyük fedakârlıklarla göze aldıklarını ve bunun karşılığını beklediklerini bildiğini, Türkler’in ilişkilerin istedikleri düzeyde olmadığını hissetmeleri halinde bu konunun büyükelçiler veya en üst seviyede ele alınabileceğini kaydetti.</p>

    <p class="metin">Demirel bu sözlere şu karşılıkları verdi:</p>

    <p class="metin">“Çok iyi olan ilişkilerimiz karşılıklı, olarak hükümetlerimiz ve halklarımız sayesinde gerçekleşmektedir. Bunun devam etmemesi için bir sebep yoktur. Bu ilişkiler iki tarafın da çıkarınadır. Bütün dünyada yeni şartlar oluşmuştur.</p>

    <p class="metin">Savaşın çektirdiklerini bilmeyen yeni nesiller daha iyi bir yaşam istemektedirler. Bugün, özgür basın, seçim ve çok partili sistemin olduğu ülkeler barış istemektedir.</p>

    <p class="metin">Burada bir nokta unutulmamalıdır; uluslararası komünizm hedef değiştirmemiş, sadece taktik değiştirmiştir.”</p>

    <p class="metin">Başkan bu sözler üzerine, yeni taktiklerle başa çıkmanın eskilere nazaran daha zor olduğunu söyledi. Demirel ise şöyle devam etti:</p>

    <p class="metin">“Komünistler şimdi kalkınmakta olan ülkelerdeki demokratik sistemden yararlanarak sorunlar yaratıp onu çökertmek istemektedirler. Eğer bir hükümet bu girişimleri bastırmak isterse büyük gürültü kopmaktadır.</p>

    <p class="metin">Böyle bir durumda bütün demokratik ülkeler tek cephe olmalıdır. İşler bugün 20 yıl öncesine nazaran daha kolay değildir. Örneğin hakkında çok az şey bildiğimiz Çin.”</p>

    <p class="metin">ABD Başkanı bu sözler üzerine Demirel’e şunu sorar:</p>

    <p class="metin">“Bu konuda sizce ne yapmalıyız?”</p>

    <p class="metin">Demirel cevap verir:</p>

    <p class="metin">“Kalkınma tek çıkış noktasıdır. Bu başarılı olursa işler iyiye gider, olmazsa sorunlarımız olur. Türkiye iyi bir örnektir; Türkler başarılı olacaktır ve bunun için ABD yardımına müteşekkiriz.”</p>

    <p class="metin">Nixon: “Türkler pek çok şeyi kendileri başardılar.”</p>

    <p class="metin">Demirel: “6 veya 7 yıl içinde Türkiye; artık verecek ülke konumuna gelecektir.”</p>

    <p class="metin">Nixon: “Zaman yetecek mi? Bugünün gençleri çok sabırsız.”</p>

    <p class="metin">Demirel: “Bunun alternatifi yok.”</p>

    <p class="metin">Nixon: “Sayın Başbakan, çok iyi bir analiz yaptınız. Son 20 yılda gerçekten dünya değişti, ama Sovyetler’in hedefleri değil taktikleri değişti. Şimdi Batı’da da dostlara ihtiyaçları var. Olası bir ABD-SSCB toplantısına ne dersiniz? Bu yumuşama politikası diğer ülkeleri zayıflatır mı?”</p>

    <p class="metin">Demirel: “Konuşmak bence iyi, ama Başkan, söylediğiniz gibi bu görüşmeler diğer ülkelerin birliğe güvenini sarsmamak için çok dikkatli yapılmalı.”</p>

    <p class="metin">Raporun bundan sonrasını özetlersek, Demirel; Sovyetler’le yakınlaşmanın ABD ve müttefikleriyle olan ilişkilerin zararına olmayacağını anlatıyor, ardından CENTO ile ilgili bilgi veriyor. Akdeniz’de görülmeye başlanan Sovyet etkisinden söz ediyor, Suriye’nin giderek daha zor bir ülke olmaya başladığını, Irak’ın Sovyet etkisine girmemesi için çalıştıklarını, Ortadoğu krizlerinin; uluslararası kriz olarak değil, ama bölgesel olarak çözülmesini öneriyor. Ve görüşme 30 dakika sürüyor.</p>

    <p class="sagnormal"><span class="libroitalik">(Sedat Sertoğlu, Akşam, 20.2.2008 (3))</span></p>

    <p class="metin">&nbsp;</p>

    <p class="h"><span class="librobold1">CIA Belgesi 3 (23 Eylül 1969)</span></p>

    <p class="metin">23 Eylül 1969 tarihli, Beyaz Saray’da Türkiye’de darbe olasılıklarının ele alındığı toplantı ile ilgili CIA Belgesi:</p>

    <p class="metin"><span class="libroitalik">Beyaz Saray’da darbe olasılıkları ile ilgili toplantı</span></p>

    <p class="metin">“19 Mayıs 1969 tarihli CIA raporu ile ilgili olarak Dışişleri Bakanlığı’nda 23 Eylül 1969 günü bir toplantı yapıldı.</p>

    <p class="metin">Toplantıya Dışişleri ve Savunma Bakanları yanında CIA Başkanı, Uluslararası Kalkınma Ajansı ve Bütçe Bürosu Başkanları katılmıştır. Toplantının başlığı ‘Türkiye Programı Analizi’dir ve Başkan Nixon’un emri ile; Türkiye’de ABD programları ve bunların ABD hedeflerine katkıları, Ulusal Güvenlik Konseyi’nin incelemesi için ana politik ve seçenek programları üzerine bir açıklama, Türkiye’ye askeri yardım ve Türk Ordusu’nun geliştirilmesi için Türkiye’ye sosyal ve ekonomik yardımlar, Türkiye’deki üslerde bulunan Amerikalı personelin gereksinmeleri ve bunların Türk-ABD ilişkilerine etkileri, NATO’nun güney kanadında bulunan Türkiye’ye destek için ne kadar Amerikan askeri gücü gerektiği, Amerikan Tarım Bakanlığı ve Haber Ajansı’nın programları tartışılmıştır. Bu çalışma Dışişleri Bakanlığı yapılmıştır. Hazırlanacak rapor 1 Aralık 1969 gününe kadar Başkan’ın Ulusal Güvenlik Konseyi Danışmanı’na verilecektir.”</p>

    <p class="metin">&nbsp;</p>

    <p class="h"><span class="librobold1">Kissinger’e Verilen Rapor</span></p>

    <p class="metin">19 Mayıs 1969 tarihli CIA raporuna paralel olarak, Amerikan Dışişleri Bakanlığı tarafından hazırlanan “Türkiye’de Politik Durum” raporu 23 Aralık 1969 günü Başkan Nixon’un Ulusal Güvenlik Konseyi Danışmanı Henry Kissinger’e teslim edildi.</p>

    <p class="metin">“Türkiye’deki politik yaşamda; elit azınlıkla, geniş toplum kesimlerine dayanan politikacılar arasında hayati bir bölünme vardır. Elitistler; Türkiye’nin ihtiyacı olan aydınlanma ve ilerici liderliği, ancak kendilerinin yapabilecek nitelikte olduklarını söylerken karşıtlarını popülist olarak tanımlarlar.</p>

    <p class="metin">Elitler arasında ana muhalefet partisi olan CHP vardır. Bu partinin sol kanadında ufak Marksist TİP ve parçalanmış radikal sol gruplar bulunmaktadır. Toplumdaki bu ayrışım hâlâ devam etmiyor mu?</p>

    <p class="metin">1965 seçimlerinde, 1960 darbesi ile devrilen DP, Türk toplumunun aynı segmentlerinden onun yerine kurulmuş AP; 5 yıl aradan sonra iktidara geldi. Bu askeri darbe geniş biçimde elitler tarafından desteklendi ve ülkedeki ekonomik yönetim ve politik baskı yüzünden gerçekleşti. Devrilen DP ve yerine geçen AP; iktidara, muhafazakâr köylüler ve tüccar sınıfı tarafından getirildi.”</p>

    <p class="metin">Rapor, Başbakan Demirel’in kardeşleri etrafında kopan yolsuzluk fırtınasının, hem partisi içinde hem de muhalefete onu iktidardan indirmek için uygun bir olanak yaratmasını, partisinin bölünmesini, Demirel’in mecliste hakkında verilen yolsuzluk gensorularını başarı ile atlatmasını anlattıktan sonra, üniversitelerde başlayan radikal sol terörün, radikal sağ terörü yarattığını ve bunun da üniversitelerde kaosa yol açtığını anlatıyor.</p>

    <p class="metin">“Türkiye’deki kentli nüfus, başlangıçta genel olarak radikal solun eylemlerine tarafsız kaldı. Bu arada Amerika üzerinden AP eleştiriliyordu. Ama sonunda bu kesim de ‘Yeter artık.’ dedi. Bunlara ek olarak Türkiye’nin sorunlarına karşı Meclis’in sorumsuzluğu ve yetersizliği de geniş kesimlerde memnuniyetsizlik yarattı.”</p>

    <p class="sagnormal"><span class="libroitalik">(Sedat Sertoğlu, Akşam, 19.2.2008 (2))</span></p>

    <p class="metin">&nbsp;</p>

    <p class="h"><span class="librobold1">CIA Belgesi 4 (10 Mart 1970)</span></p>

    <p class="metin">10 Mart 1970 tarihli Genelkurmay’da darbe kararının alındığı toplantı ile ilgili TDCS 314/02595-7 no.lu CIA Belgesi:</p>

    <p class="metin">Genelkurmay Başkanlığı’nın ışıkları 10 Mart 1971 günü sabaha kadar yandı. Başbakan Demirel’e 1971 muhtırasının verilmesine saatler kalmıştı. O gün Genelkurmay Başkanlığı komuta kademesi sekiz saat süren bir toplantı yapmıştı.</p>

    <p class="metin">Bu toplantı ile ilgili CIA’nin Ankara’da elde ettiği çok gizli bilgileri içeren CIA raporunun başlığı ‘Türk Ordusu Komuta Konseyinin Toplantısı’. 10 Mart 1971 tarih ve TDCS 314/02595-71 numaralı gizli rapor bu. Ama raporun ‘kaynaklar’ bölümünde yer alan ve 7 satır tutan, isimler hakkında gizlilik kararı kaldırılmadığından; bu isimlerle ilgili bölüm boş. CIA raporunu okuyalım.</p>

    <p class="metin">“Türk Ordusu’nun komuta konseyi, Genelkurmay Başkanı Orgeneral Memduh Tağmaç başkanlığında, Genelkurmay Başkanlığı’nda takriben saat 10:00’dan 18:00’e kadar süren, şimdiye kadar görülmemiş bir toplantı yapmıştır.</p>

    <p class="metin">Toplantıya Kara, Hava ve Deniz Kuvvetleri Komutanları ile 1’inci, 2’inci ve 3’üncü Ordu Komutanları, Birlik Komutanları, Hava Kuvvetleri’nin bütün Alan Komutanları ile diğer generaller katıldı.</p>

    <p class="metin">Bu toplantı, 4 Amerikan hava askerinin kaçırılması, ve öğrenci-polis çatışmalarının ardından ülkedeki politik duruma karşı Silahlı Kuvvetler’in alması gereken kesin kararları konuşmak üzere, çok sayıda yüksek rütbeli subayın isteği üzerine yapılmıştır.</p>

    <p class="metin">Kara Kuvvetleri Kurmay Başkanı Korgeneral Hayati Savaşçı (Not: Burada bir satır, gizlilik nedeniyle serbest bırakılmamıştır.) toplantının, ‘iki karardan birine karar kılmak üzere’ yapıldığı açıklamıştır.</p>

    <p class="metin">Ya çok sayıda genç generalin istediği şekilde yönetime tamamen el konması, ya da Orgeneral Tağmaç ve başkalarının istediği; Cumhurbaşkanı Cevdet Sunay ve Başbakan Süleyman Demirel’e belirgin ve hemen alınması gerekli kontrol mekanizmalarının dikte edilmesi şeklinde olacaktır.</p>

    <p class="metin">Savaşçı; bu ikisinin dışında bir alternatif olmadığını sözlerine eklemiştir. Savaşçı artık Ordu’nun politik duruma müdahale edip etmeyeceği konusunda da bir soru işareti kalmadığını belirtmiş, Ordu’nun müdahale etmekte olduğunu, ve karar verilmesi gereken tek noktanın bunun şekli olduğunu bildirmiştir. Savaşçı; eğer ayrılıklar devam ederse tehlikeli bir durumun ortaya çıkacağını ve bu durumda da hayal kırıklığı yaşayan grupların kendi görüşlerini, diğerlerine zorla kabul ettirme yöntemini uygulayabileceklerini söylemiştir.</p>

    <p class="metin">Özellikle Hava Kuvvetleri Komutanları derhal yapılacak askeri müdahalenin güçlü taraftarlarıdır ve Tağmaç’ın çözümüne güçlü biçimde karşı çıkmaktadırlar.” (Not: Burada 4 satır gizli tutulmuştur.) Rapor şu cümle ile sonuçlanıyor: “10 Mart günü, gece yarısı saat 24:00 itibariyle Ankara sakin, ve görünen bir askeri hareketlilik yoktur.”</p>

    <p class="metin">Raporun son derece ilginç olan sonuç bölümünde, CIA; kendi başkentine şunları bildirmiş:</p>

    <p class="metin">“Ordu’nun şu andaki durumla fevkalade kışkırtılmış olduğuna hiç şüphe yoktur. Onların gazabı doğrudan CHP Genel Başkanı İsmet İnönü’ye yöneliktir ve tuhaftır ki Başbakan Demirel’e o kadar kızmamaktadırlar. Askeri darbe; muhtemelen sadece Parlamento’yu kapatmakla yetinecek, Sunay (Not: Cumhurbaşkanı Cevdet Sunay) görevinde kalacak ve Demirel ile bakanlarının seçime kadar işbaşında kalmalarına izin verecektir.</p>

    <p class="metin">Ordu’nun uzun dönemli kontrol istediğine ilişkin bir işaret yoktur. Ama herhangi bir seçim kampanyası muhtemelen daha sıkı denetlenerek daha ağırbaşlı geçecektir. Askerler sadece şu mesajı vermek istemektedirler: Bizim Anayasamız değiştirilemez.”</p>

    <p class="metin">“Cumhurbaşkanı Sunay; 19 Mayıs günü yayınladığı bayram mesajını Türkiye radyosunda vermiş ve konuşmanın yazılı metni gazetelerde yayınlanması için gönderilmiştir. Sunay; mesajında ‘Anayasa’nın değişmesi için herhangi bir fırsat yoktur.’ demiştir. Bu arada bazı söylentilere göre Sunay, senatodaki oylamayı atlatmak için yetkisini kullanarak parlamentoyu feshedecek ve 60 gün içinde seçim çağrısı yapacaktır.”</p>

    <p class="sagnormal"><span class="libroitalik">(Sedat Sertoğlu, Akşam, 18 Şubat 2008 (1))</span></p>

    <p class="metin">&nbsp;</p>

    <p class="metin">10 Mart 1971 tarihli 2. CIA belgesinden sonra, gizliliği kaldırılan ilk belge 25 Mart 1971 tarihini taşıyor. Bu durumda askeri darbe kararının alındığı tartışmalı Genelkurmay Başkanlığı toplantısından sonra geçen on gün içinde yaşananlar hâlâ bilinmiyor. ABD Büyükelçisi Handley 12 Mart 1971 günü Washington’a neler yazdı? Demirel’in darbeyle uzaklaştırılmasını nasıl değerlendirdi? Nihat Erim’in Başbakanlığa getirilmesine nasıl bakıldı? Bilemiyoruz. Eğer on gün içindeki belgeler de açıklanmış olsaydı; 12 Mart’ın karanlıkta kalan yönleri tümüyle aydınlığa çıkacaktı. Ancak yine de açıklananlar arasında; 12 Mart’a çeyrek kala hazırlanan 2,5 sayfalık bir gizli rapor daha var, ama raporun tarihi yok. Raporun muhtemelen Ocak 1971’de, yani muhtıraya az kala hazırlandığı anlaşılıyor. Raporun en çarpıcı tahmini ise, sonunda yapılıyor ve ‘darbenin an meselesi’ olduğu bildiriliyor.</p>

    <p class="metin">&nbsp;</p>

    <p class="h"><span class="librobold1">12 Mart 1971 Muhtırasını Tetikleyen Son Olay</span></p>

    <p class="metin">12 Mart Muhtırası’nı tetikleyen son olay dört ABD askerinin kaçırılması oldu. Silahlı bir grup; 4 Mart 1971’de, gece 01:30’da bir ABD askeri aracını durdurup içindeki askerleri kaçırdı. Olay Ankara’da bomba gibi patladı.</p>

    <p class="metin">Silahlı grup 400 bin dolar fidye istiyordu. Dışişleri Bakanı İhsan Sabri Çağlayangil, Başbakan Demirel’i uyandırıp olayı bildirdi. Birçok kez ABD Büyükelçisi William Handley’le görüştüler. ABD Başkanı Richard Nixon’a sürekli bilgi aktarıldı.</p>

    <p class="metin">Muhtıraya altı gün kala Başkan Nixon’a verilen bir rapor, Ankara’da Başbakan Demirel’in ABD Başkanı Nixon’a gönderdiği gizli mesajı da gün ışığına çıkardı.</p>

    <p class="metin">6 Mart 1971 Cumartesi akşamı, saat 17:00’de Ulusal Güvenlik Yardımcısı Henry Kissinger tarafından Başkan Nixon’a iletilen mesajda Demirel; ‘ABD askerlerini kaçıranlarla pazarlığa girmeyeceğiz. Hiçbir fidye de ödemeyeceğiz.’ dedi.</p>

    <p class="metin">Washington da Demirel’in tutumunu benimsedi. Ama yine de içinde 400 bin dolar olan Amerikan Hava Kuvvetleri’ne ait bir askeri uçak Atina Havaalanı’nda bekletilmeye başlandı. Ancak bu uçak, hiçbir zaman havalanmadı.</p>

    <p class="metin">Kissinger; 8 Mart’ta, Nixon’a ABD’li askerlerin serbest bırakıldığını bildirdi.</p>

    <p class="metin">&nbsp;</p>

    <p class="h"><span class="librobold1">CIA Belgesi 5 (25 Mart 1971)</span></p>

    <p class="metin">25 Mart 1971 tarihli, Başkan Nixon’a sunulan, Başbakan Erim ve Genelkurmay’la ilişkiler konusuna dair CIA Belgesi:</p>

    <p class="metin">(Belge gizliliği kaldırılan ilk belge olma özelliğini taşıyor.)</p>

    <p class="metin"><span class="libroitalik">Başkan Nixon’a Sunulan CIA Belgesi</span></p>

    <p class="metin">Başkan Nixon’a sunulan CIA raporu, ABD Ulusal Güvenlik Konseyi Üyesi Harold Saunders tarafından; ABD Başkanı Nixon’un yardımcılarından biri olan Egil Krogh’a sunulmuş.</p>

    <p class="metin">Yani Başkan Nixon’a sunulduğu anlamına geliyor. Raporda Başbakanlığı üstlenen Nihat Erim ve Ordu’nun tutumu değerlendiriliyor. ABD’nin o günlerde tek bir hedefi var: ‘Bir an önce Türkiye’de afyon üretimini durdurmak.’</p>

    <p class="metin">Rapordan izleyelim:</p>

    <p class="metin">“Başbakan Nihat Erim’in önceliği aşırı siyasi grupları baskı altına almak ve kamu düzenini kurmak olacaktır.</p>

    <p class="metin">Parlamento ise geri planda kaldı. Eğer karşı gruplar arasındaki çatışmalar kontrol altına alınabilir ve üniversite kampüslerinde huzur sağlanabilirse; afyon kontrolü programının önünde hiçbir engel kalmayacaktır.</p>

    <p class="metin">Parlamento Ordu’nun gözetimi altında bulunuyor. Bu nedenle afyon yasası; oylama öncesinde, Demirel döneminden daha az tartışmaya neden olacaktır.</p>

    <p class="metin">Ordu; parlamentoya dayanan bir hükümetle çalışmayı tercih ediyor, ama son kararı her halükarda Ordu veriyor.</p>

    <p class="metin">Yakın gelecekte Türkiye’de öncelikleri saptayan Ordu olacaktır. Aslında Ordu şu anda uluslararası afyon sorununun Türkiye’yi nasıl etkilediği konusunda yeterli bilgiye sahip değil. Bu konuda kesin bir tavır ortaya koymadılar.</p>

    <p class="metin">Bilindiği gibi, Cumhurbaşkanı Cevdet Sunay da soruna dahil edilmiş bulunuyor, ve Cumhurbaşkanı Ordu’nun üst kademesinde halen etkili konumdadır. Böylece Ordu’da karar noktalarını ikna etme yollarımız açılmış bulunuyor.</p>

    <p class="metin">Bir önyargı ya da direnişle mücadele etmemiz gerekmeyecek. Generaller; işbirliklerinin karşılığında Türkiye için elle tutulur maddi bir karşılık alırlarsa çok daha anlayışlı olacaklardır.”</p>

    <p class="metin">Raporda Başbakan Nihat Erim de şöyle değerlendiriyor:</p>

    <p class="metin">“Başbakan Erim’in soruna nasıl yaklaştığı konusunda fazla bir bilgiye sahip değiliz. Ama uluslararası hukuk uzmanıdır ve Türkiye’nin 1961 BM Sözleşmesi’nden kaynaklanan yükümlülüklerine sadık olduğuna inanmaktadır. Desteği alınabilir. Ayrıca gerçekten ABD taraftarıdır ve siyasi tabanı sağlamdır.</p>

    <p class="metin">Demirel’in yaptığı gibi, Amerikan çıkarlarına hizmet ettiği suçlamaları karşısında cayması çok daha zayıf bir olasılıktır.”</p>

    <p class="metin">25 Aralık 1971 tarihli CIA Belgesinde Afyon Planı da şöyle yer alıyor:</p>

    <p class="metin">“Ulusal Güvenlik Konseyi üyesi Harold Saunders; ABD’nin Türkiye Büyükelçisi William Handley’e Türkiye’de afyon üretiminin durdurulması için saptadığı 3 hedefi özetle şöyle sıralıyor:</p>

    <p class="metin">1- İlk aşamada mahsulün toplanması sırasındaki kontrol tedbirlerini arttırmak için acil program uygulanmasını sağlamak.</p>

    <p class="metin">ABD Büyükelçisi Handley, Türk hükümetine, bu programın uygulanmasından doğacak zararları karşılayacağını bildirecek.</p>

    <p class="metin">2- Aynı anda ve acilen lisans ve kontrol yasası parlamentodan geçirilecek.</p>

    <p class="metin">Büyükelçi Handley, askeri yetkililerle ve kilit noktalardaki milletvekilleriyle görüştü ve önerimizi bildirdi. Eğer sonuç alamazsak Dışişleri Bakanı William Rogers; 30 Nisan’da, CENTO Dışişleri Bakanları toplantısı için Ankara’ya yapacağı ziyaret sırasında sorunu gündeminin ilk sırasına koyacak.</p>

    <p class="metin">3- Haziran 1972’ye kadar bütün üretim durdurulacak. Böylece Başkan 1972’deki kongreye afyon üretiminin durdurulduğu mesajıyla gidecek.</p>

    <p class="sagnormal"><span class="libroitalik">(Nur Batur, CIA Belgelerinden 12 Mart’a yazı dizisi (1) Sabah 20 Şubat 2010)</span></p>

    <p class="metin">&nbsp;</p>

    <p class="h"><span class="librobold1">CIA Belgesi 6 (21 Mart 1972)</span></p>

    <p class="metin">21 Mart 1972 tarihli, Nixon ile Erim’in Beyaz Saray’da yaptığı görüşme ile ilgili CIA Belgesi:</p>

    <p class="metin">&nbsp;</p>

    <p class="metin"><span class="libroitalik">Nixon-Erim Washington Görüşmesi</span></p>

    <p class="metin">Tarih: 21 Mart 1972, sabah 11:00</p>

    <p class="metin">Yer: Washington</p>

    <p class="metin">Başbakan Nihat Erim, Başkan Nixon’la görüştü.</p>

    <p class="metin">Erim: “Türkiye’de demokrasiyi yerleştirmek için çaba gösteriyoruz. Demokrasiden yanayım. Bu nedenle aşırı uçlar beni eleştiriyor. Ama Anayasa’ya bağlı kalmakta kararlıyım. Ordu’yu modernize etmeye çalışıyorum. Ordu’nun morali Türkiye’nin istikrarı açısından önemli. Eğer Türk Ordusu’nun morali çökerse bu çok tehlikeli olur.”</p>

    <p class="sagnormal"><span class="libroitalik">(Nur Batur, CIA Belgelerinden 12 Mart’a yazı dizisi (4), Sabah, 20 Şubat 2010)</span></p>

    <p class="metin">&nbsp;</p>

    <p class="h"><span class="librobold1">Başkan Nixon’a; CIA-1, CIA-2, CIA-3 ve CIA-5 Belgelerini Hazırlayan Beyaz Saray CIA Kadrosu ve CIA Türkiye Ekibi</span></p>

    <p class="metin">Henry Kissinger; Ulusal Güvenlik Konseyi Başkanı</p>

    <p class="metin">William Rogers; Dışişleri Bakanı</p>

    <p class="metin">Melvin Laird; Savunma Bakanı</p>

    <p class="metin">William Handley; ABD Türkiye Büyükelçisi</p>

    <p class="metin">Harold Saunders; Ulusal Güvenlik Konseyi Üyesi, Saunders tarafından hazırlanan planlar Başkan Nixon’un yardımcılarından Egil Krogh’a sunulmuştur.</p>

    <p class="metin">Howard Hunt; Başkan Nixon’un danışmanlarındandır. CIA için çalıştığı sürede (1971 dahil) görevinin yabancı hükümetleri devirmek olduğunu söyledi.</p>

    <p class="metin">&nbsp;</p>

    <p class="h"><span class="librobold1">12 Mart Darbe Sürecindeki CIA Türkiye Ekibi</span></p>

    <p class="metin">Richard Helms; CIA Başkanı</p>

    <p class="metin">Paul Henze; CIA İstanbul Şefi (1960-1968)</p>

    <p class="metin">Duane Clarridge; CIA İstanbul Şefi (1968-1971)</p>

    <p class="metin">Duane Clarridge; CIA Ankara İstasyon Şefi (1971-1973), aynı zamanda CIA Ortadoğu Şefi</p>

    <p class="metin">Ruzi Nazar; CIA Ankara İstasyon Şefi (1960-1970 sonu)</p>
  </div>
</body>
</html>
