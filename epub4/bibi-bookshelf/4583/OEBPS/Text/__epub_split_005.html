<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css"/>
  <link href="../Styles/page_styles.css" rel="stylesheet" type="text/css"/>
</head>

<body class="calibre">
  <div class="chapter">
    <p class="metin">&nbsp;</p>

    <p class="h"><span class="librobold1">Erol Bilbilik: ‘Sanayi Burjuvazisi’nin İktidarı’</span></p>

    <p class="metin"><span class="librobolditalik">- Türkiye’yi 12 Mart’a getiren koşullar nelerdir?</span></p>

    <p class="metin">- 1969 yılında yapılan genel seçimlerde AP, yanılmıyorsam yüzde 52 oyla iktidar olmuştu. Başbakan da <span class="librobold">Süleyman Demirel</span>’di. Bir başka olgu, 1989’da Berlin Duvarı’nın yıkılmasıyla birlikte Sovyetler Birliği’nin dağılma sürecine girmesi. Bunun ilk belirtileri daha 1970’li yıllarda görülmeye başlamıştı. Çift kutuplu bir dünyadan tek kutuplu bir dünyaya kayış olasılığı daha o zamandan belliydi.</p>

    <p class="metin"><span class="librobolditalik">- Nasıl belli olmuştu?</span></p>

    <p class="metin">- 1960’lı yıllarda Sovyet lideri <span class="librobold">Nikita Kruşçev</span>’den beri Sovyet sisteminde, sosyalist totaliter bir rejimden kopma belirtileri görülüyordu.</p>

    <p class="metin">Yine başka bir olgu, Cumhuriyet’i kuran CHP’nin 1969 seçimlerinde beklenin de altında oy almasıydı.</p>

    <p class="metin">Bütün bunların yanında şu da vardı:</p>

    <p class="metin">Sanayi burjuvazisi ithal ikamesi programıyla güçlenmişti. Ona paralel olarak daha fazla güçlenen ticaret burjuvazisiydi. Özellikle Anadolu burjuvazisi çok güçlenmişti.</p>

    <p class="metin">Beşinci olarak da şunu söyleyebiliriz:</p>

    <p class="metin">1970’li yıllara gelindiğinde ABD, Türkiye’de daha egemen olmasını sağlayacak tedbirler alıyordu. Zaten ABD; Marshall Yardımı Anlaşması’ndan beri (1947) Türkiye’de çok egemen olmuştu. Türkiye’nin merkezi sinir sisteminin içinde bulunuyordu. Süleyman Demirel’in çok büyük oyla iktidarı alışının arkasında ABD’nin son derece büyük desteği var. Burada sanayi burjuvazisiyle ticari burjuvazi de bunu desteklemiştir. Yani, seçim sonunda işbaşına gelen iktidar sanayi burjuvazisi iktidarı olmuştur.</p>

    <p class="metin">Tabii, ithal ikamesi programıyla devletin bütün olanakları sanayi burjuvazisine teşvikler halinde verilmişti.</p>

    <p class="metin">Ben burada kaos senaryoları, komplo teorileri yazmak istemiyorum. Süleyman Demirel gerçekten önemli bir oy oranıyla iktidar olmuştur, ama gerçek anlamda durum bu değil. Bu derece yüksek oy alınışında sanayi burjuvazisinin ve Vehbi Koç’un birebir etkisi olmuştur.</p>

    <p class="metin">&nbsp;</p>

    <p class="h"><span class="librobold1">Yeni ve Kuvvetli bir iktidar var</span></p>

    <p class="metin"><span class="librobolditalik">- Nasıl etkisi oldu?</span></p>

    <p class="metin">- Çünkü Koç kapitalinin, sanayi kapitalinin pazarlanmasının Türkiye’de örgütleniş biçimi, AP yerel yönetim başkanlarının bayilikler şeklinde elde bulundurmasına yöneliktir.</p>

    <p class="metin">Yani, AP’yi iktidara getirecek iller, ilçeler bazında başkanlar Arçelik bayiliklerinin sahipleri durumundadırlar. Bu bir gerçek. Bu zaten yazılmıştır da.</p>

    <p class="metin">Söylediğim, hem seçim stratejisi açısından önemli bir olgudur hem de genel başkan için aynı durumdur. AP’nin o zaman yanılmıyorsam 1067 kadar delegesi vardı. O dönemde eksik delege sayısı 60-70’tir. Bayilikler yoluyla bu sayı tamamlanmış ve genel başkanı da seçebilir duruma gelmişlerdir.</p>

    <p class="metin">Bunların hepsini üst üste koyduğumuz zaman durum şunu gösteriyor.</p>

    <p class="metin">Yeni ve kuvvetli bir iktidar var. Özünde de sanayi burjuvazisinin iktidarı.</p>

    <p class="metin">Bakın, daha önce 1965’te genel seçimler olmuş, ondan önce de 1961’de her türlü özgürlükleri güvence altına alan yepyeni bir anayasa yapılmış. Ve bu anayasaya halk katmanlarının tümünün katıldığı bir hareketle ulaşılmış. Ama daha sonra AP iktidarının başbakanı Süleyman Demirel, bu anayasanın bol geldiğini ve terziye gönderip sağını solunu kestirmek gerektiğini meydanlarda, kamuoyu önünde açıkça söylemiştir.</p>

    <p class="metin">1960 ihtilâlinden sonra gelen hürriyet ortamında yetişmiş toplum katmanları bu anayasanın bu şekilde değerlendirilmesi ve fiilen de önünün kesilmesi çalışmalarını hiçbir biçimde onaylamıyordu. Bu da toplumsal muhalefetin her katmanda güçlenmesi ve derinleşmesine yol açtı.</p>

    <p class="metin">O özgürlük ortamından 1969’a geldik. 1968 öğrenci hareketleri başlamış. Bu hareketler hızla dünyaya yayılmış, Türkiye’de de etkili olmaya başlamıştı.</p>

    <p class="metin">O dönemde gelen iktidar toplumun bu hızını kesen bir iktidar durumundaydı. Objektif şartlar da zaten bunu gösteriyor. Bir de toplumda umutları öldüren bir sanayi burjuvazisi iktidarı vardı. Umutsuzluk giderek arttı ve bu artış o kadar yükseldi ki bir noktada artık cumhurbaşkanı seçimi gibi konularda tıkanma noktasına geldi.</p>

    <p class="metin">Bu toplumsal huzursuzlukların ülkenin birlik ve bütünlüğünü tehlikeye düşürebileceği endişeleri doğmuştu. Ordu da bu olaylardan büyük ölçüde etkilendi.</p>

    <p class="metin"><span class="librobolditalik">- Ordunun etkileniş biçimi nasıl oldu?</span></p>

    <p class="metin">- Genelkurmay Başkanı Orgeneral <span class="librobold">Memduh Tağmaç</span> gayet net olarak, <span class="librobold">“Bu toplumsal olaylar ekonomik olayların çok ilerisine gitmiştir. Ekonomi bunun çok gerisinde kaldı”</span> dedi. Burada toplumsal bir patlama meydana gelebileceği endişesi doğmuştu. Dolayısıyla bu sosyal gelişmenin önünün kesilmesi gerektiği düşüncesi orduya hâkim olmuştu. ABD de, bu düşünceyi daha fazla güçlendirecek tüm eylemlerde bulunmaya başladı.</p>

    <p class="metin">12 Mart 1971’e gelindiğinde ordu içinde ve dışında sivil-asker ya da asker-sivil bir sürü cuntalar oluştu. Bu koşullar böyle özetlenebilir.</p>

    <p class="metin"><span class="librobolditalik">- Koşulların çözümü mutlaka 12 Mart’ı zorunlu kılıyor muydu?</span></p>

    <p class="metin">- Bu hep sorulan, düşünülen bir konu. Süleyman Demirel o dönemin başbakanı. Onun bakış açısından şöyle değerlendirilebilir:</p>

    <p class="metin"><span class="librobold">“Çok büyük çoğunlukla iktidara geldim. Ekonomik kalkınma da iyi gidiyor. Hiçbir sorun yoktur.”</span></p>

    <p class="metin">Benzetmeye de giderek, 1957’de ekonomi iyiye doğru gitmeye başlamışken 1960 ihtilalinin de bunun yolunu kestiğini söylüyor. Gerçi o 1960 için <span class="librobold">“darbe”</span> ben ise <span class="librobold">“ihtilal”</span> diyoruz, o da başka…</p>

    <p class="metin">Bakın, olayın bir boyutu, halkın etkilendiği ve başka bir çözüm yolu da görmediği. Süleyman Demirel’in çözümlerini o dönem Türk halkı aşağı yukarı 10 yıldır görüyor. Rakamlara vurduğunuz zaman sanayide, ticarette gelişme var. Ama gerçekte üretimdeki o artı değerden toplumun hiçbir kesimi yararlanamıyor. Bir de özgürlükler açısından toplum tamamıyla rahatsız. Çünkü iktidar çok açık biçimde 1961 Anayasası’ndan rahatsız. Gündeminden hiç düşürmediği konu bu.</p>

    <p class="metin">Toplumsal muhalefet alanlara taştığı zaman da <span class="librobold">“Yollar yürümekle aşınmaz”</span> ya da <span class="librobold">“Bana, sağcılar cinayet işliyor dedirtemezsiniz”</span> söylemleri var. Üniversite gençliği, işçiler, öbür kesimler olsun iktidarın bu tutumunu onaylamıyordu. Çünkü toplum 1961 Anayasası’nın kendisine verdiği özgürlüklerden geri dönüşü kabul etmiyordu.</p>

    <p class="metin">&nbsp;</p>

    <p class="h"><span class="librobold1">Cumhurbaşkanlığı seçimi krize dönüştü</span></p>

    <p class="metin"><span class="librobolditalik">- Tam o dönemde de cumhurbaşkanlığı seçimi bir krize dönüşmüştü…</span></p>

    <p class="metin">- Tabii, o var. Büyük bir oy yüzdesiyle iktidar olduk, her şey güllük gülistanlık, derken ortaya cumhurbaşkanlığı sorunu çıktı. Türkiye o noktada kilitlendi.</p>

    <p class="metin">Ne AP; yani Demirel, ne de CHP; yani Ecevit bir cumhurbaşkanını seçme durumundalar. Cevdet Sunay üzerinde anlaşamadılar.</p>

    <p class="metin">- Diğer adayların isimleri üzerinde de anlaşma sağlanamadı. Bir de Faruk Gürler olayı var. O da emekli edilip devreden çıkmış.</p>

    <p class="metin">O arada Muhsin Batur’da Cumhurbaşkanı adayları arasında. CHP onu destekliyor, ama o da seçilemiyor.</p>

    <p class="metin">Bir tarafta AP, <span class="librobold">“Ben bu kadar oyla iktidar oldum. CHP ise şu kadar oyla muhalefette kaldı. Normal olarak cumhurbaşkanını benim seçmem lazım”</span> iddiasında. Sonuçta oradan da acele bir formülle <span class="librobold">Fahri Korutürk</span> çıktı. Böylece onu cumhurbaşkanı yaptılar.</p>

    <p class="metin">Bunun gibi oldu-bitti çözümler halk katmanlarını hiçbir şekilde tatmin etmez, yaşam standartlarını iyileştirmez, dolayısıyla da onları çok fazla rahatsız eder. Daha iyi bir demokrasi için toplumsal hareketlerin ivmesi artabilir. Bu artış da 12 Mart gibi sonuçlar doğurabiliyor.</p>

    <p class="metin"><span class="librobolditalik">- Türkiye’de demokrasinin yerleşmesi veya hak ve özgürlüklerin kısıtlanması gibi kriterler bakımından 12 Mart gereken işlevini yerine getirmiş midir? Yoksa, muhtıralar yoluyla yönetim yolunu mu açmıştır?</span></p>

    <p class="metin">- Her ülkenin kendine özgü koşulları dikkate alınmak zorundadır. Bunları dikkate almadan yapılan değerlendirmeler toplumu çok yanlış yerlere götürür.</p>

    <p class="metin">Bu açıdan bakınca 12 Mart 1971 darbesi ya da darbeleri değerlendirelim.</p>

    <p class="metin">&nbsp;</p>

    <p class="h"><span class="librobold1">Muhtıralı darbe</span></p>

    <p class="metin"><span class="librobolditalik">- Siz 12 Mart’a darbe mi diyorsunuz? O bir askeri muhtıra değil mi?</span></p>

    <p class="metin">- O bir muhtıralı darbedir. Burada halkın isteklerini kuvvetle bastırma olayı mevcut. Bu bastırma çok şiddetli de olabilir ya da parlamento açık tutularak halk bir baskı altına alınabilir. Burada esas olan, halkın iradesinin üzerine bir baskının ortaya çıkması ve eyleme geçirilmesidir.</p>

    <p class="metin">Burada önemli olan sonuçtur. Her iki durumda da birbirinden çok farklı eylemler olmuyorsa ikisi objektif olarak birbirinin önüne çıkamaz. Yani darbe de, muhtıralı darbe de aynıdır.</p>

    <p class="metin">Ama iktidara gelenler için farklılık şu olabilir.</p>

    <p class="metin">Daha kapsamlı bir iktidara el koymayı kendileri açısından uygun görememiş ve muhtıralı bir yaklaşımı seçmiş olabilirler. Ya da zamanlamaları öyledir. Veya halkın büyük gücü karşısında gerilemeleri söz konusudur.</p>

    <p class="metin">O nedenle bu koşullara dikkat etmek lazım. İkincisi, Türkiye’de 27 Mayıs’ı ben çok farklı görüyorum. Çünkü 27 Mayıs’ta halk katmanları, üniversiteler, işçi kesimi, basın haklı isteklerle ayağa kalkmışlardır. Bunun önüne geçecek grup olarak da bu katmanlar orduyu görmüşlerdir. Ordu, o dönem mevcut potansiyelin önüne getirilmiştir.</p>

    <p class="metin">Ama 12 Mart öyle değil. 12 Mart’ta, Amerikancı bir askeri cunta var. Parlamento da açık tutuluyor. Ama parlamento zaten baştan beri ABD’nin şekillendirdiği, onun güdümündeki bir parlamento. Bu parlamento ve Amerikancı askeri cunta bileşkesinde ordu öne çıkıyor, muhtıralı bir zorlamayla Türkiye’yi yönetmeye kalkıyor.</p>

    <p class="metin">Bunun karşısına mutlaka halk kesimlerinin çıkması gerekiyordu. Nitekim geniş bir muhalefetle karşı karşıya kalmıştır. Örgütsüz hiçbir hareketin başarı şansı yoktur, halkın o harekete karşı tavır almasını zorunlu kılar.</p>

    <p class="metin">Bu doğrudur. Çünkü emperyalizm orada örgütsüz bir hareketin arkasında durmaktadır. Örgütsüz bir hareket de mutlaka faşizmin doğrultusuna girmek zorundadır.</p>

    <p class="metin">ABD, Türkiye’de iki türlü darbe tezgâhlıyor. Kuva-i Milliyeci bir harekete de, faşist bir darbeye de <span class="librobold">“darbe”</span> diyor. Ama Kuva-i Milliyeci ya da Kemalist bir darbeye de, <span class="librobold">“darbe”</span> diyor. Ama Kuva-i Milliyeci ya da Kemalist bir darbeye hiçbir zaman destek vermiyor, bütün gücüyle de karşı çıkıyor. Bu ayrılığı da görmek lazım. Bunu yaparken de o hareketi mutlaka silahlı bir terörist hareket haline getiriyor.</p>

    <p class="metin">Silahla, o hareketi doğru olmasına rağmen yanlış bir hareket haline getiriyor, faturasını da sosyalistlere, solculara ya da sosyal demokratlara çıkarıyor.</p>

    <p class="metin"><span class="librobolditalik">- Peki, bunu 1971 dönemine uygularsak nasıl bir çözümleme yaparsınız?</span></p>

    <p class="metin">- O dönemde <span class="librobold">Deniz Gezmiş, Mahir Çayan,</span> Dev-Genç, FKF, Proleter Devrimci Aydınlık ve daha bir sürü hareket var. Ama silahlı değil. Bu hareketlerin eline silah verdiğiniz zaman ne olduğunu gördük. Normal rayında yürüyen bir ulusal ya da sol benzeri hareketi silahlı eylem hareketi haline getirerek bastırdılar. Onun karşıtı olarak faşist, Amerikancı bir darbe modelini topluma benimsettiler. Aradaki fark bu. Tarihte dünyanın her yerinde ulusalcı, devrimci bir hareket, seçkinlerce, aydınlarca, jakobenlerce başarılmıştır.</p>

    <p class="metin">1971’de radikal bir askeri hareketin başarı kazanması için o günün solcu gençleri, bugünün ‘numaralı cumhuriyetçi’leri ve şeriatçıları, elde silah o harekete katılmak için beklerken düşündükleri gerçekleşmeyince oportünist oldukları için Amerikancı mevzilerde yerlerini aldılar.</p>

    <p class="metin">&nbsp;</p>

    <p class="h"><span class="librobold1">ABD zamanlama hatası yaptı</span></p>

    <p class="metin">2. Dünya Savaşı’ndan önce, 1938’de, İngiltere Başbakanı <span class="librobold">Chamberlain, Hitler</span>’le görüşüyor. Hitler’den savaş açmayacağı güvencesi alıyor. Chamberlain o görüşmeden sonra, <span class="librobold">“Barışı sağladım”</span> diyor, ama daha sonra savaş patlak veriyor. Bakın, 12 Mart’tan sonra Süleyman Demirel, Güniz Sokak’taki evine döndü. Şimdi de, <span class="librobold">“Güniz Sokak bana dar gelir”</span> diyor.</p>

    <p class="metin">12 Mart’ta Güniz Sokak’a gidiyor ve Tuğamiral <span class="librobold">Atilla Tüzman</span>’ın getireceği zarfı bekliyor. Zarftan çıkan mektubu okuduktan sonra da sesi çıkmadı. Sesi çıkmayan kişi, Türkiye Cumhuriyeti’nin başbakanı. 1969 seçimlerinde aşağı yukarı 15 milyona yakın oy almış. İyi de, Güniz Sokak’a çekilirken kendisine oy veren insanlara danıştı mı? Hayır, kendisi karar verdi.</p>

    <p class="metin">Yapılan hareketi yanlış bulduğunu Meclis’te söylemişti. O zaman, sonucu ne olursa olsun, o Meclis’te oturması lazımdı. İspanya’da ne oldu? Faşist albay parlamentoyu bastığı zaman yönetim ona karşı durmuştur.</p>

    <p class="metin">Burada ise, o badireyi uzaktan kumanda ve kontrolüyle geçiştirmiştir ve kendisinin yeniden başbakanlık günlerinin gelmesini beklemiştir. Söylediği budur.</p>

    <p class="metin">Bu, bir kere değil ki. 1980’de de kendisi başbakanken yine eylem konmuştur. O daha feci bir eylemdir. Birincisinden hiç ders almadan yine gitmiştir. Güniz Sokak o zamanlar dar gelmediyse şimdi çok geniş gelmesi lazım. Ama diyor ki: <span class="librobold">“Güniz Sokak bana dar gelir.”</span></p>

    <p class="metin"><span class="librobolditalik">- Peki, 12 Mart’ta parlamento neden kapatılmadı?</span></p>

    <p class="metin">- ABD orada zamanlama yapmıştır. O da, ABD’nin zamanlamasına uymuştur. 12 Mart’ın çok önemli bir özelliği var. 12 Mart’ta muhtırayı veren cunta içinde ulusalcı kesimin militan ucu yok. Militan embriyo 9 Mart’a aittir.</p>

    <p class="metin">O embriyo da yok edildiği için ABD 12 Mart’ta muhtırada durmayı doğru politika olarak seçmiştir. Düşüncesi de, daha büyük patlamalar meydana gelmesi olasılığıdır. ABD’nin 1960 ihtilalinde aldığı yegâne ders şudur:</p>

    <p class="metin">ABD, Türkiye’nin çok karmaşık bir yapıda olduğunu, çok değişik eylemlerin hiç beklenmedik biçimde ortaya çıkabileceği düşüncesinden hareketle yüzde yüz bu bölgede güven içinde olmak istemiştir.</p>

    <p class="metin">Devrimci hareketlerin her an patlamaya, ateşlenmeye hazır bir durum olduğunun bilincindedir. O nedenle dikkatli davranmaktadır. 12 Mart muhtırasında bu dikkati göstermiştir. Çünkü o hareketin önünü muhtırasız kesmeye kalkışsa kontrol elden kaçırabileceğini düşünmüştür.</p>

    <p class="metin">Ama konjonktürün de çok önemi var. O dönemde ABD hem Türkiye, hem bölge açısından çok iyi bir değerlendirme yapmıştır. İşi muhtırada düğümlemeyi, daha ileri bir dönemde de daha hızlı girmeyi hesaplamıştır.</p>

    <p class="metin"><span class="librobolditalik">- Diyelim ki bütün bunlar doğru… Peki, ABD’nin o dönem hızlı girecek gücü yok muydu?</span></p>

    <p class="metin">- O gücü var da, orada o gücü kullanmayı zamanlama açısından doğru bulmamıştır.</p>

    <p class="metin">(Leyla Tavşanoğlu ile”, Söyleşim, Cumhuriyet, 12.03.2000)</p>

    <p class="metin">&nbsp;</p>

    <p class="h"><span class="librobold1">Demirel’in “Sanayi Burjuvazisi İktidarının” Yapısı</span></p>

    <p class="metin">1970’li yıllara gelindiğinde ABD, Türkiye’de egemenliğini daha pekiştirmişti. ABD zaten 1947 tarihli Marshall Yardım Antlaşması’ndan beri Türkiye’nin siyasal ve ekonomik sisteminin merkezinde yer almış bulunuyordu. Süleyman Demirel’in 1965 ve 1969 genel seçimlerinde çok yüksek oyla iktidarı alışının arkasında ABD’nin büyük desteği vardı. Demirel’i sanayi yanı sıra ticaret burjuvazisi de desteklemişti.</p>

    <p class="metin">1969 seçimleriyle işbaşına gelen Demirel iktidarı sanayi burjuvazisi’nin iktidarı olarak gelmiş bir iktidardı.</p>

    <p class="metin">Demirel iktidarları döneminde gelişmeleri rakkamlara vurduğumuz zaman sanayi’de, ticaret’te gelişme var gibi görülüyor. Ama bu böyle değil. Borçlar tablosu bunun aksini söylüyor.</p>

    <p class="metin">1969 Aralık ayı sonunda, toplam devlet borçları 55 milyar lirayı aşmıştı. Bunun 22 milyar 414 milyonu uzun süreli 9 milyar 767 milyonu da kısa süreliydi.</p>

    <p class="metin">32 milyar 183 lirası iç borç, 869 milyonu da dış borçtu.</p>

    <p class="metin">1933 yılına oranla devlet borçları 118 kat artmış bulunmaktaydı. Oysa 1933’ten 1950’ye kadar yalnızca 5.5 kat artmıştı.</p>

    <p class="metin">Diğer taraftan gerçekte üretimdeki artı değerden toplumun büyük bir bölümü pay alamıyordu. Bir de toplum; özgürlüklerin kısıtlılığı açısından son derece rahatsızdı. Gündeminden hiç düşürmediği başlıca konu buydu.</p>

    <p class="metin">Üniversite gençliği, işçiler ve diğer kesimler, iktidarın bu tutumunu onaylamıyor, muhalefetle birlikte alanlara çıkıyordu.</p>

    <p class="metin">Toplum; 1961 anayasasının getirdiği özgürlüklerden hızla geriye gidişi reddediyordu.</p>

    <p class="metin">Demirel’in iktidar dönemlerinde gerçekte, emekle sermaye arasında bir savaş yok, sermaye içinde bu savaş. O da sanayi sermayesi ile diğerleri arasında.</p>

    <p class="metin">Ülkede ekonomiyi yöneten, denetleyen ve siyaseti güden güç artık sanayi sermayesi; tekelleşmeye ve yabancı tekellerle evliliklere yelken açmaya başlamıştı.</p>

    <p class="metin">Yatırımlarda; yabancı sermaye, yabancı kredilerle almış başını gidiyordu. Özetlersek dışa bağımlılık hızla artıyordu.</p>

    <p class="metin">Bunların sonucu da ücretler ve hürriyetler hızla sınırlanmaktaydı. Dolayısıyla toplumun tüm katmanları gidişattan son derece rahatsızdı, kaygılıydı.</p>

    <p class="metin">Gidişat bir ABD darbesinin tezgahlandığını açıkça gösteriyordu. Nitekim öyle oldu.</p>

    <p class="metin">Demirel iktidarının ülkenin hızla uçuruma götürülüşüne taşeronluk yaptığı “Sanayi Burjuvazisinin İktidarı” başlıklı makalemizde açıklanmıştı.</p>

    <p class="metin">&nbsp;</p>

    <p class="h"><span class="librobold1">Yunanistan’da CIA Darbesi</span></p>

    <p class="metin">Yunanistan’da Solcu Merkez Birliği Hükümetinin eski Bakanı Andreas Papandreu’nun 28 Mayıs 1967 yılında yapılacak seçimlerde Merkez Birliğinin kazanacağı kesindi. ABD; bu seçimin sonucunu beklemeden 21 Nisan 1967 günü Yunanistan’da askeri darbe gerçekleştirdi. Tuğgeneral Georgios Spandidakis’i iktidara taşıdı.</p>

    <p class="metin">25 Kasım 1973’te Ordu Papadopoulos’u da devirerek yönetimi ele aldı. I. Ordu Komutanı Gizikis’i Cumhurbaşkanı yaptı. İsviçre’de sürgünde bulunan Papandreu; darbeyi CIA düzenledi, dedi.</p>

    <p class="metin">Yunanistan’da iki cunta da akıl dışı eylemlere kalkıştı ki, Türkiye’nin müdahalesi kaçınılmaz oldu.</p>

    <p class="metin">Cunta, 1974 Temmuz’una kadar durumu idare ederek ayakta kalmaya çalıştı. ABD’nin cuntadan istediği ise Türkler’e karşı bir harekâtla Kıbrıs’ı ele geçirmek ve Yunanistan’a bağlamaktı. Sonuç, Kıbrıs ve Yunanistan için yenilgi oldu. ABD de CIA eliyle getirdiği cuntayı CIA eliyle bir Yunan adasına hapsetti.</p>

    <p class="metin">AP iktidarının deneyimli Dışişleri Bakanı İhsan Sabri Çağlayangil darbeyi şöyle değerlendiriyordu. “CIA Papadopoulos’ta vardır. CIA Gizikis’te vardır. CIA’nin nasıl hareket edeceği tahmin edilemez.”</p>

    <p class="metin">Çağlayangil, Papandreu’ya yapılan CIA darbesini birinci elden deşifre etmiş oluyordu…</p>

    <p class="metin">&nbsp;</p>

    <p class="h"><span class="librobold1">Albay Dickson Raporu Olayı</span></p>

    <p class="metin">Tabii Senatör Haydar Tunçkanat, 7 Temmuz 1966 günü CIA ajanı Albay Dickson’a ait bir raporu açıkladı. Raporun açıklanmasıyla birlikte Ankara’da ortalık karıştı. Tam da bu sırada Cüneyt Arcayürek raporun sahte olduğunu açıklayınca kıyamet koptu. Arcayürek şöyle yazdı:</p>

    <p class="metin">“Tunçkanat’ın senatodaki konuşmasından sonra ortalık karıştı. CIA belgeleri ‘içimizdeki yabancının marifetlerini’ gösteriyorsa, daha önemli bir yanı vardı. CIA’ya Türkiye ile ilgili raporlar, listeler verenin eski bir Demokrat Partili, ama o tarihte iktidardaki AP’nin yöneticilerinden biri olduğu ‘şahsı’ tartışmayı çok yönlü hale getiriyordu.</p>

    <p class="metin">1966’dan 1987 sonlarına değin belgeler olayı, CIA marifetleri dosyasında bir yaprak olarak kaldı. Ta ki Haydar Bey, yaprağın üstündeki tozları silkeleyip olayı -bir başka amaçla- yeniden sahneye sürünceye dek.</p>

    <p class="metin">Amerikan emperyalizmi ile CIA’nin yöntemlerinden artık herkesin bildiği, sıradan kitaplardan geçen bilgileri aktardıktan sonra, sözü 1966 belgelerine getirdi.</p>

    <p class="metin">Hürriyet’te çıkan haberimizi ele alarak, her iki raporun özetini kalın çizgilerle veren maddeleri bir bir irdeliyordu. Her maddeye karşı görüşler sıralıyordu. Bir insanın içini yakan bir konuda bir haberin maddeleştirdiği özeti ele alarak karşı görüşler sıralaması, kendine özgü yanıtlar öne sürmesi doğal hakkıydı. Sonrası da vardı. 1966’dan sonraki CIA yanlısı kimi yayımlar - Örneğin CIA kanallarından aldığı bilgilerle kalın bir kitap yazan John Barron - Tunçkanat’ın, KGB’nin hazırlayıp öne sürdüğü ‘yalancı belgelerin oyununa geldiğini’ işlemişti.</p>

    <p class="metin">Bu türden ‘aldatılmış ihtilalci ve siyasetçi’ savına karşı çıkmak da doğaldı. Her ikisi de Haydar Bey’in sorunuydu.”</p>

    <p class="metin">Arcayürek kitabının 250. sayfasında da belirttiği gibi haberin öyküsü 20 Temmuz 1966 tarihli Hürriyet’te yayımlanıyor ve belgenin düzmece olduğu kanıtlanıyordu. Ama Türkiye ile ilgili raporlar, listeler veren eski Demokrat Partili ve o tarihte iktidardaki AP yöneticisinin kim olduğu kanıtlanmıyordu.</p>

    <p class="metin">(Cüneyt Arcayürek, Darbeler ve Gizli Servisler, Bilgi Yayınevi, Ankara, 2. Basım, 1989. S. 244-248-250)</p>

    <p class="metin">&nbsp;</p>

    <p class="h"><span class="librobold1">Albay Dickson Raporu Sahtedir;<br class="calibre1"/>
    Raporu Veren Tevetoğlu’dur.</span></p>

    <p class="metin">Araştırmalarım raporu veren kişinin MİT mensubu Fethi Tevetoğlu olduğunu ortaya çıkarmıştır. Şöyle ki;</p>

    <p class="metin">Dickson Raporu’nu bir zarfın üzerine Sn. Fahri Özdilek, Cumhuriyet Senatosu, (Şehir) yazarak posta ile gönderen;</p>

    <p class="metin">“Eski Demokrat Partili, ama o tarihte iktidardaki Adalet Partisi yöneticilerinden biri olan kişi” Dr. Fethi Tevetoğlu’dur. Tevetoğlu MİT mensubudur.</p>

    <p class="metin">Zarfın içindeki 4 Haziran 1966 tarihli İngilizce mektup çok gizli damgalıdır, Albay Donald M. Dickson imzalıdır ve resmi kaşelidir.</p>

    <p class="metin">Tevetoğlu o yıllarda Adalet Partisi Dışişleri Komisyonu Başkanlığı yapmaktaydı. Bu görev için Başbakan Süleyman Demirel’in onayını alan ise birlikte Adalet Parti kuruculuğuna soyunan çok yakın arkadaşı İhsan Sabri Çağlayangil idi. Demirel’in izni ile Adalet Parti’yi kurmaya ilk soyunan İhsan Sabri Çağlayangil, onun Hukuk Mektebi’nden sınıf arkadaşı ve yakın dostları Alaattin Eriş ve Fethi Tevetoğlu’dur. Üsküdar’da eski Toptaşı sokakta bir evde üçü bir araya gelerek çalışmalara başlamışlardır. Ancak Eriş; yakın arkadaşına korktuğunu ve çekindiğini ifade ederek ayrılmıştır. İkisi çalışmalarına devam etmişlerdir. Tevetoğlu aslen Samsunlu olmakla beraber baba tarafından Rizelidir.</p>

    <p class="metin">Dr. Üsteğmen Fethi Tevetoğlu, 3 Mayıs 1944 tarihli Irkçılık-Turancılık davasından Piyade Üsteğmen Alparslan Türkeş’le birlikte yargılanmıştır. Sonunda beraat etmişlerdir.</p>

    <p class="metin">Tevetoğlu kısa bir süre sonra ABD’ye giderek Teksas ve Baylor Üniversitelerinde hocalık yapmıştır. Sonra da Samsun’a dönmüş ve buraya yerleşmiştir. Doktorluk yapmaya başlamıştır. 27 Mayıs 1960’tan sonra AP Samsun teşkilatını kurmuş ve ilk başkanı olmuştur. Aynı yıl yapılan senato seçimlerinden Samsun Senatörü olarak çıkmıştır. 12 yıl senatörlük ve Senato Dışişleri Komisyonu Başkanlığı yapmıştır. Tevetoğlu; Dünya Antikomünist Teşkilatı’nın Ortadoğu Temsilciliğini de yapmıştır.</p>

    <p class="metin">Fethi Tevetoğlu; Senato Dışişleri Komisyonu Başkanlığı’ndan ayrıldıktan sonra dört kızıyla ABD’ye gitmiş ve oraya yerleşmiştir.</p>

    <p class="metin">31 Ocak 1916 doğumlu olan Tevetoğlu, 27 Kasım 1989 günü geçirdiği kalp krizi sonucunda Amerika’da vefat etmiştir.</p>

    <p class="metin">11 Mayıs 1996 günü İTÜ Sosyal Tesislerinde düzenlenen bir toplantıdan sonra verilen yemekte yan yana oturma şansını yakaladığım ve eşinin MİT mensubu Tevetoğlu’nun birinci dereceden akrabası olduğunu tespit ettiğim, E. İstanbul Üniversitesi Devletler Hukuku Prof. Dr. Edip Çelik’e; Tevetoğlu’nun MİT mensubu olduğunu teyit ettirdim.</p>

    <p class="metin">Çelik eşini yeni kaybetmişti ve son derece üzüntülüydü. Toplantıya bastonlu olarak katılmıştı.</p>

    <p class="metin">Tabii kendisine teşekkür etmiştim.</p>

    <p class="metin">&nbsp;</p>

    <p class="h"><span class="librobold1">MİT Personel Başkanı Osman Nuri Gündeş de<br class="calibre1"/>
    Dickson Raporu Sahte Diyor</span></p>

    <p class="metin">“Tabii Senatör Haydar Tunçkanat, Meclis bütçe konuşmasında MİT’i haksız ve yanlış yere itham eden bir konuşma yapmış ve ‘Bir manga raporu bile yazamayan insanların bulunduğu teşkilat’ demişti. MİT bunu hak etmemiş ki bunun üzerine; bütçe ve maliye komisyonundaki tüm milletvekillerine brifing verilmek üzere MİT’e davet etti. Başkan Osman Nuri Gündeş MİT’i ana hatlarıyla anlattıktan sonra çalışma sistemlerinden bahsetti: Sıra haber toplama metotlarına gelmişti. Osman Başkan, Haydar Tunçkanat’ın yüzüne baka baka; Sayın milletvekilleri, MİT’in yazdığı raporlar, bazılarının zannettiği gibi içeriksiz değildir diye söze başladı ve devam etti: Raporlar, belli bir form içerisinde; başlık - metin - mütalaa gibi bölümlerden teşekkül etmektedir. Metindeki haberi güçlendiren faktörler ise şunlardır: Kim - Neyi - Ne zaman - Nerede - Niçin - Nasıl - Ne ile - Ne maksatla icra edecektir veya etmiştir. Bunun gizli bir tarafı yoktu. Basının haberde kullandığı ana faktörlerdi bunlar. Bunları bilhassa sesimi yükselterek ve Haydar Tunçkanat’a bakarak sözlerimi sürdürdüm.</p>

    <p class="metin">Tunçkanat Brifing sonrası yemeğe giderken koluma girdi ve ‘bunları ne için söylediğini biliyorum, ama her şey iyiydi’ dedi.</p>

    <p class="metin">Başkan Osman Nuri Gündeş, MİT üslubuyla Haydar Tunçkanat’a Albay Dickson Raporu’nun kendileri tarafından tezgahlandığını ifade etmiş olmuyor muydu?</p>

    <p class="metin">(Osman Nuri Gündeş, İhtilallerin ve Anarşinin Yakın Tanığı. Yapımcı / Yayıncı Osman Nuri Gündeş, İstanbul 2010, S. 129-133.)</p>

    <p class="metin">&nbsp;</p>

    <p class="h"><span class="librobold1">Türkiye’de Haşhaş Ekimi ve CIA’nın<br class="calibre1"/>
    12 Mart Darbesini Tezgahlaması</span></p>

    <p class="metin">1968 yılında Richard Nixon, başkan seçilmiştir. 1972’de adaylığını yeniden koymaya hazırlanmaktadır. O dönem Amerika’sında, günün tek iç politika konusu, Amerika’da çılgınlık ölçülerine varmış beyaz zehir kullanımıdır… Amerikan kamuoyu ve ortalama bir Amerikan ailesinin o günlerdeki en büyük sorunu, kendi çocuklarının da bu akıma kapılmasıdır. Nixon ve yönetimi üzerinde kamuoyunun büyük baskısı vardır. Nixon sorunu özünde çözümleyemeyecek bile olsa, görünürde bir şeyler yapıyor gözükmek zorundadır. Bunun tek yolu ise, o hep afyonla özdeşleştirilen Türkiye’ye bu ekimi yasaklatmak, böylece zafer kazanmış olarak 1972 seçimine girmektir.</p>

    <p class="metin">Nixon daha 1968 yılında, ‘Amerika’ya giren afyonu üretmekte olan ülkelere sert tedbirler uygulanmasını talep etmiştir. Bir süre diplomatik çevrelerde duyulan bu uyarı, giderek tehdide dönüşmüştür. 1970 yılına gelindiğinde ise artık tehdit açıkça yapılmaktadır. ABD Temsilciler Meclisi ile Kongresi’nde, Türkiye’nin ‘cezalandırılması’ önerilmektedir. Amerikan Adalet Bakanı John Mitchell 21 Temmuz 1970 günü, bir Senato - Alt Komite toplantısında “Türkiye’nin cezalandırılması gerekir.” demiştir.</p>

    <p class="metin">Aynı Adalet Bakanı, bundan birkaç ay sonra yaptığı bir konuşmada ise, ‘cezayı’ daha somut biçimde belirlemektedir:</p>

    <p class="metin">…Gençlerimizin yüzde 40’ı, hatta yüzde 60’a kadar yükselen bir oranı, başta Marihuana olmak üzere uyuşturucu madde kullanmaktadır. Kaçak yolla giren uyuşturucu maddeler gençliğimizi mahvetmekte ve toplumumuzu sarsmaktadır. Bunun önüne geçebilmek için elimizden gelen her şeyi yapıyoruz.</p>

    <p class="metin">Ülkemize kaçak gelen eroinin yüzde 80’i Türkiye’den gelmektedir. Bu kaynağı ülkemin menfaati açısından iptal edebilmek için alınacak tedbirler vardır. Ticari ambargo, bunlardan biridir. Eğer Türkiye bize yardımcı olmaz ve kaçakçılık devam ederse, alınacak tedbirlere taraftarım…”</p>

    <p class="metin">Haşhaş konusundaki büyük mücadele, Amerikan hariciyecileri ile Türk hükümeti arasında ve Ankara’da cereyan etmiştir. ABD temsilcileri, kendi hükümetlerinden aldıkları talimat gereğince, afyon ekiminin yasaklanması için olağanüstü bir baskı yapmışlardır Türkiye’ye.</p>

    <p class="metin">…O dönemde Bakanlık yapmış Turhan Bilgin haşhaş konusundaki baskıları şöyle anlatıyordu:</p>

    <p class="metin">“12 Mart’ı daha iyi anlamak için, haşhaş sorununun ortaya çıktığı günlere gitmek gerekiyor. Bir büyük müttefik devlet yani ABD, haşhaştan elde edilen eroinden şikâyetçiydi. Eroin iptilası Amerikan gençleri arasında yayılmış, önlenmesi güç bir tutku halini almıştı. Amerikan hükümeti ise uyuşturucu madde kaçakçılığını önleyici tedbirler alarak, kendi gençliğini koruyacak yerde, daha kolay bir yola sapmış, haşhaşı üretildiği yerde kurutmak gibi bir çareye başvurmak istemişti. İddialara göre Amerika’ya giren eroinin çoğu Türkiye’de üretilen haşhaştan elde ediliyordu. Öyleyse ne yapıp Türkiye’de haşhaş ekimini yasaklatmak gerekiyordu. Bu yolu seçti Amerikan hükümeti.”</p>

    <p class="metin">1968’de başkan seçildiği gün Nixon, uyuşturucu maddelere karşı savaş ilan etmişti. Bir zamanlar Adalet Bakanlığı yardımcılığını yapmış olan Myles J. Ambrose, Nixon’un başkan seçilmesiyle Gümrük Komisyonu’na atandı. Amerikan Narkotik Bürosu ve Tehlikeli İlaçlarla Mücadele Teşkilatı’nın bütçesi de iki katına çıkarıldı. Güvenlik meseleleri konusunda Beyaz Saray, Henry A. Kissinger Başkanlığı’nda yapılan bir kabine komitesine tek bir direktif verildi:</p>

    <p class="metin">…Hükümetleri değiştirme pahasına, eroin akımını durdurun!</p>

    <p class="metin">Başkan Nixon; “Uyuşturucu madde buhranına bulunacak çözüm yolu Türkiye ile askeri ve stratejik ittifakın faydalarından daha önemlidir.” dedi.</p>

    <p class="metin">Nixon; Başbakan Süleyman Demirel’e özel ve çok gizli bir mektup gönderdi. İkinci Dünya Savaşı’ndan sonra Sovyetler Birliği’nin Doğu Anadolu’da üç il istedikleri, Boğazlar’da hak iddia ettikleri ve idareyi ele geçirmek için koşmuş olduğunu hatırlattı. Nixon, ‘Türk eroininin ortaya çıkardığı tehlikenin de Amerika için aynı derecede ciddi olduğunu belirtti. Uyuşturucu madde buhranına bulunacak çözüm yolunun Türkiye ile askeri ve stratejik ittifakın faydalarından daha önemli olup olmadığına karar verme zamanının geldiğine’ işaret etti.</p>

    <p class="metin">Demirel, bu mektuba gereken cevabı verdi. ABD’nin istediği paralelde bir davranışta bulunmadı.</p>

    <p class="metin">O zaman Ankara’daki Amerikan Büyükelçisi William J. Handley’e, Demirel’e olağanüstü bir anlaşma talebinde bulunması için talimat verildi.</p>

    <p class="metin">Handley-Demirel görüşmesi sonuçsuz kaldı.</p>

    <p class="metin">Afyon sorununun 12 Mart’ın oluşumundaki yerini, 12 Mart’ı hazırlayan dış etkenler arasındaki önemini en açık şekilde ortaya koyan dönemin Dışişleri Bakanı İhsan Sabri Çağlayangil’dir. Çağlayangil’e göre, 12 Mart’ın en önemli nedeni, üslerin kullanımı ile afyondur. Çağlayangil “12 Mart’ta CIA vardır, büyük ölçüde vardır; 12 Mart’ta haşhaş vardır.” demiştir.</p>

    <p class="metin">Önemli bir Washington yetkilisi: “Şimdiki halde bütün mesele Türk Hükümeti’ne, ya da Türk Hükümeti”nin değişmesine bağlı.” demiştir.</p>

    <p class="metin">Özellikle “Türk hükümet sorunu’nun ABD’de, yüksek seviyedeki görüşmelerde ele alındığı artık biliniyordu. Amerika’nın istemediği hükümet 12 Mart Muhtırası ile çekilmek zorunda bırakılan Demirel hükümetiydi.”</p>

    <p class="metin">Brüksel’de Kuzey Atlantik Paktı’nın karargâhında, NATO perdesi arkasında CIA, Amerika’nın Milli Güvenlik Komitesi’nden aldığı emir gereğince, Türk Hükümeti’ni değiştirmek için ağını kurmuştu. Bu ağa kimler, niçin ve nasıl düştüler?</p>

    <p class="metin">Sonuç ortadaydı. CIA, Demirel Hükümeti’ni düşürmüştü.</p>

    <p class="metin">(İsmail Cem, Tarih açısından 12 Mart, Cem Y, İstanbul 12. Cilt. 1977. S. 43-51.)</p>

    <p class="metin">&nbsp;</p>

    <p class="h"><span class="librobold1">Amiral Eyiceoğlu Kıbrıs’a Askeri Müdahaleyi Önlüyor</span></p>

    <p class="metin">1960 yılında Cumhurbaşkanı Makarios’un oluşturduğu EOKA çeteleri Kıbrıslı Türklere sürekli saldırıyor, öldürüyor, şiddet uyguluyor ve işkence yapıyorlardı. Bu eylemler Kuzey Kıbrıs genelinde yaygınlaşmaya başlıyordu. Kıbrıslı Türkler’in tek güvencesi olan Türkiye ise acz içinde idi. EOKA çeteleri Makarios’a destek veren Amerika’ya karşı eylemleri hızla ateşliyordu. EOKA çeteleri 21 Aralık 1963 günü Binbaşı Nihat İlhan’ın 3-6 aylık bebeklerini öldürüp banyo küvetine atıldıkları belgelendiğinde Türkiye’nin Kuzey Kıbrıs’a askeri müdahalesi kaçınılmaz oldu. Giderek daha da artan EOKA saldırıları ve katliamları karşısında dönemin Başbakanı İsmet İnönü hükümeti 1964 yılında Kuzey Kıbrıs’a deniz aşırı müdahale kararı almıştır ve ilan etmiştir, ama uygulamaya geçirememiştir. Çünkü; Başkan Johnson bir tehdit ve gözdağı mektubuyla müdahaleye karşı çıkmıştır.</p>

    <p class="metin">Johnson; ‘Amerikan yardımından sağlanan araç ve gereçlerle askeri müdahale yapılamaz. Yapılırsa bunun çok ciddi sonuçlar doğuracağını’ söylemiştir.</p>

    <p class="metin">Askeri müdahale kararının iptal edilmesinin ana nedeni ise Türkiye’nin müdahaleyi gerçekleştirecek tank çıkarma gemilerine sahip olmamasıydı.</p>

    <p class="metin">Müdahale kararının uygulanamaması Türkiye’de kızgınlık ve tepkiyi en üst seviyeye çıkarmıştı.</p>

    <p class="metin">1964 yılı itibariyle Türkiye’nin geldiği nokta buydu, ve bir yıl sonra 1965 yılında milletvekili seçimi yapılacaktı.</p>

    <p class="metin">Seçimler Ekim 1965’te yapıldı; Süleyman Demirel’in partisi AP ezici çoğunlukla seçimi kazandı ve tek başına iktidar oldu. Müdahaleyi artık Başbakan Demirel hayata geçirecekti.</p>

    <p class="metin">Demirel döneminde de Kuzey Kıbrıs’ta Enosisci Albay Grivas çeteleri Türk köylerine saldırılarda bulunuyorlardı.</p>

    <p class="metin">1967 yılında Başbakan Demirel Hükümeti de askeri müdahale kararı almış ve askeri birlikleri Mersin Limanı’nda şileplere bindirmiştir, ama müdahaleyi uygulayamamış, karar iptal edilmiştir. Bu iptalin de ana nedeni Türkiye’nin müdahaleyi yapacak tank çıkarma gemilerine sahip olmamasıydı. Alınan ders ise; en kısa zamanda tank çıkarma gemilerine sahip olunması gerekliliğiydi.</p>

    <p class="metin">TSK’nın Kuzey Kıbrıs’a askeri müdahalesi konusundaki planlamalar 1961 tarihli 27 Mayıs Anayasası’nın ardından milli ordu, milli deniz kuvveti ve milli TSK planlaması çalışmaları başlatılmıştı. Ancak bu çalışmalar, özellikle önce donanma sonra kuvvet komutanlığına getirilen Amiral Celal Eyiceoğlu tarafından engellenmekteydi.</p>

    <p class="metin">&nbsp;</p>

    <p class="h"><span class="librobold1">Amiral Eyiceoğlu Donanma Komutanlığı’na Getiriliyor</span></p>

    <p class="metin">Denizaltıcı Koramiral Celal Eyiceoğlu 1966 yılında donanma komutanlığına getirildi. Donanma Komutanlığı’nı Genelkurmay Başkanlığı İstihbarat Başkanlığı’na tayin olunan Koramiral Bahattin Özülker’den devraldı.</p>

    <p class="metin">Eyiceoğlu’nun emrinde görev yapacak olan Denizaltı Filosu Komutanlığı’na, 1965 yılında Denizaltıcı tümamiral Cavit Bengisu getirilmişti.</p>

    <p class="metin">27 Mayıs 1960 yılında tümamiral olarak Deniz Kuvvetleri Komutanlığı’na getirilmiş olan Oramiral Necdet Uran ise Deniz Kuvvetleri Komutanı idi.</p>

    <p class="metin">Uran; Harp Filosu, Mayın Filosu, Hücumbotu Filosu, vb. filolarda görev yapan güverte subayları dururken 10-12 denizaltı gemisinden oluşan Denizaltı Filosu Komutanları’nın Deniz Kuvvetleri Komutanlığı’na getirilmeleri (örnekleri var) konusunda yoğun eleştirilere muhatap olmaktaydı. O da bu teamüle karşıydı ve önlemeye çalışıyordu.</p>

    <p class="metin">Eyiceoğlu’nun Donanma Komutanlığı’nın ardından Deniz Kuvvetleri Komutanı olmasına bu açıdan tamamen karşıydı. Fakat Eyiceoğlu’nun arkasındaki güçlü Amerikan desteğini önlemesi olanağına da sahip değildi.</p>

    <p class="metin">Diğer taraftan NATO planlarına göre, Karadeniz’de NATO güçleri ile Sovyetler Birliği güçleri arasında çıkacak bir denizaltı savaşında Türk denizaltıları görev alacak, hasara uğrayan denizaltılar Bartın Deresi Karadeniz girişinde yer alan ve nükleer bombalardan etkilenmeyen bir “Denizaltı Sığınağı” nda onarılarak tekrar savaşa katılacaktı. Bu “sığınağın” inşaatı NATO Enfrastrüktür Bütçesi fonlarıyla tamamlanmış ve bir protokolle Deniz Kuvvetleri Komutanlığı’nca oluşturularak bir heyet tarafından teslim alınması planlanmıştı.</p>

    <p class="metin">Amiral Uran, bu projeye de karşıydı. Ama inşaat kendi döneminden önce başlamıştı.</p>

    <p class="metin">Eyiceoğlu ise projenin arkasındaydı, tüm Amerikan projelerinin arkasında olduğu gibi. Bu proje Amerika nezdinde onu güçlendirecekti. Uran, 1966 yılında tamamlanmış olan, “Denizaltı Sığınağı”nın teslim alınması için Denizaltı Filosu Komutanı Tümamiral Cavit Bengisu’nun başkanlığında denizaltı, güverte, makine albaylarla bir kıdemli yüzbaşı ve yüksek kimya mühendisi asteğmenden oluşan 20 kişilik bir heyet görevlendirilmişti. Heyet, Amasra Deniz Komutanlığı’na giderek yerleşmiş, heyeti karşılayan Sezai Türkeş - Fevzi Akkaya (STFA) ortağı Yüksek İnşaat Mühendisi Fevzi Akkaya tarafından plan ve projeler üzerinden detaylı olarak bilgilendirilmiş, “sığınağın” çalışma sistemi anlatışmış, heyet üyelerinin soruları cevaplandırılmıştı. İncelemelerini tamamlayan heyet kararını vermek üzere Amasra Deniz Komutanlığı yemek salonunda Bengisu’nun Başkanlığı’nda bir araya gelmişti.</p>

    <p class="metin">Bengisu; “Ben kararımı en son açıklayacağım. Önce sizlere, rütbe sırasına göre tek tek söz vereceğim. Sizler de cevabınızı teslim alınmasını ‘kabul ediyorum / etmiyorum’ şeklinde kısa gerekçeleriniz ile açıklayacaksınız, dedi. Sırayla 18 üst rütbeli subaya söz verdi. Hepsi de, ‘evet’, kabul ediyoruz, dediler. Sıram geldiğinde ‘Kalk yüzbaşı, gerekçeni açıkla’ demesi üzerine, şu açıklamada bulundum: “Bir savaşta yara alacak denizaltıların Karadeniz’den, Bartın Deresi’ne ve “Sığınağa” girişleri, “Sığınak” ta tamirleri, “Sığınak” tan çıkışları ve tekrar savaşa katılmaları imkânsızdır. Amerikan Askeri Yardım Programından sağlanmış II. Dünya Savaşı’ndan kalma yaşlı denizaltıların süratleri düşük ve savaş yetenekleri zayıftır. Sovyetler Birliği konvansiyonel denizaltılarının, sürat ve savaş yetenekleri yüksektir. Karadeniz’de Sovyetler Birliği’nin atom denizaltıları mevcuttur. Bu açıdan “Sığınağın” teslim alınmasını reddedeceğimi arz ettim. Evetçi üst rütbeli, heyet üyeleri bu cevap karşısında Bengisu’nun beni salon’dan çıkaracağını düşünmüş olmalılar ki acıyan gözlerle bana bakmaya başladılar. Amiral “ben de rapora muhalefet şerhi yazacağım deyince tüm üyeler adeta şok geçirdi.</p>

    <p class="metin">Bengisu Amiral, raporu Celal Eyiceoğlu’na arz edince O’da şok geçirmiş olmalıdır.</p>

    <p class="metin">Amiral Bengisu bu rapor nedeniyle hemen emekli edildi.</p>

    <p class="metin">Eyiceoğlu’nun Donanma Komutanlığı döneminde; ABD’nin dünyanın sayılı üslerinden Karamürsel Üssü’ndeki radar ağıyla Sovyetler Birliği sürekli olarak dinleniyor ve izleniyordu. Üssün çok gizli bölümlerine görevli bir iki CIA görevlisinin dışında kimse giremiyordu. Üs’te, Amerikan Yardım Kurulu Deniz Kısmı (JUSMMAT, Navy) Başkanı Tümamiral Williamson’un, albay, yarbay, binbaşı, astsubay ve sivil CIA görevlilerinden oluşan bir çekirdek kadrosu ve bu kadroya bağlı; Harp Filosu, Mayın Filosu, Denizaltı Filosu, Hücumbotu Filosu, Tersane Komutanlığı’nda gemi inşa, plân, keşif, dizayn, malzeme bölümlerinde, Tersane Komutanlığı’na teknik eleman yetiştiren; Liman’a gelen araç, gereç, teçhizat, malzeme ve yedek parçaların gümrüksüz olarak çekilip, depolandığı ve Türk Deniz Kuvvetleri birimlerine dağıtımlarının yapıldığı Deniz İkmal Merkezi’nde Amerikalı subay, astsubay ve Türk Sivil uzman ve tercümanlar çalışmaktaydı. Gölcük Deniz İkmal Merkezi’nde Amerikan Yardım Kurulu Ofisi bulunmaktaydı ve Amiral Williamson’un çekirdek kadrosu burada çalışmaktaydı. Amiral Williamson’ın ana karargâhı Ankara’daydı. Zaman zaman buraları denetlemekte ve yönlendirmekte idi. Denizaltı gemilerinin demirli olduğu Ordu Evi’nin önündeki açık alanda Amerikan Yardım Kurulu kadrolarının ana ofisleri bulunmaktaydı. Amerikan Yardım Kurulu’nun önemle takip ve kontrol etmekte olduğu çok önemli bir konu da NATO Baskın Savunma ve Lojistik Destek Planları ile bunlara yönelik çalışmalardı.</p>

    <p class="metin">NATO Baskın Savunma Planı’na göre; Gölcük Tersane komutanlığının en yüksek bacasına Grand Zero (GZ Noktası), Sovyetler Birliği tarafından atom bombası atılacaktır. Bu durumda Gölcük’te, Donanma Komutanlığı gemi, kara tesisleri, asker-sivil personeli ve halk çok büyük yıkıma uğrayacaktır.</p>

    <p class="metin">Böyle bir bombanın atılmasından önce donanma gemilerinin ve mürettebatının Gölcük’ten tahliye edilmelerine yönelik olarak hazırlanmış bir lojistik destek planı vardı ve sürekli olarak üzerinde çalışılmaktaydı.</p>

    <p class="metin">Donanma Komutanlığı Teknik Başkanı Kurmay Albay Vedi’i Bilget ağırlıklı olarak bu konularla uğraşmaktaydı. Donanmanın bütün unsurlarıyla Akdeniz’e kaydırılmasının tek çözüm olduğunu bu nedenle tank çıkarma gemileri inşasına öncelik verilmesini savunuyordu. Amiral Eyiceoğlu ise Amerika’nın yanında yer alarak Donanma’nın Gölcük’ten taşınmasına kesinlikle karşı çıkıyordu. Bilget’in çalışmalarını engelliyor, onu sıkı bir şekilde kontrolü altında tutuyordu.</p>

    <p class="metin">Deniz Kuvvetleri Komutanlığı’na da hiçbir teklifte bulunmuyordu. Üstelik, Amerika; Tütün Çiftlik’te İPRAŞ rafinerisini kuruyordu. Rafineride depolanacak benzinin; Gölcük Tersanesi bacasına atılacak atom bombasıyla İzmit Körfezi’ni, Donanma gemilerini ve yöre halkını topyekûn yok edeceğini görmezden geliyordu. Eyiceoğlu, Amerika ile birlikte hareket ediyordu.</p>

    <p class="metin">Donanma Komutanlığı’ndan Deniz Kuvvetleri Komutanlığı’na sıçramayı ve yerini Donanma Komutan Yardımcılığı adıyla bir kadro oluşturarak Donanma Komutanlığı’nı Koramiral Sezai Orkunt’a devretmeyi planlıyordu. Bu ABD’nin planıydı.</p>

    <p class="metin">&nbsp;</p>

    <p class="h"><span class="librobold1">Tank Çıkarma Gemileri İnşası Projesi’nin Başına Tuğamiral Vedi’i Bilget Getirilmişti</span></p>

    <p class="metin">Tank çıkarma gemilerine sahip olma projesinin mimarı Tuğamiral Vedi’i Bilget olmuştur. Bilget; daha Gölcük’te Donanma Komutanlığı’nda görevde bulunduğu albaylığında, Gölcük’teki Seymen HEK depolarında bulunan Amerikan Askeri Yardımı’ndan temin edilmiş tank motorlarının onarılmasını ve bunlara uygun tank çıkarma gemileri inşasını tasarlamış ve yıllar süren Amerikan istihbaratının haberdar olmadığı çalışmalar sonunda başarı sağlamıştır. O gemilerle de TSK 1974 Kıbrıs Barış Harekâtını gerçekleştirmiştir.</p>

    <p class="metin">Amiral Bilget özünde bu ulusalcı ve devrimci çalışmaları nedeniyle sürekli CIA’nın hedefinde olmuştur.</p>

    <p class="metin">Amiral Celal Eyiceoğlu’nun; Deniz Kuvvetleri konusunda ABD’nin tüm taleplerini yerine getirmesi, Türkiye’nin milli taleplerinden çok ABD’nin milli taleplerine önem ve öncelik vermesine karşı çıkan bir diğer yurtsever de Tuğamiral Burhan Durcan olmuştur.</p>

    <p class="metin">Durcan; 20 Ağustos 1972 tarihinde Deniz Kuvvetleri Komutanı Oramiral Celal Eyiceoğlu’na, Bahriye’ye ve Türkiye’ye verdiği olağanüstü zararlar konusunda bir rapor vermiştir.</p>

    <p class="metin">Rapor okunduğunda bu yurtsever amiralin de Bilget Amiral gibi, O’nun engellemeleri ile karşı karşıya kaldığı görülecektir.</p>

    <p class="metin">Rapor; problemleri ve çözümleri ortaya koyuşu ve Bahriye’ye verilen zararların büyüklüğü açısından belki de verilmiş, tarihi önemdeki tek rapordur.</p>

    <p class="metin">Bir kopyası da bana verilmiş olan bu raporu, yazım hatalarına dokunmaksızın yayımlayarak tarihi bir görevi yerine getirmiş oluyorum:</p>

    <p class="metin">&nbsp;</p>

    <p class="h"><span class="librobold1">E. Tuğamiral Burhan Durcan’ın Oramiral Celal Eyiceoğlu’na Verdiği Rapor</span></p>

    <p class="metin">Sayın Eyiceoğlu,</p>

    <p class="metin">Bir bahriyeli olarak üzüntü de duysam söylemekte, çok şükür bahriyenin yakasını bıraktınız diyeceğim. Hemen söyleyeyim ki bunun nedenlerini aşağıda okuyacaksınız. Emekliliğimden mütevellit size küskün, vs. değilim, zira bu yetkinizi aşan bir mevzu idi. Sadece sizden samimi ve içten bir geçmiş olsun beklemek de hakkım idi, ama siz o olgunluğu gösteremediniz, başka iş.</p>

    <p class="metin">Gelelim nedenlerine:</p>

    <p class="metin"><span class="librobold">1.</span> Her şeyden evvel komutanlık genelkurmaya bağlı iken, siz şahsi davranışlarınızla Amerikan deniz yardım kuruluşuna da fiilen bağlamakta sakınca görmediniz, icraatlarınız hep Amerikan felsefesi ve sizin periskop ufkunuza göre oldu.</p>

    <p class="metin"><span class="librobold">a)</span> Yavuz’u sattınız. Tarih sizi suçlayacaktır. Zira Yavuz bugünün tekniği ile ve yine bugünün modern harp gemisi standardında servise sokulabilirdi, ama sizin Türk personelinize, teknisyenlerine itimadınız yoktu, böyle ifade ediyordunuz. Esasında Amerikalı mani oluyordu ve sizi satmaya ikna etti. Türkiye’ye, Türk bahriyesine, şu andaki Yavuz gemisi gibi hurda bir gemi temin veya tedarik edecek güçte misiniz acaba?</p>

    <p class="metin"><span class="librobold">b)</span> B sınıflarını hurdaya çıkardınız. Hani şu Kanada’dan almaya bizzat vesile olduğunuz 10 gemiden 9’unu komodorluğum sırasında daha evvel hurdaya çıkarılan geminin dahi servise sokulabileceğini ispatlamıştım. Vazifeyi devraldığımda 9 geminin de bir sene içinde feshedileceğini amir onay mevcuttu. İnanmadığınız, itimat etmediğiniz Türk personeli hem de gemilerin genç makine subayları sayesinde iki ayda gemiler toparlandı ve tamamı mühendislerden kurulu heyet tarafından muayenelerini istediğim zaman, zamanın kuvvet komutanı Necdet Uran anlayışla karşıladı ve verilen teknik rapor sayesinde gemilerin fesh istemi durduruldu. Tadilen sürat ve silahları değiştirilmek suretiyle Türk bahriyesi için hayati bir filotilla meydana getirebileceğini müdellel teklif ettim. Bu defa komutanın gücü yetmedi. Zira Amerikalı feshlerinde ısrarlı idi. Siz işte bu filotillayı evvela eğitim birliği diye kuvveden düşüp sonra da fesh ettiniz. Şu andaki halleriyle dahi temin edebilir misiniz, değil 9’unun tamamını, birini Türk bahriyesine.</p>

    <p class="metin"><span class="librobold">c)</span> Amerika’dan gemi alıp merasimler düzenleyerek epey reklamınızı yaptınız. Neden bu alımların şartlarını açıklamadınız. Ben söyleyeyim:</p>

    <p class="metin"><span class="librobold">1.</span>Gölcük tersanesi tarafından inşası kararlaştırılan refakat muhriplerinin inşasının durdurulması, teknik personel gemi inşasını öğrenmemeliydi, bu mevzudaki eksikliklerin farkına varılmamalıydı, yani uyumalıydık ve de uyuttunuz.</p>

    <p class="metin"><span class="librobold">2.</span>Mülti leytrıl fors yani çok taraflı kuvvete katılmayı güya biz arzu etmeliydik. Amerika problemlerimizi halledecekti, yalnız bu ikinci husus Yunanlılar tarafından bilinmemeliydi. NATO’dan gayri ikinci bir taktikti bu Türk bahriyesini yok etmek için. Razı oldunuz.</p>

    <p class="metin"><span class="librobold">3.</span>O zamanın memleket tansiyonu nedeni ile Amerikan filo ve gemilerinin Türk şehirlerine ziyaretleri durdurulmuştu. Yine sizden Amerikan Türk müşterek tatbikatlarının atom denizaltıları ile Ege ve Akdeniz’de yapılması için talep yapmanızı ve bu vesile ili hiç olmazsa atom denizaltılarının İzmir’i ziyaretlerine yol açılmasının sağlanması talep edildi. Evet, dediniz.</p>

    <p class="metin">İşte bu üç şartın mukabilinde Türk olmayan tapusu Amerikan olan kiralık ve de işimize yaramayacak gemiler aldınız.</p>

    <p class="metin"><span class="librobold">4.</span>Halefiniz zamanında kurulması kararlaştırılan ve sizin zamanınızda bir güç haline gelen anfibik taburu, Amerikalı istediği için lanetlediniz, silahlarını depolarda saklatıp personelin tanımasına bile fırsat vermediniz. Üvey evlat muamelesi yaparak çocuk oyuncağı gibi kah Gölcük kah Mersin’de tuttunuz, hiçbir sosyal, moral ve silah desteği yapmadınız. Sürgün yeri haline getirdiniz, adeta Mersin sokaklarında yatırır oldunuz. Giderek bu birliği lağvedercesine fonksiyonsuz hale indirdiniz. Zira Yunanistan’ın tazyiki ile Amerika bu birliğe göz dikmişti yemek için.</p>

    <p class="metin">Bilmem başka sular altında neler döndü. Tahkikat mevzuu olmak gerekir.</p>

    <p class="metin"><span class="librobold">5.</span>Terfi ve emekliliği Kadıköy köprü vapur tarifesine döndüren sizden evvelki iktidarların bu azizliği yetmiyormuş gibi 8 senelik albayların emekliliği için alınan karara iştirak ettiniz. Bunun da bir Amerikan tertibi olduğunu anlamayacak kadar saf değilsinizdir. O halde bilerek, belki bunun aksine çıkmak sizi makamınızdan ederdi, ama tarihin önüne suçlu olarak çıkmazdınız. İşte bu karar ile ne kadar okumuş, memleketin hazin bütçesinin kendilerine sarf edildiği kurmay doktor mühendis varsa hepsini bir çırpıda temizleyip muamele memurlarından kifayetsizliği nedeni ile terfi edememiş olanlardan kuvvetli bir ekip kurmuş oldunuz. Emekli ettiğiniz doktorlar bu gün İstanbul piyasasına sahipler. Ne günahı vardı bunca bahriyelinin ve ailelerinin. Yaptığınız kötülüğün dehşetini anlamanıza bilmem olanağınız kaldı mı?</p>

    <p class="metin"><span class="librobold">6.</span>22 Şubat’ta imzanız varken 21 Mayısçıların yargılanmasında amiri adli olmanızın tesadüf ile alakası yoktur. Bu MİT teşkilatını kurarken başarılı Türk-Amerikan müşterek çalışmanızın mükâfatı idi. İşte oradaki şahane dönüşünüz gibi 12 Mart muhtırasını hemen takiben, sizin eseriniz, CIA’nın kontrolündeki Mit’in tanzim ettiği listelerin içindeki genç, istikbal bekleyen çakı gibi teğmen üsteğmeni emekli edip, hem de iftira ile sicil müessesini çirkefleştirerek kendilerini, ailelerini ve muhitlerini kararttınız. Bu yine sizi makamınızda bıraktı belki ama neticeleri size değil, Türk millet ve bahriyesine zararlı oldu. Şayet sizde biraz vatan sevgisi olsa idi, bu çocukları mahkemeye verir, adaletin hükümlerine göre davranırdınız.</p>

    <p class="metin">Şaşırtıcı başarılarınız ile yürüttüğünüz Deniz Kuvvetleri Komutanlığınız görevi sayesinde yücelen bahriyeden ayrılırken, neden çita gibi bahriye teğmenlerine daha fazla kıyamadım düşüncesinin üzüntüsü içinde olduğunuzu bilerek, bunun ileriki hayatınızda bahriyenin bu defa vakıflarda yürüteceğiniz politika ile telâfi ederek teselli bulmanızı temenni ederim.</p>

    <p class="metin">Kaldı ki memleketin en büyük yargı organından iadei vazife alımını alan, bu ilam kesinleştiği halde davet edilmediğinden, size iltica ederek yardımınızı talep eden bir teğmene cevabınız, onu tevkif ettirmek olmuştur. Sizin için aile, çocuk, genç ve istikbal kelimelerinin manaları hiç mi yok acaba.</p>

    <p class="metin">Belki hakkınızda romanlar yazılır, ama son bir noktaya temas edip bitireyim.</p>

    <p class="metin">Bir İngiliz gazetesinde, sizin milletine söyleyemeyeceğiniz ve ne tekim söylemediğiniz bir hakikat yazıldı. Türk-Yunan deniz kuvvetleri dengesinde Yunanistan’ın üstünlüğü almış olması. Buna tepkiniz Sezai Orkunt Amirale rica ile bunun aksi tezini savunur bir makale yazdırtmak oldu. Yazıldı inançsız. Buna mukabil kendisine teşekkür ettiniz mi, hayır.</p>

    <p class="metin">İşte bütün bunlar için, bahriyeye ihanetiniz bittiği için çok şükür demiştim, bakalım bundan sonraki bahriyenin vakıflarında neler oynayacaksınız?</p>

    <p class="sagnormal"><span class="libroitalik">20 Ağustos 1972 Caddebostan<br class="chapter"/>
    Burhan Durcan<br class="chapter"/>
    E. Tuğamiral</span></p>

    <p class="metin">&nbsp;</p>

    <p class="metin">Eyiceoğlu’nun Deniz Kuvvetleri Komutanlığı yaptığı yıllara denk düşen 1967-1971 yılları arasında Deniz Kuvvetleri Komutanlığı’nda Dz. Kd. Yüzbaşı rütbesiyle görev yaptım. 1967-1968’de Lojistik Başkanı Tuğamiral Sina Özdoğancı, 1969-1970’de Lojistik Başkanı Tuğamiral Vedi’i Bilget ve 1970-1971’de Lojistik Başkanı Tuğamiral Adnan Munlu’ya bağlı olarak; lojistik planlama ve askeri yardım konularında çalıştım.</p>

    <p class="metin">Eyiceoğlu’nun Donanma Komutanlığı yıllarındaki çalışmalarını yakından gözlediğimi önceki sayfalarda belirtmiştim. Sonuçta onun Türk Deniz Kuvvetleri’ni; NATO antlaşması, ABD ile yapılan ikili gizli anlaşmalar çerçevesinde ABD egemenliğine alma planlarını hayata nasıl geçirme kararlılığında olduğunu, üstelik bunu Genelkurmay Başkanlığı’nı bypass ederek Türk Deniz Kuvvetleri Komutanlığı’nı doğrudan Pentagon’a bağlamaya çalıştığını kahrolarak gördüm. Emrinde çalıştığım iki lojistik başkanının, Eyiceoğlu’nu belgeleri olmalarına rağmen onların NATO, askeri yardım programları ve JUSMMAT Deniz Bölümü dayatmalarına karşı çıkarak raporlar verdim. Ama Tuğamiral Vedi’i Bilget döneminde onun desteğiyle bu çalışmalara daha güçlü olarak devam etme imkanına sahip oldum. Eyiceoğlu, Bilget’in çalışmalarından o kadar rahatsız olmasına karşın onu lojistik başkanı olarak görevde tutuyordu. Bunu, onu doğrudan gözaltında bulundurmak amacı ile yapıyordu. Onun emrinde çalıştığımdan beni de bu bölümden ayırmıyordu. Bizi; Deniz Kuvvetleri Kurmay Başkanı Koramiral Hilmi Fırat ve Plan Prensipler Başkanı Tuğamiral Nejat Serim ile her gün kontrol ettiriyordu. Zaman zaman Bilget’e bazı konuları arz etmek üzere makam odasında bulunduğumda ani baskınlarla odaya giriyor ve Bilget Amiral’den hangi konularda çalışma yürüttüğüne dair bilgiler alıyor ve talimatlar veriyordu.</p>

    <p class="metin">Zaten Bilget Amiral’ın Lojistik Başkanlığı Sekreterliği’ne, MİT mensubu ve MHP’li, Deniz Harp Okulu mezunu olmayan bir katip sınıfından albayı tayin etmişti. O da Bilget Amiral’e girip çıkan herkesi ve duyabildiği ve bilebildiği her şeyi bizzat Eyiceoğlu’na rapor ediyordu. Bu faaliyetlerini belli etmemeye büyük özen gösteriyordu.</p>

    <p class="metin">&nbsp;</p>

    <p class="h"><span class="librobold1">12 Mart 1971 Deniz Kuvvetleri Komutanlığı<br class="calibre1"/>
    Üst Düzey Kadrosu</span></p>

    <p class="metin">Oramiral Celal Eyiceoğlu......Deniz Kuvvetleri Komutanı</p>

    <p class="metin">Koramiral Hilmi Fırat......Dz. KK. Kurmay Başkanı</p>

    <p class="metin">Tümamiral Bülent Ulusu......Dz. KK. Hareket Başkanı</p>

    <p class="metin">Tuğamiral Nejat Serim......Dz KK. Plan Prensipler Başkanı</p>

    <p class="metin">Tuğamiral Erdoğan Yazıcı......Dz. KK. Personel Başkanı</p>

    <p class="metin">Tuğamiral Ahmet Gazez......Dz. KK. Teknik Başkanı</p>

    <p class="metin">Tuğamiral Vedi’i Bilget......Dz. KK. Lojistik Başkanı</p>

    <p class="metin">Tuğamiral Dr. Mehmet Okyar......Dz. KK. Sağlık Başkanı</p>

    <p class="metin">Tuğamiral Hüsnü Küçükahmet......Dz. KK. Komptrolörü</p>

    <p class="metin">Kurmay Yarbay Işık Biren......Dz. KK. Özel Sekreteri</p>

    <p class="metin">Gv. Albay İsmet Aksoylar......Dz. Kk. Personel Dairesi</p>

    <p class="metin">Gv. Albay Necdet Urgenç......Dz. KK. Personel Dairesi</p>

    <p class="metin">&nbsp;</p>

    <p class="h"><span class="librobold1">Türkiye İşçi Partisi (TİP) Kuruluyor</span></p>

    <p class="metin">27 Mayıs 1960 İhtilali’nden sonra hızla yayınlanan Sol yayınlar, başta gençlik olmak üzere aydınları sol görüşlere yönlendirdi.</p>

    <p class="metin">24 Temmuz 1961’de, Türkiye’nin yürürlüğe soktuğu en özgürlükçü anayasanın kabul edilmesiyle Türk toplumu hukuksal ve kitlesel olarak Sol’a açılma olanağına kavuştu.</p>

    <p class="metin">Bu gelişmeler TİP’in gelişmesine daha da ivme kazandırdı. ABD Emperyalizminin Türkiye’deki işbirlikçisi siyasi iktidar bu anayasanın sulandırılması ve budanması için girişimlerde bulunmaya hemen başladı. Bunu öngören Mehmet Ali Aybar’ın liderliğindeki TİP’te bu girişimlere karşı anayasayı savunma kampanyaları başlattı. Bunu ülkenin her yanına taşımaya çalıştı. 1962’de aynı amaç doğrultusunda faaliyette bulunacak olan Sosyalist Kültür Derneği (SDK) kuruldu.</p>

    <p class="metin">Sadun Aren, Doğan Avcıoğlu ve Osman Nuri Torun gibi aydın ve akademisyenler kurucular arasında yer aldı.</p>

    <p class="metin">&nbsp;</p>

    <p class="h"><span class="librobold1">13 Şubat 1961: TİP’in İlk Kuruluşu</span></p>

    <p class="metin">TİP; İşçiler tarafından kuruldu. Partinin ilk kurucuları: Rıza Kuas, Avni Erakalın, Şaban Yıldız, İbrahim Güzelce, Kemal Türkler, Kemal Nebioğlu, Salih Özkarabay, İbrahim Denizciler, Adnan Arkın, Saffet Göksüzoğlu, Hüseyin Uslubaş ve Ahmet Muşlu idi. Muşlu’nun MİT ajanı olduğu saptandı ve partiden atıldı. TİP’in her aşamasında bir MİT ajanı olmuştur. Bunlar yönetimlerce biliniyordu. Sayıları artmasın diye partiden atılmıyordu.</p>

    <p class="metin">TİP kurucuları kuruluş dilekçesini 13 Şubat 1961 günü İstanbul Valiliği’ne verdiler. Parti gelişemedi. En az 15 ilde örgüt kuramadı ve 1961 seçimlerine katılamadı. Partinin ilk Genel Başkanı Avni Erakalın bu nedenle seçimlere Yeni Türkiye Partisi (YTP) listesinden bağımsız olarak girmek zorunda kaldı.</p>

    <p class="metin">Kurucular, Partiyi geliştirmek amacıyla aydınlarla ilişki kurmak istediler ve partinin başına getirmek için bazı adlar tespit ettiler. Bunlar arasında Prof. Cahit Talas, Avukat Orhan Arsal, Prof. Sadi Irmak, Cemil Sait Barlas, Prof. Ziyaettin Fındıkoğlu, Ali Rıza Arı, Prof. Sabahattin Zaim, Sedat Erbil, Yaşar Kemal, Prof. Sabri Esat Siyavuşgil, Esat Tekeli, Nadir Nadi ve Esat Çağa yer alıyordu.</p>

    <p class="metin">8 Şubat 1962 günü Doç. Dr. Mehmet Ali Aybar’ın TİP Genel Başkanlığına getirildiği basın bülteni ile kamuoyuna duyuruldu.</p>

    <p class="metin">Aybar’ın gelişiyle parti canlandı. Kısa bir süre sonra Türkiye Sosyalist Partisi (TSP) kendini feshetti ve topluca TİP’e katıldı.</p>

    <p class="metin">TİP, 17 Kasım 1962’de yapılan yerel seçimlere katılma hakkını kazandı. Parti gençlik kesiminde de ilgiyle karşılandı. Senatör Esat Çağa ve Avukat Niyazi Ağırnaslı partiye katıldı.</p>

    <p class="metin">TİP’i ilk kuran sendikacılar; daha o zamandan CIA irtibatlı, Nakşibendi Şeyhi ailesinden, Cumhuriyet düşmanı ve kökten dinci Prof. Sabahattin Zaim’e TİP genel başkanlığı için teklif götürdü. Yalnız teklif götürmekle kalmadılar, O’nun İstanbul Üniversitesi’ndeki Edebiyat dersi hocası Prof. Sabri Esat Siyavuşgil’e ve Prof. Ziyaettin Fındıkoğlu’na da genel başkanlık teklifi götürdüler.</p>

    <p class="metin">Bundan da önemlisi TİP’i kuran ilk sendikacılardan Rıza Kuas, Kemal Türkler, Avni Erakalın ve Kemal Denizciler gibi sendikacıların Zaim’in öğrencileri ve hayranları olmasıdır.</p>

    <p class="metin">Prof. Dr. Sabahattin Zaim bu konu hakkında kitabında şu bilgileri veriyor:</p>

    <p class="metin">“Hariçten bakanlar, bizim kürsünün enteresan tutumu karşısında meseleyi nasıl izah edebilecekleri konusunda zorlanırlar. Çünkü bizim bölüm sendikalarla haşır neşirdi. Sendikacıların eğitildiği yer de yine bizim bölümdü. O günkü sendikalar devletle işbirliği halindeydiler. İçinde solcusu, sağcısı vardı. DİSK’i kuran şahıslar bile bizim talebelerimizdi. Hepsi de gelip bize fikir danışırdı. Kürsümüz bir nevi denge unsuruydu. Kürsünün bizim elimizde olması sendikaların Marksizm’e kaymasını önleyen mühim faktörlerden biri olmuştur. Böylece Türkiye’deki sendikaların vatanperver ve antimarksist elemanlardan oluşması Türkiye’de Marksizm’in gelişmesini önleyen önemli bir sebeptir. Kanaatimce Seyfi Demirsoy ve onun çalışma arkadaşlarının bu vadide büyük tesirleri olmuştur.</p>

    <p class="metin">Tüm sendikalar bu sendikacılar eliyle kurulmuş, onlar tarafından yönetilmekteydi. Eğer Marksist grupların ellerine kalsalardı zannederim durum çok farklı olurdu. ‘Ortanın Solu’ doktrini benimseyince CHP önce TÜRK-İŞ’i kullanmak istedi, ama başaramadı. TÜRK-İŞ bağımsızlığını muhafaza etti. TÜRK-İŞ’i kongrede bir parti lehine yönlendirmek zordu. Üniversite hocalarının onların nezdinde hatırı sayılır bir ağırlığı vardı. Orhan Hoca (Tuna), Ekmel Zadil, Nusret (Ekinci), Nevzat (Yalçıntaş), Metin (Kutal) beylerle beraber gittiğimizde zaten oradaki hemen tüm grupları temsil ediyorduk.</p>

    <p class="metin">Sendikacılara hakim bir vaziyette umumiyetle mühim fonksiyonlar görüyorduk. Sendikacılık da o dönemdeki en önemli sosyal hareketlerin başında geliyordu.”</p>

    <p class="metin">(Sabahattin Zaim, 1926-2007, Bir Ömrün Hikâyesi, İşaret Yayınları, İstanbul. 2008, s. 492.)</p>

    <p class="metin">27 Mayıs 1960’ı izleyen yıllarda uzun baskı ve şiddet yollarının etkisiyle kapanmaya ve küllenmeye bırakılmış toplumun umut ve yararları da yeniden yeşermeye başlamıştı. Ne var ki;</p>

    <p class="metin">Başbakan Demirel’in dayanılmaz boyutlara varan Amerikancı politikaları, Sol’a, özgürlüğe ve demokrasiye açık 27 Mayıs Anayasası düşmanlığı, askeri darbe girişimlerini gündeme getirmekte gecikmedi.</p>

    <p class="metin">22 Şubat 1962’de Kurmay Albay Talat Aydemir ve arkadaşları 1’inci askeri darbe girişiminde bulundu. Bu girişim zorlukla önlenirken 20-21 Mayıs 1963’te Türkiye Talat Aydemir ve arkadaşlarının 2’nci askeri darbe girişimi ile yüz yüze geldi. Girişim, Albay Talat Aydemir ve Binbaşı Fethi Gürcan’ın idam edilmeleri ile sonuçlandı. Gürcan ve Aydemir gibi iki yurtsever askerin hukukun açıkça çiğnenmesi ile alınan kararla idam edilmeleri halkımızın tüm katmanlarını derinden etkiledi.</p>

    <p class="metin">Yaşanan bu olaylar, toplumu hızla tepki veren, bilinçli topluma dönüştürmenin aciliyetini ortaya çıkardığı gibi iktidara yönelik muhalefetin TİP gibi sınıfsal partilerle aşılabileceği gerçeğini daha açık bir şekilde ortaya çıkardı.</p>

    <p class="metin">1964 yılında Kıbrıs’ta soydaşlarımıza yapılan katliam, şiddet uygulamaları, işkenceler ve Türkiye’nin Kıbrıs’a askeri müdahale nedeniyle ABD Başkanı Johnson’un 5 Haziran 1964 tarihinde dönemin Başbakanı İsmet İnönü’ye ağır bir mektup yazması; aslında toplumda o güne kadar görülmemiş bir anti Amerikancı bilincin oluşmasına ve derinleşmesine ortam hazırladı. Bu bilinç, kararlılıkla ayağa kalkan üniversite gençliğinin talepleri ile örtüşünce, 1968 gençlik eylemlerinin kökleri o günlerde yeşermeye başladı. İşte Türkiye’de bu koşullarda kendini 1965 genel seçimlerinde buldu.</p>

    <p class="metin">1965 genel seçimlerine Mehmet Ali Aybar’ın liderliğinde giren TİP, 15 milletvekili ile TBMM’ye girmeye hak kazanınca, Sol’un ana partisi konumuna geliyordu.</p>

    <p class="metin">Aybar’ın TİP Genel Başkanlığı 1968 yılına kadar sürdü. Çekoslavakya’nın Sovyetler tarafından işgal edilmesi üzerine Aybar 1968 Haziran’ında TİP Genel Başkanlığı’ndan ayrıldı.</p>

    <p class="metin">&nbsp;</p>

    <p class="h"><span class="librobold1">12 Ekim 1969 Genel Seçimleri Süreci ve TİP</span></p>

    <p class="metin">Süreç ana çizgileri itibariyle şöyle gelişti:</p>

    <p class="metin">6 Ocak 1969’da ODTÜ’de ABD Ankara Büyükelçisi Robert Commer’in makam otomobili öğrenciler tarafından yakıldı.</p>

    <p class="metin">11 Haziran 1969’da İstanbul’da başlayan ve gelişen öğrenci eylemleri Ankara’ya sıçradı.</p>

    <p class="metin">12 Ekim 1969’da genel seçimler yapıldı.</p>

    <p class="metin">AP, oyların yüzde 46’sını alarak TBMM’ye 260 milletvekili, CHP, TBMM’ye 144 milletvekili soktu.</p>

    <p class="metin">TİP, 1969 milletvekili seçimlerinde oy kullanan 9.516.035 seçmenin 243.631’inin oyunu aldı. Bu oy, kullanılan oyların yüzde 2.56’sına denk düşmekteydi.</p>

    <p class="metin">TİP, bu seçimde TBMM’ye sadece 2 milletvekili ve 1 senatör soktu. Alınan oylar AP, CHP ve TİP’te hayal kırıklığı yarattı. 1969 genel seçimlerinde kayıtlı seçmenlerin yüzde 64’ü oy kullandı.</p>

    <p class="metin">“TİP yöneticileri, 1965 seçimlerinde aldıkları sonuca bakarak 1969 seçimlerinde” başa güreşeceklerini varsayıyorlardı.</p>

    <p class="metin">TİP yöneticileri, partilerinin seçmen desteğiyle iktidara gelerek sosyalist devrimi gerçekleştireceklerini düşünüyorlardı. Ancak Sol’da bu gelişmeler yaşanırken, 12 Kasım 1969 günü Başbakan Süleyman Demirel kabinesi de güvenoyu alıyordu.</p>

    <p class="metin">(Gökhan Atılgan, Yön-Devrim Hareketi, Yordam Kitap, İstanbul, 2008, S. 209-210)</p>

    <p class="metin">13 Şubat 1961’de kurulan TİP, 9 Şubat 1962’de kuruluş kongresini yaptı. TİP’in başına getirilen Mehmet Ali Aybar da, Behice Boran da TKP’li idi.</p>

    <p class="metin">1964 TİP Urfa Kongresi’nde Mehmet Ali Aybar, Niyazi Ağırnaslı, Nihat Sargın ve Dr. Tarık Ziya Ekinci de yer aldı. Ekinci, Mehmet Ali Aybar’a destek verdi. O dönemde henüz ‘Kürt Sorunu’ terimi kullanılmıyordu, ‘Doğu Sorunu’ terimi kullanılıyordu. Ekinci Kürt’tü, 27 Mayıs 1960 öncesi CHP’li idi.</p>

    <p class="metin">22-23 Ekim 1966’da TİP İstanbul Kongresi yapıldı.</p>

    <p class="metin">10 Kasım 1968’de TİP 3’üncü Büyük Kongresi yapıldı.</p>

    <p class="metin">28 Aralık 1968’de TİP Olağanüstü Büyük Kongresi yapıldı.</p>

    <p class="metin">29 Ekim 1970’te TİP 4’üncü Büyük Kongresi Ankara’da yapıldı.</p>

    <p class="metin">29 Ekim 1970’te Ankara’da yapılan TİP 4’üncü Büyük Kongresi’ne geçen yıllara göre ilgi çok yoğundu.</p>

    <p class="metin">Milli Demokratik Devrim tezini savunanalar kongreye katılmadı, ayrı olarak bir toplantı düzenledi.</p>

    <p class="metin">Çoğunluk sağlamakta zorlanan Behice Boran - Sadun Aren Grubu, Dr. Tarık Ekinci grubundan destek istedi.</p>

    <p class="metin">Dr. Ekinci grubu destek verdi ve Behice Boran, Genel Başkan seçildi.</p>

    <p class="metin">Alınan destek karşılığı, 6 sayılı karar alındı. Bu kararla TİP; Doğu’da bir Kürt halkının yaşadığını ve Doğu Sorunu’nun kapitalizmin eşitsiz gelişim yasasının sonucu olduğunu vurguladı ve ırkçı-milliyetçi, şoven burjuva ideolojisine savaş açacağını duyurdu.</p>

    <p class="metin">TİP ilk defa “Doğu Sorunu’na değiniyor ve Kürt Halkı da Türkiye’nin eşit haklara sahip yurttaşlarıdır.” diyordu. Buna karşın Mehmet Ali Aybar, TBMM kürsüsünde, “Bu tutum ayrılıkçı eğilimleri güçlendirmeye yarar.” savında bulunuyordu.</p>

    <p class="metin">4’üncü kongre kararında Kürt Sorunu ele alındığında, bir grup üye ‘çözüm ancak sosyalist devrimle gerçekleştirilebilir’ dedi. Karşı görüşte olan üyeler sosyalist devrim beklenemez, sorun acilen çözümlenmelidir, dedi.</p>

    <p class="metin">TİP, bu kongrede alınan kararlar nedeniyle Anayasa Mahkemesi kararıyla kapatıldı. Kapatılmakla kalmadı, yöneticileri de tutuklandı.</p>

    <p class="metin">&nbsp;</p>

    <p class="h"><span class="librobold1">TİP Yeniden Kuruluyor</span></p>

    <p class="metin">TİP, 30 Nisan 1975 günü yeniden; Anayasa Mahkemesi tarafından kapatılan eski TİP’in Genel Başkanı Behice Boran ve 50 kurucu üye tarafından kuruldu.</p>

    <p class="metin">50 kurucunun imzaladığı kuruluş bildirimi, kurucularında Can Açıkgöz tarafından İçişleri Bakanlığı’na verildi.</p>

    <p class="metin">Kurucuların çoğunluğu DİSK’e bağlı bazı sendikacıların yöneticileri idi. Yöneticiler arasında çeşitli meslek gruplarına bağlı kişi ve emekçiler de bulunmaktaydı.</p>

    <p class="metin">İçişleri Bakanlığı’na verilen tüzüğünde; TİP’in ‘belirtilen amaç ve tabakalarla birlikte yasal yoldan iktidara yürüyen sosyalist, demokratik, bağımsız, politik bir örgüttür’ deniliyor ve şöyle devam ediliyordu:</p>

    <p class="metin">‘Çağımız temel nitelikleriyle kapitalizmden sosyalizme geçiş çağıdır ve bütün toplumlarda sosyalizmin er geç gerçekleşeceği bilimsel bir doğrudur, ayrıca 20. yüzyılın ikinci yarısında belirli toplumsal koşullarda bu geçişin barışçıl yoldan olabileceği bir imkân olarak ortaya çıkmış bulunmaktadır.’</p>

    <p class="metin">Bu bilimsel doğru ve gözlemden hareket eden TİP’in amacı: İşçi sınıfının, müttefiki emekçi sınıflarla birlikte ve partisi aracılığıyla iktidara gelmesini sağlamak ve iktidara geldiğinde sosyalizmi kurmaya çalışmaktır.</p>

    <p class="metin">Parti bunun için:</p>

    <p class="metin">İşçi sınıfının bilinçlenme ve örgütlenme düzeyini yükseltmeye, birliğini sağlamaya,</p>

    <p class="metin">Partinin amaç ve programını ve bu amaç ve programa temel olan sosyalist dünya görüşünü toplumun her katında yayarak benimsetmeye,</p>

    <p class="metin">İşçi sınıfının, yoksul köylülerle ve kapitalizmin her geçen gün yıkıntıya uğrattığı köylü-kentli bütün emekçi sınıf ve tabakalarla ittifakını gerçekleştirmeye çalışır.</p>

    <p class="metin">Emperyalizm aşamasındaki kapitalist dünyanın içinde yer alan ve emperyalizmin politik, ekonomik ve askeri baskısı altında olan Türkiye gibi bir ülkede emperyalizme ve faşizme karşı bağımsızlık ve demokrasi için verilen mücadeleyi kapsamayan bir sosyalist mücadele olamayacağı gibi, işçi ve emekçi kitlelerin sosyalizm için mücadele ekseninden yoksun bir bağımsızlık ve demokrasi mücadelesi başarıya ulaşamaz; kalıcı sonuçlar veremez.</p>

    <p class="metin">Ancak işçi ve müttefiki emekçi sınıfların iktidarda ve sosyalizmi kurma yolunda olduğu bir Türkiye; kapitalist-emperyalist ilişkiler ağının dışına bir daha geri dönmemek üzere çıkabilir ve gerçekten bağımsız, özgür ve adil bir toplum olabilir.</p>

    <p class="metin">Parti bu durumu dikkate alarak:</p>

    <p class="metin">Türkiye’nin emperyalizmin her türlü baskı ve egemenliğinden kurtarılması; barışçı ve anti-emperyalist aktif bir dış politika izlenmesi,</p>

    <p class="metin">Demokratik hak ve özgürlüklerin korunup geliştirilmesi, bu yoldaki bütün antidemokratik engellerin temizlenmesi ve bu arada, 1971 sonrasında değiştirilip geriletilmiş olan 1961 anayasasının düzeltilerek demokratik bir içeriğe kavuşturulması,</p>

    <p class="metin">Kişilere ve kitlelere karşı baskı ve şiddet uygulamalarının ırkçı şoven politikaların sona erdirilmesi,</p>

    <p class="metin">İşbirlikçi, tekelci büyük sermaye ve büyük toprak sahiplerinin gerici, baskıcı ve sömürücü egemenliklerine son verecek ekonomik düzenlemelerle toplumun demokratikleşmesi,</p>

    <p class="metin">İşçi sınıfı ve emekçi sınıfların ekonomik, sosyal ve kültürel yaşam düzeylerinin yükseltilmesi için bütün anti-emperyalist ve demokratik güçlerin dayanışmasını ve eylem birliğini sağlamayı görev bilir.</p>

    <p class="metin">Bu nitelikte bir eylem programı ve birliği, tabakaların kendi sosyalist niteliğini koruyan mücadelesi, bu uğurda atılan her adım ve kazanılan her başarı yalnız emperyalizme ve faşizme karşı olan demokratik güçlerin etkinliğini arttırıp emperyalizmi ve faşizmi geriletmekle kalmayacak:</p>

    <p class="metin">Kitlelerin politik bilincini geliştirip yükseltecek ve onları sosyalizm çizgisine sürekli yaklaştıracak,</p>

    <p class="metin">Sınıfsal güçler ilişkilerini kitlelerden yana geliştirerek toplum yapısında derin ve köklü değişimler oluşturacak ve bu oluşumu hızlandıracaktır. Sosyalizme giden yollar açılacaktır.</p>

    <p class="metin">Sınıfsal ittifaklar yelpazesini bu süre içinde derece derece oluşturup pekiştiren işçi sınıfı, böylesine geniş bir tabana dayanarak kendi partisi aracılığıyla iktidara gelecek ve kendisiyle birlikte tüm kol ve kafa emekçilerini, halk kitlelerini her türlü sömürüden, baskı ve şiddetten kurtararak gene bir süreç içinde Türkiye’yi dünyanın en ileri ülkeleri arasında yer alan tam bağımsız ve özgür bir toplum düzeyine çıkaracak olan sosyalizmi gerçekleştirecektir.”</p>

    <p class="metin">TİP kurucularından ve kapatılan eski TİP’in Genel Başkanı Behice Boran, partinin kuruluşu ve 1 Mayıs Bayramı ile ilgili olarak bir demeç verdi, demeci özetle şöyle idi:</p>

    <p class="metin">“TİP’in kuruluşu ile 1 Mayıs Bayramı sınıfımıza tüm emekçi halkımıza kutlu olsun, işçi sınıfımızın hareketi 1971’den bu yana tüm ters koşullara karşın daha da güçlenerek gelişimini sürdürmüştür. Her türlü baskı, şiddet, saldırı, yasaklama ve susturma uygulamaları bu olguda yatmaktadır.</p>

    <p class="metin">Fabrika işçisi, sendika yöneticisi ve muhtelif mesleklerdeki emekçilerden oluşan 50 kurucusu ile bugün kurulmuş bulunan TİP; işçi sınıfı hareketinin 1975’te eriştiği aşamanın yasal örgütsel düzeyde ifadesidir. Parti kuruluşundaki bu gücünü bu toplumsal kaynaktan almıştır ve bundan böyle de gittikçe büyüyen boyutlarda almaya devam edecektir: ‘Bağımsızlık, demokrasi ve sosyalizm’ mücadelesini işçi ve müttefiki emekçi kitlelerin partisi olmanın bilinci ve sorumluluğu içinde yurdumuzun ekonomik ve kültürel kalkınması, en ilerici toplumlar düzeyine erişmesi yararına yürütmeyi amaç ve görev bilecektir. TİP’in kuruluşu, işçi sınıfımızın demokratik mücadelesinin bir sonucu olduğu gibi 1 Mayıs işçi bayramı olarak kabulü de dünya işçi sınıfı hareketinin verdiği sayısız mücadelelerin sonuçlarından biridir. ‘1 Mayıs’ yalnızca gülüp eğlenerek pasif bir bayram ve şenlik günü değildir. Geçmişteki mücadelelerin anısının tazeleneceği, gelecekteki mücadeleler için bilincin ve kararlılığın artacağı, yüreklerin heyecanla dolup taşacağı gündür. Geçen yüzyılın sonlarına doğru yer alan 1 Mayıs’a ilişkin olaylardan bugün içinde alınacak ders vardır: Tüm hak ve özgürlükler, ancak uğruna baş koyarak verilen mücadeleler sonucu elde edilir.”</p>

    <p class="metin">&nbsp;</p>

    <p class="h"><span class="librobold1">1962-1968: Doğan Avcıoğlu - Yön - Devrim Hareketi ve Milli Demokratik Devrim (MDD) Programı</span></p>

    <p class="metin">Doğan Avcıoğlu, Cemal Reşit Eyüpoğlu, Mümtaz Sosyal, İlhan Selçuk ve İlhami Soysal; haftalık Yön Dergisi’nin kurucularıdır. Sahibi Cemal Reşit Eyüpoğlu, Yazı İşleri Müdürü ve Başyazarı Doğan Avcıoğlu’dur. Yön’ün ilk sayısı 20 Aralık 1961 günü çıkmıştır. 5 Haziran 1963 günü yayınlanan 77. sayıdan sonra Ankara Sıkıyönetim Komutanlığı’nca kapatılmıştır. 15 ay kapalı kaldıktan sonra 25 Eylül 1964 günü yeniden yayına başlamış ve kurucularının kararıyla kapandığı 30 Haziran 1967 gününe kadar aralıksız ve düzenli olarak çıkmıştır. 15 aylık zorunlu kesinti de hesaba katılırsa Yön Dergisi’nin toplam yayın hayatı beş buçuk yıldır.</p>

    <p class="metin">Yön’ün yönetim yeri Ankara, basım yeri İstanbul’dur. Doğan Avcıoğlu, Yön’ü çıkardığı süreçte sağcı Prof. Dr. Mümtaz Turhan, Yön’ün karşıtı Yol Dergisi’ni çıkarıyordu. O dönemde Prof. Turhan’ın asistanı da Dr. Erol Güngör idi.</p>

    <p class="metin">Haftalık Devrim gazetesi, 12 Ekim 1969 günü yayın hayatına başladı. Doğan Avcıoğlu, Cemal Reşit Eyüpoğlu, İlhan Selçuk ve İlhami Soysal; Devrim’in kurucularıdır. Sahibi Cemal Reşit Eyüpoğlu, Genel Yayın Müdürü Doğan Avcıoğlu, Yazı İşleri Müdürleri Uluç Gürkan ve Hasan Cemal’dir. Gürkan ve Cemal, Yazı İşleri Müdürlüğü’nü dönüşümlü olarak yapıyorlardı. Tek sayılarda Gürkan, çift sayılarda Cemal, yazı işleri müdürü oluyorlardı. Devrim gazetesi Ankara’da hazırlanıp basılıyordu. 222 sayılık Yön ve 79 sayılık Devrim koleksiyonu araştırmacılar için temel kaynak olmuştur.</p>

    <p class="metin">Doğan Avcıoğlu; Yön ve Devrim’i mukayese ederken, “1960’larda Yön ile Türkiye’nin yönünü belirledik, Devrim ile devrimi yapacağız.” derdi.</p>

    <p class="metin">Devrim, 12 Mart 1971 ile birlikte, Ankara Sıkıyönetim Komutanlığı tarafından kapatıldı.</p>

    <p class="metin">Devrim’in kapatılışı, Yön-Devrim Hareketi’nin siyasal alandan fiilen siliniş anı oldu.</p>

    <p class="metin">Yön’ün kurucuları arasında yer alan Mümtaz Soysal Devrim’in kurucuları arasında yer almamıştır. Nedenini de “Her Şafakta Ölürüm” başlıklı yazısında şöyle açıklamıştır: Soysal, Avcıoğlu’nun aceleciliğini, “tembellik” olarak tanımladığı “Her Şafakta Ölürüm” başlıklı yazısında şunları söylüyordu: “Türkiye’deki ezilmiş sınıflar henüz değişme zorunluluğunun bilincine varamamışlarsa, onlardan güç alacak değiştirici unsurlar henüz yeteri kadar belirlenmemişlerse, bu durum o yöndeki çabaları romantik halkçılıkla bir tutup küçümsememek, değişikliklerden yararlanacak sınıflar adına başkalarının “Devrim” yapmasını beklemek ya da o başkalarını eğitmekle yetinmek için yeterli midir?”</p>

    <p class="sagnormal"><span class="libroitalik">(Gökhan Atılgan, Yön-Devrim Hareketleri, Yordam kitap, 2008, İstanbul, s. 300)</span></p>

    <p class="metin">&nbsp;</p>

    <p class="metin">Doğan Avcıoğlu’nun birinci dereceden akrabası, Yüksek İnşaat Mühendisi (İTÜ) arkadaşımın, 10 Mart 2005’te yaptığı açıklamaya göre:</p>

    <p class="metin">Doğan Avcıoğlu’nun gerçek adı, Erdoğan’dır. Dedelerinin dedeleri Bulgaristan’ın kuzeydoğusundaki Sviştov veya Ziştovi adlı Türk kentinden Türkiye’ye göç etmişlerdir. Ziştovi kentinde 1792 yılında Osmanlılar’ın lehine Osmanlı-Avusturya Barış Antlaşması imzalanmıştır.</p>

    <p class="metin">“Yön’cüler için işçileri örgütleyerek sosyalizme yönelmek bir tür zaman kaybıydı. Doğan Avcıoğlu’nun, Rasih Nuri İleri’ye 12 Mart’tan önce söylediği şu sözler Yön’cülerin bu kanaatlerini çok iyi yansıtır:</p>

    <p class="metin">“Siz (TİP) işçi sınıfını örgütleyip eğitmek yolunu seçtiniz. Buna karşı değilim; ancak bu uzun vadeli bir girişimdir, vaktimiz yok, süratli bir çalışmaya gidiyoruz. Biz zinde kuvvetleri de yanımıza alarak gerçek anlamıyla Atatürkçü, devrimci bir Türkiye kurulabileceğine inanıyoruz. Sosyalizme bu yoldan varabileceğimizi saptıyoruz.”</p>

    <p class="metin">“Doğan Avcıoğlu, Türkiye’nin Düzeni adlı kitabında; asker-sivil aydın zümrenin millici ve demokratik eğilimlerini daha tutarlı biz çizgiye kavuşturmak için girişilen bu çabada, tarihe ve bu güne sınıf mücadeleleri açısından bakılırken, kullanılan asker-sivil-aydın zümre tarafından kabul edilebilir olmasına özellikle dikkat edilmiştir.”</p>

    <p class="metin">“Milli Demokratik Devrim Kuramı Türkiye’ye en ayrıntılı biçimde Doğan Avcıoğlu tarafından uyarlanan bir kuramdır. Bununla beraber esas olan, Ertuğrul Kürkçü’nün dikkat çektiği gibi hem pragmatik bakımdan hem de iktidar stratejisi bakımından ‘Milli Demokratik Devrim’ tezlerinin Komintern’in azgelişmiş ülkeler için sunduğu bir program olmasıdır.</p>

    <p class="metin">TKP’nin kuruluşundan itibaren takip ettiği stratejide Komintern perspektiflerinden kaynaklanan aşamalı bir devrim modeli idi.”</p>

    <p class="metin">Nitekim TİP’in “sosyalist devrim stratejisi” Avcıoğlu’nun tezlerinin hayata geçirilmesine olanak tanıdığını gösteriyordu. Çünkü:</p>

    <p class="metin">“TİP yöneticileri seçim yoluyla iktidara geldiklerinde aynı zamanda iktidarın sınıf yapısının da değişeceğini düşünen, partilerinin seçmen desteğiyle iktidara gelişiyle ‘sosyalist devrim’inde gerçekleşmiş olacağını düşünüyorlardı. Benimsedikleri mücadele yöntemleri pasifti. 68’in anti-emperyalist dalgasında başı çeken gençler, kısa sürede Aybar-Aren-Boran yönetimine karşı Yön hareketi ve ‘eski tüfekler’in geliştirdiği muhalefet akımı içinde yer almaya başladılar.”</p>

    <p class="metin">(Gökhan Atılgan, Yön-Devrim Hareketi, Yordam Kitap, İstanbul, 2008 S. 223, 220, 204, 209, 210.)</p>

    <p class="metin">Doğan Avcıoğlu’nun Devrim gazetesini oluşturan öncü kadrosunca benimsenen Milli Demokratik Devrim (MDD) programı ile kapitalist olmayan yolla gelişme ve milli demokrasi devleti, özgür bir köylü ve güçlü bir işçi sınıfı yaratacak ve ekonomik bağımsızlığı gerçekleştirecektir.</p>

    <p class="metin">Böylece sosyalizmin inşasına geçiş için gerekli koşullar hazırlanmış olacaktır.</p>

    <p class="metin">Devlet gücünü kullanacak olacak milli cephe iktidarının görevleri şöyle programlanacaktır:</p>

    <p class="metin">Petrol ve yabancı sermaye kanunları iptal edilecek, yabancı şirketler tasfiye edilecektir,</p>

    <p class="metin">Dış yardımlar reddedilecek, borçlar çok uzun vadelere bağlanacaktır,</p>

    <p class="metin">Dış ticaretin ana kalemleri devletleştirilecektir,</p>

    <p class="metin">Toprak ağalığı tasfiye edilecek, toprak köylüye dağıtılacak ve tarım reformu yapılacaktır,</p>

    <p class="metin">Ekonomide devlete öncelik tanınacaktır,</p>

    <p class="metin">Eğitimde reform yapılacak, sendikacılık geliştirilecek ve diğer reformlar yapılacaktır,</p>

    <p class="metin">Bu görevlerin yerine getirilmesi amacıyla bir Milli Cephe iktidarı oluşturulacaktır. Bu iktidarda:</p>

    <p class="metin">Toplumun zinde kuvvetleri,</p>

    <p class="metin">Aydınlar,</p>

    <p class="metin">Üniversiteler,</p>

    <p class="metin">İşçiler,</p>

    <p class="metin">Şehir orta tabakaları,</p>

    <p class="metin">Köylüler,</p>

    <p class="metin">İç pazar çıkarları emperyalizmle çatışan milli sanayiciler yer alacaktır.</p>

    <p class="metin">Bu bağlamda 9 Mart 1971 hareketi, Doğan Avcıoğlu’nun Devrim gazetesini oluşturan öncü kadrosunca benimsenen: “Atatürk devrimlerini, çağdaşlaşmayı, kapitalist olmayan kalkınmayı ve bunu sivil-asker-aydın iktidarıyla gerçekleştirmeyi amaçlayan anti-emperyalist, tam bağımsızlıkçı, kuva-i milliyeci ve ilerici bir harekettir.</p>

    <p class="metin">Önce sivil-asker-aydın iktidarı oluşturulacak sonra parti inşa edilecektir.</p>

    <p class="metin">&nbsp;</p>

    <p class="h"><span class="librobold1">1968 Gençlik Eylemleri</span></p>

    <p class="metin">1960’lı yollarda, SSCB iki süper güçten biri, ezilen halklar ve ulus devletleri için bir cazibe merkezi idi. Diğeri ABD ise kapitalist-emperyalist iktidarlar için cazibe merkezi idi.</p>

    <p class="metin">İki süper güçte; nükleer silahlara sahipti. Bu olgu nükleer silahların kullanılmasına caydırıcılık getiriyor, ‘Barış İçinde Bir Arada Yaşama’ düşüncesinde uzlaşma sağlıyordu.</p>

    <p class="metin">Bu güç dengesi koşullarında Fidel Castro - Che Guevara Küba’da devrim gerçekleştiriyor, bağımsızlığını sağlıyor, Nikaragua’da Sandinist, Kolombiya ve Uruguay’da Tupamaro, Brezilya’da Carlos Marigalla, Vietnam, Kamboçya, Laos ve Angola gerillaları kapitalist-emperyalist ABD’ye karşı bağımsızlık ve özgürlük savaşlarını sürdürüyor, yenilerini başlatıyorlardı.</p>

    <p class="metin">Tabiatıyla bu hareketler dünya halklarını, iktidarlarını ve muhalefetlerini derinden etkiliyordu. Kıta Avrupa’sında en derinden etkilenen de Fransa oluyordu. Nanterre Paris, (Sorbon) Üniversiteleri gençliği tam anlamıyla General De Gaull’e iktidarına karşı ayaklanıyordu.</p>

    <p class="metin">Aslında hareketin merkezi Fransa değildi. Asıl merkez ABD idi. Eylemler, Almanya, İtalya, İngiltere’ye de sıçramıştı.</p>

    <p class="metin">‘68 gençlik eylemlerinden Polonya, Yugoslavya, Çekoslovakya gibi Sovyetler Birliği bağımlısı ülkeler de etkileniyor. Sovyetler Birliği’ne karşı, kapitalist-emperyalist ABD’ye yandaş liberaller eylemlerde başı çekiyorlardı. Kıta Avrupası’nda sosyal dönüşüm hareketleri hızlanıyordu.</p>

    <p class="metin">Gençlik, aydınlar ve halkın büyük desteğiyle genç subaylarca gerçekleştirilen 27 Mayıs 1960 ihtilali ve onun getirdiği özgürlükçü, demokratik ve Sol’a açık anayasa; Türk ulusunun özlemlerinin ve umudunun yeşermesine, silkinmesine ve sosyalizmle tanışmasına ve bunlar için aktif çaba harcamasına neden olmuştu.</p>

    <p class="metin">TİP ve diğer Sol’u savunan örgütler ortaya çıkmış, TİP kurulmuş ve seçimlerle TBMM’ye girmişti. Bu oluşumlar mevcut iktidarı ve muhalefeti, Cumhuriyet devrimine sahip çıkmaya ve ABD güdümüne son vermeye zorlamaya başlamıştı. Üniversite gençliği, emekten yana aydınlar, işçiler ve genç ordu kademeleri; Latin Amerika, Asya ve Afrika’daki kurtuluş hareketlerini, kıta Avrupası’ndaki anti Amerikancı politikaları ve yayınları takibe başlamıştı. Türkiye’de anti emperyalist, tam bağımsızlıkçı, özgürlükçü, sosyalist ve sol talepler hızla artmış ve eylemler çizgisinde Türkiye’nin gündemine oturmuştu. Türkiye artık devrim kapısının hızla aralandığını bunun için kıyasıya bir mücadelenin içinde yer almanın zorunluğunun bilincine varmıştı.</p>

    <p class="metin">Türkiye’nin 1968 gençlik eylemleri de “İşçi sınıfı artık devrimci bir sınıf değildir.”, “Devrime; sınıfsal özüne henüz yabancılaşmamış gençlik öncülük edecektir.” diyen Alman kökenli, ABD’de yaşayan Herbert Marcuse’nin kitaplarını okudu. Silahlı gruplar oluşturdu. Profesyonel devrimciliğe soyundu. Bunları kapitalist-emperyalist ABD’nin yıkım planlarını öngörmesine rağmen ve ölüm dahil tüm bedellerin ödenmesini göze alarak “yurtsever kişiliği”nin gereği olarak yaptı.</p>

    <p class="metin">Başta Fransa’da General De Gaulle olmak üzere Avrupa’daki iktidarlar eylemlerin önünü kesmek için üniversite reformlarına gittiler. Üniversite yönetimlerinde öğrencilere karar, danışma mekanizmalarında yetki ve sorumluluk verdiler. Bütün bu özgün çabalara karşın kıta Avrupası’nda ABD’ci iktidarların işbaşına gelmesini engelleyemediler.</p>

    <p class="metin">Fransa’da eylemlerin başı çekmesi ve ayaklanma boyutuna varmasının ana nedeni General De Gaulle iktidarıydı. O’nun anti-Amerikancı, tam bağımsızlıkçı ve özerk Avrupacı proaktif politikaları uygulaması ve bu politikaların kıta Avrupası’nda bir model oluşturma olasılığıydı.</p>

    <p class="metin">Fransa’da Sosyalist Parti de, sınıf temeline dayanmadığından, ayaklanan öğrencilerin eylemlerine destek vermediler, karşı çıktılar. Ancak işçi sendikaları; Herbert Marcuse’cuların saldırılarından korumak için çalıştıkları fabrikaları işgal ettiler.</p>

    <p class="metin">&nbsp;</p>

    <p class="h"><span class="librobold1">Türkiye’deki ‘68 Gençlik Eylemleri</span></p>

    <p class="metin">‘68 üniversite gençliği eylemleri Türkiye’ye Fransa üzerinden sıçradı. Yürüyüşler, mitingler, işgaller ve boykotlar şeklinde yayıldı. Özünde, kendiliğinden başlayan eylemlerdi.</p>

    <p class="metin">Eylemlerin başlamasına iç ve dış konjonktür uygundu. Türkiye’de ortam gelişmelere hazırdı.</p>

    <p class="metin">Türkiye; 1947 yılı itibariyle Marshal Planı, NATO, üs ve tesislere ait gizli anlaşmaların tüm iktidarca, ABD ile imzalanmasıyla; kapitalist-emperyalist sistemin güdüm mekanizmalarının denetimine girmişti. Cumhuriyet devriminin savunma yeteneği yerle bir edilmişti.</p>

    <p class="metin">‘68’liler Vakfı Yön. Kurulu Üyesi Cemil Orkunoğlu Avrupa ‘68 Hareketini şöyle değerlendiriyor:</p>

    <p class="metin">“Avrupa’daki ‘68 hareketi, “eşcinsellik” hareketine dönüştü. Buna karşın Türkiye’deki ‘68 hareketi milli petrole sahip çıkma, NATO’ya karşı çıkma, üsler ve tesislere karşı çıkma, eğitimin parasız olmasını savunma ve milli çıkarları ön plana çıkarma talepleri ve eylemleriyle sınıfsal bir nitelik kazandı. Ve gençliği sınıf mücadelesinin içine çekti. Bu adeta kendiliğinden oldu. Emperyalizm, bu hareketi kendi ülkelerindeki ölçüde geliştiremedi, mani olamadı. Bununla beraber sosyalizmin iradi olarak kurulamayacağı, parti ile kurulacağı, partinin temel olduğu gerçeği kavranamadı, o nedenle de mücadeleye yoğunlaşılamadı. Marksizm’in temel özü zaman-mekan dialektiği dikkatten kaçırıldı ve Marksist kokuşma önlenemedi. Çocukluk hastalığı ile yüz yüze gelindi. ‘68 gençliği ve aydınları; teorisyenlerini, militanlarını, eylemcilerini ve kahramanlarını yarattı. Kıyımlarını önleyemedi, ama bilinçli, kararlı, dirençli bir mücadele” verdi.</p>

    <p class="metin">‘68’in gençlik liderlerinden Hasan Yalçın gençliğin sınıfsal niteliği ve savaşta alacağı yer konusunda şu değerlendirmeyi yapıyor.</p>

    <p class="metin">“Türkiye’de üniversite gençliği, geniş halk yığınları arasından çıkıp gelir, fakat sınıfsal bir ayrım uygulamak gerekirse, küçük burjuva sınıfına sokulabilir.</p>

    <p class="metin">Bu sınıfsal nitelik zorunluğunu ortaya koyar. Diğer yandan, öğrencilik döneminden sonra izleyecekleri yol ve içine girecekleri sınıf kesinlikle belirlenmese bile, komprador burjuvazisinin gün geçtikçe dolan kadroları içinde yer kapmaları göz önünde tutulursa onların gene işçi ve köylü sınıflarının dostu olarak kalacakları söylenebilir.</p>

    <p class="metin">Bir gün, geri kalmış bir ülke olan Türkiye’nin gençlik örgütleri ya köylüler yanında yerlerini alacaklar ya da halkla, öğrenci kitleleriyle olan zıtlaşmaları yüzünden yıkılıp gideceklerdir. Buradan çıkaracağımız sonuç, gençlik örgütlerinin sosyalist olmalarının zorunlu olduğudur.”</p>

    <p class="metin">Bir diğer ‘68’in gençlik lideri Harun Karadeniz de çok bilinen, buna karşın hayata geçirilemeyen bir gerçeği, ki bu evrensel bir gerçektir, şöyle gündeme getiriyor:</p>

    <p class="metin">“Gençliğin asıl görevi; emekçi sınıflara bilinç götürmek ve kendiliğinden sınıf olan işçi sınıfının, kendisi için sınıf olmasının sağlanmasına çalışmaktır.”</p>

    <p class="metin">&nbsp;</p>

    <p class="h"><span class="librobold1">Deniz Gezmiş ve<br class="calibre1"/>
    Türkiye Halk Kurtuluş Ordusu (THKO)</span></p>

    <p class="metin">Gençlik eylemleri; AP Genel Başkanı Süleyman Demirel’in seçimleri ezici bir çoğunlukla kazanıp iktidar olmasından sonra hızla gelişmeye başladı. Deniz Gezmiş, şüphesiz ki bu süreçteki gençlik eylemlerinin önde gelen liderlerindendi.</p>

    <p class="metin">Gezmiş, TİP üyesi olarak görev yaptığı dönemde meşru ideolojik tartışma, savrulma ve ayrılmalarına neden olan, başlangıçta benimsediği Proleter Devrimcilik görüşünden Milli Demokratik Devrimcilik görüşünü benimsemeye başlamasıydı.</p>

    <p class="metin">Gezmiş, başlangıç döneminde birlikte olduğu arkadaşlarıyla, “Devrimci Hukuklular Örgütü”nü kurdu. Daha sonra da 1968 sonunda; Cihan Alptekin, Mustafa İlker Gürkan, Mustafa Lütfi Kıyıcı, M. Mehdi Beşpınar, Selahattin Okur, Saim Kurul ve Ömer Süerkan’la birlikte Devrimci Öğrenci Birliği’ni (DÖB) kurdu.</p>

    <p class="metin">1968 yılı sonunda, Türkiye Milli Talebe Federasyonu (TMTF), Ankara Üniversitesi Talebe Birliği (AÜTB), Ortadoğu Teknik Üniversitesi Öğrenci Birliği (ODTÜÖB) ve DÖB’ün başlattığı; Samsun’dan Ankara’ya “Mustafa Kemal Yürüyüşü” nü düzenledi.</p>

    <p class="metin">DÖB İstanbul merkezli olarak kuruldu. DÖB, Fikir Kulüpleri Federasyonu’nun (FKF) Milli Demokratik Devrim (MDD) görüşüne karşı çıktı. Kemalist kadrolar içinde yer almadı. Buna rağmen Kemalistler’le ittifakı, Atatürkçü düşünceyi savundu.</p>

    <p class="metin">FKF; başlangıçta; TİP’in gençlik örgütü olarak 1968 yılında kuruldu. Nisan-Ağustos 1968 döneminde çok kısa bir süre Doğu Perinçek, FKF başkanlığı yaptı.</p>

    <p class="metin">FKF, 1969 Ekim’inde adını değiştirdi ve Türkiye Devrimci Gençlik Federasyonu (DEV-GENÇ) kuruldu.</p>

    <p class="metin">Deniz Gezmiş, Yusuf Arslan, Hüseyin İnan, Mahir Çayan, Yusuf Küpeli, Ertuğrul Kürkçü, Taylan Özgür, Sinan Cemgil, Harun Karadeniz, Hüseyin Cevahir ve İsmail Yeşilyurt gibi devrimci gençlik öncüleri antiemperyalist mücadelenin ön sıralarında yer aldılar.</p>

    <p class="metin">Gençlik olayları öyle hızla gelişti ki, zaman ilerledikçe DEV-GENÇ’in içinde Deniz Gezmiş liderliğinde Türkiye Halk Kurtuluş Ordusu (THKO), Mahir Çayan liderliğinde Türkiye Halk Kurtuluş Partisi Cephesi (THKPC) örgütleri ortaya çıktı.</p>

    <p class="metin">1970 yılına giren Türkiye’de yaşananlar Türkiye’yi bir patlama noktasına getirmişti. 274 sayılı sendikalar yasası değişikliği ile tüm iş kollarında Türk-İş’in yetkili kılınması işçileri sokağa döktü. İstanbul’da 15-16 Haziran 1970 işçi direnişi başladı. Bu direniş bundan sonra Türkiye’de yaşanacak olaylar açısından bir dönüm noktası oldu.</p>

    <p class="metin">1971 yılına gelindiğinde boykotlar, grevler, işgallerden geçilmiyordu. İşçiler, belediye çalışanları, memurlar ve öğretmenler, valiler, kaymakamlar gibi devlet görevlileri bile direnişe geçmişlerdi. Türkiye’de faşistler ve gericiler de bütün kesimlere karşı silahlı-silahsız saldırılara geçmişlerdi.</p>

    <p class="metin">Genelkurmay Başkanı Orgeneral Memduh Tağmaç 3 Mart 1971 günü Hava Kuvvetleri Komutanlığı sinema salonunda iki bine yakın üst rütbeli subayı topladı. “Sosyal uyanış, ekonomik gelişmenin önüne geçti. Türkiye hiçbir zaman sokağa bırakılamaz. Durum vahim değildir. Her şeyi biliyoruz. Nerelere gidebilir biliyoruz. Biz ayaktayız. Korkunuz olmasın.” içerikli bir konuşma yaptı.</p>

    <p class="metin">9 Mart’çı güçler, Kara Kuvvetleri Komutanı Orgeneral Faruk Gürler ve Hava Kuvvetleri Komutanı Orgeneral Muhsin Batur tarafından satıldılar.</p>

    <p class="metin">12 Mart 1971 günü Cumhurbaşkanı Emekli Genelkurmay Başkanı Cevdet Sunay, Tağmaç, Gürler ve Batur’un anlaşması üzerine 12 Mart 1971 muhtırasıyla çökertildiler.</p>

    <p class="metin">&nbsp;</p>

    <p class="h"><span class="librobold1">Fırtına-1 Tatbikatı</span></p>

    <p class="metin">26 Mart 1971 günü İstanbul, Kocaeli, Sakarya, İzmir, Ankara, Eskişehir, Adana, Hatay, Diyarbakır ve Siirt’te sıkıyönetim ilân edildi. Gözaltı süresi 30 güne çıkarıldı. Artık Orgeneral Faik Türün I. Ordu ve İstanbul sıkıyönetim komutanıydı. Donanma Komutanı Oramiral Kemal Kayacan da sıkıyönetim komutan yardımcısıydı.</p>

    <p class="metin">27 Nisan 1971 günü de DEV-GENÇ ve Doğu Kültür Ocakları kapatıldı. 13 Mayıs 1971’de sıkıyönetim mahkemeleri “emir ve komuta zinciri” içinde görevlerine başladılar. 23 Mayıs 1971 günü İstanbul’da sokağa çıkma yasağı uygulandı. Cumartesi gecesinden Pazar günü saat 15’e kadar süren yasak boyunca Türün’ün emriyle 25 bin asker ve polis İstanbul’u kuşattı.</p>

    <p class="metin">Her yer didik didik arandı.</p>

    <p class="metin">İşçisi, köylüsü, memuru, öğretim üyesi, öğrencisi, aydını, tüm kesimler gözaltına alındı, tutuklandı.</p>

    <p class="metin">“Silahlı mücadele kararı alan” Deniz Gezmiş liderliğindeki THKO ve Mahir Çayan liderliğindeki THKP-C üyeleri; banka soygunundan, adam kaçırmaya kadar her tür eylemi gerçekleştirmeye devam ediyorlardı.</p>

    <p class="metin">1968’in Türkiye Gençlik önderleri “kır gerillası” ve “şehir gerillası” tartışmaları yapıyorlardı.</p>

    <p class="metin">31 Mayıs 1971’de Nurhak dağlarına çıkan THKO önderleri Sinan Cemgil, Alparslan Özdoğan ve Kadir Manga öldürüldü.</p>

    <p class="metin">17 Mayıs 1971’de THKP-C üyeleri İsrail’in İstanbul Başkonsolosu Efraim Elrom’u kaçırdı ve sonra da öldürdü.</p>

    <p class="metin">Ağustos 1971’e gelindiğinde artık sadece öğrenciler, işçiler, memurlar, askeri darbenin hedefi değildi.</p>

    <p class="metin">Senatörler de “suçlular” arasına alınmıştı.</p>

    <p class="metin">Cumhuriyet Senatosu’nda 8,5 saat süren görüşme sonunda Kontenjan Senatörü Cemal Madanoğlu ve Osman Köksal’ın dokunulmazlıkları kaldırıldı.</p>

    <p class="metin">Ekim 1971 ayında da Deniz Gezmiş, Yusuf Arslan ve Hüseyin İnan’ın idamları gündeme geldi.</p>

    <p class="metin">26 Ekim 1971’de Demirel hükümetteki bakanlarını çekme kararı aldı. Başbakan Nihat Erim Hükümeti istifa etti. İstifa kabul edilmedi, bunalım geçici olarak çözüldü.</p>

    <p class="metin">Deniz Gezmiş ve THKO’luların ordu hakkında yanıldıkları ve ilerici 9 Mart hareketi beklentisi içinde oldukları genel olarak doğrudur. Ancak onlar dağa çıkarken de kente inerken de orduyla savaşmayı düşünmüyorlardı. Onlar emperyalizme karşı başkaldırıyorlardı. Orduyla ilgili yanılgıları 12 Mart 1971 Amerikan’cı faşist darbesi ile son buldu. Benzer yanılgıları eylemler içinde yaşayarak, irdeleyerek öğrendiler.</p>

    <p class="metin">Deniz Gezmişler devrimciydi. Sosyalizm savaşçılarıydı. Çünkü onlar, uluslararası tekellerin birliği olan ABD emperyalizmine karşıydılar mücadele içindeydiler.</p>

    <p class="metin">Amerikan emperyalizminin Türkiye üzerinde kurduğu siyasi, askeri, ekonomik egemenliğini kırmak, NATO’dan çıkmak, üslerden, tesislerden ve gizli ikili anlaşmalardan kurtulmak için hayatları pahasına çarpıştılar. İMF ve Dünya Bankası’nın; emperyalist tekellerin çıkarları doğrultusunda hayata geçirdiği sosyal, siyasal, ekonomik yıkım programlarına karşı direndiler.</p>

    <p class="metin">Devrim ve sosyalizm, tam bağımsızlıktan başka bir çözüm olmadığını bilerek savaşa devam ettiler.</p>

    <p class="metin">Deniz Gezmiş’in 6 Mayıs 1972 gününün sabahında Ankara Merkez Kapalı Cezaevi avlusundaki son sözleri; “Yaşasın tam bağımsız Türkiye! Yaşasın Maksizm-Leninizm. Yaşasın Türk ve Kürt halklarının kardeşliği! Yaşasın işçiler, köylüler! Kahrolsun emperyalizm!” Bir çağrı değil miydi? Evet, öyleydi ve haklıydı.</p>

    <p class="metin">&nbsp;</p>

    <p class="h"><span class="librobold1">Mihri Belli’ye Göre Sol’un<br class="calibre1"/>
    Silahlı Mücadele’ye Geçmesi Doğruydu</span></p>

    <p class="metin">“Sol’un silahlı mücadeleye geçmesi yanlış değil miydi?</p>

    <p class="metin">Değildi. Biz silah kullanmadık. Ama yirmiye yakın gencimizi öldürdüler. Gençleri silahlı çatışmaya ittiler.</p>

    <p class="metin">Sol oyuna gelmemeliydi.</p>

    <p class="metin">Ne yapacaksın? Kendini savunacaksın.</p>

    <p class="metin">Hata, merkezi bir savunma sistemi kurmamaktı. Biz kalktık, her fakülte kendisini savunsun dedik. Nereden silah bulacaklardı? Mafyadan. Mafya kimin denetiminde? Polisin. Bu hatayla, bölünmek için ortam hazırladık. 1969’da Yargıtay oybirliği ile karar verdi. ‘Milli Demokratik Devrim suç değildir.’ diye. Biz derhal partiyi kuracaktık.</p>

    <p class="metin">Kuramadık, hataydı.”</p>

    <p class="metin">&nbsp;</p>

    <p class="h"><span class="librobold1">Deniz Gezmiş Dağa Çıkmak İstiyor</span></p>

    <p class="metin">“Deniz Gezmiş savaşın gerekliliğini savunuyordu.</p>

    <p class="metin">Deniz’e ‘Beni ikna et, birlikte dağa çıkalım.’ dedim. Ve sormaya başladım:</p>

    <p class="metin">‘Hangi hedefi vuracaksın?’</p>

    <p class="metin">D.G.: ‘Mesela Amerikan üslerini.’</p>

    <p class="metin">‘Hangi üssü?’</p>

    <p class="metin">D.G.: ‘Mesela İncirlik’i.’</p>

    <p class="metin">‘Kaç kişi toplayabilirsin?’</p>

    <p class="metin">D.G.: ‘50 kişi.’</p>

    <p class="metin">‘İncirlik üssü kaç kilometre kare biliyor musun? O 50 kişi, orada nokta gibi kalır. Hem sen makasla elektrik cereyanı verilmiş teli kesmeyi biliyor musun?’ Bilmiyordu.</p>

    <p class="metin">D.G.: ‘Canım, biz de küçük karakollara saldırırız.’</p>

    <p class="metin">‘İki asker öldür, kamuoyu sana karşı döner.’</p>

    <p class="metin">D.G.: ‘O halde silahlı olarak dağda halkı bilinçlendiririz.’</p>

    <p class="metin">Ben Deniz’in İstanbul’da bir gecekondu semtine yerleşmesini istiyordum, ama olmadı.”</p>

    <p class="metin">(Naki Özkan, Milliyet Pazar, Mihri Belli ile röportaj, 12 Mart 2006)</p>

    <p class="metin">&nbsp;</p>

    <p class="metin">Deniz Gezmiş’in dava arkadaşı Mustafa Zülkadiroğlu;</p>

    <p class="metin">“Biz Deniz Gezmiş grubu olarak gençlik hareketinin siyasi partilerden bağımsız olmasını savunuyorduk.</p>

    <p class="metin">TİP’liler ise partili olmasını savunuyordu. TİP’in gençlik örgütü olan Fikir Kulüpleri Federasyonu bize, DEV-GENÇ’in görüşüne karşı çıkıyordu.</p>

    <p class="metin">Biz Amerikalıları Dolmabahçe’de denize dökerken Fikir Kulüpleri Federasyonu buna karşı çıkmıştı.” diyordu. Zülkadiroğlu; silahlı eylem dışında bir gerçeklik görmediğini ifade ediyordu.</p>

    <p class="metin">Bora Gezmiş, Ocak 2009’da ‘68’liler Vakfı panelinde yaptığı konuşmada şu değerlendirmeyi yapıyordu:</p>

    <p class="metin">Deniz, üç ayrı kategoride ele alınıyor.</p>

    <p class="metin">1- Eline silah alarak silahlı eyleme geçti.</p>

    <p class="metin">2- Hayalperestti, olmayacak bir rüyanın peşine düştü.</p>

    <p class="metin">3- Deniz’de (‘68’lilerde) hata yaptı.</p>

    <p class="metin">Denizler için iki yol vardı:</p>

    <p class="metin">1- Ya kelleyi vereceksin. (Kelleyi verdi).</p>

    <p class="metin">2- Ya ajanlaşacaksın. (Ajanlaşanlar oldu).</p>

    <p class="metin">Bora Gezmiş, son derece dikkat çekici bu açıklamasıyla “Silahlı Devrim Çizgisi” nin tek çizgi olduğu gerçeğine parmak basıyordu.</p>

    <p class="metin">&nbsp;</p>

    <p class="h"><span class="librobold1">Deniz Gezmiş Devrime Gidiyorum Diyor</span></p>

    <p class="metin">“Deniz Gezmiş, 16 Mart 1971 Salı günü Sivas’ın Gemerek ilçesinde etrafı sarılarak yakalandı ve Kayseri’ye getirildi. Buradan Ankara’ya, zamanın İçişleri Bakanı Haldun Menteşeoğlu’nun makam odasına götürüldü.</p>

    <p class="metin">Bakan çok keyifliydi ve ayaktaydı. Odası, sabahın sekizinde gazetecilerle doluydu.</p>

    <p class="metin">Bu anı Deniz kendisi şöyle anlatır:</p>

    <p class="metin">‘Ben kendi başımı dik tutmaya, hep canlı ve dipdiri görünmeye çalışıyorum.</p>

    <p class="metin">Nasıl bitkinim oysa, ayaklarımı zor sürüyorum. Ayakta duracak halim kalmamış. Ama belli etmiyordum.</p>

    <p class="metin">“Geçmiş olsun.” dedi gülerek İçişleri Bakanı, suratına baktım pis pis. Hiçbir karşılık vermedim. Beğendin mi? Ben bir halk kahramanıyım, Türk Halk Kurtuluş Ordusu elemanıyım.</p>

    <p class="metin">Gazetecilere döndü: “Şu pejmürde kılıklı adam, Halk Kurtuluş Ordusu’nun kahramanıymış.”</p>

    <p class="metin">“Nereye gidiyordun?”</p>

    <p class="metin">‘Devrime.’</p>

    <p class="metin">Haritayı gösteriyor duvarda, Sivas’ı gösteriyor.</p>

    <p class="metin">“Buradan mı gidilir devrime?”</p>

    <p class="metin">‘Senin kafan almaz böyle şeyleri. Türkiye’de bir tek ordu vardır, o da Türkiye Cumhuriyeti’nin ordusudur. Onun için Demirel ve senin gibiler hemen istifayı bastınız.’</p>

    <p class="metin">Üzerine bir adım attım. Sinirlendi. Geriledi. Şaşırdı. Dehşetli bir panik havası içinde, elini sallayarak ve kekeleyerek: “Götürün bunu.” dedi. Sürükleyerek çıkardılar beni odadan. Göstereceğiz sana da, senin gibilere de, Amerika’nın güvenilir köpekleri! diye bağırdım kapıdan çıkarken.”</p>

    <p class="metin">(Osman Nuri Gündeş, İhtilallerin ve Anarşinin Yakın Tanığı, Yapımcı / Yayıncı Osman Nuri Gündeş, İstanbul, 2010. S. 176-177.)</p>

    <p class="metin">&nbsp;</p>

    <p class="h"><span class="librobold1">Deniz Gezmiş Babasına<br class="calibre1"/>
    “Biz 2. Kurtuluş Savaşçılarıyız” Diyor</span></p>

    <p class="metin">“Baba sana her zaman müteşekkirim. Çünkü Kemalist düşünceyle yetiştirdin beni. Küçüklüğümden beri evde devamlı Kurtuluş Savaşı anılarıyla büyüdüm. Ve o zamandan beri yabancılardan nefret ettim.</p>

    <p class="metin">Baba, biz Türkiye’nin 2. Kurtuluş Savaşçılarıyız. Elbette ki hapislere atılacağız da. Tıpkı I. Kurtuluş Savaşı’nda olduğu gibi. Ama bu toprakları yabancılara bırakmayacağız. Ve bir gün mutlaka yeneceğiz onları.</p>

    <p class="metin">Düşün baba, bugün hükümet, işini gücünü bırakmış bizimle uğraşıyor. Çünkü bizden başka gerçek muhalefet kalmamış durumda. Ve hepsi Kemalist çizgiden sapmışlar. Ve tarih önünde hüküm giymiş durumdadırlar. Biz çoktan onları tarihin çöplüğüne atmış durumdayız.</p>

    <p class="metin">Baba, mektubuma son verirken, seni, annemi, Bora’yı, Hamdi’yi devrimciliğimin olanca ateşiyle kucaklarım.</p>

    <p class="metin">‘Mustafa Kemal’in idealini Yalnızca Biz Devam Ettiriyoruz’</p>

    <p class="metin">Türkiye’de gaflet, delalet ve hatta hıyanet içinde bulunanlar varsa, bunlar ancak Amerikan emperyalizmi ile iş yapan çıkarcılardır.</p>

    <p class="metin">…</p>

    <p class="metin">Biz 50 sene evvel Kurtuluş Savaşı vermiş bir ülkenin çocuklarıyız… Çok iyi biliriz ki Türkiye Kurtuluş Savaşı’nı yapmak için Samsun’a çıkanlara İstanbul örfi idaresince ve mahkemelerince idam cezası verilmiştir.</p>

    <p class="metin">Ve yine bilmekteyiz ki Kurtuluş Savaşı yapıldığı sırada İstanbul’da bulunanlar bunları yapanlara eşkıya demiştir.</p>

    <p class="metin">…</p>

    <p class="metin">Bu memlekette Mustafa Kemal’e gerçekten sahip çıkan varsa, onlar da bizleriz.</p>

    <p class="sagnormal"><span class="libroitalik">(Doğu Perinçek, Aydınlık, 11 Mayıs 2008. S. 23.)</span></p>

    <p class="metin">&nbsp;</p>

    <p class="metin">Deniz Gezmiş, 1969 yılında arkadaşlarına şunları söylüyordu:</p>

    <p class="metin">“Öğrenci olarak devrimci mücadeleye katılmak, Mustafa Kemal’in bize yüklediği bir görevdir. Dünyanın bütün gericileri bir araya gelseler, bu hakkımızı ve görevimizi elimizden alamayacaklardır…”</p>

    <p class="metin">Savunmasından bazı satırlar şöyle:</p>

    <p class="metin">“Varlığımızı esasen Türk halkına armağan etmiş bulunmaktayız. Bu sebeple ölümden çekinmiyoruz…</p>

    <p class="metin">…Bizlerin tek özlemi tahsil sırasında bulunmamıza rağmen Türkiye’nin bağımsızlığıdır. Eğer korku, gaflet, kurnazlık ve ihtiras içinde bulunanlardan bizleri kastediyorsa, bu doğru değildir. Türkiye’de gaflet, dalalet ve hatta hıyanet içinde bulunanlar varsa, bunlar ancak Amerikan emperyalizmi ile iş yapan çıkarcılardır…</p>

    <p class="metin">Biz hiçbir zaman bütün çabamıza rağmen Türkiye’nin bağımsızlığını temin edemedik.</p>

    <p class="metin">Öteden beri arz etmiş olduğum gibi, bu ülkede Anayasa’yı en fazla savunanlar bizleriz. Anayasa’yı ihlal edenlerse ortadadır. Yine o kişiler bizim kellemizi istemektedirler.</p>

    <p class="metin">Bile bile iddia makamı bizim Anayasa’yı ilgaya teşebbüs ettiğimizi ileri sürmektedir.</p>

    <p class="metin">Türkiye’nin bağımsızlığından başka hiçbir şey istemedik ve hayatımızı bu yola koyduk, varlığımızı Türkiye halkına armağan ettik. Bunun aksini iddia edenler vatan hainidir. İddia makamı bizim vermekte olduğumuz bağımsızlık savaşına karşıdır. Onlar 36 milyonluk ülkenin bütün yükünü yirmi gencin üzerine yıkmaya çalışmışlardır.</p>

    <p class="metin">Bizi bağımsız bir ülkenin çocukları olmaktan mahrum eden hepiniz dahil, sizlersiniz. Meydanlarda bunlara karşı bizler dövüşmek mecburiyetinde kaldık, bizler kurşunlandık. Bizim düşmanlarımız Amerikan emperyalizmi ve onun yerli işbirlikçileridir. Yine bildiride açıkladığımız gibi yerli işbirlikçiler, hain patronlar, yani emperyalizmle işbirliği yapan patronlar feodal mütegallibe yani bezirganlar, tefeciler, toprak ağaları ve diğer işbirlikçileri. Ve bizim bütün eylemlerimiz, bu hedefe yönelmiş bulunmaktadır.</p>

    <p class="metin">Ayrıca milli bütünlüğe karşı çıkmakla da suçlanıyoruz. 101 tane Amerikan üssünün bulunduğu ülkede bizim milli bütünlüğü bozmak istemekle itham edilmemiz gülünç olmaktadır. 35 milyon metre kare vatan toprağı işgal altında iken bizim milli bütünlüğü bozmakla suçlanmamız gülünçtür. Mustafa Kemal, sağ olsaydı, bugün çok şaşırırdı.”</p>

    <p class="metin">&nbsp;</p>

    <p class="h"><span class="librobold1">Deniz Gezmiş, Yusuf Arslan, Hüseyin İnan’ın İdamları</span></p>

    <p class="metin">Deniz Gezmiş, Yusuf Arslan ve Hüseyin İnan’ın da aralarında bulunduğu 18 kişinin idam kararını 9 Ekim 1971 günü Ankara 1. No’lu Sıkıyönetim Mahkemesi heyeti verdi. Askeri Yargıtay kararı onayladı. Adalet Partisi (AP) ve Güven Partisi (GP) oylarıyla TBMM’de 10 Mart 1972 günü oylanarak kabul edildi. Mahkeme Heyeti Başkanı Topçu Tuğgeneral Ali Elverdi, Deniz Gezmişler dosyasının asıl savcısı Keramettin Çelebi idi. Baki Tuğ, Çelebi’nin yardımcısıydı. Gezmiş, Arslan ve İnan 6 Mayıs 1972 günü sabaha karşı Ankara Merkez Kapalı Cezaevi’nde idam edildi. 26 Ekim 1971’de hükümette ciddi bir bunalım yaşandı. Demirel hükümetteki bakanlarını çekme kararı aldı. Erim Hükümeti istifa etti. Ancak Cumhurbaşkanı Cevdet Sunay istifayı kabul etmeyince bunalım geçici olarak çözüldü. Süleyman Demirel ve Turhan Feyzioğlu idamları onayladı. İsmet İnönü idamlar aleyhine konuşma yaptı. İsmet İnönü’nün isteğiyle CHP kararın iptali için Anayasa Mahkemesi’ne başvurdu.</p>

    <p class="metin">“Necmettin Erbakan’ın genel başkanı olduğu Milli Nizam Partisi, 12 Mart darbesinden sonra 20 Mayıs 1971’de kapatıldı. Ancak partinin milletvekilleri hakkında hiçbir yasal işlem yapılmadı. Milletvekilleri TBMM’ye bağımsız milletvekili olarak gidip gelmeye başladı.</p>

    <p class="metin">Denizler’in idam oylaması TBMM’de 10 Mart 1972’de oldu. Erbakan bu oylamaya katılmadı. MNP’nin diğer iki milletvekili; Isparta milletvekili Hüsamettin Akmumcu ve Tokat milletvekili Hüseyin Abbas idama “Evet” dedi.</p>

    <p class="metin"><span class="librobold">İdamı isteyenler:</span></p>

    <p class="metin">Süleyman Demirel, Ferruh Bozbeyli, Sadettin Bilgiç, İlhan Darendelioğlu, Turhan Feyzioğlu, Faruk Sükan, Vefa Tanır, İhsan Kabadayı, Ahmet Topaloğlu, Turgut Toker, Ahmet İhsan Kırımlı, Barlas Küntay, Kemal Demirer, Seyfi Öztürk, Abdurrahim Türk, Hamdi Mağden, Talat Asal, Necmettin Cevheri, Cevdet Akçalı, Orhan Oğuz, Ali Naili Erdem, Mesur Erez, Nuri Bayar, Enver Akova, Cavit Oral, Nahit Menteşe, İsmet Sezgin, Esat Kıratlıoğlu, Erol Akçal, Emin Paksüt, Abdullatif Ensarioğlu… (toplam 245 milletvekili)</p>

    <p class="metin"><span class="librobold">Çekimser:</span></p>

    <p class="metin">Gıyasettin Karaca, Hüseyin Balan, Fazıl Güleç… (toplam 10 milletvekili)</p>

    <p class="metin"><span class="librobold">Karşı çıkanlar:</span></p>

    <p class="metin">Başta İsmet İnönü vardı. Hatta ‘Siyasi davalarda idam olmasın.’ teklifini bile gündeme getirdi. Sert tepkiler aldı.</p>

    <p class="metin">Karşı çıkan diğer bazı isimler şunlardı:</p>

    <p class="metin">Bülent Ecevit, Kamil Kırıkoğlu, Cahit Angın, Celal Kargılı, Mehmet Ali Aybar, Orhan Eyüpoğlu, Orhan Kabibay, Necdet Uğur, Şeref Bakşık, Mustafa Üstündağ, Nermin Neftçi, Mustafa Timisi, İsmail Hakkı Birler, Abdullah Baştürk… (toplam 63 milletvekili)</p>

    <p class="metin"><span class="librobold">Oylamaya katılmayanlar:</span></p>

    <p class="metin">Necmettin Erbakan, Alparslan Türkeş, Kemal Kaçar, Prof. Aydın Yalçın, Memduh Ekşi, Hilmi İşgüzar, Ahmet Şener, Kinyas Kartal, Cahit Karakaş, Kemal Satır, Şevket Yılmaz, Kasım Küfrevi, Kazım Ulusoy, Orhan Birgit, Osman Bölükbaşı, Yüksel Menderes, Ali Naki Ulusoy, Zeki Çeliker, Ali Rıza Septioğlu, Sadık Perinçek, Rıza Kuas… (toplam 124 milletvekili)</p>

    <p class="metin">Oylama sonucu TBMM’den idam kararı çıktı.</p>

    <p class="metin">CHP idamları Anayasa Mahkemesi’ne götürdü. Anayasa Mahkemesi raportörü CHP’nin başvurusunun reddedilmesini istedi. Mahkeme, raportörü dinlemedi; TBMM’nin kararını usul yönünden bozdu.</p>

    <p class="metin">İdamlar 24 Nisan 1972’de yeniden TBMM gündemine geldi.</p>

    <p class="metin">Necmettin Erbakan İsviçre’ye gittiği için oylamaya katılmadı. İki MNP’li yine idam lehine oy kullandı.</p>

    <p class="metin">Bu arada bir önceki oylamaya katılmayan Alparslan Türkeş, Prof. Aydın Yalçın, Zeki Çeliker gibi bazı milletvekilleri bu kez idam lehine el kaldırdı. İdam isteyen milletvekili sayısı 245’ten 275’e çıkmıştı.</p>

    <p class="metin">Ve senatodaki oylama sonucu da kararı değiştirmeyince, Deniz Gezmiş, Hüseyin İnan ve Yusuf Aslan 6 Mayıs 1972’de idam edildi.</p>

    <p class="sagnormal"><span class="libroitalik">(Hürriyet, Erbakan İdamlara Nasıl Tavır Aldı, 25 Temmuz 2010)</span></p>

    <p class="metin">&nbsp;</p>

    <p class="metin">Deniz Gezmiş, Yusuf Arslan ve Hüseyin İnan’ın idam sehpası altındaki konuşmaları sansür edilmişti. Yıllar sonra sansürsüz konuşmaları da gün yüzüne çıktı. Konuşmalar şöyle:</p>

    <p class="metin">Deniz Gezmiş:</p>

    <p class="metin">“Yaşasın Türkiye halkının bağımsızlığı! Yaşasın Marksizm, Leninizm’in yüce ideolojisi! Yaşasın Türk ve Kürt halklarının bağımsızlık mücadelesi! Kahrolsun emperyalizm!”</p>

    <p class="metin">Yusuf Arslan:</p>

    <p class="metin">“Ben halkımın bağımsızlığı ve mutluluğu için bir defa ölüyorum. Sizler, bizi asanlar, şerefsizliğinizle her gün öleceksiniz. Biz halkımızın hizmetindeyiz. Sizler Amerika’nın hizmetindesiniz. Yaşasın devrimciler, kahrolsun faşizm!”</p>

    <p class="metin">Hüseyin İnan:</p>

    <p class="metin">“Ben şahsi hiçbir çıkar gözetmeden, halkımın mutluluğu ve bağımsızlığı için savaştım. Bu bayrağı, bu ana kadar şerefle taşıdım. Bundan sonra bu bayrağı Türkiye halkına emanet ediyorum. Yaşasın işçiler, köylüler ve yaşasın devrimciler, kahrolsun faşizm!”</p>

    <p class="sagnormal"><span class="libroitalik">(A. Tuncer Sümer, Devrim, Evrim Y. İstanbul, Onuncu Bölüm, İdam Sehpasında Son Sözler, 2008.)</span></p>

    <p class="metin">&nbsp;</p>

    <p class="h"><span class="librobold1">Deniz Gezmişler ve Eylemleri</span></p>

    <p class="metin">“Deniz Gezmiş 12 Haziran 1968’de İstanbul Üniversitesi’nin işgaline önderlik etti. İşgalin ardından İstanbul’a gelen Amerikan 6. Filosunu protesto eylemlerinde yer aldı. 30 Temmuz’da bu eylemler nedeniyle tutuklandı. 20 Eylül 1968’de serbest bırakıldı. TİP’te kopmalara ve ayrılmalara neden olan ideolojik sorunlarda Milli Demokratik Devrim (MDD) görüşünü benimsedi ve bu görüşü devrimci öğrenciler arasında yaygınlaştırdı. Ekim 1968’de Devrimci Öğrenci Birliğini (DÖB) kurdu. 1 Kasım 1968’de TMGT; AÜTB, ODTÜÖB ve DÖB’ce başlatılan Samsun-Ankara Mustafa Kemal yürüyüşünü düzenledi. Ardından 28 Kasım 1968’de ABD Büyükelçisi Kommer’in gelişi sırasında Yeşilköy Havaalanı’nda düzenlenen protesto gösteriler nedeniyle tutuklandı. Bir süre sonra serbest bırakıldı.</p>

    <p class="metin">İstanbul Üniversitesi’nde sağcı güçlerin 16 Mart 1969 saldırısına öğrenci kitlesiyle birlikte karşı koyan Gezmiş, bu eylemi gerekçe gösterilerek yeniden tutuklandı. 3 Nisan 1969’a kadar hapis yattı. Ardından 31 Mayıs 1969’da İstanbul Üniversitesi Hukuk Fakültesi öğrencilerinin reform tasarısının gerçekleşmesini protesto için giriştikleri işgale önderlik etti. Üniversite’nin kapatılıp, polise teslim edilmesi nedeniyle çıkan çatışmalarda yaralandı. Hakkında gıyabi tutuklama kararı olmasına rağmen hastaneden kaçan Gezmiş, Haziran 1969 sonunda Filistin’e gitti.</p>

    <p class="metin">11 Ocak 1971’de THKO adına, Ankara’da İş Bankası Emek Şubesi’nin soygununu gerçekleştirenler arasında yer aldı. 4 Mart 1971’de Ankara’da, NATO’nun Kepekli Boğaz’ındaki Elektronik Taburunda görevli ABD’li erler Larry Heaver, Richard Carazzi, James Cholson ve Çavuş Jimmy Sexton; Gezmiş’in liderliğini yaptığı THKO’lu silahlı 5 kişi tarafından kaçırıldı. Eylem, şartlar ileri süren bir THKO bildirisiyle açıklandı.</p>

    <p class="metin">Erlerin serbest bırakılmasından sonra Sivas’ın Şarıkışla ilçesinin Gemerek nahiyesinde Yusuf Arslan’la birlikte yakalandı. 16 Temmuz 1971’de başlayan THKO-1 davasında TCK’nın 146. maddesini ihlal ettiği gerekçesiyle, 9 Ekim 1971’de idam cezasına çarptırıldı.</p>

    <p class="metin"><span class="librobold">Gezmiş,</span> 6 Mayıs 1972’de Hüseyin İnan ve Yusuf Arslan’la birlikte Ankara Merkez Kapalı Cezaevi’nde idam edildi.</p>

    <p class="metin">&nbsp;</p>

    <p class="h"><span class="librobold1">Deniz Gezmiş - Hüseyin İnan - Attila Keskin</span></p>

    <p class="metin">Deniz Gezmiş’in savunmasını, Gezmiş’in ana düşüncesi doğrultusunda; Hüseyin İnan ve Attila Keskin yazdı. Gezmiş, İnan ve Arslan idam edildi. Keskin bu davadan mahkum oldu. Niğde Cezaevine gönderildi, burada Kamil Dede, Arslan Kılıç, vb. ile beraberdi. Mehmet Asal’da bu davadan Niğde Cezaevi’nde yattı.</p>

    <p class="metin">Hepsi, 1976-1977 affı ile cezaevinden çıktı.</p>

    <p class="metin">Attila Keskin 12 Eylül (1980) operasyonlarında yakalandı ve Deniz Gezmişler’in (THKO) örgütünü ifşa ettiği, onun üzerine Almanya’ya kaçtığı, Alman vatandaşlığına geçtiği, Bonn veya Köln yakınlarında yaşadığı ifade ediliyor.</p>

    <p class="metin">&nbsp;</p>

    <p class="h"><span class="librobold1">Orgeneral Faik Türün’ün Timleri Deniz Gezmiş’i Belgrad Ormanı’na Götürüyor</span></p>

    <p class="metin">Nişantaşı, Topağacı’nda eski Osmanoğlu Kliniği’nin bitişiğinde Deniz Gezmişler’in dava arkadaşları olan eczacılar Rifat, Timuçin ve Tamer; eczanelerinin arka bölümünde zaman zaman gizli toplantılar yapıyorlardı.</p>

    <p class="metin">Faik Türün’ün timleri, İsrail’in İstanbul Başkonsolosu Efraim Elrom’un öldürüldüğü gün burayı da basarak Deniz Gezmiş ve arkadaşlarını yakaladılar. Civardaki Ali Kibar Apartmanı sakinlerinden bir şahsın özel otosuna bindirdiler ve o şahsın şoförlüğünde Belgrad (İstanbul) ormanına götürdüler. Özel otomobilin sahibi de tim komutanının verdiği emir gereği hiçbir şey olmamış gibi gecenin karanlığında dairesine döndü. Otomobilini aynı yere park etti.</p>

    <p class="metin">Deniz Gezmiş ve arkadaşlarına ormanda Tim’in neler yaptığı günümüze kadar gizli kaldı.</p>

    <p class="metin">&nbsp;</p>

    <p class="h"><span class="librobold1">Abdullah Gül’ün Hocası, Amerikancı-İslamcı<br class="calibre1"/>
    Prof. Dr. Sabahattin Zaim,<br class="calibre1"/>
    Deniz Gezmiş Hakkında Rapor Hazırlıyor</span></p>

    <p class="metin">Zaim’in raporları, kitabının “Türk Ceza Kanunu İle İlgili Bilirkişi Raporları” başlığı altında yer alıyor.</p>

    <p class="metin">“Akademik hayatımız sırasında çeşitli konularda bilirkişi olarak görev yapmış, ilgili konularda fikrimizi bazen ferdi olarak bazen de heyet olarak birer raporla ifade etmiş ve raporlarımızı ilgili mercilere göndermişizdir. Bunlardan bir kısmı ‘fikir suçları’ ile ilgili bilirkişi raporlarıdır. Bu hatıratı yazma sürecinde arşivimdeki birçok evrakı gözden geçirdiğim gibi, Türk Ceza Kanunu’nun o zamanlar yürürlükte olan 142. maddesine göre suç sayılan eylemlerle ilgili olarak bana gönderilen 1965, 1966, 1967, 1968 ve 1969 yıllarına ait bilirkişi dosyalarını da yeniden inceledim. Bu dosyalar bana İstanbul Cumhuriyet Savcılığı Basın Bürosu tarafından gönderiliyor ve bilirkişi olarak dosya içerikleriyle ilgili görüşlerim isteniyordu.</p>

    <p class="metin">Ben de bu dosyaları inceleyip her dosya hakkında şahsım ve içinde bulunduğum heyet adına birer rapor tanzim ederek ilgili makama takdim ediyordum.</p>

    <p class="metin">Sayıları 13 olan bu raporları sonuçlarına göre tasnif ettiğimde şöyle bir tablo çıkıyor:</p>

    <p class="metin">İki sanığın lehinde, yedi rapor sanığın aleyhinde verilmiş; ikincisinde de müstenkif kalınmıştır.</p>

    <p class="metin">Raporlarda bilirkişi olarak görev yapan diğer arkadaşlarım şunlardır:</p>

    <p class="metin">İstanbul Üniversitesi Hukuk Fakültesi Ceza Hukuku Kürsüsü’nden: Prof. Dr. Sulhi Dönmezer, Prof. Dr. Sahir Erman, Prof. Dr. Ayhan Önder, Prof. Dr. Nevzat Gürelli; İstanbul Üniversitesi Amma Hukuku Kürsüsü’nden: Ord. Prof. Dr. Recai Galib Okandan: aynı fakültenin Hukuk Felsefesi Kürsüsü’nden: Prof. Dr. Orhan Çağıl; Anayasa Kürsüsü’nden Prof. Dr. Selçuk Özçelik; İktisat Fakültesi Sosyoloji Kürsüsü’nden: Prof. Dr. Amiran Kurtkan.</p>

    <p class="metin">Bu raporlar çeşitli devirlerde ülkeye hakim olan zihniyetlerin raporlara yansıyan bir kesitini göstermektedir.</p>

    <p class="metin">Bu raporlardan Deniz Gezmiş ile ilgili olanı enteresan olup bir başka vesileyle kendisinden söz edilmiştir.</p>

    <p class="metin">Bu bilirkişi raporları vesilesiyle Ankara Sıkıyönetim Komutanlığı’nın gönderdiği mektubun bir kısmını okuyucularıma arz etmek istiyorum.</p>

    <p class="metin">Bu mektup, muhafaza ettiğim hatıra belgelerinden biri olarak 1972 yılında Ankara Bölgesi Sıkıyönetim Komutanı Orgeneral Namık Kemal Ersun tarafından bir teşekkür mahiyetinde gönderilmişti:</p>

    <p class="metin">Sayın Prof. Dr. Sabahattin Zaim,</p>

    <p class="metin">…Sizlere teşekkürü görev saymaktayım. Memleketimizin en yüksek mertebelerine erişmiş birer bilim adamı olarak bilhassa vatanımızın varlığıyla ilgili buraya gelen davalarda göstermiş olduğunuz hassasiyet ve vatanseverliğiniz, icra mevkiinde olan bizlere güç kazandırmakta ve başarı ümidimizi arttırmaktadır.</p>

    <p class="metin">Mesailerinizin devamını diler, sonsuz başarı dileklerimi sunarım.<sup class="calibre5"><a class="dipnotlink" href="../Text/__epub_split_015.html#footnote-150448-2" id="footnote-150448-2-backlink">2</a></sup></p>

    <p class="metin">Namık Kemal Ersun</p>

    <p class="metin">Peki; Orgeneral Ersun kim? Onu da biz açıklayalım.</p>

    <p class="metin">1977 yılında “Türkiye Sosyalist Devrim Konseyi” (TÜSDEK) adlı gizli bir örgüt kurulmuştu. Örgütün lider kadrosu, “Türkiye’de sosyalist halk iktidarını CHP kuracaktır. O nedenle, CHP bir darbe ile acilen iktidardan uzaklaştırılmalıdır.” görüşünü benimsemişti.</p>

    <p class="metin">Alman İstihbarat Örgütü’nün provoke ettiği bu darbe 2 Mart 1977 günü gerçekleştirilecekti.</p>

    <p class="metin">Darbenin lideri; Orgeneral Namık Kemal Ersun’du. General Haydar Saltık, General Musa Ögün ve Kurmay Albay Alparslan Türkeş darbenin diğer üç üyesiydi. Türkeş, emrindeki aşırı sağcı subaylarla darbeye katılacaktı. Darbe teşebbüsü önlenmişti. Olayın üstü örtülmüştü.</p>

    <p class="metin">İşte Prof. Dr. Sabahattin Zaim’e teşekkür mektubu sunan zat, Orgeneral Namık Kemal Ersun’dan başkası değildi.</p>

    <p class="metin">&nbsp;</p>

    <p class="h"><span class="librobold1">Mahir Çayan - Türkiye Halkı Kurtuluş Partisi Cephesi (THKP-C)</span></p>

    <p class="metin">Mahir Çayan’ın 1950-1971 dönemi tahlili:</p>

    <p class="metin">“Bu yıllar, ülkeye ABD emperyalizminin; ekonomisinden politikasına, kültüründen sanatına kadar damgasını vurduğu ve bizzat oligarşi içinde yer aldığı yıllardır. Bu yıllarda emperyalist üretim ilişkileri ülkenin en ücra köşesine kadar egemen olmuştur. Kısaca ‘küçük-burjuva’ milli ekonomisi, emperyalist üretim ilişkilerinin egemen olduğu oligarşinin gayrı milli ekonomisine dönüşmüştür. Küçük-burjuva diktatörlüğü yerini oligarşik diktaya terk etmiş; küçük burjuvazinin milli ideolojisi ve politikası, oligarşinin gayri-milli ideoloji ve politikasına yerini bırakmıştır.</p>

    <p class="metin">Emperyalist tekellerle baştan bütünleşmiş olarak doğan yerli tekelci-burjuvazinin gerçek anlamda gelişip yaygınlaşması bu devrede olmuştur. Özellikle 1960’tan sonra emperyalist üretim ilişkilerinin derinlemesine yansımasına paralel olarak yerli tekelci burjuvazi de oligarşi içinde emperyalizmin temel dayanağı olmuştur.</p>

    <p class="metin">Ancak bu dönemde her şeye rağmen, oligarşi ile küçük-burjuvazi arasında bir nisbi denge ülkede süregelmiştir. Yani oligarşi bu dönemde tam anlamıyla hakim değildir. Bu yüzden belli ölçülerde özellikle bürokrasi ve ordu içindeki devrimci milliyetçiler etkinliklerini bu dönemde de devam ettirebilmişlerdir.</p>

    <p class="metin">Fakat özellikle 1963’ten sonra, yerli ve yabancı sermayenin ülkemizde giderek merkezileşip, yoğunlaşması ve meta üretiminin ta köylere kadar girmesiyle oligarşi kademe kademe gücünü arttırmış ve nihayet 1971’de küçük-burjuvazinin sağ ve orta kanadını da kendi safhalarına çekerek, ordu ve bürokrasi içindeki Kemalistler’in gücüne büyük bir darbe indirmiştir.</p>

    <p class="metin">12 Mart darbesi ile birlikte, ülkedeki sınıflar kombinezonunda tam bir değişiklik olmuştur. Ülkedeki devrimci milliyetçilerle oligarşi arasındaki nisbi denge bozulmuş, devletin tüm kurumlarına oligarşi tam anlamıyla hakim olmuştur.</p>

    <p class="metin">Kökenini Osmanlı Devleti’nden alan Türk Ordusu’nun ‘küçük-burjuva devrimci geleneği’ artık son bulmuştur. Ordu ,doğrudan emperyalizmin ve oligarşinin sömürgeci politikasının aleti olmuştur. (Bu, TSK devrimci milliyetçilerin hiç kalmadığı anlamında yorumlanmamalıdır. Sosyal olayların sonucu birden ortaya çıkmaz. Ordu ve bürokrasi içinde devrimci milliyetçiler bir süre daha barınacaklardır) Ancak artık eski güçlerini kaybetmişlerdir. Ve giderek de hızla tasfiye olacaklardır.</p>

    <p class="metin">&nbsp;</p>

    <p class="h"><span class="librobold1">12 Mart Darbesi Tesadüf Değil</span></p>

    <p class="metin">Ülkemizde 12 Mart askeri darbesinin olması bir tesadüf değildir. Bu genel olarak emperyalizmin III. bunalım döneminin, özel olarak Amerikan ekonomisinin 1967’den beri içine girdiği korkunç krizin Yanki işgali altındaki ülkemizde yansımasının bir sonucudur. Ülkemizdeki rejimin militarize olması ve de saldırganlığını arttırması, Amerikan emperyalizminin ekonomisini askerileştirmesini olağanüstü arttırıp içerde ve dışarda terörünü arttırmasının ‘Küçük Amerika’da yansımasıdır.</p>

    <p class="metin">ABD emperyalizminin krizinin had safhaya ulaşması ülkemizde tekellerin açgözlü sömürüsünün artması, emperyalist üretim ilişkilerinin iyice kökleşmesini oluşturdu. Bu ise ülkemizdeki sosyal, siyasal ve iktisadi krizi iyice derinleştirdi. Paramız devalüe edildi. Fiyatlar görülmedik seviyede yükseldi. Emekçi halkın yoksulluğu, sefaleti had safhaya yükseldi.</p>

    <p class="metin">&nbsp;</p>

    <p class="h"><span class="librobold1">Amerika Süleyman Demirel<br class="calibre1"/>
    Hükümeti’ne İki Tavsiyede Bulundu</span></p>

    <p class="metin">Ülkede kendi sömürüsünü arttıracak bir dizi ‘rasyonalizasyon tedbirleri - dolayısıyla işbirlikçi-tekelci - burjuvazi lehine almasını (Bakınız OECD raporları) ve orduyu yönetime katarak hızla gelişen demokratik mücadeleyi bastırmasını tavsiye etti.</p>

    <p class="metin">Süleyman Demirel Yönetimi’nin bir ayağı tekelleşmiş vurguncu Anadolu burjuvazisine ve feodal kalıntılara dayandığından bu tedbirleri yerine getiremedi. Tekeller için huzuru sağlayamadı. Bunun üzerine alaşağı edildi ve askeri diktatörlük kuruldu. Böylece bir yandan açgözlü tekellerin istismarını daha da arttıracak öteki egemen sınıf ve zümrelerin aleyhine sömürüyü disipline edecek bir dizi reformlar yapılmış olurken bir yandan ordu ve bürokrasi üzerindeki devrimci milliyetçiler temizlenmiş ve halkımızın korkunç seviyede sefaletin oluşturduğu tepkiler terörle engellenmiş, tekellerin açgözlü sömürüleri için huzur sağlanmış olacaktır.”</p>

    <p class="metin">(Mahir Çayan, Kesintisiz Devrim, Kurtuluş Y. Yurtdışı basım 1974, S. 167-170)</p>

    <p class="metin">&nbsp;</p>

    <p class="h"><span class="librobold1">Marks’ta Evrim-Devrim</span></p>

    <p class="metin">“Marks ve Engels, proleteryanın devrimci mücadelesini, evrim ve devrim olmak üzere iki aşamada formüle ederler.</p>

    <p class="metin">Her iki aşamada proleteryanın devrimci taktikleri değişiktir.</p>

    <p class="metin">Devrim aşaması kısa bir dönemdir. Bu aşama kurulu sosyal düzenin alt üst olması aşamasıdır. Bu kısa aşamada proleteryanın ve öncüsünün taktiği hücumdur. Gündemde tek bir madde yazılıdır: AYAKLANMA.”</p>

    <p class="metin">(Mahir Çayan, Kesintisiz Devrim, Kurtuluş Y., 1974, Yurtdışı Basım, s. 27)</p>

    <p class="metin">&nbsp;</p>

    <p class="h"><span class="librobold1">THKP-C’nin Savaşı</span></p>

    <p class="metin">“THKP-C’nin, halkın devrimci öncüleri savaşı, bir avuç adamın oligarşi ile düellosudur.</p>

    <p class="metin">Politikleşmiş askeri savaş stratejisi; ‘Fokocu’ bir stratejidir. Silahlı propaganda yanlıştır, asla temel alınamaz.</p>

    <p class="metin">İçinde bulunduğumuz dönemde, devrimci görev, merkezi yayın organı etrafında örgütlenip, işçilerin ekonomik ve demokratik mücadelelerini yönlendirmektedir.”</p>

    <p class="metin">(Mahir Çayan, Kesintisiz Devrim Kurtuluş Y., 1974, Yurtdışı Basım, s. 194.)</p>

    <p class="metin">&nbsp;</p>

    <p class="h"><span class="librobold1">Mahir Çayan’ın Tezleri</span></p>

    <p class="metin">Bir dönem DEV-GENÇ Başkanlığı yapan Attila Sarp’a göre Mahir; SBF’ye girdikten ve siyasi bir çabanın içerisine katıldıktan sonra, sürekli kopmalar yaşamıştır.</p>

    <p class="metin">1969 Ocak ayında FKF kurultayı ile TİP’ten kopuş,</p>

    <p class="metin">1970 Ocak ayında, Aydınlık Dergisi’nin ikiye bölünmesi ile Perinçek ve çevresi ile kopuş,</p>

    <p class="metin">1971 Ocak ayında, Aydınlık Sosyalist Dergiye Açık Mektup broşürü ile Mihri Belli ve çevresi ile kopuş,</p>

    <p class="metin">1972 Ocak ayında, Küpeli-Aktolga grubu ile kopuş ve Çayanizm.</p>

    <p class="metin">Aslında her kopuş; Mahir’in kendi siyasi çizgisinin giderek biraz daha belirginleşmesi, netleşmesi anlamına gelir. Mahir’in esas siyasi çizgisinin; Küpeli-Aktolga grubuyla kopuştan sonra kaleme aldığı ve “Kesintisiz Devrim II-III” olarak adlandırılan broşürde ortaya koyduğu tezler olduğu söylenebilir. Bir anlamda Çayan, bu tezlerini zaman içinde örmüştür.</p>

    <p class="metin">&nbsp;</p>

    <p class="h"><span class="librobold1">Mahir Çayanlar ve Fırtına-1 Tatbikatı</span></p>

    <p class="metin">26 Mart 1971 günü İstanbul, Kocaeli, Sakarya, İzmir, Ankara, Eskişehir, Adana, Hatay, Diyarbakır ve Siirt’te sıkıyönetim ilan edildi. Gözaltı süresi 30 güne çıkarıldı. Artık 1. Ordu ve İstanbul Sıkıyönetim Komutanı Orgeneral Faik Türün olmuştu.</p>

    <p class="metin">&nbsp;</p>

    <p class="h"><span class="librobold1">Efraim Elrom’un Öldürülmesi</span></p>

    <p class="metin">İşte tam da bu sıcak dönemde 17 Mayıs 1971 günü, Türkiye’de o güne kadar gerçekleştirilen, en ses getiren ve sarsıcı adam kaçırma eylemi gerçekleşti. THKP-C üyeleri İsrail İstanbul Başkonsolosu Efraim Elrom’u kaçırdı.</p>

    <p class="metin">Hükümet’ten hapishanelerdeki devrimcilerin serbest bırakılmalarını ve bazı reformların yapılmasını istedi.</p>

    <p class="metin">Bu istekler yerine getirilmedi. Kısa bir süre sonra Elrom öldürülmüş olarak bulundu.</p>

    <p class="metin">&nbsp;</p>

    <p class="h"><span class="librobold1">Efraim Elrom’un Öldürülmesi</span><sup class="calibre4"><a class="dipnotlink" href="../Text/__epub_split_015.html#footnote-150448-3" id="footnote-150448-3-backlink">3</a></sup> <span class="librobold1">Sürecindeki Gelişmeler</span></p>

    <p class="metin">Korgeneral Atıf Erçıkan’ın evine 11 Nisan 1971 günü Ruhi Koç ile Sarp Kuray patlayıcı madde attı.</p>

    <p class="metin">Başbakan Nihat Erim’e 26 Nisan 1971 Salı günü 72 saatlik MİT brifingi verildi, ardından 24 Nisan 1971 gününden başlamak üzere 11 ilde sıkıyönetim ilan edildi.</p>

    <p class="metin">Mahirler; Elrom’u 17 Mayıs 1971’de 13:20’de Hamarat Apartmanı’nda yakaladılar.</p>

    <p class="metin">20 Mayıs 1971’de saat 17.00’ye kadar bütün devrimciler serbest bırakılmazsa Elrom’u kurşuna dizeceklerini açıkladılar.</p>

    <p class="metin">20 Mayıs 1971 Perşembe günü İsrail Dışişleri Bakanı Genel Sekreteri Moşe Şason; Elrom için Ankara’ya geldi ve Erim Hükümeti’nin Dışişleri Bakanı Osman Olcay ile görüştü.</p>

    <p class="metin">Elrom’un eşi Elsa Elrom ‘Yegane oğlumu feci bir uçak kazasında kaybettim. Hayatta tek varlığım kocamdır.’ diye Türkiye’ye seslendi.</p>

    <p class="metin">Necati Sağır’ın babası Hakkı Sağır da 20 Mayıs 1971 günü öğle saatlerinde, radyodan oğluna ‘Kaçırdığınız İsrail Başkonsolosu Elrom’u teslim edin.’ diye seslendi.</p>

    <p class="metin">22 Mayıs 1971 tarihli İstanbul Sıkıyönetim Komutanlığı’nın 22 nolu bildirisine göre İstanbul’un bütün mekanları tek tek aranacaktı.</p>

    <p class="metin">&nbsp;</p>

    <p class="h"><span class="librobold1">Kamil Dede “Elrom’un öldürülmesi ve üç İngiliz’in kaçırılması yanlıştır.” Diyor.</span></p>

    <p class="metin">“Mahir Çayan, oligarşinin gücünü kırmak için oligarşiye saldırmak lazımdır. Böylece oligarşinin dengesi bozulacaktır.’ diyordu. Halbuki oligarşi daha güçlü hale geldiği anda saldırıya geçilmiştir. Bu yanlıştı.</p>

    <p class="metin">Mahirler, Selimiye Askeri Cezaevi’nde yatarken Maltepe Askeri Cezaevi’ne sevk edildi. Maltepe’den kaçmadan önce: 1. Mahir, çatışmadan sağ çıktı, kaçtı denilmesin diye yurtdışına çıkmama kararı aldık. 2. Denizler için mahkeme idam kararı alacaktı, o nedenle Denizler’i bırakıp kaçmak olmazdı.</p>

    <p class="metin">Çayan’ın Maltepe’den kaçtığı günün ertesi günü Kamil Dede başta olmak üzere, 5 kişi daha kaçacaktı, fakat kaçamadı.</p>

    <p class="metin">Dede böylece ölümden kurtulmuş oldu.</p>

    <p class="metin">Mahir; Elfraim Elrom ve üç İngiliz teknisyenin kaçırılmasının intihar eylemi olduğunu biliyordu.</p>

    <p class="metin">Karşı devrim acımasızdır; o acımasızlıkla vurdu.</p>

    <p class="metin">Önemli olan şu: Kızıldere Operasyonu meclisten ve hükümetten bağımsız olarak kontrgerilla timince gerçekleştirildi.</p>

    <p class="metin">Mahir, Kızıldere Köyü’nde saldırıya uğradığı evin çatısına çıkarıldı, küçük pencerenin yanında gözüne sıkılan tek kurşunla Hiram Abas tarafından öldürüldü.”</p>

    <p class="metin">(Kamil Dede, Ulusal Kanal Tarihten Güncel’e Sol Bakış Programı Mehmet Atay Programı, 31 Mart 2010)</p>

    <p class="metin">&nbsp;</p>

    <p class="h"><span class="librobold1">Aydın Çubukçu: “Elrom’un kaçırılması yanlıştı.”</span></p>

    <p class="metin">“THKO ve THKP-C eylemleri ve nihayet Elrom’un kaçırılıp öldürülmesi olayları 12 Mart yönetiminin asıl planlarının gerçekleştirilmesi için psikolojik ortam yarattı.</p>

    <p class="metin">Çayan’ın ünlü bir sözü vardı. ‘Eylemlerimiz faşizmin yüzündeki örtüyü açtı.’ demişti. Gerçekten örtü açıldı ve bütün gerici planlar, açıkça kendisini ortaya koydu. Böylece de açık bir saldırı başladı.”</p>

    <p class="sagnormal"><span class="libroitalik">(Aydın Çubukçu, Siyah-Beyaz, 10 Mart 1996, s. 8)</span></p>

    <p class="metin">&nbsp;</p>

    <p class="h"><span class="librobold1">Kızıldere Katliamı Öncesi Gelişmeler</span></p>

    <p class="metin">Genelkurmay, Cumhurbaşkanı, Hükümet ve Parlamento; Deniz Gezmiş, Yusuf Arslan ve Hüseyin İnan’ı idam etmek için seferber oldu.</p>

    <p class="metin">10 Ocak 1971 günü Askeri Yargıtay idamı onayladı.</p>

    <p class="metin">10 Mart 1972 günü Parlamento ve 23 Mart 1972 günü Cumhurbaşkanı idamları onayladı. Buna karşın bazı devrimci örgüt önderleri de idamları önlemek için uzun süredir çalışıyorlar ve eylem kararı alıyorlardı.</p>

    <p class="metin">&nbsp;</p>

    <p class="h"><span class="librobold1">Kızıldere Katliamı</span></p>

    <p class="metin">26 Mart 1972 günü Ünye Radar Üssü’nde görevli üç teknisyen kaçırıldı. Eylemi THKP-C ve THKO birlikte gerçekleştirdi. Amaç üç teknisyene karşılık idamları durdurmaktı.</p>

    <p class="metin">&nbsp;</p>

    <p class="h"><span class="librobold1">Hüseyin Cevahir; Elrom’u Öldürüyor</span></p>

    <p class="metin">27 Mayıs 1971 günü THKP-C önderleri Mahir Çayan ve Hüseyin Cevahir, İstanbul Maltepe’de saklandıkları evden çıktıktan sonra bekçilerle karşılaştılar ve çatışmaya girdiler. Çatışmanın büyümesi üzerine rastgele bir eve giren Çayan ve Cevahir, Sibel Erkan adlı bir genç kızı rehin aldılar. 1 Haziran 1971 günü Hüseyin Cevahir öldürüldü. Mahir Çayan yaralı olarak yakalandı ve Haydarpaşa Numune Hastanesi’nde ameliyata alındı.</p>

    <p class="metin">Mahir, Numune Hastanesi’nde yatarken O’nu bakımla görevlendirilen ve O’nun isteklerini gönülden yerine getiren Nedret Hemşire ile karşılaşıyor. Nedret Hemşire; bir gün Mahir’in, Topkapı Müzesi’nde memur olarak çalıştığını öğrendiği diğer amcası Kamil Çayan’ı bulmak için müzeye gidiyor. O’nu boynunda taşıdığı tanıtma kartındaki Çayan soyadından teşhis ediyor. Mahir’in kendisine verdiği; Enver Çayan adına yazılmış 2, Naciye Çayan adına yazılmış 1, Gülten Çayan adına yazılmış 2, Ergün Çayan adına yazılmış 1, Kamil Çayan adına yazılmış 2 ve yeğeni adına yazılmış 1 sayfa olmak üzere toplam 9 sayfalık el yazısı mektupları onlara veriyor. Hızla ve temkinli olarak evden uzaklaşıp hastaneye, görevi başına dönüyor. Kamil Çayan akşam saatlerinde mektuplarla birlikte Üsküdar Doğancılar Parkı’nın arka sokağındaki Mahirler’in oturdukları eve geliyor. Hemen Beyoğlu’nda oturan Enver Çayan’a haber veriyorlar. Mektupların hepsini beraberce defalarca okuyorlar. Enver Çayan hemen Mahirler’in evine geliyor, mektupları okuyor ve burada 2-3 gün misafir olarak kalıyor. 2’nci veya 3’üncü gün Numune Hastanesi’ne Mahir’i görmeye gidiyor.</p>

    <p class="metin">Mahir’in ailesi sürekli ev baskınları ve gözaltına alınmaları nedeniyle uzun süre sakladıkları mektupları ve kitapları yakıyor. Ancak Mahir’in yeğeni adına gönderdiği mektupta; Elrom’u kendisinin öldürmediğini, buna ailenin inanmasını istediğini ve “Elrom’u Hüseyin Cevahir öldürdü. Ben öldürmedim, görev verilseydi, öldürürdüm.” diye yazıyor.</p>

    <p class="metin">Yeğeni de bu mektubu uzun yıllar saklıyor; fakat tehditler, gözaltılar, baskınlar nedeniyle mektubu yakmak zorunda kalıyor.</p>

    <p class="metin">&nbsp;</p>

    <p class="h"><span class="librobold1">Sibel Erkan’ın Rehin Alınması Olayı</span></p>

    <p class="metin">27 Mayıs 1971 günü, İstanbul Maltepe’deki bir evde, Mahir Çayan ve Hüseyin Cevahir bir emekli albayın kızı olan Sibel Erkan’ı rehin aldı. Ev, Sıkıyönetim Komutanlığı birliklerince kuşatıldı. Gece saatlerinden itibaren askerlerin yoğun ateşine tutuldu.</p>

    <p class="metin">Mahir, Sibel’in vurulup ölmemesi için büyük çaba harcadı. Sürekli olarak Sibel’e, “Buzdolabının arkasına geç ve hemen yere yat, bizi öldürecekler, seni Mahir öldürdü diyecekler.” diye ikazlarda bulundu. Sibel, bu ikazlara uydu ve gerçekten hiçbir şey olmadan kurtuldu. İki günü aşan yoğun kuşatma ve kurşun yağmuru sonunda Çayan yaralı, Cevahir paramparça edilmiş ve ölü olarak ele geçirildi. Asker kurşunları, Çayan’ın karaciğerini delmiş ve yere yığılmış olarak ele geçirilen Çayan, aynı gün Haydarpaşa Numune Hastanesi’ne götürülerek ameliyata alınmıştır. Çok sıkı bir korumaya alınan Çayan’ın oda kapısına 1 asker ve 1 polis konulmuş, ve parolasız hiç kimse ile görüştürülmemiştir. Mahir’in hastanede olduğu haberini, Naciye Çayan’dan alan amcası Enver Çayan; Mahir’i görmek için hastaneye gitmiştir. Asker kendisine parolayı sorunca, “Ne parolası lan, ben de askerim.’ diyerek askere kafa atmış ve elindeki silahı alarak, silahla kafasına vurmaya başlamıştır. Hemen müdahale eden polisin de elindeki silahı alarak ona da aynı şeyi yapmaya başlamıştır. Tabii Enver Çayan derbest edilmiş, içeri tıkılmış ve soruşturmaya başlanmıştır. Soruşturma, birkaç gün sonra tamamlanınca bırakılmıştır. Ama Mahir’le görüşemeden doğrudan kendi evine dönmüştür. Enver Çayan’ın bu derece vahim bir tepkide bulunmasının nedeni; Mahir’e çok düşkün ve seviyor olması, Mahir’in de ona karşı aynı duygulara sahip olmasıdır. Diğer bir neden de Enver Çayan’ın yaratılış olarak deli-dolu ve son derece atak olmasıdır.</p>

    <p class="metin">&nbsp;</p>

    <p class="h"><span class="librobold1">Mahir Çayan ve Yoldaşlarının<br class="calibre1"/>
    Maltepe Cezaevinden Kaçırılmaları Olayı</span></p>

    <p class="metin">Mahir Çayan, Numune Hastanesi’nde 50 gün kadar kaldıktan sonra yoldaşları ile birlikte Maltepe Askeri Ceza ve Tutukevine kapatılıyorlar. Mahir hakkında TCK’nın 146. maddesinden idam talebiyle dava açılıyor. Mahir ve arkadaşları cezaevinden kaçmak için bir tünel kazmaya başlıyorlar. Ancak o uzunlukta bir tünel kazmaları mümkün değildi, gürültü olurdu ve uzun sürerdi. Nitekim bir kısmını kazabildiler ve ilk teşebbüslerinde kaçamadılar. 29 Kasım 1971 akşamı ikinci teşebbüslerinde cezaevi içinden kendilerine verilen subay üniformaları, şapkaları ve postallarını giyiyorlar. Olayı organize eden Hava Yzb. Orhan Savaşçı ve Yılmaz Güney tarafından, cezaevinin arka kapısından alınarak kaçırılıyorlar. Güney’in karşı sahildeki evine götürülüyorlar. Güney’in evinde bir süre saklanan Mahir Çayan, Ulaş Bardakçı ve Ziya Yılmaz; THKP-C, Cihan Alptekin ve Ömer Ayna; THKO’nun önderleri olarak Tokat, Niksar’ın Kızıldere Köyü’nün yolunu tutuyorlar.</p>

    <p class="metin">&nbsp;</p>

    <p class="h"><span class="librobold1">Orhan Savaşçı,<br class="calibre1"/>
    Mehmet Eymür Tarafından Deşifre Ediliyor</span></p>

    <p class="metin">“Mahir Çayan’ın arkadaşları, Maltepe’deki zırhlı birliklerden kaçmışlardı. Ankara’dan gelen Memduh Paşa (Memduh Ünlütürk) olayın soruşturması ile görevli idi. Teşkilattan (MİT) İstanbul Daire Başkan Yardımcısı SY (Süleyman Yenilmez) Albay ile beni soruşturma ekibinde görevlendirdiler.</p>

    <p class="metin">Çayan ve arkadaşları, zırhlı birliğin ortasındaki cezaevi tutukevinden kaçmışlardı. Birlik içinden yardım gördüklerine dair emareler vardı. Birkaç gün sonra tutukevinde görevli bütün subaylar ve erlerle mülakat yapılmaya başlandı. Günlerce çalışıldı, yine netice alınamadı. Sadece koğuşların kontrol edilmemiş olmasından dolayı bir ihmal olduğu anlaşılıyordu. Teğmen Fuzuli Yazıcı da zırhlı birliklerde görevli subaylardan biriydi. Firar olayından birkaç gün önce üstlerine, tutuklulardan THKP-C mensubu Rüçhan Manas’la evlenmek istediğine dair dilekçe vermişti.</p>

    <p class="metin">Teğmen; halen Selimiye’de tutuklu bulunuyordu. YS Albay’a teşkilatın Erenköy’deki sorgu bürosunu önerdim. Teğmen Fuzuli Yazıcı’yı aldık. Ertesi gün, YS Albay zırhlı birliklere gittiğinden sorguya ben devam ettim. Teğmen Fuzuli Yazıcı’nın, THKP-C’nin “Askeri Aparatı” olduğunu ve bunun başında Mahir Çayan’ın kayınbiraderi Hava Yüzbaşı Orhan Savaşçı’nın bulunduğunu ifşa etmesinden yola çıkarak Yüzbaşı Orhan Savaşçı’nın birliğinden alınarak Erenköy’e getirilmesini sağladım. Mahir Çayan’ın eşi Gülten Çayan’ın ağabeyi idi. Çayan’ın yedi göbek sülalesini araştıranlar, kayınbiraderi Savaşçı’yı atlamışlardı. Olayların gelişmesi üzerine ilgili daire başkan yardımcısı dahil bu şubenin görevlileri Ziverbey’e dolmuşlardı. Memduh Paşa’nın yeni karargahı burası olmuş, Ziverbey Köşkü bir anda Türkiye’nin en önemli yeri haline gelmişti.</p>

    <p class="metin">Memduh Paşa ve YS Albay bana ayrı bir ilgi gösteriyorlar, tereddüt ettikleri her konuda fikrimi alıp, beni onore ediyorlardı. Sevdikleri ve itimat ettikleri bir insandım.</p>

    <p class="metin">(Mehmet Eymür, Analiz, AD Yayıncılık AŞ. İstanbul, 1991. S. 65-71)</p>

    <p class="metin">&nbsp;</p>

    <p class="h"><span class="librobold1">Ben de Mehmet Eymür Tarafından Deşifre Edildim</span></p>

    <p class="metin">Bilbilik’i de benzer verileri analiz ederek deşifre eden MİT Ajanı Mehmet Eymür olmuştur. Bunu, anında Memduh Ünlütürk’e rapor ettiğinde müthiş sevinmişlerdir. Hemen sabahın 03.00’ünde 50 kişi kadar “MİT, Kontrgerilla, İstanbul Emniyet 1. Şube Ekibi ve askerlerden” oluşan bir ekiple, ailemle birlikte bulunduğum eve baskın düzenlemişlerdir.</p>

    <p class="metin">“Sıkıyönetim Komutanı Faik Türün’ün, anayasal olarak; sıkıyönetim emri ve altında imzası olduğu gösterilmezse ancak ölümü teslim alırsınız.” diyerek direnmem üzerine, emri gösterdiklerinde kendimi hırpalatmadan teslim oldum. Hemen bir minibüse bindirdiler, anında gözlerimi bağladılar ve Erenköy’deki ‘İşkence Köşkü’ne götürdüler. Ellerim ve ayaklarımdan, çarşafsız ve metal şeritleri yıpranmış bir karyolaya zincire vurdular.</p>

    <p class="metin">&nbsp;</p>

    <p class="h"><span class="librobold1">Kızıldere Katliamı</span></p>

    <p class="metin">Samsun’da ilk TİP ve DEVGENÇ’in Kurucusu ve Başkanı, 1960’lı yıllardan itibaren TİP Alaçam İlçe Sekreteri olan; Karadeniz bölgesindeki devrimci faaliyetleri iyi bilen TKP’li İsmail Yeşilyurt’a Kızıldere Katliamını sormuştum. Anlattıklarından kayda geçirmek istediklerim şunlardır:</p>

    <p class="metin">Kızıldere Köyü’ne gelen Mahir Çayan ve arkadaşları, Muhtar Emrullah Arslan’ın evinde saklandılar.</p>

    <p class="metin">“Ev; 30 Mart 1972 Perşembe günü yüzlerce jandarma askeri tarafından sarıldı. Deniz Gezmiş ve arkadaşlarını kurtarmak için Ünye Radar Üssü’nden kaçırdıkları Şef İngiliz Charles Turner, İngiliz Teknisyen Gordon Bunner ve Kanadalı Teknisyen John Low’u defalarca teslim etmeleri hoparlörle ihtar ve ikaz edildi.</p>

    <p class="metin">Reddedilmesi üzerine operasyon başladı, operasyonda havan ateşi, H-6 bombaları, roket ve mermiler kullanıldı. Ev üzerinde uçak ve helikopter uçuşları ve bombalama ve taramalar yapıldı.”</p>

    <p class="metin">Operasyonu Tank Kıdemli Albay Süleyman Selim Yenilmez yönetti. Yanında Hiram Abas ve Mehmet Eymür yer aldı. Hiram Abas’a “Yarbayım”, Mehmet Eymür’e “Üstteğmenim” diye hitap ediliyordu.</p>

    <p class="metin">Bir seferinde MİT Müsteşarı Korgeneral Nurettin Ersin ve Süleyman Selim Yenilmez birlikte ev üzerinde uçtular ve atışlar yaptılar.</p>

    <p class="metin">Jandarma Komutanı’na Mahirler’in saklandığı evi; yani kendi evini, şiddetli işkence altında söyleyen Muhtar Emrullah Arslan’dı. Arslan Alevi idi. Köy halkı bu olaydan sonra onu tecrit etmişti; o günden günümüze dek tek kişi bile konuşmuyordu. Köy Alevi köyüydü.</p>

    <p class="metin">Mahirler, bu gerçeklerden habersiz öldüler.”</p>

    <p class="metin">30 Mart 1972 Perşembe günü Kızıldere Köyü’nde öldürülen devrimciler şunlardı:</p>

    <p class="metin">1- Mahir Çayan</p>

    <p class="metin">2- Cihan Alptekin</p>

    <p class="metin">3- Hava Teğmen Saffet Alp</p>

    <p class="metin">4- Ömer Ayna</p>

    <p class="metin">5- Sinan Kazım Özüdoğru</p>

    <p class="metin">6- Hüdai Arıkan</p>

    <p class="metin">7- Ahmet Atasoy</p>

    <p class="metin">8- Ertan Saruhan</p>

    <p class="metin">9- Sabahattin Kurt</p>

    <p class="metin">10- Nihat Yılmaz</p>

    <p class="metin">Mahir’in arkadaşları tarafından öldürülen Ünye Radar Üssü personeli teknisyenler şunlardı:</p>

    <p class="metin">1- İngiliz Şef Charles Turner</p>

    <p class="metin">2- İngiliz Teknisyen Gordon Bunner</p>

    <p class="metin">3- Kanadalı Teknisyen John Low</p>

    <p class="metin">Ertuğrul Kürkçü sağ olarak kurtulmuştur. Kürkçü evin bodrumunun bulunduğu; alt katındaki samanlıkta, samanların içinde, elinde silahla yakalanmıştır. Kürkçü kendisini bulan ere geçirdiği şok ve şiddetli el titremesinden dolayı tetiği çekememiştir.</p>

    <p class="metin">Kürkçü, DEVGENÇ Operasyonu’nun ertesi günü güvenlik güçlerince teslim alınmıştır.</p>

    <p class="metin">&nbsp;</p>

    <p class="h"><span class="librobold1">Tokat, Niksar, Kızıldere Köyü Katliamı’nda<br class="calibre1"/>
    (30 Mart 1972) Kilit Görevliler:</span></p>

    <p class="metin">Cumhurbaşkanı E. Oramiral Fahri Korutürk</p>

    <p class="metin">Başbakan Nihat Erim</p>

    <p class="metin">Başbakan Yardımcısı Sadi Koçaş</p>

    <p class="metin">İçişleri Bakanı Ferit Kubat</p>

    <p class="metin">Genelkurmay Başkanı Orgeneral Memduh Tağmaç</p>

    <p class="metin">1. Ordu ve İstanbul Kocaeli Böl. Sıkıyönetim K. Org. Faik Türün</p>

    <p class="metin">1. Ordu ve İstanbul Kocaeli Böl. Sıkıyönetim K. Yrd. Oramiral Kemal Kayacan</p>

    <p class="metin">2. Ordu ve Ankara Sıkıyönetim K. Org. Semih Sancar</p>

    <p class="metin">MİT Başkanı Korgeneral Nurettin Ersin</p>

    <p class="metin">MİT Ankara Bölge Başkanı Tank Albay Süleyman Selim Yenilmez</p>

    <p class="metin">MİT Hiram Abas</p>

    <p class="metin">MİT Mehmet Eymür</p>

    <p class="metin">Jandarma Genel Komutanlığı Görevlisi Tuğgeneral Vehbi Parlar</p>

    <p class="metin">Ankara Merkez Komutanı Tümgeneral Tevfik Türüng</p>

    <p class="metin">Kızıldere Harekât Komutanı Jandarma Albay Sezai Durukan</p>

    <p class="metin">Kızıldere Harekât Komutan Yrd. Jandarma Albay Kadri Dönmez</p>

    <p class="metin">Kızıldere Köyü Muhtarı Emrullah Arslan</p>

    <p class="metin">&nbsp;</p>

    <p class="h"><span class="librobold1">Deniz Gezmiş’in Yakalanıp<br class="calibre1"/>
    Ankara’ya Getirilişinde Kilit Görevliler</span></p>

    <p class="metin">Deniz Gezmiş yakalandığında hükümet henüz açıklanmamıştı. Haldun Menteşoğlu İçişleri Bakanı idi, Gezmiş; Menteşoğlu’yla muhatap oldu.</p>

    <p class="metin"><span class="libroitalik">Hükümet açıklandıktan sonra;</span></p>

    <p class="metin">Başbakan Yardımcısı Sadi Koçaş</p>

    <p class="metin">Adalet Bakanı Üstün Dinçmen</p>

    <p class="metin">İçişleri Bakanı İsmail Arar</p>

    <p class="metin">&nbsp;</p>

    <p class="h"><span class="librobold1">Mahir Çayan’ın Kimliğinin Tespiti İçin<br class="calibre1"/>
    Kızıldere’ye Gidiliyor</span></p>

    <p class="metin">Mahir Çayan’ın katledildiği Niksar’da, kimlik tespiti için annesi Naciye Çayan, amcaları Enver Çayan, Kamil Çayan, yeğeni G. Çayan, ve ihbarcı Kızıldere Köyü Muhtarı Emrullah Arslan, Tümgeneral Tevfik Türüng ekibince Niksar’a götürülüyor. Burada gördükleri manzara şöyledir:</p>

    <p class="metin">30 Mart 1972 günü “bazuka” kullanılarak katledilen Mahir’in; kolu-bacağı kopmuş, gözleri göçmüş, vücudu paramparça olmuş, üstü başı kanlar içinde kalmıştır. Giysileri paramparça, kanlar içinde olduğu için annesinin istedikleri verilmemiştir. Ancak Mahir’in, Gülten’e taktığı altın evlilik yüzüğü ile kol saati annesine verilmiştir.</p>

    <p class="metin">Naciye Çayan, kendilerini Niksar’a götürecek Türüng ve ekibine; yıkık, bitkin, çökmüş görünmemek, başı dik görünmek için bilhassa süslenip püslenerek gitmiştir.</p>

    <p class="metin">Mahir; Maltepe Cezaevi’nde yatarken ve TCK 146. maddesinden idamdan yargılanırken, Naciye Çayan oğlunun idamından önce teslim olmaması için gizlice uyku ilacı vererek intihar etmesini düşünmüştür. Ne var ki bir anne olarak bunu göze alamamıştır.</p>

    <p class="metin">&nbsp;</p>

    <p class="h"><span class="librobold1">Mahir Çayan’ın Arkadaşları</span></p>

    <p class="metin">Yılmaz Güney ve Mahir Çayan çok yakın arkadaştılar, yoldaştılar. Fırsat buldukça görüşüyorlardı. Annesi de Güney’le tanışıyor ve görüşüyordu. İhtiyacı olduğunda Güney’den “harçlık” isteyebiliyordu. Onun yaşadığı maddi, manevi sıkıntıları ve stresi bildiği için Güney de ona “harçlık” veriyordu. Bu konu ikisi arasında ölünceye kadar bir sır olarak kaldı.</p>

    <p class="metin">Zülfü Livaneli de Mahir’in arkadaşı ve yoldaşıydı.</p>

    <p class="metin">Hasan Celal Güzel ve Mehmet Ağar da Mahir’in SBF’den arkadaşlarıydı.</p>

    <p class="metin">Prof. Erdal İnönü de ODTÜ rektörü iken Mahir’i tanımakta ve görüşmekteydi. İnönü bir defasında Mahir’e “Gel bana yardımcılık yap.” demiştir, O da “Arkadaşlarımı toplayıp geleyim.” demiştir. Bunun üzerine İnönü de “O zaman olmaz, sen burayı cephaneliğe çevirir, başımı derde sokarsın.” demiştir.</p>

    <p class="metin">&nbsp;</p>

    <p class="h"><span class="librobold1">Mahir Çayan, Gülten Savaşçı ile Evleniyor</span></p>

    <p class="metin">Mahir Çayan ile Gülten Savaşçı, evlenmeye karar verdiklerinde Ankara’da Subay Orduevi’nin karşısındaki bir apartman dairesinde kiracıydılar. Mahir Çayan (Çayanoğlu); kendi ad ve soyadıyla, Gülten Çayan ise; Gülten Savaşçı olarak Ankara Gençlik Parkı Nikah Dairesi Salonunda 2 Ağustos 1970 günü resmi nikahla evlendiler. Gülten Savaşçı Çayan birkaç gün sonra Fransa’ya gitti. Nikah şahitliğini Gülten Savaşçı’nın ağabeyi Hava Yüzbaşı Orhan Savaşçı yaptı.</p>

    <p class="metin">Gülten Çayan’ın bir süre sonra Kızıltugaylar Örgütü Lideri’nin eşi olarak Sicilya’da, daha sonra İsveç ve Norveç’te yaşadığı yoldaşları arasında konuşuldu.</p>

    <p class="metin">Gülten Çayan, peruklu olarak bir defa Türkiye’ye gelerek birkaç yoldaşı ile görüştü. Mahir’in yeğeni ile görüşmek için telefon irtibaratı sağlamaya çalıştı, fakat irtibat sağlanamadı ve görüşemedi.</p>

    <p class="metin">&nbsp;</p>

    <p class="h"><span class="librobold1">Mahir Çayan ve Ailesi</span></p>

    <p class="metin">Mahir Çayan, Amasya’da Hacıköy’ün yerlisi zengin bir ailenin ilk torunudur. Ailenin Çayanoğlu adlı bir camisi vardır. Camiyi dedeler yaptırmışlardır.</p>

    <p class="metin">Mahir Çayan; 14 Ağustos 1945, Samsun doğumludur. Mahir; Üsküdar 15’inci ilkokulunu bitirmiştir. Ortaokul ve liseyi Haydarpaşa Lisesi’nde okumuştur. 1963 yılında Haydarpaşa Lisesi’ni bitirmiştir. 1963 yılında bir süre Beşiktaş genç takımında futbol oynamıştır. Lise yıllarından itibaren futbol oynaması nedeniyle menisküs teşhisi konulduğunda, iki dizinden de Numune Hastanesi’nde ameliyat olmuştur. Futbol oynaması tıbben yasaklanmıştır. Ameliyat sonrası iki ay süreyle evde iki koltuk değneği ile gezmiştir. Mahir Çayan; Numune Hastanesi’nin, ameliyatı için ödediği parayı iade edecek kadar dürüsttü. Çayan; 1963 yılında girdiği İstanbul Tıp Fakültesi’nde eğitiminden hoşlanmadı, çünkü iskelet, kuru kafa, kemik ve kan görmek istemiyor, görünce fenalık geçiriyordu. Özellikle kan görmeye ve iğne olmaya dayanamıyor, çok korkuyordu. O nedenle bir yıl devam ettikten sonra Tıp Fakültesi’ni bıraktı. 1964 yılında kayıt yaptırdığı Ankara Üniversitesi Siyasal Bilgiler Fakültesi’ne girdi ve mezun oldu. Ancak diplomasını almadı, SBF’de bıraktı.</p>

    <p class="metin">- Aziz Çayan; kardeşlerin en büyüğüdür. Amasyalı’dır. Annesi Naciye Çayan, Samsun Çarşambalı’dır. Mekke’de terzilik yapmıştır. Orada vefat etmiştir. Adnan Kahveci’nin girişimiyle naaşı Türkiye’ye getirilmiştir. Mezarı Karacaahmet’te 8. Adadadır.</p>

    <p class="metin">- Kamil Çayan; Topkapı Müzesi’nden emekli memurdur. Eşi, Reşide Çayan’dır. Biri evli, biri bekar iki kızı vardır.</p>

    <p class="metin">- Enver Çayan; İstanbul Hadımköy’de görevli bir kara astsubay başçavuş idi. İstanbul Radyosu’ndan emekli olmuştur. Hiç evlenmemiştir, bekardır. Halen Beyoğlu’nda yaşamaktadır.</p>

    <p class="metin">- Kardeşi Ergün Çayan’dır. Lise mezunudur, muhasebecidir. Genç yaşta evlenmiştir. Alkole düşkündür. Mahir; Ergün’e çok düşkündü, onun için elinden gelen her şeyi yapmıştır. ‘Okusun, adam olsun diye çok uğraşmıştır.’ Ama bütün çabalarına karşı O’nun istediği gibi bir aydın olamamıştır. 2006 yılında vefat etmiştir. İlkem adında bir oğlu vardır. Ailenin Çayan soyadını taşıdığı tek çocuğu olmuştur.</p>

    <p class="metin">&nbsp;</p>

    <p class="h"><span class="librobold1">Çayan Ailesi’nin Yaşadığı Evler</span></p>

    <p class="metin">1- Üsküdar, Doğancılar yokuşundaki Sunar Sineması’nın arka sokağındaki bir evde kiracı olarak oturdular.</p>

    <p class="metin">2- Üsküdar, Paşa Kapısı Cezaevi’ni sol taraftan takiben İhsaniye’ye giden sokaktaki ikinci evde kiracı olarak oturdular.</p>

    <p class="metin">3- Barış Manço’nun Moda’daki eski köşkünün arka sokağındaki bir evde kiracı olarak oturdular.</p>

    <p class="metin">4- Üsküdar, Doğancılar Parkı’nın arkasındaki sokakta kiracı olarak oturdular.</p>

    <p class="metin">&nbsp;</p>

    <p class="h"><span class="librobold1">Mahir Çayan’ın Annesinin ve Kardeşinin Mezarı</span></p>

    <p class="metin">Mahir Çayan’ın annesi Naciye Çayan ve kardeşi Ergün Çayan’ın mezarı Üsküdar Karacaahmet Mezarlığı’nda, 8. Ada’dadır.</p>

    <p class="metin">Tek mezarın başındaki, küçük beyaz mermer taşında şunlar yazılıdır:</p>

    <p class="metin">Naciye Çayan …… D. 1920 - 1985</p>

    <p class="metin">Ergün Çayan ……. D. 1946 - 2006</p>

    <p class="metin">Ruhuna Fatiha</p>

    <p class="metin">Not: Mahir’in babası Aziz Çayan’ın mezarı, 8. Ada’da başka bir mezardadır.</p>
  </div>
</body>
</html>
