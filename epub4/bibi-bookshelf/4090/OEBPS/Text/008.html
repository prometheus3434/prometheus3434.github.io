<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Kardeşimle Yaşantım</title>
</head>

<body>
  <h3 class="h31"><a id="a33"></a>Kardeşimle Yaşantım</h3>

  <p class="p9">1924 Nisanının başlarında, Georg'la ikimiz, Viyana'da, Frau Sussin'in Praterstrasse 22 numaradaki apartmanında bir odaya taşındık. Karanlık bir arka odaydı bu, bahçeye bakan bir penceresi vardı. Burada, birlikte çok uzun bir süre değil, dört ay geçirdik. Ama ilk kez kardeşimle yalnız yaşıyordum ve pek çok şey oldu.</p>

  <p class="p9">Aramızda yakınlık doğdu. Her şey hakkında, özellikle de moral sorunlar konusunda danıştığı bir akıl hocasının yerini aldım. İnsan ne yapabilirdi ve ne yapmalıydı, neleri her koşul altında elinin tersiyle itmeliydi, neleri anlamalıydı, neleri öğrenmeye çalışmalıydı &ndash; o dört ayın nerdeyse her akşamı, pencerenin yanındaki büyük kare masanın başında, ikimizin de önünde kitaplar ve defterler olduğu halde, hem ödevlerimizi yapıyor, hem de bu konuları tartışıyorduk. Birbirimize doksan derecelik bir açıyla oturuyorduk, başımızı kaldırdığımızda birbirimizin gözünün içine bakabilirdik. O zamanlar altı yaş küçüğüm olmasına karşın, benden azıcık daha uzundu Georg. Oturduğumuzda hemen hemen aynı hizaya geliyorduk. Viyana'da kimya eğitimine başlama kararı vermiştim (sonuna dek gideceğimden hâlâ emin değildim gerçi); birinci sömestr bir ay sonra başlayacaktı. Frankfurt'ta okulda kimya dersi almadığımdan, bu alanda biraz bilgi edinmemin zamanı gelmişti. Önümdeki dört hafta içinde, eksiklerimi tamamlamak istiyordum. Önümde <span class="t13">İ</span><span class="t13">norganik Kimya Ders Kitab</span><span class="t13">ı</span> duruyordu; uygulama ödevleri içermeyen kuramsal bir kitap olduğundan ilgimi çekti, hızlı bir gelişme gösterdim.</p>

  <p class="p9">Ama konu ne olursa olsun, dersime ne kadar dalmış olursam olayım, Georg istediği her an araya girebilir ve bana sorular sorabilirdi; buna izni vardı. Stubenbastei'da modern dillerin ağırlıkta olduğu bir liseye, Realgymnasium'a gidiyordu, on üç yaşında olduğundan, bir alt sınıftan başlamıştı. İstekle ve hevesle, kolayca öğreniyordu, ama bu okulda çok ciddiye alınan çizimle arası iyi değildi. Tıpkı onun yaşındayken benim olduğum gibi bilgi edinmeye istekliydi, her konuda gayet mantıklı sorular aklına gelirdi. Anlamadığı bir şey pek nadir çıkardı; okuduklarını kolayca anlıyordu. Ders kitaplarının genel içeriklerine ek olarak bazı ayrıntıları sorardı bana. Sorularının çoğunu, hiç düşünmeden ya da kitaplara başvurmadan yanıtlayabiliyordum. Ona bilgi aktarmak beni mutlu ediyordu; eskiden her şeyi kendime saklardım; bu konuları konuşabileceğim kimse yoktu çevremde. Çalışmamı her bölüşünde ne kadar mutlu olduğumu fark ediyordu; sorularının ardı arkası kesilmiyordu. Yalnızca birkaç saat içinde birçok konu açıldı, soruları, belki de dört yıl ya d daha uzun bir süre okuyacağım ve bu nedenle bana yabancı hatta ürkütücü gelen kimya dersimde bana cesaret veriyordu. Bana Romalı yazarları soruyordu örneğin, tarihten soruyordu (bu durumlarda konuşmayı elimden geldiğince Yunanlılara getiriyordum), matematik problemleri, bitkilerin, hayvanların biyolojik yapıları ve hepsinden güzeli, coğrafyayla ilgili soruları, ülkeleri ve halklarını soruyordu. Bu konuda susmak bilmeyeceğimi anlamış bulunuyordu, kaşiflerimden öğrendiklerimi ona öyle büyük bir istekle ve ayrıntılarıyla tekrarlıyordum ki, bazen kendimi tutup kısa kesmek zorunda kalıyordum. İnsanların davranışlarını yargılamaktan da geri durmuyordum. Yabancı ülkelerdeki hastalıklarla mücadele konusuna girince zevkten kendimden geçiyordum. Doktor olma fikrinden vazgeçişime hâlâ hayıflanıyordum, eski arzumu büyük bir saflıkla ve hiç dirençle karşılaşmaksızın ona aşıladım.</p>

  <p class="p9">Ondaki doymak bilmezliğe bayılıyordum. Kitaplarımın başına oturduğumda, soru sormasını dört gözle beklerdim. Onun sessizliğine kendiminkinden çok daha fazla üzülürdüm. Egemen ya da hesapçı bir tip olsaydı, beni kolayca denetimi altına alabilirdi. Masamızın başında onun sorularının duyulmadığı bir akşam düşünemiyordum; böyle olsaydı, çok kırılır, üzülürdüm sanıyorum. Güzel olan şuydu: Gizli bir niyet yoktu sorularında, tıpkı benim yanıtlarımda olmadığı gibi. O bilmek istiyordu; bense bildiklerimi ona vermek; öğrendiği her şey, kendiliğinden yeni sorulara yol açıyordu. Beni hiç utandırmaması şaşılacak şeydi. Doymak bilmezliği, benim sınırlarıma dayanıyordu. Zihinlerimiz aynı yollarda mı işliyordu yoksa bendeki düşünme enerjisi mi onu diğer şeylerden uzak tutuyordu, bilemiyorum, ama yalnızca yanıt verebileceğim soruları sorar, beni asla küçük düşürmezdi &ndash; aslında bilemeyeceğim bir şeyi sormakla bunu kolayca başarabilirdi. İkimiz de tümüyle açıktık, birbirimizden hiçbir şeyi gizlemiyorduk. Bu dönemde, ikimiz aynı ölçüde birbirimize bağımlıydık; bize yakın başka hiç kimse yoktu; yerine getirmemiz gereken tek bir koşul vardı: birbirimizi düş kırıklığına uğratmayacaktık. Pencerenin dibine dayanmış büyük kare masamızdaki ortak &ldquo;öğrenme akşamlarımızı hiçbir durum ve koşulda ihmal etmedim.</p>

  <p class="p9">Yaz geldi, günler uzadı, bahçeye bakan camlarımızı açtık. Tam altımızda, iki kat aşağıda, terzi Fink'in dükkânı vardı; onun pencereleri de açıktı ve dikiş makinasının tatlı mırıltısı bize kadar gelirdi. Gece geç saatlere kadar çalışırdı; her zaman çalışırdı Fink. Kare masamızda akşam yemeği yerken duyardık onu, masayı topladığımızda duyardık, okumaya oturduğumuzda duyardık, ancak konuşmamız başka <span class="t13">her</span> <span class="t13">ş</span><span class="t13">eyi</span> unutacağımız kadar heyecanlı hale gelince duymaz olurduk. Ama sonra, gün erken başladığından yorgun düşerek yatağımıza uzandığımızda, ta uyuyuncaya dek onun dikiş makinasının mırıltılarını duyardık.</p>

  <p class="p9">Akşam yemeğimiz ekmek ve yoğurttan, hatta bir süre için yalnızca ekmekten oluşuyordu; çünkü yaşama düzenimiz tümüyle benim suçum olan küçük bir felaketle başlamıştı. Bize verilen para kıttı, ama bütün harcamalarımız hesaplanmıştı, biraz daha zengin bir akşam yemeği yiyebilirdik. Aylık paramızın bir bölümünü büyükbabamdan, kalanını da annemden olmak üzere önceden almıştım. Hepsini de üstümde taşıyor, idareli harcamayı planlıyordum. Bu konuda tecrübeliydim; Frankfurt'ta kardeşlerimle birlikte annemsiz altı ay geçirmiştim, üstelik, enflasyonun son çılgın döneminde, her şeyi gerektiği gibi yapmak ve yakaları bir arada tutmak hiç de kolay olmamıştı. O döneme kıyasla Viyana çocuk oyuncağı gibi geliyordu.</p>

  <p class="p9">Çocuk oyuncağı olacaktı da. Ama <span class="t13">Prater</span><a id="a34"></a><a href="../Text/notes.html#a168"><span class="t16">{16}</span></a> Eğlence Parkını hesaba katmamıştım. Çok yakınımızda, on beş dakika uzaklıktaydı; Viyana'daki çocukluğum sırasında benim için büyük önem taşıdığından daha da yakınmış gibi geliyordu. Kardeşimi bu parkın tuzaklarından uzak tutmak yerine bir cumartesi öğle sonrasında, ona, bazıları artık yok olmuş bulunan güzellikleri gösterdim. Aslında, yok olmamış olanlar bile şimdi düş kırıcıydı. Viyana'dan ilk ayrıldığımızda Georg beş yaşındaydı, eğlence parkını hiç anımsamıyordu; dolayısıyla yalnızca benim şimdi anlattığım kadarıyla gözünde canlandırıyordu burayı; bense her şeyi süsleyip püsleyerek, belki de abartarak betimliyordum. Çünkü ona Aiskhylos'un Prometheus'unu anlatan, Fransız Devrimini, yerçekimi yasasını, evrim kuramını açıklayan sözüm ona her şeyi bilir bir ağabey olarak, başka bir şey yokmuşçasına Eğlence Tünelindeki Messina Depreminden ve tünelin önündeki Cehennem Ağzından söz etmem biraz ayıp kaçıyordu.</p>

  <p class="p9">Korkunç renklerle boyanmış bir tablo çizmiş olsam gerek, çünkü sonunda Eğlence Tünelini bulup da şeytanların tırmıklara takılmış günahkârları sakin sakin cehenneme tıktıkları noktada durduğumuzda, Georg şaşkın gözlerle bana baktı ve: &ldquo;Gerçekten de korkmuş muydun bundan?&rdquo; diye sordu.</p>

  <p class="p9">&ldquo;Ben korkmadım. Sekiz yaşımdaydım, ama siz ikiniz korkmuştunuz; o zamanlar pek küçüktünüz.&rdquo;</p>

  <p class="p9">Bana olan saygısını yitirmek üzere olduğunu fark ettim. Bu duygusunun da pek haklı olmadığını düşünüyor gibiydi. Akşam konuşmalarımızdan çok hoşnutta, daha başlar, başlamaz kendini kaptırıyordu, bu durumda, bizi buraya getiren Messina Depremini görmeye istekli davranmadı. Ben de bu işten sıyrıldığım için rahatlamıştım. Şimdi ben de depremi görmek istemiyordum, onu çabucak oradan uzaklaştırdım. Böylece anılarımda onu eski görkemiyle koruyabilirdim.</p>

  <p class="p9">Ama işin ucunu kolay kolay bırakacak değildim; düş kırıklığını giderecek bir şeyler sunmalıydım ona. Böylece aslında beni hiçbir zaman ilgilendirmemiş olmasına ' karşın eğlence parkındaki şans oyunlarına attım kendimi. Çeşitli oyunlar vardı ama başında durmadan kazanan birkaç kişi olması nedeniyle halka atma oyununu gözüme kestirdim. Kardeşimi oynattım; halkaları geçiremedi. Kendim denedim; hiçbir atış hedefe ulaşmadı. Gene denedim; tepem atmıştı. Kısa süre içinde kendimi öylesine kaptırmış bulunuyordum ki, kardeşim kolumu dürtmeye başladı; ama ben oyundan vazgeçmiyordum. Aylık harçlığımızın eriyip gidişini izliyordu, başıma gelebilecekleri de pekâlâ anlayacak durumdaydı ama hiçbir şey söylemiyordu. Bir kez daha denemek istediğini bile söylemedi. Sanırım anlatılamaz ölçüde kötü nişancılığımdan karşısında duyduğum utanca dayanamayacağımı, birkaç başarılı atışla bundan kurtulmak zorunda olduğumu anlamıştı. Felce uğramış bir halde beni izliyor, arada bir toparlanıp sağına soluna bakıyordu; Eğlence Tünelindeki mekanik figürlerden birine benziyordu. Bense durmadan atıyordum; her seferinde biraz daha kötü nişan alıyordum. İki utanç birbirine karışmış, tek bir hırs haline gelmişti. Kısa bir süre gibi geldi bana ama bir hayli zaman geçmiş olsa gerekti, çünkü ansızın Mayıs harçlığımızın tümü bitti.</p>

  <p class="p9">Yalnız olsaydım fazla üzülmezdim. Ama hayatından sorumlu olduğum, deyiş yerindeyse babasının yerini tuttuğum, öğütler verdiğim, büyük idealler aşılamaya çalıştığım kardeşim de söz konusuydu burada. Henüz çalışmaya başladığım Kimya Laboratuvarında akşama ona anlatacak, unutmayacağı kadar derinden etkileyecek şeyler kurardım kafamda. Özellikle de beni artık iyice sarmış bir heyecan haline gelen kardeşçe sevgimden dolayı, her bir tümcemin sorumluluk taşıdığını, söylediğim tek yanlış şeyin onu yanlış yola yönelteceğini ve hayatını mahvedeceğini düşünür dururdum &ndash; şimdiyse bütün bir Mayıs ayını mahvetmiştim ve bunu herkesten hele hele birlikte yaşadığımız Sussin ailesinden gizlemek zorundaydık, bizi evden çıkarırlar diye ödüm kopuyordu.</p>

  <p class="p9">Neyse ki itibarımı yitirme sürecimi kimse izlemedi ve bilmeyecekti ve Georg sessizliğin ne kadar önemli olduğunu anında kavramıştı. Erkekçe çözümlerle birbirimizi avuttuk. Öğle yemeklerimizi her gün Cari Tiyatrosunun yanında bulunan, büyükbabamın bize gösterdiği Benveniste Lokantasında yerdik. Ama ille de orda yemek zorunda değildik. Yoğurt ekmek bize yeterdi. Akşam yemeği içinse yalnızca birer - dilim ekmekle yetinebilirdik. Bu kadarcık yiyeceğin bile parasını nasıl bulacağımı ona söylemedim: Kendim de bilmiyordum çünkü.</p>

  <p class="p9">Benim neden olduğum bu küçük felâket sanırım bizi daha da &ndash; her akşamki soru-cevap oyunundakinden bile fazla yakınlaştırdı. Bir ay süresince fazlasıyla yoksul bir yaşam sürdük. Frau Sussin'in bize her sabah getirdiği kahvaltı olmasaydı ne yapardık bilemiyordum. Açlıktan kıvranır halde sütlü kahvelerimizi ve ikişer çöreğimizi beklerdik. Frau Sussin elinde tepsiyle odaya girdiğinde erkenden kalkmış, yıkanıp paklanmış, kare masamızın başına oturmuş olurduk. Sabırsızlığımızı ele verecek sinirli hareketlerden kaçınırdık; birlikte bir şey ezberliyormuşuz gibi ciddi ciddi otururduk. Ev sahibimiz her sabah bize bir iki söz söylemeye büyük önem verirdi. Her seferinde iyi uyuyup uyumadığımızı söylemek zorundaydık, neyse ki kendi uykusuyla ilgili bilgileri aktarma adeti yoktu.</p>

  <p class="p9">Ama mutlaka her sabah, dokunaklı bir havayla, Belgrat'da bir hapishanede yatan erkek kardeşinden söz ederdi. &ldquo;Bir idealisttir o!&rdquo; Böyle başlar ve hemen ardından söze girerdi, ama &ldquo;Bir idealisttir o!&rdquo; demeden söze girmezdi. Kardeşinin siyasal görüşlerine katılmıyordu elbet ama onunla gurur duyuyordu çünkü adam, Henri Barbusse ile, Romain Rolland ile yakın arkadaştı. Kendisi hastaydı; tüberküloz geçirmişti; tutukevi zehirdi onun için; böyle bir durumda beslenme özellikle önemliydi. Dumanları tüten kahveyle kahvaltıyı odamıza getirirken kardeşinin bunlardan yoksun olduğu aklına gelir, doğallıkla ondan söz ederdi. &ldquo;Okula çok erken başladı. &ldquo;Bu noktada Georg'u gösterir, &ldquo;'Onun yaşındayken bir idealistti daha. Okulda konuşmalar yapar, bundan dolayı da cezalandırılırdı. Öğretmenleri ondan yanaydı gerçi ama gene de cezalandırırlardı.&rdquo; Kardeşinin inatçılığını onaylamıyordu ama bundan dolayı azarlayıcı tek söz etmezdi. Sussinlerle birlikte yaşayan bekar kız kardeşiyle kendisi kardeşlerinin görüşleriyle ilgili çeşit çeşit söylenti duymuşlardı, Sırp kralcıları onun görüşlerini ne kadar umursuyorlarsa, iyi Avusturyalılar da o kadar umursuyorlardı. Zaten kız kardeşler siyasetten anlamadıklarına karar vermiş ve bu işi erkeklere bırakmayı alışkanlık haline getirmişlerdi.</p>

  <p class="p9">Moshe Pijade &ndash;kardeşlerinin adıydı bu&ndash; kendisini her zaman için bir devrimci ve bir yazar olarak görmüştü. Bu alanda bir yerlere vardığı Fransız dostlarının adından belli olsa gerekti. Tutukevi, özellikle de kardeşinin hastalığı ve açlık, Frau Sussin'in aklını pek meşgul ederdi. Odamıza getirdiği kahvaltı, kardeşine vermiş olmayı dilediği bir şeydi; dolayısıyla her sabah onu hatırlamayıp da ne yapabilirdi. Gerçi, kurtlar kadar aç olan bizim açlığımızı arttırıyordu; ama buna karşılık kardeşinin açlığından söz ederek bize güç veriyordu. Karnının aç olduğunu asla itiraf etmezdi kardeşi. Daha küçükken bile, açlığının farkına vardığı görülmemişti, çünkü hep idealleriyle uğraşırdı. Bu şekilde, Pijade bizim için bir anıt haline geldi. Ve her sabah, sütlü kahveyle çörekleri beklediğimiz sabırsızlıkla Frau Sussin'in öyküsünü bekler olduk. Bu ayrıca, Georg'un ilerde yaşamının tek uğraşı olan tüberkülozu ilk duyuşu olmuştu.<a id="a35"></a><a href="../Text/notes.html#a170"><span class="t15">{17}</span></a></p>

  <p class="p9">Apartmandan birlikte çıkardık. Bahçeye iner, sola sapar terzi Herr Fink'i görürdük; o çoktandır dikiş makinesinin başında oturuyor olurdu. Gece uykuya dalmadan önce olduğu gibi, sabah uyandığımızda da ilk duyduğumuz ses buydu. Sonra penceresinin önünden geçerken ona, elmacık kemikleri çıkık ve üzgün duran bu ciddi adama selam verirdik Onu ağzında iğnelerle gördüğümde, uzun bir iğneyi yanağına sokmuş da konuşamıyor izlenimi edinirdim. Sonunda bir şeyler söylediğinde şaşırırdım; dudakları arasında tuttuğu iğneler birden kaybolurdu.</p>

  <p class="p9">Orada, dükkânının penceresinde başından asla ayrılmadığı dikiş makinesi dururdu &ndash; hiç dışarı çıkmayan bir genç adamdı o. Onu artık iyice tanıdığımda yaz gelmişti; penceresi açıktı, dikiş makinesinin, esmer, kösnül güzelliğiyle dükkânı dolduran karısının tatlı tatlı eşlik eden mırıltıları bahçede iyice duyulurdu. Fink'i dikişle ilgili bir konuda görmek isteyip de ailesiyle birlikte yaşadığı bu küçük odanın kapısını tıklattığınızda, karısının kahkahalarını biraz daha dinlemek ve buna inanmak için içeri girmeden önce kısa bir kararsızlık geçirirdiniz. Dükkanın sizi karşılayan neşesinin sizden kaynaklanmadığını pek iyi bilirdiniz; kadının, kokusunu her şeye yayan dipdiri bedeninden taşan bir neşeydi bu. Kokuyla kahkaha birbirine karışır, arada bir de üç yaşındaki kızları Kamilla'ya seslendikleri duyulurdu. Bu çocuk, eşiğin dibinde, tam kapının ardında oynamayı yeğlerdi &ndash; kapıyı çekinerek açmanızın bir başka nedeni de buydu zaten. Kahkahalar arasında duyduğunuz ilk tümce, &rdquo;Kamilla, ayakaltından çekil de beyefendi içeri girsin,&rdquo; olurdu. Daha on dokuzumda bile yoktum, ama gene de kadın hep &ldquo;beyefendi&rdquo; derdi; ben içerdeyken bir kadın kapıyı tıklattığında da böyle söylerdi. Gelenin kadın olduğunu görünce bir an kahkahasını keser, ama tümcesini hiçbir zaman düzeltmezdi; Herr Fink, erkek terzisi olduğundan, bu beni şaşırtmıyordu. Ağzında iğnelerle hemen başını kaldırırdı Herr Fink. Kocaman, korkunç bir iğne bir yanağından girip diğerinden çıkmıştı &ndash; nasıl konuşsun? Onun yerine kahkahalar konuşuyordu.</p>

  <h3 class="h31"><a id="ncx186"></a><a id="a36"></a>Karl Kraus ve Veza</h3>

  <p class="p9">Bu iki kişiyle ilgili söylentilerin bana aynı anda ulaşması doğaldı; söylentiler aynı kaynaktan, o dönemde benim için yeni olan her şeyin geldiği kaynaktan geliyordu. Viyana'ya geldikten ve (başlamak üzere olduğum) üniversiteye bağlı olduktan sonra tümüyle tek başıma kalsaydım, yeni bir hayata başlamak benim için pek kolay olmayacaktı. Cumartesi öğleden sonraları, Prater Star yakınlarında, Heinestrasse'de oturan Alice Asriel'le oğlu Hans&rsquo;ı ziyaret ederdim ve orada, bana yıllarca yetecek yenilikle karşılaşırdım: hiç duymadığım, salt bu nedenle bile merak ettiğim yepyeni adlarla tanışırdım.</p>

  <p class="p9">Ama Asriellerde en sık duyduğum ad, Karl Kraus'tu. Bugün Viyana'da yaşayan en hırslı, en büyük adam olduğu söyleniyordu. Hiç kimseye müdana ettiği görülmemişti. Konuşmalarında, kötü olan, yozlaşmış, kokuşmuş bulunan her şeye saldırıyordu. Duyduğuma göre baştan sona bütün yazılarını kendisinin yazdığı bir dergi çıkarıyordu. Gönderilen yazıların hiçbirini kabul etmiyordu; başkalarının katkılarına ihtiyacı yoktu; gelen mektuplara da yanıt vermezdi. <span class="t13">Die Fackel (Me</span><span class="t13">ş</span><span class="t13">ale)</span> deki her bir sözcük, her bir hece, bizzat kendisi tarafından kaleme alınmıştı. Mahkeme kuruluydu sanki bu dergi. Suçlamaları <span class="t13">kendisi</span> yapıyor, kararları <span class="t13">kendisi</span> veriyordu. Savunma avukatı yoktu; buna gerek yoktu çünkü: Kraus, hak etmeyen kimseyi suçlamayacak kadar adildi. Kraus asla yanlış yapmazdı; yapamazdı. Yaptığı her şey yüzde yüz doğruydu; bu ölçüde bir kusursuzluğa yazın dünyasında rastlamak olanaksızdı. Noktaya virgüle kadar her şey onun elinden geçerdi, <span class="t13">Die Packel'de</span> bir dizgi yanlışı bulmaya kalkanın haftalarca uğraşması gerekmekteydi. En iyisi aramamaktı. Kraus savaştan nefret eder, dediler bana; Büyük savaş sırasında, sansüre karşı <span class="t13">Die Fackelde</span> sayısız savaş karşıtı yazı çıkarmayı başarmıştı. Çürümeyi sergilemiş, herkesin çenesini tuttuğu bir konuda, rüşvet ve yolsuzluk konusunda savaş vermişti. Hapishaneye girmemesi bir mucizeydi. Savaşta olan biten her şeyi içeren, sekiz yüz sayfalık <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri</span> adında bir oyun yazmıştı. Bundan parçalar okuduğunda, çarpılıyordunuz, ağzınız açık kalıyordu. Konferans salonunda herkes yerine çakılmış gibi oturuyordu, soluk almaya bile cesaret edemiyordunuz. Bütün rolleri, vurguncusunu da generalini de, hilecisini de savaş kurbanlarını da hep kendisi seslendiriyordu &ndash; hepsi de karşınızda dikiliyormuşçasına gerçekmiş gibi gelirdi. Kraus'u bir kez dinleyen bir daha tiyatroya gitmek bile istemezdi, tiyatro çok sıkıcı kalırdı onun yanında; kendi başına bir tiyatroydu o, ama daha da önemlisi, bu mucize adamın, bu canavarın, dâhinin, son derece sıradan bir ad, Karl Kraus adını taşımasıydı.</p>

  <p class="p9">Hakkında söylenen her şeye inanırdım da, bu adda bir adamın, yaptığı söylenen bütün bu işleri yapabileceğine inanmazdım. Asrieller, onun bu özelliklerini sıralar, anneyi de oğlu da müthiş eğlendiren bir havayla övgülerine inanmayışımla, bu yalın ada tepki gösterişimle alay ettiler; adın değil, kişinin önemli olduğunu, böyle olmasa, bizim &ndash;onun ya da benim&ndash; kulağa hoş gelen adlarımızdan dolayı, Karl Kraus gibi birinden üstün olacağımızı söylüyorlardı durmadan. Böylesine saçma, böylesine gülünç bir şey düşünebilir miydim hiç?</p>

  <p class="p9">Kırmızı dergiyi elime tutuşturdular; <span class="t13">Die Fackel</span> (Meşale) olan adını beğenmeme karşın, kesinlikle okuyamıyordum yazıları. Tümceleri evirip çeviriyor, anlayamıyordum. Anladığım bir şey çıktığında da bir şaka gibi geliyordu bu bana, şakalarıysa pek umursamazdım. Yerel olaylardan, dizgi yanlışlarından da söz ediyordu. işte bu bana korkunç önemsiz gelmişti. &ldquo;Baştan sona saçmalıklarla dolu bu, nasıl okuyorsunuz?&rdquo; diyordum. &ldquo;Bir gazete bile daha ilginç benim için. Hiç değilse bir şeyler anlayabilirsin. Bundansa kafanı patlatsan bir şey çıkaramıyorsun!&rdquo; Asrielllere gerçekten öfkelenmiştim; Frankfurt'taki bir sınıf arkadaşımın babasını anımsadım hemen; evlerine her gidişimde, Friedrich Stoltze'den parçalar okur ve her şiirin sonunda şöyle derdi bana: &ldquo;Bunu beğenmeyen kurşunlanmaya layık bir insandır. Bu gelmiş geçmiş en büyük ozanımız. Gene biraz babalanarak Asriellere Frankfurt lehçesiyle yazan bu ozanı tanıyıp tanımadıklarını sordum. Onlara hayli asıldım, bir türlü bırakmıyordum, sonunda öylesine utandırdım ki, birden Karl Kraus'un verdiği konferansların hiçbirini kaçırmayan şık hanımlardan söz etmeye başladılar; bunlar kendilerini öylesine kaptırıyorlardı ki, Kraus yüzlerindeki sanat aşkını görsün diye en ön sırada oturuyorlardı. Ama bunu söyleyince Asrieller beni tümden kaybetmiş oldular: &ldquo;Şık hanımlar ha! Kürkleri de vardır kuşkusuz! Parfümlü sanat düşkünleri! Ve bu sizin adam böyle kişiler karşısında okumaktan utanmıyor!&rdquo;</p>

  <p class="p9">&ldquo;Ama <span class="t13">öyle</span> değil bu insanlar! Hepsi de son derece bilgili, tahsilli! Neden okumasın onlara? Benzetmelerini, imlemelerini çok iyi anlıyorlar. O daha tümcenin başını söylemeden sonunu anlıyor, kendilerini kaptırıyorlar. Hepsi de yalnızca Alman yazınının değil İngiliz ve Fransız yazınının da altından girip üstünden çıkmışlar! Goethe bir yana, Shakespeare'i bile ezbere biliyorlar. Ne kadar kültürlü olduklarını bilemezsin!&rdquo;</p>

  <p class="p9">&ldquo;Siz nerden biliyorsunuz? Hiç konuştunuz mu onlarla? Öyle insanlarla konuşuyor musunuz siz? Parfüm kokusu midenizi bulandırmıyor mu? Ben olsam öyle biriyle bir bile konuşmam. Konuşamam. Gerçekten güzel olsa bile sırtımı dönerim, olsa olsa şu sözleri söylerim ona: 'Shakespeare'i ağzınıza almayın. Öylesine rahatsız olur ki, mezarından fırlar sizi duyunca. Goethe'yi de rahat bırakın <span class="t13">Faust</span> maymunlar için yazılmadı.&rdquo;'</p>

  <p class="p9">Asrieller artık beni ele geçirdiklerini sanmış olsalar gerekti, çünkü bir ağızdan bağırdılar: &ldquo;Peki Veza'ya ne dersin! Veza'yı tanıyor musun? Bu adı hiç duydun mu daha önce?&rdquo;</p>

  <p class="p9">Şimdi de bu ad beni etkilemişti. Söylemedim ama anında hoşlanmıştım Veza adından. Bana Lyra takımyıldızındaki yıldızlarımdan Vega'yı anımsatıyordu, ama o tek sesli harfin farklı oluşundan dolayı daha güzel geliyordu kulağa. &ldquo;Bu da ne biçim ad?&rdquo; dedim ters ters. &ldquo;Kimsenin böyle bir adı olamaz. <span class="t13">Olsayd</span><span class="t13">ı</span> sıra dışı olurdu. Ama yoktur.&rdquo;</p>

  <p class="p9">&ldquo;Pekâlâ var. Onu tanıyoruz. Ferdinandstrasse'de annesiyle birlikte oturuyor. Buraya on dakika. İspanyol yüzlü güzel bir kadın. Çok nazik, hassas, onun yanında hiç kimse kötü bir söz edemez. Hepimizin okuduğu kitapların toplamından fazlasını okumuş. Shakespeare'in yarısından başka en uzun İngiliz şiirlerini ezbere biliyor. Moliere'i biliyor, Flaubert'i, Tolstoy'u biliyor.&rdquo;</p>

  <p class="p9">&ldquo;Kaç yaşında bu mucize?&rdquo;</p>

  <p class="p9">&ldquo;Yirmi yedi.&rdquo;</p>

  <p class="p9">&ldquo;Hem de her şeyi okumuş?&rdquo;</p>

  <p class="p9">&ldquo;Daha bile fazlasını. Ama çok iyi bir okur. Okuduklarını neden beğendiğini biliyor. Açıklıyor. Onunla hiçbir şekilde yarışamazsın.&rdquo;</p>

  <p class="p9">&ldquo;Hem de Karl Kraus'u dinlerken en ön sırada oturuyor?&rdquo;</p>

  <p class="p9">&ldquo;Evet, her konferansta en önde.&rdquo;</p>

  <p class="p9">Karl Kraus, 17 Nisan 1924'de üç yüzüncü konferansını verecekti. Büyük Konser Salonu seçilmişti bu özel konuşma için. Bu binanın bile hayranlarını alacak kadar büyük olmadığını söylediler. Ama Asrieller biletleri önceden almışlardı ve beni de götürmek istiyorlardı. <span class="t13">Die Fackel</span> ile boğuşmaya ne gerek vardı? Bu büyük adamı bir kere olsun şahsen dinlemek daha iyiydi. O zaman son kararımı verebilirdim. Hans en kibirli haliyle sırıttı; değil Frankfurt'tan yeni gelmiş çiçeği burnunda bir lise mezununun, hiç kimsenin Karl Kraus'la karşı karşıya gelme fırsatını kaçıramayacağı düşüncesi yalnız Hans'ın değil, bu büyük adamla ilk deneyimimi yaşayacak olmam nedeniyle bana müthiş gıpta emiğini tekrar tekrar söyleyen annesinin de yukardan yukarıdan sırıtmasına neden oldu.</p>

  <p class="p9">Dikkatle seçilmiş birkaç öneriyle beni hazırlıyordu şimdi: İzleyicilerin çılgınlar gibi alkışlaması beni ürkütmemeliydi: Bunlar her zamanki Viyana opera severleri değildi, ayyaşlar takımı değildi, hele Hofmannsthal tipi sanat âşıklarının eskiden kalma bir uzantısı hiç değildi. Bu gerçek Viyana aydınları topluluğuydu, bu yıkık kentteki en iyi, en sağlam aydınlardı bunlar. Bu izleyicilerin en ince imgeleri bile ne kadar çabuk kaptığına şaşacaktım. O daha tümcesine başlarken bu insanlar kahkahayı basıyordu ve tümce bittiğinde, bütün salon gümbür gümbür gülüyor olurdu. Dinleyicilerini dikkatle eğitmişti o; onlara istediğini yaptırabilirdi, ama unutmamak gerekirdi ki, bunlar, çoğu akademik uğraşları olan ya da en azından öğrenci olan müthiş kültürlü, eğitim görmüş insanlardı. Alice, aralarında tek bir ahmak surat görmediğini söylüyordu; mumla arasan bulamazsın diyordu. En büyük zevki, konuşmacının önemli sözlerinden sonra izleyicilerin suratlarını incelemekti. Bu kez gelmemeye karar vermesi zor olmuştu ama Küçük Konser Salonunu yeğliyordu, orada hiçbir şey kaçırmıyordunuz çünkü, hiçbir şeyi. Büyük salonda &ndash;sesi çok güzel yayılıyordu gerçi ama&ndash; birkaç şeyi kaçırabiliyordunuz, Kraus'un ağzından çıkanlar onun için o kadar önemliydi ki tek bir heceyi kaçırmaya dayanamazdı. Bu nedenle bu sefer biletini bana veriyordu, bu üç yüzüncü konferansa biraz da görevden çıkıyordu, hem o kadar çok kişi gidecekti ki, Alice'nin varlığı pek de önemli değildi.</p>

  <p class="p9">Hiç sözünü etmemelerine karşın Asriellerin çok sınırlı koşullarda yaşadıklarını biliyordum; zihinlerini tümüyle meşgul eden çok daha önemli pek çok şey vardı. Bu kutlamada konukları olmamda ısrar ediyorlardı ve bu nedenle Frau Asriel bu muhteşem olaya katılmamaya vermişti.</p>

  <p class="p9">Gecenin benden gizledikleri amacını tahmin etmeyi başarmıştım. Hans'la ikimiz ta arkalardaki yerlerimizi aldığımızda, belli etmemeye çalışarak hemen izleyicileri gözden geçirdim. Hans da aynı gizlilik içinde benim yaptığımı yaptı; kimi aradığımızı birbirimizden saklıyorduk. Aynı kişiyi arıyorduk. Adı olağandışı olan hanımın her zaman ilk sırada oturduğunu unutmuştum; bir resmini bile görmemiş olmama karşın, ansızın aynı sıraya düşüvermemizi umuyordum. Bana anlattıklarından onu tanıyıvermem olanaksız gibi görünüyordu: ezbere bildiği en uzun İngiliz şiiri Poe'nun &ldquo;Kuzgun&rdquo; adlı şiiridir demişlerdi, kendisi de kuzguna benzermiş, sihirli bir şekilde İspanyol kadınına dönüşmüş bir kuzguna. Hans da bendeki huzursuzluğu yorumlayamayacak kadar heyecanlıydı. Gözünü salonun ön sıralarına açılan kapılara dikmiş inatla ileriye doğru bakıyordu. Birden yelkenleri suya indi, biraz da utanarak, &ldquo;İşte, şimdi girdi salona,&rdquo; dedi.</p>

  <p class="p9">&ldquo;Nerede?&rdquo; diye atıldım kimden söz ettiğini sormadan. &ldquo;Nerede?&rdquo;</p>

  <p class="p9">&ldquo;Birinci sıranın sol ucunda. Biliyordum zaten, ilk sırada.&rdquo;</p>

  <p class="p9">Uzaktan çok iyi seçemiyordum; ama gene de kuzguni siyah saçlarını gördüm ve rahatladım. Hazırlamış olduğum alaycı sözleri tuttum, sonraya sakladım. Az sonra Karl Kraus geldi ve benzerini daha önce hiç görmediğim, konserlerde bile duymadığım büyüklükte bir alkışla karşılandı. Gözlerim bu ortama henüz alışmış değildi, ama görüldüğü kadarıyla alkışı pek umursamadı, kısa bir duraksama geçirirken kımıltısız duruyordu. Bedeninde belli belirsiz bir yamukluk vardı. Oturup okumaya başladığında, yavaşlatılmış bir gaklama gibi, doğal olmayan bir titreşim yayan sesi beni hayretler içinde bıraktı. Ama bu izlenim, sesinin hemen değişmesi ve sürekli değişmeyi sürdürmesi nedeniyle hemen silindi; kısa bir süre sonra, ne kadar çeşitli sesler çıkarabildiğine şaşıyordu insan. Konuşmaya başladığında çöken sessizlik, bir konser öncesi sessizliği gibiydi; ama buradaki beklenti tümüyle farklı gibi geliyordu insana. Ta başlangıçtan, gösterinin sonuna dek, bir fırtına öncesi sessizliği yerleşti salona. Gerçekten de yalın bir imleme olan ilk vurgusu beni ürküten bir kahkahayla karşılandı. Hem şevkli hem fanatik, hem hoşnutluk hem de tehdit içeren bir gülüştü bu; ve yazar daha sözlerini bitirmeden patlamıştı. Ama ben, sözler tamamlandığında bile anlamamıştım olayı, çünkü çok yerel bir nokta içeriyordu, yalnız Viyana ile ilgili bir konu değildi bu, Kraus'la bu imlemeyi sabırsızlıkla beklemekte olan dinleyicileri arasında özel bir anlam söz konusuydu. Gülenler, bireyler değildi, birçok insan bir arada gülüyordu. Nedenlerini bilmediğim bu gülmedeki çarpıklıkları anlayabilmek için önümde, çaprazımdaki birinin yüzüne bakmaya başladığımda, ardımda bir yerlerden, birkaç koltuk ötemden, dört bir yandan aynı kahkahanın patladığını duydum. Ancak o zaman, yanımda oturan ve bu arada tümüyle unuttuğum Hans'ın da tam tamına aynı şekilde gülmekte olduğunu gördüm. Hep çok sayıda insan gülüyordu ve bu hep aç bir gülmeydi. Az sonra insanların buraya Karl Kraus'u kutlamaya değil, bir yemek yemeye, kendilerini doyurmaya geldikleri kafama dank etti.</p>

  <p class="p9">Onunla bu ilk karşılaşmamda neler söylediğini bilmiyorum. Daha sonra dinlediğim yüz konferans o gecekinin üzerine yığıldı. Belki o sırada da onun neler söylediğini bilmiyordum, çünkü beni müthiş ürküten izleyicilere kendimi kaptırmıştım. Kraus'u da iyice göremedim: çeneye doğru incelen bir yüz, bir an için bile kımıltısız görülemeyecek denli hareketli, insanın içine işleyen, bir hayvanın yüzü kadar garip, ama yepyeni, farklı, rastlanmadık bir yüz. Bu sesin dalgalanmaları, iniş çıkışları beni hayretler içinde bırakmıştı; salon çok büyüktü, gene de sesindeki en küçük bir titreşim bile dört bir yana yayılıyordu. Koltuklar ve insanlar, bu titreşime boyun eğiyordu sanki; koltuklar bükülseydi hiç şaşırmazdım. O sesin &ndash;sessizlik anında bile süregiden&ndash; etkisi altında böylesine kalabalık bir salonun dinamiği daha çok Sürek Avı şeklinde betimlenebilir. Bence bu etki, en çok bu söylencedeki olayı andırıyordu. Sürek Avı sürüsünün<a id="a37"></a><a href="../Text/notes.html#a173"><span class="t15">{18}</span></a> ordusunun tuzağa düşürüldüğünü, bir yere kapatıldığını, kımıltısız durmaya zorlandığını, sonra da tekrar tekrar kendi doğal haline bırakıldığını düşünün. Bu imge de bizi gerçekliğe pek yaklaştırmıyor, ama daha uygun bir imge bulamadım; bu nedenle, Karl Kraus'u olduğu gibi anlatabilme işinden vazgeçmek zorundayım.</p>

  <p class="p9">Neyse, ara verildiğinde salondan çıktım ve Hans beni az önce yaşadığım deneyimin baş tanığı olacak kadına takdim etti. Benim durumumun tersine kadın son derece sakindi, heyecansızdı, ilk sırada oturmak olanları kaldırmayı kolaylaştırıyordu demek. Çok sıra dışı, değerli bir nesne gibiydi, Viyana'da değil de bir İran minyatüründe görülebilecek türden bir yaratıktı. Yüksek, kavisli kaşları, bir virtüöz gibi bazen çabuk çabuk, bazen yavaşça hareket ettirdiği uzun siyah kirpikleri gördüğüm her şey kafamı karmakarışık etti. Gözlerine değil de kirpiklerine bakıyordum durmadan, bir de ağzının minikliği beni şaşırtmıştı.</p>

  <p class="p9">Gösteriyi nasıl bulduğumu sormadı; beni utandırmak istemiyormuş, öyle söyledi. &ldquo;Buraya ilk kez geliyorsunuz,&rdquo; dedi. Ev sahibi kendisiymiş gibi konuşuyordu, salon onun eviydi de ilk sıradaki koltuğundan izleyicilerle ilgili her şeyi o denetliyor, heyecanı, alkışları o yönetiyordu sanki. Herkesi tanıyordu, kimin müdavim olduğunu biliyordu, hiçbir çaba harcamadan, dinginliğini asla bozmadan benim buraya ilk kez geldiğimi fark etmişti. Beni davet eden oymuş gibi geldi bana, beni fark etmekle gösterdiği konukseverlikten dolayı ona teşekkür ettim. İncelik ve anlayıştan yana yoksul olan arkadaşım, omuzunu bulunduğum yöne doğru hareket ettirerek, &ldquo;Onun için çok önemli bir gün,&rdquo; dedi.</p>

  <p class="p9">&ldquo;Şimdiden belli olmaz,&rdquo; diye yanıtladı onu kadın. &ldquo;İlk anda şaşırtıcı gelir insana.&rdquo;</p>

  <p class="p9">Tümcelerinin ikisinde de bir alaycı hava olmasına karşın, benimle alay ediyormuş gibi gelmedi; düşüncelerime böylesine uygun bir şey söylemesi beni sevindirmişti. Ama bu anlayış, şimdi gizlenecek çok önemli şeyler olduğunu anlatmak ister gibi görkemli hareketler sergileyen kirpikleri gibi beni şaşırttı. Bu koşullar altında söylenebilecek en iddiasız, en yalın sözlerle yanıtladım onu: &ldquo;Gerçekten de şaşırtıcı.&rdquo;</p>

  <p class="p9">Bu sözler kabaydı belki, ama ona öyle gelmedi, &ldquo;İsviçreli misiniz?&rdquo; diye sordu çünkü.</p>

  <p class="p9">Olmayı daha fazla yeğleyeceğim hiçbir şey yoktu. Frankfurt'taki üç yılım boyunca İsviçre'ye karşı olan tutkum, kaynama noktasına gelmişti. Veza'nın annesinin kızlık soyadı Calderon olan bir Sefarad olduğunu, üçüncü kocası Altaras adında çok yaşlı bir adamla evli bulunduğunu biliyordum. Dolayısıyla Veza benim adımın Ladino adı olduğunu anlamış olmalıydı. Neden olmayı en fazla istediğim şeyle ilgili bir soru yöneltmişti bana? Bu eski ayrılık acımdan kimseye söz etmemiştim; gülünesi bir kibirle, ya da belki de özellikle Karl Kraus yüzünden, Viyanalı olmakla övünen Asriellere bu konuda hiç açık vermemeye de özen göstermiştim. Dolayısıyla o güzel Kuzgun Bayan mutsuzluğumu kimseden öğrenmiş olamazdı, bu yüzden ilk sorusu bana çok çarpıcı geldi. Hanımın doğru olarak dile getirdiği üzere, o an için bana kafa karıştırıcı gelen konferanstan daha fazla etkiledi beni bu soru. &ldquo;Ne yazık ki hayır,&rdquo; diye yanıtladım onu, yani ne yazık ki İsviçreli değilim. Bunu söylemekle de kendimi tamamen onun ellerine teslim etmiş bulunuyordum. <span class="t13">Ne yaz</span><span class="t13">ı</span><span class="t13">k</span> ki sözcükleri, o sıralar haklında herkesin bildiğinden daha fazla şeyi ele veriyordu. Beni anlamış görünüyordu, yüzündeki alaycı izlenim tümüyle silindi, &ldquo;Ben de İngiliz olmak isterdim,&rdquo; dedi. Hans, âdeti olduğu üzere, hemen dır dır konuşmaya başladı; anlayabildiğim kadarıyla insanın Shakespeare'i yakından tanıması için İngiliz olmasının gerekmediğini söylüyordu, hem, bugün İngilizlerin Shakespeare'le ne ortak yanı vardı ki? Ama Kuzgun, kısa süre sonra anladığım üzere söylediklerinin hiçbirini kaçırmamış olmasına karşın, onu benim kadar az umursuyordu.</p>

  <p class="p9">&ldquo;Karl Kraus'u Shakespeare'i okurken dinlemelisiniz mutlaka. İngiltere'ye hiç gittiniz mi?&rdquo;</p>

  <p class="p9">&ldquo;Evet, çocukken, iki yıl okula gittim orada. Gittiğim ilk okuldu.&rdquo;</p>

  <p class="p9">&ldquo;Sık sık oradaki akrabalarımı ziyaret ederim. Bana İngiltere'deki çocukluğunuzu anlatmalısınız. Yakında bir gün uğrayın da konuşalım!&rdquo;</p>

  <p class="p9">Bütün paha biçilmezliği, hatta konferansa gösterdiği saygıyı yansıtan şuh havası bile silinmişti. Ona çok yakın bir şeyden, önemli gelen bir şeyden söz ediyordu şimdi ve bugünkü konferansı, çabucak, hafifçe ama gene de saygısızlık göstermeksizin değindiği bir şeyle, benim için çok önemli olan bir şeyle kıyaslıyordu. Salona dönerken, geri kalan kısa süre içinde Hans en az iki ya da üç kez onun hakkında ne düşündüğümü sorduğunda duymazdan geldim, ama tam adını söyleyeceğini hissettiğimde onu engellemek için &ldquo;Veza mı?&rdquo; diye atıldım. Tam o sırada Karl Kraus sahneye çıktı, fırtına koptu ve onun adı, fırtınada yitti.</p>

  <h3 class="h31"><a id="ncx220"></a><a id="a39"></a><a id="a38"></a>Budacı</h3>

  <p class="p9">Konferansın ardından görmedim onu sanıyorum; görmüşsem bile pek bir anlam taşımamış olsa gerekti, çünkü şimdi Hans'ın muslukları sonuna kadar açılmıştı. Konuşmacının bütün etkilerinden, özgüvenli tutkusundan, öfkeden, azarlamadan yoksun bir yığın sığ gevezelikler seli üzerime boşanıyordu. Hans'ın bütün söyledikleri, yanınızdaki birine yöneltilmiş gibi üzerinizden akıyordu; ne var ki yanınızda kimse yoktu. &ldquo;Doğallıkla,&rdquo; ve &ldquo;elbette&rdquo; en sık kullandığı, her tümceyi vurgulamak üzere söylenen, ama aslında onları zayıflatan sözcüklerdi. Söylediklerinin ne kadar hafif olduğunu hissediyor ve onları genelleştirerek güçlendirmeye çabalıyordu. Ama onun genelliği de kendisi kadar güçsüzdü; insan söylediği hiçbir şeye inanmıyordu, onun şanssızlığı buradaydı işte. Yalancı olduğunu düşünüyor değildiniz; herhangi bir görüş oluşturamayacak kadar zayıftı. Ama tek bir sözcük yerine elli sözcük kullanıyordu ve bu sulandırılmışlık içinde söylemek istediklerinden hiçbir şey kalmıyordu. Bir soruyu öylesine sık ve öylesine çabucak yineliyordu ki, araya bir yanıt sıkıştırmanız olanaksızdı. &ldquo;Nasıl olur?&rdquo; diyordu, &ldquo;Bu hiç hoşuma gitmiyor,&rdquo; &ldquo;Biliyorum,&rdquo; diyordu boyuna ve bunları belki de vurguyu arttırmak için, sonu gelmez açıklamalarının arasına sıkıştırıyordu.</p>

  <p class="p9">Bir çocuk olarak inanılmaz ölçüde inceydi, şimdiyse öylesine bir deri bir kemikti ki, bütün giysileri üzerinden kaçıyordu. En çok yüzdüğü zaman kendinden emindi; bu yüzden hep yüzmekten söz ederdi. Kuchelau'da yüzmeye gittiklerinde Felonlar (bu aileden daha sonra söz edeceğiz) onu hoş görüyordu, ama Hans gerçek anlamda aralarına katılamıyordu. Hiçbir gruba katılamazdı; hep kıyıda, kenarda kalıyordu. Düzenlediği tartışma oturumlarına katılacak delikanlılara evinde konuk olmayı çekici kılmak için elinden geleni yapan annesi, bu toplantılarda, oğlunun konukseverlik gereği, sözüm ona oyunu ilginç kılmak amacıyla kendini fazla göstermemesi gerektiğini öğütlerdi. Ama dikkatli bir dinleyiciydi Hans, annesinin söylediği her şeyi &ndash;nerdeyse diyebilirim ki&ndash; doymak bilmezlikle kapardı; ama gerçek oyuncular gider gitmez oyun, annesinin isteklerini yerine getirme karşılığında bu kez kendini göstermek üzere aralarına katılmaya hak kazandığı sona kalan yakın dostlarla bir son perde niteliğinde tekrar oynanırdı. İşte bu şekilde, her tartışma, her konu, baştan sona adeta prova edilirdi; öyle ki, kendiliğindenlikten, doğal yaşantıdan ve onun çekiciliklerinden elde kalan her şey, sönük, yavan bir tortudan başka bir şey olmazdı.</p>

  <p class="p9">Hans, başkalarıyla ilişkilerindeki sorunlarının henüz farkında değildi. Pek çok genç gelirdi evlerine, hiçbir şeyi kaçırmayan, uzun tartışmalardan asla sıkılmayan Frau Asriel'in hayran bakışlarıyla kızışan pek çok karşılaşma ya da düello yapılırdı. Düellocular istedikleri kadar oturabilirlerdi, ama kalmaları için ısrar söz konusu değildi; istedikleri saatte gelir, istedikleri saatte giderlerdi. Frau Asriel'in dozunu iyi ayarladığı ve onun için yaşamsal önem taşıyan bu özgürlük sayesinde evleri hiçbir zaman boş kalmazdı. Ama zihinsel öykünmeyle yaşayan ve başka hiçbir şeyi olmayan Hans, her zaman için taklit edilecek bir şeylerin bulunmasını annesine borçluydu ve &ldquo;uyarıcı&rdquo; denen o akım hiçbir zaman kesilmiyordu. İnsanların kendisini evlerine hiç davet etmediğinin farkında değildi, çünkü Frau Asriel aşırı bir burjuvalığın söz konusu olmadığı evlere buyur ediliyor ve olağan bir şeymiş gibi, zeki oğlunu (onu gerçekten zeki kabul ediyordu) yanında götürüyordu.</p>

  <p class="p9">17 Nisan gerçekten de benim için önemli bir gün olacakmış meğer; yaşamımı uzun süre yönetecek olan iki kişi hayatıma girecekmiş. O gün, aşağı yukarı bir yıl kadar süren bir duygularımı gizleme dönemi başladı benim için. Kuzkun kadını tekrar görmek isterdim, ama bunu belli etmiyordum. Beni evine davet etmişti ve Asrieller, analı oğullu bu davetten söz ediyorlar ve durmadan ne zaman gideceğimi soruyorlardı. Aslında davete bir yanıt vermediğimden, hatta nerdeyse olumsuz tavır aldığımdan, fazla utangaç olduğum sonucuna varıyor ve birlikte gitme teklifleriyle beni yüreklendirmeye çalışıyorlardı. Onu sık sık ziyaret ettiklerini söylüyorlardı; yakında gene gideceklerdi ve beni de birlikte götüreceklerdi. İşte beni çekingen davrandıran da buydu zaten. Hans'ın gevezeliklerine alışmıştım ve sözlerini pek ciddiye almıyordum, ama bunları başka yer kalmamış gibi onun evinde dinlemek, Alice Asriel'in sonradan şunun hakkında ne düşündüğüm, bu konuda ne dediğim şeklinde sorgulamaları beklentisi kadar sıkıcı ve hatta boğucu geliyordu bana Onların yanında imkânı yok İngiltere'den söz edemezdim, onlar varken İsviçre hakkında da bir şey söyleyemezdim. Oysa İsviçre hakkında konuşmak bana çok önemli görünüyordu.</p>

  <p class="p9">Alice bu zevkten mahrum kalmak istemiyordu, her cumartesi Asriellere gittiğimde ne yapıp yapıyor, dostça ama ısrarla &ldquo;Veza'ya ne zaman gidiyoruz?&rdquo; diye soruyorlardı. Herhangi birinin ağzına alamayacağı kadar güzel bulduğum adını söylemeleri bile beni çileden çıkarıyordu. Ondan hoşlanmıyormuş gibi görünerek Asrielleri atlatıyordum; adını ağzıma almıyor, ona pek de saygıdeğer olmayan özellikler yakıştırıyordum.</p>

  <p class="p9">Birkaç yıl boyunca kendisiyle harika konuşmalar yaptığım Fredl Waldinger'le de Alice'in evinde karşılaştım; ondan daha iyi bir tartışma arkadaşı bulamazdım. Hemen hemen her konuda görüş ayrılığı içindeydik, ama asla öfkelenmiyor, kavga etmiyorduk. Asla parlamıyor, hiddetlenmiyordu: ondaki o sakin, neşeli direnç, benim fırtınalı deneyimlerle yoğrulmuş ateşli tavırla zıtlık oluşturuyordu. Onunla ilk karşılaştığımda, bir kibutzda altı ayını geçirdiği Filistin'den yeni dönmüştü. Yidiş dilindeki şarkılardan hoşlanıyordu; birçok şarkı biliyordu, güzel bir sesi vardı ve iyi söylüyordu. Ondan şarkı söylemesini istemenize hiç gerek kalmazdı; bir konuşmanın orta yerinde bir şarkıya başlaması çok doğal bir davranıştı onun için. Konuşması sırasında gerekli gördüğü alıntıları, şarkılardan aktarıyordu.</p>

  <p class="p9">Bu çevrede karşılaştığım diğer çocuklar, ağdalı konuların, yüksek edebiyatların mağrur zirvelerinde dolaşmaktaydılar. Ya Karl Kraus'tan konuşurdu bunlar ya Otto Weininger'den<a id="a40"></a><a href="../Text/notes.html#a174"><span class="t15">{19}</span></a>; o da olmazsa Schopenhauer'den. Kötümser ya da kadın düşmanlığı içeren sözler özellikle modaydı. Gerçi, aralarında hiçbiri insan, ya da kadın düşmanı değildi; hepsinin de kız arkadaşları vardı, bunlarla iyi güzel geçiniyorlardı, birlikte, Felonlar diye bir grup oluşturmuşlardı (birinin adı Felo'ydu), güçlü, sağlıklı bir iyimserler grubu olarak Kuchelau'da yüzmeye gidiyorlardı. Ne var ki, bu gençler, ağır esprili aşırı tümceleri akıllılığın simgesi olarak görürlerdi. Bu cevherleri ancak ve ancak yazarlarının ağızlarından çıktıkları şekliyle kullanabilirdiniz; bu sözlerin dile getiriliş biçemlerini, bu tür çevrelerin gerçek ustasının, Karl Kraus'un istediği ve söylediği şekliyle söylemek çok çok önemliydi. Fredl Waldinger ile Felonlar arasında gevşek de olsa bir bağ vardı. Onlarla yüzmeye gitmekten hoşlanıyordu ama Karl Kraus'a onlar kadar bayılmıyordu, çünkü onun için aynı ölçüde, hatta bazen daha da önemli başka şeyler vardı.</p>

  <p class="p9">En büyük ağabeyi Ernst Waldinger'in yayımlanmış şiirleri vardı. Savaştan ağır yaralı olarak dönen Ernst, Freud'un yeğenlerinden biriyle evlenmişti. Avusturyalı ozan Josef Weinheber'le<a id="a41"></a><a href="../Text/notes.html#a176"><span class="t15">{20}</span></a> görüşürdü, sanatsal inanışlarına dayalı bir dostluk vardı aralarında. Her ikisi de klasik kalıplardan yanaydılar, açıklık ve kesinlik onlar için çok önemliydi. Ertıst Waldinger'in &ldquo;Kuyumcu&rdquo; adlı şiiri, bir fikir ve inanç açıklaması olarak kabul edilebilirdi; kitaplarından birine de adını vermişti bu şiir. Fredl Waldinger, iç özgürlüğünün bir bölümünü büyük saygı duyduğu bu ağabeyine borçluydu. Yalnızca saygı gösteriyordu, o kadar; dış özelliklere önem vermek ona göre değildi. Ün önemsiz olduğu gibi, para da önemsizdi onun için; ama kitap yayımladığı ve giderek ün kazandığı için bir ozanı hor görmeyi aklından geçiremezdi. Ben Fredl'le tanıştığımda Josef Weinheber&rsquo;in <span class="t13">Körfezdeki Sandal</span> adlı kitabı henüz çıkmıştı. Kitap Fredl'in elindeydi, içinden bazı şiirleri okuyordu; birkaçını ezbere biliyordu zaten. Şiiri ciddiye alması hoşuma gitmişti; evimde şairler hor görülür, genellikle &ldquo;şaircik&rdquo; diye bir kenara atılırdı. Ama daha önce de söylediğim gibi Fredl alıntılarını genellikle şarkılardan, Yidiş dilinde söylenen halk şarkılarından yapardı.</p>

  <p class="p9">Şarkı söylerken sağ elini biraz kaldırır, avucunu bir fincan gibi yukarı doğru tutardı; kusura bakmayın ama, diyerek bir şey sunuyordu size sanki. Alçakgönüllü, ama aynı zamanda kendinden emin görünüyordu; doğru yoldan çıkmış bir keşişi anımsatıyordu insana, ama insanlardan bir şeyler istemeye değil, onlara bir şeyler vermeye gelmiş bir keşişti bu. Yüksek sesle söylemezdi şarkılarını; hiçbir konuda aşırıya kaçmazdı; ondaki o yalın zarafet, o bozulmamış köylü inceliği, dinleyenlerin kalbini kazanırdı. Şarkılarını güzel söylediğinin farkındaydı, tıpkı şarkıcılar gibi, yeteneğinin yaşama geçtiğini görmekten haz duyuyordu. Ama tavırlarında bu kendinden hoşlanma duygusundan çok daha farklı, çok daha önemli bir anlam öne çıkıyordu: köy yaşamına, toprakla uğraşmaya karşı duyduğu sevgi okunuyordu söylediklerinde daha çok; ellerinin o yalın, adanmış ama gene de titiz, ne istediğini bilen hareketleri bu duygularına tanıklık ediyordu. Araplarla olan dostluğundan söz etmekten hoşlanırdı; bunlarla Filistin&rsquo;deki Yahudiler arasında hiçbir ayrım görmezdi; kültürden ve eğitimden kaynaklanan farklar karşısında burun büyüklüğü yapmak ona göre değildi. Güçlü ve sağlıklıydı: kendi yaşındaki erkeklerle rahatça dövüşebilirdi. Ama Fredl kadar barışçıl ve sakin bir başka insan tanımadım; öylesine sakindi ki, asla başkalarıyla rekabet etmezdi. Birinci olmuş, sonuncu olmuş, fark etmiyordu; astlık üstlük konularına hiç girmiyor, hatta böyle bir şeyin <span class="t13">bulundu</span><span class="t13">ğ</span><span class="t13">undan</span> bile habersiz görünüyordu.</p>

  <p class="p9">Budacılık, onunla birlikte hayatıma girdi; o da şiir sayesinde Budacı olmuştu. Carı Eugen Neumann'ın Almancaya çevirdiği <span class="t13">Ke</span><span class="t13">ş</span><span class="t13">i</span><span class="t13">ş</span><span class="t13">lerin ve Rahibelerin</span> <span class="t13">Ş</span><span class="t13">ark</span><span class="t13">ı</span><span class="t13">lar</span><span class="t13">ı</span><span class="t13">,</span> onu büyülemişti. Şiirlerin çoğunu insanı hayran bırakan garip bir havayla, şarkılı, ritmik bir sesle ezbere söylerdi. Her şeyin iki kişi arasında geçen entelektüel tartışmalara odaklandığı, bir fikrin akıllıca ve inandırıcı bir şekilde savunulduğu ölçüde kabul ettirildiği bu ortamda, okulun, diplomanın aranmadığı, konuşmadaki akıcılığın, canlılığın ve çeşitliliğin öne çıktığı bu ortamda, Fredl'in hiçbir zaman yüksek sesle ya da suçlayıcı bir havayla söylenmeyen, öte yanda asla amacından uzaklaşmayan şarkımsı şiirleri, bitmez tükenmez, azıcık da monoton bir kaynak gibi görünüyor olsa gerekti.</p>

  <p class="p9">Gerçi, Fredl, bu şiirleri inanılmaz bir doğallıkla biliyor ve söylüyordu ama, bunların anlattıklarından çok daha fazla şey biliyordu Budacılık hakkında. Fredl, Buda öğretilerini de biliyordu. Neumann'ın çevirdiği kadarıyla Pali yasalarını biliyordu. Digha-nikaya ile Majihima-nikaya &ndash;Alıntılar Kitabı ve Hakikate Giden Yol kitaplarından yayımlanmış ne varsa yutmuştu adeta ve ikimiz konuşurken, bunları tıpkı şiirleri okurken şarkılı ve usta sesiyle bana anlatırdı.</p>

  <p class="p9">Hâlâ Frankfurt döneminin toplu olaylarının etkisi altındaydım. Akşamları toplantılara gider, konuşmacılar dinlerdim; toplantıların ardından sokakta süregiden tartışmalar beni müthiş heyecanlandırırdı. Birbirine hiç uymayan çeşit çeşit insanlar &ndash;profesyoneller, proleterler&ndash; genciyle yaşlısıyla karşılıklı tartışıyorlar, sanki yeryüzünde başka bir fikir olamazmış gibi ateşli, inatla ve de şaşmaz bir şekilde kendi fikirlerini savunuyorlardı; ama gene de iki kişiden her biri, kendisine anlatılanın tam tersine hem de inatla inanmayı sürdürüyordu. Sokakta bulunmamamın olağan olmadığı saatler, yani gece olduğundan, bu tartışmalar, sanki hiç bitmezmiş, sonsuza dek sürecekmiş gibi gelirdi bana; her insanın inancı kendisi için onu uyutmayacak kadar önemli olduğundan, artık insanların uyuması olanaksız diye düşünüyordum.</p>

  <p class="p9">Öte yanda, bu Frankfurt yıllarında yaşadığım çok özel bir deneyim, bir <span class="t13">gündüz</span> deneyimi vardı: kitle. Daha önceleri, Frankfurt'a yerleştikten bir yıl kadar sonra, işçilerin <span class="t13">Zeil</span>'deki gösterilerini izlemiştim. Rathenau&rsquo;nun katledilmesini protesto ediyorlardı. Ben, kaldırımda duruyordum; olayı izlemek üzere yanımda başka insanlar da duruyor olsa gerekti, ama ben onları anımsamıyorum. Adler Fabrikası pankartının ardında yürüyen iriyarı, güçlü figürleri hâlâ görebiliyorum. Bunlar sıra halinde yürüyorlar ve çevreye gözdağı veren bakışlarla bakıyorlardı. Bağrışları, kişisel olarak bana yöneltilmişçesine etkiledi beni. Sıra bitmek bilmiyordu. Görünümlerinde değil de, davranışlarında, tutarlılık yansıtan bir şeyler vardı. Sıranın sonu görünmüyordu. Onlardan güçlü bir inancın fışkırdığını hissediyordum; bu giderek daha güçlü, daha güçlü hale geliyordu. Onların bir parçası olmak isterdim; bir işçi değildim, ama haykırışlarını, sanki işçiymişim gibi kişisel olarak benimsiyordum. Yanımda dikilen insanlar da aynı duygulara kapıldı mı, bilemiyorum; onları göremiyorum şu an, içlerinde kaldırımdan inip yürüyenlere katılan biri oldu <span class="t18">da a</span>nımsamıyorum; belli yürüyüş gruplarını simgeleyen işaretler, pankartlar insanların cesaretini kırmış olsa gerek.</p>

  <p class="p9">Bilinçli olarak tanık olduğum bu ilk gösterinin anısı çok güçlüydü. Hele o anda duyduğum fiziksel çekimi hiç unutamıyorum. Yürüyüşçülerden biri olmaya can atıyordum, ama fırlayıp gitmeme engel olan, belli bir kasıt ya da düşünce değildi, hele kuşku hiç değildi. Daha sonra itkime boyun eğip kendimi kalabalığın içinde bulduğumda, fizikte yerçekimi olarak bilinen şeyin işte tam da bu olduğunu hissetmiş gibiydim. Ama elbet, o kesinlikle şaşırtıcı gösteri yürüyüşünün gerçek açıklaması bu değildi. Çünkü insan, ne önceden, soyutlanmış haldeyken, ne de sonradan, kalabalığın içindeyken cansız bir şey değildi. Ve kalabalıkta, kitlenin içinde sizin başınıza gelen şey, yani bilincin tümüyle değişmesi, hem şiddetli, zorlayıcı hem de anlaşılmaz bir şeydi. Bunun ne olduğunu bilmek istiyordum. Bu soru, sürekli olarak kafamda dolaşıyordu; yaşamımın büyük bir bölümünde de dolaşmaya devam etti. Düşünüp düşünüp birkaç yeni fikre ulaştığımdaysa, şaşırıp kalıyordum.</p>

  <p class="p9">Viyana'da, kendileriyle konuşabileceğim, kendi deneyimlerinden söz ettiklerinde merakımı uyandıran, ama benim anlattıklarımı da dinlemeye istekli, yaşıtım genç insanlarla karşılaştım. İçlerinde en sabırlısı Fredl Waldinger'di; sabırlı olmak onun elindeydi, çünkü etkilenmeye karşı bağışıklığı vardı; anlattığım &ndash;o dönemlerde andığım üzere&ndash; kitle deneyimim onu neşelendiriyordu, ama benimle alay ediyor havası yoktu. Bir sarhoşluk, bir kendinden geçme durumuyla, deneyim yaşama olasılıklarının güçlendirilmesi olgusuyla, kendi sığındığı yeri terk ederek, yerlerini terk eden başka insanlarla birleşen ve onlarla daha yüksek bir birlik oluşturan kişideki bir çoğalmayla uğraştığımı anlamış bulunuyordu. Bu daha yüksek birliğin var olduğundan kuşku duyuyordu ve her şeyden çok da, kendinden geçirme ya da sarhoşlaştırma ile elde edilen güçlendirmelerin değeri konusunda kuşku duyuyordu. Buda sayesinde, kendisini karmaşıklıklarından kurtaramamış bir yaşamın değersizliğini görmüştü. Amacı, yaşamın giderek söndürülmesi, bana ölüm gibi gelen Nirvana'ydı. Nirvana ile ölümün aynı olduğunu yadsıyan sayısız ilginç sav öne sürmesine karşın, Budacılıktan aldığı, yaşamın olumsuzluğu kavramı, yadsınmazlığını korudu.</p>

  <p class="p9">Konumlarımız, bu konuşmaların gidişini sağlamlaştırıyordu. İkimiz de daha çok derinleşmeye ve daha dikkatli olmaya çaba harcıyorduk; bu nedenle birbirimizi etkiliyorduk. Budacı dinsel metinleri boyuna topluyor, kendisine en yakın bulduğu Neumann çevirileriyle yetinmiyordu. Veza'nın yardımıyla Almancaya çevirdiği İngilizce kaynaklardan Hint felsefesine daldı. Üzerinde konuştuğum kalabalıklar ya da kitle konusunda daha çok şey öğrenmeye çabalıyordum. Benim için bilmecelerin bilmecesi haline gelmiş olması nedeniyle zihnimde çok fazla yer eden bu kitle sürecini nasılsa araştıracaktım. Ama Fredl olmasaydı, yeniden dirilme öğretilerindeki çok-ölümlülük nedeniyle bana itici gelen Hint dinleriyle o kadar erken tanışmayacaktım belki de. Konuşmalarımızdan, Fredl'ın savunduğu zengin, geliştirilmiş öğretinin insanoğlunun geliştirdiği en önemli, en köklü öğretilerden biri olduğunu biliyordum. Ve buna karşı-sav olarak öne sürebileceğim tek olgunun, Fredl'in &ldquo;yalancıktan-gizemli&rdquo; diye betimlediği o tek bir deneyimin tanımından başka bir şey olmadığının ve bunun yetersizliğinin farkındaydım. Kendi savlarını anlatırken, pek çok açıklamaya, yoruma, neden-sonuç ilişkisine başvurabiliyordu &ndash; bense, sımsıkı sarıldığım o bir tek deneyimimin tek bir açıklamasını bile ortaya koyamıyordum. Özellikle de bu denli açıklanamaz olması nedeniyle, inatla yaşadığım deneyimi ortaya koyuyordum; bendeki bu inat karşısında Fredl beni dar-görüşlü hatta belki saçma buluyordu. Hatta belki de haklıydı. Kişiliğimin bir parçası olan bu gücü ya da inadı nereden aldığım sorulsa, açıklayamadığım şaşırtıcı deneyimlerin bunları yarattığını ve yönettiğini söylerdim belki de. Hiç kimse, benden uzak olan bir şeyi bana açıklamayı başaramadı henüz; bunu ben de yapamadım.</p>

  <h3 class="h31"><a id="ncx237"></a><a id="a42"></a><a id="a43"></a>Son Tuna Yolculuğu. Mesaj</h3>

  <p class="p9">1924 Temmuzunda, Viyana Üniversitesindeki birinci sömestrimin sonunda yaz tatili için Bulgaristan'a gittim. Babamın kız kardeşleri, Sofya'da evlerinde kalmamı istemişlerdi. İlk çocukluğumu geçirdiğim Rusçuk'a gitmeyi düşünmüyordum. Orada beni davet edecek kimse kalmamıştı; zaman içinde, ailemin bütün üyeleri, başkent olması nedeniyle önemi artan, giderek gelişip büyük bir kent haline gelen Sofya'ya taşınmışlardı. Bu gezi, doğduğum yere, memlekete dönmek değil de, elden geldiğince çok sayıda akrabamı ziyaret etmek amacıyla tasarlanmıştı. Ama gene de, gezinin kendisi, Tuna üzerinde yapacağım yolculuk öne çıkıyordu.</p>

  <p class="p9">Babamın en büyük ağabeyi Buco, Viyana'da oturuyordu. İş için Bulgaristan'a gidecekti, bu nedenle birlikte yola çıktık. Saatlerimizin çoğunu kamaralarımızda geçirdiğimiz, gemilerin pis olması nedeniyle her seferinde bitlendiğimiz için annemin her gün saçlarımızı sık dişli tarakla tarayıp durduğu çocukluğumun yolculuklarından çok farklıydı bu. Bu sefer bit yoktu. Kamarayı, çok şakacı olan amcamla paylaşıyordum; küçüklüğümde beni ciddi ciddi kutsayarak alay eden amcamdı bu. Vaktimizin çoğunu güvertede geçiriyorduk. Öykülerini dinleyecek insanlara gereksinimi vardı onun. Birkaç arkadaşla işe başladı, ama kısa bir süre sonra koca bir çevre oluşturdu; gözlerinin içine baka baka, nerdeyse gözünü kırpmadan şakalar yapıyordu. Müthiş bir repertuarı vardı, ama ben bunları öyle çok dinlemiştim ki, artık etkilenmiyordum. Ciddi bir konuda uzun süre konuşamazdı bu amcam. Ama gene de kamarada bana, üniversiteye yeni başlamış bu yeğenine, bazı öğütlerde bulunmak istedi. Öğütleri, şakalarından daha sıkıcı geldi bana; insanların gülmelerini ve onu alkışlamalarını sağlamak için sık sık tanığı olduğum sürekli girişimleri kadar rahatsız ediciydi.</p>

  <p class="p9">İçimde nelerin olup bittiği konusunda hiçbir fikri yoktu; bu öğütler kişisellikten yoksundu, herhangi bir yeğene söylenebilecek türden basmakalıp sözlerdi hepsi. Kimyanın ne kadar <span class="t13">yararl</span><span class="t13">ı</span> olduğunu duymaktan bıkmış usanmıştım. Kimyayı seçmemden hoşnut olmayan tek bir yetişkin akrabam yoktu: hepsi de kendilerine kapalı olan bir bölgenin kapılarım açacağımı umuyorlardı. Hiç birisi ticaret lisesinden uzağa gidememişti ve kendilerinin bol bol deneyim sahibi olduğu alma ve satma işlemlerinden ayrı olarak hiç birinde bir damlası bile bulunmayan özel bilimsel ve teknik bilgilere ivedilikle gereksinimleri olduğunu şimdi yavaş yavaş anlamaya başlamışlardı. Ben ailenin kimya uzmanı olacaktım ve bilgim, onların ticari kuruluşlarının alanını genişletmeye yarayacaktı. Kamarada uyumak üzere yattığımızda amcam hep bu beklentilerinden söz ederdi; kısa da olsa, akşam duası gibi bir şeydi bu. Çocukluğumda benimle alay ettiği ve her seferinde beni düş kırıklığına uğrattığı kutsaması, bedenimi her seferinde bir şeyler bekleyerek açılmış elinin altına sessizce yanaştıracak kadar ciddiye aldığım ve <span class="t13">&ldquo;</span><span class="t13">İ</span><span class="t13">o ti bendigo&rdquo;</span> (seni kutsuyorum) diye başlayan güzel sözcükleri hoşnutlukla beklediğim dua anları, artık uzun süredir duymak istemediğim, büyükbabamın lanetine ve babamın ani ölümüne dönüşen dua &ndash; işte o dua şimdi şaka değil gerçekti: Benden, talihin yüzünü aileye güldürmem. yeni, çağdaş &ldquo;Avrupai&rdquo; bilgilerle onların servetini artırmam bekleniyordu. Amcam bu dileklerini yineledikten sonra patlıyordu her şeye karşın, çünkü sonunda uykuya dalmadan anlatmak istediği iki üç fıkrası vardı. Sabahleyin, erkenden kamaradan çıkıp güvertedeki hayranlarına kavuşmak için can atardı.</p>

  <p class="p9">Gemi doluydu. Sayısız yolcu güvertede oturuyor, ya da uzanıyordu; bu insan kümelerinin arasında dolaşıp onları dinlemek çok eğlenceliydi. Tatil için memlekete dönen Bulgar öğrenciler vardı; meslek adamı olup iş seyahati yapanlar vardı; &ldquo;Avrupa&rdquo;da bilgilerini tazelemiş bir grup doktor vardı... Doktorlardan birinin dev sakalı gibi kara sakalları vardı; gözüme yabancı gelmiyordu. Yanılmamışım: beni dünyaya getiren doktordu bu. Rusçuk'lu aile doktorumuz, adı ailede hep anılan, herkesin sevdiği ve altıncı doğum günümden beri görmediğim Dr. Menachemoff&rsquo;un ta kendisiydi. O sözüm ona &ldquo;barbar&rdquo; Balkan döneminde hiç kimseyi ve hiçbir şeyi ciddiye almadığım gibi, onu da almamıştım. Şimdiyse &ndash;hemen konuşmaya daldık&ndash; bu kadar çok şey bilmesine, bunca şeyle ilgilenmesine şaşırıyordum. Yalnız kendi alanındaki değil, tüm bilimsel konulardaki gelişmeleri yakından izlemişti. Her şeyi enine boyuna tartarak konuşuyordu, on dokuz yaşımdayım diye söylediğim her şeyi anında, hiç düşünmeden reddetmiyor, her ayrıntıyı ele alıyordu. Konuşmamızda <span class="t13">para</span> sözcüğü <span class="t13">bir kere</span> bile çıkmadı ağızlarımızdan.</p>

  <p class="p9">Beni zaman zaman düşündüğünü ve babamın, kimsenin doğru dürüst açıklayamadığı ani ölümünden sonra, <span class="t13">yaln</span><span class="t13">ı</span><span class="t13">z ve yaln</span><span class="t13">ı</span><span class="t13">z</span> tıp öğrenimi göreceğimden emin olduğunu söyledi, çünkü o ölüm, yaşamımın sonuna dek peşimi bırakmayacak bir bilmece olsa gerekti. Çözümlenemez olmakla birlikte, diyordu, müthiş bir itici güçtü o ölüm, özel bir kaynaktı; ve eğer tıp öğrenimi alsaydım, yeni ve önemli şeyler keşfetmemem olanaksız olacaktı. Babamın İngiltere'den dönerek yaşamımı kurtardığı o korkunç yanına olayında bana bu doktor bakmıştı. Dolayısıyla, diyordu doktor, ben babama yaşamımı iki kez borçluyum. Bir buçuk yıl sonra, Manchester'da onun hayatını kurtarmayı başaramamıştım, şimdi ona bir de bu nedenle borçluydum ve başka yaşamları kurtararak bunları ödemek zorundaydım. Doktor bunları nutuksuz, doğal, yalın bir biçimde söylüyordu; ama gene de <span class="t13">ya</span><span class="t13">ş</span><span class="t13">am</span> sözcüğü, onun dudaklarında, yalnızca değerli değil, çok nadir bulunan bir şey niteliğine bürünüyordu; güvertede toplanmış bunca insan dururken, bunu garip buluyordum.</p>

  <p class="p9">Kendimden, özellikle de o saçma kimya bölümünü seçmemi haklı çıkarmadaki ikiyüzlülüğümden utanıyordum. Ama ona hiçbir şey söylemedim; bu büyük bir bayağılık olurdu. Bilinecek olan her şeyi bilmek istediğimi söyledim ona. Sözümü kesti, eliyle yıldızları gösterdi &ndash;hava kararmıştı&ndash; ve sordu: &ldquo;Yıldızların adlarını biliyor musun?&rdquo; Şimdi artık birbirimize yıldız kümelerini gösteriyorduk. Ona Vega ile Şilyak takım-yıldızını gösterdim, çünkü önce o bana sormuştu; sonra o bana Deneb'le Cygnus'u gösterdi, çünkü bana sorduğuna göre, kendisinin de yıldızlar hakkında bilgi sahibi olduğunu göstermek istiyordu. Böylece, gördüğümüz ya da gösterdiğimizin ardından neye rastlayacağımızı bilmeksizin, birbirimize bütün gece göğü gösterdik. Bütün takımyıldızları gösterdikten sonra gece göklerini tükettik. Hiç kimseyle böyle bir düet yapmamıştım hayatımda. &ldquo;Bu arada kaç kişi öldü, biliyor musun?&rdquo; dedi. Yıldızların adlarını saydığımız o kısa süreyi kastediyordu. Bir şey demedim; o da bana bir rakam vermedi. &ldquo;Onları tanımıyorsun. Senin için fark etmez. Bir doktor onları tanır. Onun için fark eder.&rdquo;</p>

  <p class="p9">İkindi vakti ona rastladığımda, hararetli hararetli el hareketleriyle konuşmakta olan bir grup insanla birlikte oturuyordu ve onların yakınında, bir grup öğrenci, canlı canlı Bulgar türküleri çağırmaktaydı. Amcam Viyana'dayken, Dr. Menachemoff&rsquo;un da gemide olacağını söylemişti; onca uzun süreden &ndash; on üç yıl aradan sonra beni tekrar görmekten mutlu olacaktı. Bunun üzerinde pek düşünmemiştim, şimdiyse, siyah sakalın önünde dikiliyordum. Arada geçen yıllar boyunca, buna benzer bir siyah sakaldan ne kadar nefret etmiştim! Belki de beni bu sakalın yanına çeken, o eski duygumun bir kalıntısıydı. Sakalı gördüğüm an anlamıştım, oydu; bu bir doktor sakalıydı. Karmaşık duygularla baktım yüzüne. Biriyle konuşuyordu, tümcesini yanda kesti ve &ldquo;Evet, sensin,&rdquo; dedi, &ldquo;Biliyordum. Ama seni tanıyamadım. Nasıl tanırım? Seni son gördüğümde altı yaşında bile değildin.&rdquo;</p>

  <p class="p9">Eski günlerde benden çok daha uzun süre yaşamıştı. Rusçuk'tan öfkeyle ayrılmıştım; okumayı öğrenmeden önceki günlerdi onlar. Orada yaşayan insanlardan hiçbir şey beklemiyordum, ansızın yolumu &ldquo;Avrupa'ca çevirmiştim. Ama o, ben ayrıldıktan sonra da orada kalan bu doktor, hastalarına bakmış, küçük çocuk olarak Rusçuk'tan ayrılanlardan özel bazı şeyler bekler hale gelmişti. İngiltere'ye taşındığımızda büyükbabamın babama lanet okuduğunu biliyordu; ağızdan ağıza dolaşmıştı bu; ama bir bedduaya inanmak, doktorun bilimsel gururuna ters düşmüştü. Babamın bedduadan öylesine kısa süre sonra ölmesi onun için bir bilmece olarak katmıştı; bunca zaman içinde çözülmediğine göre, yaşamımı bu ya da benzer bilinmezlere adamamın doğal olacağını düşünmüştü.</p>

  <p class="p9">&ldquo;Hastalığın sırasında çektiğin acılan anımsıyor musun?&rdquo; dedi bana. Yanma olayım aklına gelmişti gene. &ldquo;Derin tümüyle kalkmıştı. Suya girmeyen tek yerin başındı. Tuna suyuydu o. Belki de bunu bilmiyorsun sen. Şimdiyse, o aynı Tuna üzerinde sessiz sakin gitmekteyiz.&rdquo;</p>

  <p class="p9">&ldquo;Hayır, aynı değil,&rdquo; dedim. &ldquo;Her seferinde bir başka nehirdir o. Acıları anımsamıyorum, ama babamın dönüşünü çok iyi hatırlıyorum.&rdquo;</p>

  <p class="p9">&ldquo;Bir mucizeydi o,&rdquo; dedi Dr. Menachemoff. &ldquo;Onun dönüşü senin yaşamını kurtardı. İşte büyük doktorlar böyle doğuyor. İnsanın başına bebekliğinde böyle bir olay gelirse, büyüyünce doktor olur. Başka bir şey olmak olanaksızdır onun için. Bu yüzden annen babanın ölümünden hemen sonra siz küçük çocuklarını aldı ve Viyana'ya taşındı. Orada size gereken büyük öğretmenlerin bulunduğunu biliyordu. Viyana Tıp okulu olmasaydı halimiz ne olurdu! Annen her zaman için zeki bir kadındı. Biraz hasta olduğunu duydum. Sen iyileştirirsin onu. En iyi doktor kendi ailesinden biri, kendi öz oğlu olacak. Okulu çabuk bitir. Uzmanlaş, ama alanını pek dar tutma.&rdquo;</p>

  <p class="p9">Şimdi artık eğitimimle ilgili ayrıntılı öğütlerde bulunuyordu. Bu konudaki bütün &ndash;çekingen&ndash; itirazlarımı görmezden geliyordu. Birçok şeyden konuştuk. Başka konularda söylediğim her şeyi yanıtlıyordu, konuşmadan önce de uzun süre düşünüyordu. Esnek, zeki, ilgili ve meraklı biriydi; ama hiç kavramadığı ve asla da kavramayacağı tek bir şey olduğunu yavaş yavaş anladım sonunda: Doktor olmayacağıma inanmıyordu; daha birinci sömestr sonuydu ve daha hâlâ bana açık pek çok şey vardı. Öylesine utandım ki, ona işin aslını anlatmaya kalkmaktan vazgeçtim ve bu utandırıcı konudan uzak durmaya çalıştım. Belki de kararsızlığa düşmeye bile başlamıştım. Kardeşlerimi sorduğunda, her zaman olduğu gibi, ona babalık etmişçesine yetenekleriyle böbürlene böbürlene küçük olanından söz ettim yalnızca. Doktor, onun ne okuyacağını bilmek istiyordu, buna rahat rahat &ldquo;tıp&rdquo; yanıtını vereceğime seviniyordum, çünkü böyle kararlaştırılmıştı. &ldquo;İki kardeş&ndash;iki doktor!&rdquo; dedi ve güldü. &ldquo;Oldu olacak üçünüz de doktor olun!&rdquo; Bu bir şakaydı elbet. ortanca kardeşimizin neden tıp okumaya elverişli olmadığını anlatmak durumunda da kalmadım.</p>

  <p class="p9">Neyse, <span class="t13">benim</span> mesleğim konusunda Dr Menachemoff&rsquo;un hiçbir kuşkusu yoktu. Güvertede birkaç kez daha karşılaştık. Beni bazı meslektaşlarına tanıştırdı: &ldquo;Viyana Tıp Okulunun gelecekteki ışıklarından biri,&rdquo; diyordu benim için. Böbürlenir bir hava yoktu sesinde bunu söylerken; doğal bir şey söylüyormuş gibiydi. Acımasız ve kesin hakikati ona açıklamak giderek güçleşiyordu benim için. Babamdan bu kadar çok söz ettiğinden, babam İngiltere'den dönüp yaşamımı kurtardığında kendisi başımda bulunduğundan, onu düş kırıklığına uğratmaya cesaret edemedim.</p>

  <p class="p9">Harikulade bir yolculuktu. Sayısız insan gördüm ve çoğuyla konuştum. Tuna üzerindeki Demirkapı geçidinin oluşumunu araştıran bir grup Alman jeolog, anlamadığım terimler kullanarak konularını tartışıyorlardı. Bir Amerikalı tarihçi, ailesine Trajan'ın seferlerini anlatmaya çalışıyordu. (Araştırmasının merkezi olan Bizans'a gitmekteydi kendisi.) Ama yalnızca karısı onu dinliyordu; iki kızı, o güzel kızlar, öğrencilerle konuşmayı yeğliyorlardı. İngilizce konuşarak biraz samimi olduk; hep geçmişte yaşadığını söyledikleri babalarından yakınıyorlardı; biz daha genciz, diyorlardı, capcanlıyız. Bunu öyle bir kesinlikle söylüyorlardı ki, onlara inanmamanız olanaklı değildi. Köylüler, sepetler dolusu meyve ve sebze getirmişlerdi gemiye. Gemi de çalışanlardan biri koca bir piyanoyu taşıyordu sırtında; güverteye çıkar çıkmaz yere indirdi yükünü. Ufak tefek, tıknaz biriydi, adam sırf bıyıktı sanki; bugün bile, o yükü tek başına nasıl taşıdığına şaşıyorum.</p>

  <p class="p9">Lom Palanka'da, Buco'yla ikimiz karaya çıktık. Geceyi burada geçirdikten sonra sabah treniyle Balkanlardan Sofya'ya gidecektik. Rusçuk'a dönmekte olan Dr. Menachemoff, gemide kaldı. Ona kararsız bir şekilde veda ederken, &ldquo;Senden neler beklediğimi unutma sakın,&rdquo; dedi. Ve sonra hemen, &ldquo;Kimsenin de seni vazgeçirmesine izin verme, tamam mı? Hiç kimsenin!&rdquo; diye ekledi. Ondan duyduğum en kesin, en kararlı sözcüklerdi bunlar; bir buyruk gibi geldi bana. İçimi çektim.</p>

  <p class="p9">Lom'daki tahtakurulu gecede gözümü kırpmadım. Bu son sözlerin anlamını düşündüm boyuna. Onu aldattığımı anlamış olsa gerekti. Anlamazlıktan geldi. Onu kandırdığım için utanıyordum, çünkü ona hakikati olduğu gibi, karşı durulmaz bir şekilde açıklama fikrini benimsememiştim. Ama o da beni kandırmıştı. Olan biteni anlamamış gibi davrandı. O gece, tahtakurulu yatağında tıpkı benim gibi dönenip duran Buco'nun yanına gittim ve sordum: Dr. Menachemoff&rsquo;a bir şey söyledin mi sen? Hangi fakülteye gittiğimi söyledin mi?&rdquo;</p>

  <p class="p9">&ldquo;Evet. Kimya. Ne söylemeliydim ki?&rdquo;</p>

  <p class="p9">Demek doktor gerçekten biliyordu ve beni doğru ve dar yola döndürmeye çalışıyordu. Babamın yapacağını yapmış olan tek kişiydi o: babam da olsaydı, tıpkı onun gibi istediğimi seçme özgürlüğünü verirdi bana. Babamla aramda gelişenlere tanık olmuştu ve bunları yalnız ve yalnız o korumuştu. Beni o ülkeye geri götüren gemiye binmiş ve kendi görüşüne göre dünyaya bakışıyla hakkı olmadığına inandığı bir şeyi yapmıştı.: Bana babamın mesajını iletmişti. Bunu, olanları bilmezden gelerek, kurnazca yapmıştı. Tek kaygısı, mesajın saf ve temiz iletilmesi, bozulmaya uğratılmaksızın dile getirilmesiydi. Mesajın bana ulaştığı andaki düşüncelerim hiç önemli değildi onun için.</p>

  <h3 class="h31"><a id="ncx256"></a><a id="a45"></a><a id="a44"></a>Hatip</h3>

  <p class="p9">Sofya&rsquo;daki ilk üç hafta boyunca babamın en küçük kız kardeşi Rachel'de kaldım. Bütün kardeşleri arasında en iyi, en sevecen olanı oydu: güzel, uzun boylu, iriyarı, sıcakkanlı ve neşeli bir kadındı. İki yüzü vardı. İster gülüyor olsun, ister büyük bir heves ve istekle desteklediği bir şey karşısında sıcak ilgisini dile getiriyor olsun, bu iki yüzü de apaçık görebilirdiniz; her seferinde de bencillikten uzak, içten duygulardı dile getirdikleri. Kendisinden yaşlıca, düşünceli ve adalet duygusuna büyük saygı duyulan bir kocası vardı; üç oğullarından en küçüğü sekiz yaşındaydı, ona da tıpkı benim gibi büyükbabamın adı verilmişti. Evleri çok canlı, gürültülü, şenlikli bir yerdi; bir cümbüştür gidiyordu. İnsanlar bütün odalardan birbirlerine sesleniyorlardı; kimse saklanamazdı; kafasını dinlemek isteyen kendini dışarı atıyor, evden çok dışarda dinlenebiliyordu. Ama evdeki ağırlığın merkezi anneyle baba, bir bilmeceden farksızdı. Baba nerdeyse hiç konuşmazdı; ondan duyabileceğiniz tek şey, kaçınılmaz bir karar sözcüğü olabilirdi ancak. Buda &ldquo;Evet,&rdquo; ya da &ldquo;Hayır,&rdquo; şeklinde çok kısa bir tümceydi ve sesi öylesine yavaş çıkardı ki duymak için çaba harcamanız gerekirdi. Konuşması beklendiğinde, kimsenin aileye susmasını buyurmamış olmasına karşın ortalık birden durulurdu. İnsanı ürkütecek kadar kısa bir an, ev gerçekten sessiz olurdu; sonra yumuşak, duyulur duyulmaz, hafiften donuk sözcükler halinde hüküm, karar ağızdan çıkardı. Bundan hemen sonra, gene ipler koparılır, gürültü kıyamet başlardı. Oğlanların yaptığı patırtının mı, yoksa annenin talepleri, azarlamaları, soruları mı daha gürültülüydü, belli değildi.</p>

  <p class="p9">Böylesi itişip kakışma, gürültü patırtı alışık olduğum bir şey değildi. Bu çocukların her şeyi, ama her şeyi, fiziksel etkinliklerinde odaklanmıştı; kitaplara ilgi duymuyorlardı; ama spora delicesine düşkündüler. Güçlü, hareketli çocuklardı, bir an yerlerinde durmuyorlardı; durmadan karşılıklı yumruk alış verişinde bulunuyorlardı; sürekli kavga halindeydiler. Onlardan tümüyle farklı yapıda biri olan babalan da bu aşırı fiziksel yaşantıyı desteklemek ister gibi görünüyordu. Ağzından bir &ldquo;Ya basta!&rdquo; (Yeter) çıksın diye bekliyordum. Kavganın ve gürültünün en kızışık anında ona bakıyordum. Farkındaydı, hiçbir şey gözünden kaçmıyordu, üstelik benim ondan ne beklediğimi de biliyordu; ama dilini tutuyordu. Cümbüş sürüyor, sürüyor, yalnızca çocukların üçü de aynı anda sokağa çıktığında kısa bir süre için kesiliyordu.</p>

  <p class="p9">Bu canlılığın, yaşamsal enerjinin desteklenmesinin ardında bilinçli bir yöntem gizliydi. Aile göç etmek üzereydi. Birkaç hafta içinde kenti de, ülkeyi de, birkaç başka aileyle birlikte terk edeceklerdi. Filistin, diyorlardı, onlara vaat edilen varış yeriydi; oraya ilk gidecekler arasındaydılar; öncü olarak görülüyorlardı ve bunun farkındaydılar. Sofya'daki, daha doğrusu, yalnız Sofya'daki değil, bütün Bulgaristan'daki Sefaratların tümü, Siyonizm&rsquo;i benimsemişlerdi. Bulgaristan'da durumları kötü değildi: Yahudilere karşı suçlamalar yoktu, gettolar oluşturulmamıştı, yoksulluk deseniz o da yoktu. Ama kıvılcımları insanları ateşleyen hatipler vardı ve bunlar vaat edilen topraklara dönmeyi öğütleyip duruyorlardı. Bu konuşmaların etkileri, bir değil, birçok alanda görülüyordu. Sefaratların ayrılıkçı kibirlerine sesleniyorlardı: bütün Yahudilerin eşit olduğunu, ayrılıkçılığın alçaklık olduğunu, Sefaratların, tarihte çok yakın geçmişte insanlık adına gerçekleştirilen başarılarda paylarının bulunmadığını söylüyorlardı. Tersine, Sefaratlar, bir tinsel kapana sıkıştırılmışlardı; artık uyanmalarının ve o yararsız tarikatlarını, kibirlerini bir kenara atmanın zamanı gelmişti.</p>

  <p class="p9">En ateşli konuşmacılardan biri, gerçek mucizeler yarattığı söylenen kişi, kuzenlerimden Bernhard Arditti'ydi. Bu, Rusçuk'taki o yasa delisi (ailedeki herkesi hırsızlıkla suçlayan ve hepsini dava edeceğini söyleyen) Josef Arditti ile (bir Titien tablosundan çıkmış olan ve geceleriyle gündüzlerini herkesi mutlu edecek armağanlar düşünmeye harcayan) güzel Bellina'nın en büyük oğluydu. Bernhard, avukat olmuştu, ama mesleği, onun için hiçbir anlam taşımıyordu; babasının bu mesleği anlamsızca diline dolamış olması ilgisini yok etmiş olsa gerekti. Daha genç yaşında Siyonizm&rsquo;e kapılmış, konuşma yeteneğini keşfetmiş ve bunu davanın hizmetine sunmuştu. Sofya'ya geldiğimde herkes ondan söz ediyordu. Binlerce insan onu dinlemek için toplanıyordu; dinleyicileri, en büyük sinagoga bile sığmıyordu. Böyle bir yeğenim olduğu için herkes beni kutluyor ve onu dinleyemeyeceğim için bana acıyorlardı: orada kalacağım süre içinde programlanmış bir konuşma yoktu çünkü. Herkesi heyecanlandırıyordu, herkes ona teslim oluyordu. Pek çok kişiyle karşılaştım; hepsi ama hepsi aynı görüşteydi; sanki dev bir dalgaya kapılmışlardı ve bu dalga onları denize götürüyor, okyanusa katıyor, bu insanları denizin bir parçası haline getiriyordu. Davasına karşı olan tek bir kişi görmedim.</p>

  <p class="p9">Onlarla Ladino konuşuyor ve bu dilden dolayı gururlanmalarını eleştiriyordu. Çocuklara göre, bir dil ancak mutfakta konuşulabilecek kısır bir dil olarak gördüğüm bu dili kullanarak evrensel konulardan söz etmek, insanları binlerce yıl önce kendilerine vaat edilmiş bulunan ama şu noktada daha onlara ait bile olmayan bilinmeyen topraklara taşınmak üzere her şeyi bir yana bırakmayı, kuşaklar boyu yerleşmiş bulundukları bir ülkeyi, onları ciddiye alan, onlara saygı gösteren, topraklarında pekâlâ rahat yaşadıkları, para pul sahibi oldukları bir ülkeyi terk etmeyi içtenlikle düşünecek kadar tutkuyla doldurmak olasıydı demek.</p>

  <p class="p9">Sofya'ya kritik bir anda gelmiştim. Bu koşullar altında bana yatacak yer bulamamalarına şaşmamak gerekiyordu. Bana yatak bulmak için oğullardan biri, dışarda yatmak zorunda kalmıştı. Bu, bana gösterdikleri cömert konukseverliği daha da önemli kılıyordu. Eşyaları oradan oraya kaldırıyorlar, bavullar hazırlıyorlardı; burada hiçbir zaman eksik olmadığı anlaşılan normal gürültü patırtıya olağandışı bir taşınma havası eklenmişti. Aynı şeyleri yaşayan başka ailelerin de adlarını duyuyordum. Bütün bir grup birlikte göç ediyordu; bu türden büyük bir etkinlik ilk kez gerçekleşiyordu ve insanlar başka hiçbir şeyden söz etmiyorlardı.</p>

  <p class="p9">Dolaşmak için ya da salt gürültüden kaçmak amacıyla dışarı çıktığımda sık sık, konuşmaları bütün bunları başlatan ya da en azından sonunda bu noktaya varılmasına yol açan hareketi başlatan konuşmaları yapan yeğenim Bernhard'a rastlıyordum. İriyarı, kalın, gür kaşlı, benden on yaş kadar büyük, şişman bir adamdı kendisi; her an hareketliydi, (babasının tersine) hiç özel konulardan söz etmezdi. Almancayı, sanki ana diliymiş gibi güvenli konuşuyordu; söylediği her şey, kesin doğruymuş gibi görünüyor, öte yanda hiçbir zaman soğumayan kor kızılı lavlar gibi akıyordu sanki. Sadece bir insan olarak düşüncelerimi söylemek amacıyla yaptığım itirazları müthiş bir zekâyla anında silip süpürüyor, kahkahalarla, ama alaycılık içermeyen görkemli bir kahkahayla, siyasal tartışmalarda deneyimli olduğu için özür diliyormuşçasına karşılıyordu.</p>

  <p class="p9">Hoşuma giden yanı, maddi şeylerin onun için bir anlam taşımamasıydı. Avukatlık yapmak onu pek ilgilendirmediğinden, bu işi daha çok bir yük olarak gördüğünden, kazançla ilgili konuları aklından geçirmiyordu. Sofya'nın geniş, temiz caddelerinde onunla yürürken, canlılığını korumak için ne yaptığını merak ediyordunuz. Kendine özgü besinlere gereksinimi olduğu açıktı: kendisini tatmin eden şeylerle besleniyordu. Belki de sözlerinin böylesine etkileyici olması, bunları asla günlük çıkarlarına uyacak şekilde çarpıtmamasından kaynaklanıyordu. İnsanlar ona inanıyordu, çünkü o kendisi için hiç bir şey istemiyordu; o kendine inanıyordu çünkü mülkiyet üzerine kafa yormuyor, düşüncelerini boşa harcamıyordu.</p>

  <p class="p9">Ona kimyacı olmak niyetinde olmadığımı itiraf ettim. Kendimi başka şeylere hazırlamak için üniversitede okuyormuş gibi yapıyordum yalnızca.</p>

  <p class="p9">&ldquo;Ama böyle bir aldatmacaya ne gerek var?&rdquo; dedi. &ldquo;Çok zeki, kültürlü bir annen var.&rdquo;</p>

  <p class="p9">&ldquo;Sıradan insanların etkisi altına girdi o. Arosa'da hastanede yatarken, 'hayatın ortasındaki insanlarla &ndash; ona göre başarılı insanlarla karşılaştı. Şimdi benim de 'hayatın ortasında' olmamı istiyor, ama kendi bildiğim hayatın değil, onların anladığı bir hayatın ortasında.&rdquo;</p>

  <p class="p9">Beni sanki ilk kez bir kişi olarak görüyormuşçasına büyük bir içtenlikle baktı yüzüme birden ve, &ldquo;Dikkat et!&rdquo; dedi, &ldquo;Dikkatli ol! Yoksa kaybedersin. Bu tür insanları bilirim. Benim babam da bütün o davalarını benim sürdürmemi istemişti.&rdquo;</p>

  <p class="p9">Başka bir şey demedi; konu onu daha fazla ilgilendirmeyecek ölçüde özeldi. Ama benden yana olduğu açıkça ortadaydı. Ancak Alman dilinde yazmak istediğimi söylediğimde, başını olumsuz anlamda iki yana salladı: &ldquo;Neden? İbranice öğrensene! Bizim dilimiz İbranice. Daha güzel bir dil var mı bu dünyada?&rdquo;</p>

  <p class="p9">Onunla dolaşmaktan hoşlanıyordum; paraya bulaşmamayı başarmıştı. Az kazanıyordu ama gene de onun kadar saygı gören yoktu. Ailemin çoğu bireyleri de içinde olmak üzere kendilerini iş yaşamına adamış bütün para tutsakları arasında onu azarlayan, suçlayan yoktu. Onları umutla doldurmayı biliyordu ve onların servetten ya da sıradan iyiliklerden daha çok umuda gereksinimleri vardı. Beni kazanmak istediğini hissediyordum, ama kabalıkla değil, bir kitle toplantısındaki bir konuşmayla değil, erkek erkeğe, ben de harekete kendisi gibi yararlı olabilirmişim gibilerden, olgunlukla yaklaşıyordu bana. Konuşma yaparken ne hissettiğini sordum kim olduğunun her an bilincinde miydi, heyecanlı kalabalık içinde kendini yitirmekten korkmuyor muydu...</p>

  <p class="p9">Müthiş bir kararlılıkla &ldquo;Asla!&rdquo; dedi. &ldquo;Asla! Ne kadar heyecanlı, istekli olurlarsa o kadar kendimi ben olarak hissediyorum. İnsanlar avucunda yumuşacık bir hamur gibi o anda, istediğin şekli verebilirsin onlara. Yangın çıkarttırabilirsin, kendi evlerini ateşe verdirebilirsin. Bu türden bir gücün sının yoktur. Dene istersen! Gerekli olan tek şey, istemek! Bu türden bir gücü kötüye kullanamazsın! İyi bir dava için yararlanırsın ondan, tıpkı benim kendi davamız için kullandığım gibi.&rdquo;</p>

  <p class="p9">&ldquo;Ben de bir kitle deneyimi yaşadım,&rdquo; dedim ona, &ldquo;Frankfurt'tayken... Ben kendim bir hamur gibiydim. Hiç unutamam bunu. Bunun nasıl olduğunu çok merak ediyorum. Anlamak istiyorum.&rdquo;</p>

  <p class="p9">&ldquo;Anlayacak bir şey yok. Bu her yerde aynıdır. Ya kitlenin içinde eriyen bir damlasındır, ya da ona nasıl yön verileceğini bilen biri. Başka seçeneğin yok.&rdquo;</p>

  <p class="p9">Bu kitlenin ne olduğunu merak etmeyi anlamsız buluyordu. Bu verilmiş bir şeydi, vardı, belli etkiler gerçekleştirmek amacıyla insanın yaratabileceği, uyandırabileceği bir şey olarak elimizde bulunuyordu. Ama bunu yapmayı bilen herkesin yapmaya hakkı var mıydı peki?</p>

  <p class="p9">&ldquo;Hayır, herkesin hakkı yoktur!&rdquo; dedi büyük bir kararlılıkla. &ldquo;Yalnızca doğru bir dava uğruna yapanın hakkı vardır.&rdquo;</p>

  <p class="p9">&ldquo;Amacının doğru amaç olduğunu nasıl bilebilir?&rdquo;</p>

  <p class="p9">&ldquo;Duyar!&rdquo; dedi, birkaç kez göğsüne yumruklar indirerek, &ldquo;burasında hisseder! Duymayan insan yapamaz!&rdquo;</p>

  <p class="p9">&ldquo;Demek ki yapılacak tek şey, davaya inanmak. Ama düşmanı? Onun inandığının tam karşıtına inanan düşmanının durumu ne?&rdquo;</p>

  <p class="p9">Çekinerek, dikkatle konuşuyordum. Onu eleştirmek ya da utandırmak istemiyordum. Bunu yapamazdım da zaten, mahcup olmayacak kadar güvenliydi. Yalnızca, belli belirsiz hissettiğim, Frankfurt'taki deneyimlerimden beri kafamda dolaştırdığım ve tümüyle kavrayamadığım bir konuda bir şeyler öğrenmek istiyordum. Kitle beni harekete geçirmişti ne de olsa; bir sarhoşluktu o; yitiyordunuz, kendinizi unutuyordunuz, müthiş uzak, ama gene de doygun hissediyordunuz kendinizi; ne hissederseniz hissedin, bunu kendiniz için hissetmiyordunuz; bildiğiniz, yaşadığınız en bencillikten uzak şeydi bu; ve bencillik dört bir yanda gösterildiğinden, konuşulduğundan ve tehdit ettiğinden, kıyamet günündeki trompet seslerini andıran bu müthiş diğerkâmlığa gereksinim duyuyordunuz; bu deneyimi küçümsemenize, onu lekelemenize olanak yoktu. Ama aynı zamanda, kendinizi denetleyemiyordunuz, özgür değildiniz, kurnazlık içermeyen bir şeyler oluyordu size, yarı çılgın, yarı felce uğramış bir hale bürünüyordunuz. Bütün bunların hepsi bir arada nasıl olabilirdi? Neydi bu?</p>

  <p class="p9">Hatip Bernhard'ın, özellikle de en etkili olduğu o anda, bu benim henüz netleşmemiş sorularıma yanıt verebilmesini beklemiyordum aslında. Onu onaylamama karşın, ona direniyordum. Onun izleyicisi olmak bana yetmezdi. İzleyicisi olunacak bir yığın insan vardı, çeşit çeşit fikri savunuyorlardı. Temelde onu insanları kitle haline gelecek şekilde heyecanlandırmasını bilen biri olarak görüyordum aslında, ama bunu kendi kendime itiraf etmiyordum.</p>

  <p class="p9">Rachellerin evine döndüğümde, ev halkı, onun, yıllardır bir yığın başka insanı da meşgul eden konuşmalarının heyecanıyla doluydu. Bu taşınma havasına üç hafta boyunca tanık oldum. Tren istasyonuna gitmek üzere yola çıktıklarında bu heyecanın doruk noktasına ulaştığını gördüm. Yakınlarını, sevdiklerini geçirmek üzere yüzlerce insan toplanmıştı. Göçmenler, treni dolduran aileler, çiçeklere, iyi dileklere boğuluyorlardı; insanlar türkü söylüyor, insanlar kutsanıyor, insanlar ağlıyordu. İstasyon, özellikle bu ayrılık sahnesi için inşa edilmişti sanki ve sanki, tam da bu coşku selini içine sığdıracak kadar büyüyüvermişti. Vagonların pencerelerinden çocuklar tutuluyordu; yaşlılar, özellikle de kadınlar daha şimdiden ezilip büzülmüş bir halde platformda duruyorlardı, gözleri yaşlarla dolu oluğundan penceredekilerin kendi torunları olup olmadığını seçemiyorlar, adeta rastgele el sallıyorlardı. Gidenlerin hepsi de torundu, önemli olan onlardı, torunlar gidiyor, yaşlılar kalıyordu, trenin kalkışı böyle bir şeydi işte &ndash; tam da böyle değildi. İstasyonu müthiş bir umut doldurmuştu ve belki de torunlar, bu umudun ve bu anın uğruna burada bulunuyorlardı.</p>

  <p class="p9">Hatip de gelmişti, o gitmiyordu. &ldquo;Daha yapacak işlerim var,&rdquo; dedi. &ldquo;Henüz gidemem. Hâlâ korkanlara cesaret vermem gerek.&rdquo; İstasyonda bir kenarda duruyordu, öne çıkmaya değil, kendini belli etmemeye çalışıyordu; elinde olsa kendisini görünmez kılacaktı. Arada bir biri ona selam veriyor, eliyle yanındakilere gösteriyordu; bu onu rahatsız ediyordu. Derken biri birkaç söz söylemesini istedi; ağzını açtığı anda bambaşka bir insan oluverdi Bernhard; ateşli, güvenli bir adamdı şimdi, kendi sözcükleriyle çiçekler gibi açıyordu, giriştikleri bu işte gereksinim duydukları iyi dilekleri, güzel sözcükleri biliyor, buluyor ve bunları onlara veriyordu.</p>

  <p class="p9">Rachel'in dairesi şimdi bomboş ve terk edilmiş durumdaydı, bu nedenle babamın en büyük ablası Sophie'nin evine geçtim. Son birkaç haftanın harala gürelesinden sonra şimdi her şey sönük geliyordu bana, sanki buradaki insanlar günlük yaşantının ötesinde olan biten hiçbir şeye güven duymuyorlarmış gibi, öylesine yaşıyorlardı. Göçmenlerin inançlarına katılıyorlardı, ama bu konuyu konuşmuyorlardı; heyecanı, bayramlara, kutlamalara saklıyor, her zaman yaptıklarını yapmakla yetiniyorlardı. Bu evi tekrarlar yönetiyordu, erken çocukluk dönemimin, şimdi artık benim için hiçbir anlam taşımayan alışılagelmiş yaşantısı hüküm sürüyordu burada. Ne de olsa bu yaşantıdan kurtulmak için İngiltere'ye taşınmıştık; ayrıca, Manchester'da olan korkunç olay yani babamın ölümü, çocukluğuma giden yolu tıkamıştı. Sophie'nin ev kadını konuşmalarını dinliyordum; yeme içme konusunda, sindirim boşaltım konusunda bilmediği yoktu, kaygılı, özenli bir kadındı; ama hiçbir şey anlatmazdı, öykülere yer yoktu onun yaşamında. Dengeli, ciddi, çok az konuşan kocasını dinliyordum, babasından daha da dengeli biri olan ve pek çok sözcükle babası kadar az şey söyleyen büyük oğlunu dinliyordum ve beni müthiş şaşırtan kızı Laurica'yı, beş yaşımdayken baltayla öldürmek istediğim çocukluk arkadaşım Laurica'yı dinliyordum.</p>

  <p class="p9">Bedeninin oranlarıyla ilgili bir terslik vardı Laurica'da. Onu uzun boylu, benden çok daha yüksek anımsıyordum; şimdi benden daha küçüktü, çıtkırıldım, cilveli, evlilik ve koca peşinde koşan biri olmuştu. O tehlikeli kişiliği, kıskanılan defterleri nereye gitmişti? Şimdi onlara ilişkin hiçbir şey bilmiyordu; okumayı unutmuştu; üzerine salladığım baltayı falan anımsamıyordu, attığı çığlıkları anımsamıyordu. Beni kaynar suya iten de o değildi: kendim düşmüştüm; birkaç hafta yataklarda yatmamıştım: &ldquo;Azıcık soyulmuştun.&rdquo; Yalnızca kendisiyle ilgili şeyleri unuttuğu düşüncesiyle, ona Büyükbabamın lanetini anımsattığımda, operada hizmetçi rolü oynayan biri gibi çın çın kahkaha attı. &ldquo;Bir baba oğluna lanet okur mu hiç? Hadi canım sen de! Öyle bir şey yok, sen bu masalları kendin uyduruyorsun. Peri masallarından hiç hoşlanmam.&rdquo; Viyana'da annemle büyükbabam arasında bu lanetle ilgili sayısız kavgaya tanık olduğumu, büyükbabamın allahaısmarladık demeden evden fırladığını, bunun üzerine annemin yıkıldığını, saatlerce ve saatlerce ağladığını söylediğimdeyse, Laurica &ldquo;yutturamazsın&rdquo; havasıyla güldü gene: &ldquo;Bunları uydurmuşsun, sen,&rdquo; dedi.</p>

  <p class="p9">Ne dedimse faydasızdı: Kötü hiçbir şey olmamıştı, korkunç şeyler olmamaktaydı. Derken, istemeye istemeye, Tuna vapurunda Dr. Menachemoffa rastladığımı söyledim. Saatlerce konuştuk dedim, her şeyi anımsadığını söyledim. Her şeyi dün olmuş gibi net bir şekilde anımsadı, O Rusçuk'ta aile doktorumuzdu, onu benden iyi tanıyordu, çünkü Sofya'ya taşınıncaya kadar orada yaşamıştı Laurica. Ama buna da verecek bir yanıtı vardı: &ldquo;Taşralılar böyle oluyor. Eski kafalı hepsi. Bütün bunları uyduruyorlar. Düşünecek başka şeyleri yok. da ondan. Saçma sapan şeylere inanıyorlar. Sen kaynar suya kendin düştün. Hasta falan da değildin. Baban Manchester'dan gelmedi. Orası çok uzak çünkü. Hem, o günlerde seyahat etmek o kadar ucuz değildi. Baban Rusçukta hiç dönmedi. Büyükbaban ne zaman lanet edecekmiş ona? Dr. Menachemoff hiçbir şey bilmiyor. Böyle şeyleri yalnızca aile üyeleri bilir.&rdquo;</p>

  <p class="p9">&ldquo;Peki annene ne diyorsun?&rdquo; Bir gün önce annesi beni sudan çıkarışından, giysilerimi soyuşundan ve bu arada bütün derimin de giysilerimle birlikte soyuluşundan söz etmişti. &ldquo;Annem de artık her şeyi unutuyor,&rdquo; dedi Laurica. &ldquo;Bunuyor artık. Ama bunu ona söylememek gerek.&rdquo;</p>

  <p class="p9">Bu kadar inatçı ve duygusuz olması karşısında müthiş öfkelenmiştim. Onun için kendi tek hedefinden başka hiçbir şey yoktu yeryüzünde: sonunda bir adam bulup evlenmek. Yirmi üç yaşındaydı ve herkesin onu şimdiden evde kalmış kız olarak görmesinden ödü kopuyordu. Bana asılıyor, hakikati söylemem için yakarıyordu: Bir erkek onu hâlâ çekici bulur muydu? Bunu söylemeliydim ona. On dokuz yaşında olduğuma göre bu gibi şeylerden anlamam gerekirdi. Onu öpmek geliyor muydu içimden? Bugünkü saç tuvaleti, dünküne göre daha mı çekiciydi, bir erkekte dünküne göre daha fazla öpme arzusu uyandırır mıydı? Onu fazla zayıf mı buluyordum? Zayıf olduğunu, ama sıska sayılmayacağını söylüyordu. Dans etmesini biliyor muydum? Bir erkeği kendine çekmenin en iyi yolu dans etmekti. Bir kız arkadaşı, dans ederken nişanlanıvermişti. Ama daha sonra erkek bu nişanın sayılmayacağını söylemişti, sırf dans ediyorlar diye öyle söylemek zorunda kalmıştı. Bence, benim düşünceme göre onun, Laurica'nın başına da böyle bir şey gelebilir miydi?</p>

  <p class="p9">Hiçbir düşüncem yoktu, sorularından hiçbirine verecek yanıtım yoktu ve soruların yağma hızı arttıkça benim inatçılığım da artıyordu. On dokuzundayım ama bende bu türden duygular yok, diyordum. Bir kadının beni çekip çekmediğini bilmiyordum. Nerden bileceksin? diyordum. Hepsi de aptal kadınların, onlarla ne konuşabilirsin? Hepsi de sana benziyor diyordum, hiçbir şey anımsamıyorlar. insan, her şeyi unutan birine karşı ilgi duyabilir mi? Saçına gelince dünkünden bir farkı yok, dedim. Sıska olmasına da gerçekten sıskaydı; kadının zayıf olmasında ne vardı ki? Ben, dans etmeyi bilmiyordum. Frankfurt'ta bir kere denemiştim ve hep kızın ayağına basıp durmuştum. Dans ederken nişanlanan erkek düpedüz ahmaktı. Daha doğrusu nişanlanan erkek' ahmaktı.</p>

  <p class="p9">Onu deli ettim, böylece de aklının başına gelmesini sağladım. Benden yanıt almak için anımsamaya başladı. Pek bir şey çıkmadı bundan, fazla bir şey anımsamadı, ama havaya kalkmış balta gözünün önüne geldi, düşünde de tekrar tekrar görmüştü olayı; son olarak da, arkadaşının nişanı bozulduğu gün görmüştü.</p>

  <h3 class="h31"><a id="ncx290"></a><a id="a46"></a>Tek Yataklı Oda</h3>

  <p class="p9">Eylülün başında, Viyana'da Frau Olga Ring'in apartmanına taşındık. Olga Ring, profili tıpkı bir Romalıyı andıran güzel bir kadındı, gururlu, başı dik, kendisine özel işlem uygulanmasını asla istemeyen bir tipti. Kocası bir süre önce ölmüştü, birbirlerine karşı duydukları sevgi, çevrelerinde nerdeyse bir efsane halini almıştı, ama Frau Olga, bunu yozlaştırmıyor, evde bir ölüm tapımı haline getirilmesine meydan vermiyordu; en azından ona hiçbir şey borçlu değildi. Kocasını düşünmekten sakınmıyordu, onu övüp olduğundan farklı göstermiyor, kendisi de hiç değişmiyordu. Ona yaklaşmak isteyen birçok erkek vardı, ama Frau Olga hiçbirine yüz vermiyordu. Güzelliğini, son zamanlara, korkunç sona dek korudu.</p>

  <p class="p9">Yılın büyük bir bölümünü Belgrad'daki kızının yanında geçirirdi. İçinde &ndash;ya da daha doğrusu, evin öte ucundaki tek pencereli mütevazı odasında hiçbir şeyin değiştirilmediği Viyana'daki apartmanına bir bar piyanisti olan oğlu Johnnie bakıyordu. Kendi gözünde de, annesinin gözünde de başarılı biriydi; ama ailenin diğer bütün üyelerinin gözünde, adam olmuş değildi. O da çok güzel bir adamdı, annesinin tıpatıp aynısı, ama bayağı şişman olduğundan gene de ondan çok farklı biriydi. Herkes onun kadın gibi giyinip kuşanmamasına şaşardı; çoğu kez kadın sanılırdı da. Akla gelmedik övgüler yağdırırdı etrafa; ne verirseniz alırdı, kolları daima uzanmış durumda, elleri daima açıktı. İyi bir piyanist olması nedeniyle her şeye, hatta daha da fazlasına layık olduğunu sanıyordu. Çalıştığı barda müşterilerin sevgilisiydi. Hem günün en ünlü melodilerini hem de eskileri çalardı; bir çaldığını bir daha asla unutmazdı, gecenin bütün seslerini içeren canlı bir listeydi kendisi. Gündüzleri, tam bir yatak sığacak büyüklükte bir odada uyurdu. Dairenin, orta sınıf zevkine uygun döşenmiş geri kalan bölümleri kiraya verilmişti.</p>

  <p class="p9">Bir süre için annesi adına kiraları toplama ve masrafları düştükten sonra bunu Belgrad'a gönderme işini yürüttü. Yani yapması gereken buydu. Ama aslında, masraflar kiranın tamamını tüketiyor, anneye hiçbir şey kalmıyordu. Ona yalnızca ödenmemiş faturalar geliyordu postadan; bunları nasıl ödeyeceğini bilmediğinden &ndash;mutlu evlilikten bu ev dışında bir şey kalmamıştı&ndash; daha iyi bir düzenlemenin bulunması gerekli oldu. Yeğeni Veza daireyi kiralama ve her ay kirayı toplama işini üstlendi; faturaları ödüyor, kalanını da, yalnızca ihtiyacı olduğu durumlarda Johnnie'ye veriyordu. Ama her seferinde de ihtiyacı oluyordu oğlanın ve tıpkı önceden olduğu gibi Frau Olga'ya tek kuruş kalmıyordu. Bundan yakınmıyordu kendisi, çünkü oğluna tapıyordu. &ldquo;Benim müzisyen oğlum,&rdquo; diye seslenirdi ona. Bunu, söylediği her şey gibi büyük bir gururla söylediğinden, oğlunu tanımayanlar, bardaki lakabının Johnnie olmasına karşın onu gizli bir Schubert olarak görme eğiliminde olurlardı.</p>

  <p class="p9">Bu daireye taşındığımıza memnunduk; döşeli de olsa, kendi yerimizdi. Zürich'te oturduğumuz Scheuchzerstrasse'nin görüntüsü gözümüzün önünden gitmiyordu. Gerçi burası benim cennetim Zürich değildi ama ne de olsa Viyana'ydı, annemin Viyana'sı. Scheuchzerstrasse'den ayrılalı beş yıl oluyordu; bu arada benim Zürich'teki Villa Y alta günlerim, annem için Arosa'daki ormanlık alanda bulunan sanatoryum günleri, daha sonra da pansiyon ve Frankfurt'taki enflasyon günleri yaşanmıştı. Bütün bu olanlardan sonra gerilimsiz olarak bir arada yaşamayı ummamız şaşılacak şeydi. Hepimiz de kendi açılarımızdan bu konuyu konuştuk, yeni bir dönem başlıyordu sanki, sağlıklı bir yaşantı, çalışma ve barış dönemi.</p>

  <p class="p9">Ama mide bulandıran bir sinek vardı, bu sinek de Johnnie Ring&rsquo;di. Oturma odamızın bir duvarı onun yattığı o küçücük odanınkiyle birdi. Sonunda bir araya gelen aile tam yemeğe oturduğunda, kapı açılır,</p>

  <p class="p9">Johnnie'nin iri yarı bedeni yalnız ve yalnız eski bir bornoza bürünmüş olarak belirir, &ldquo;Selam!&rdquo; sözcüğü birkaç kez duyulur, sonra piyanist, terliklerini tırıs tırıs sürterek önümüzden geçer, tuvalete giderdi. Anlaşmamızda vardı bu, ancak yemekte rahatsız edilebileceğimizi düşünmemiş ve bu işin yemek saatleri dışında yapılacağı koşulunu belirtmeyi unutmuştuk. Adam her seferinde, tam saatinde, kaşıklarımızı çorbaya daldırır daldırmaz mutlaka odasından çıkıyor, tuvalete gidiyordu. Belki de bizim seslerimiz onu uyandırıyor ve bu gereksinimi aklına getiriyordu; ama belki de meraklı biri olarak ne yediğimizi görmek istiyordu. Çünkü hemen dönmüyordu tuvaletten; hışır hışır odasına dönüşünde birinci yemeğin tabaklarımıza konmuş olmasından mutlaka emin oluyordu. İpeklere bürünmüş olmamasına karşın yürürken hışır hışır bir ses çıkarıyordu gerçekten; gürültü, hareket ediş şeklinden ve bir düzine kadar &ldquo;Selam, affedersiniz selam nasılsınız affedersiniz selam ne var ne yok affedersiniz nasılsınız affedersiniz&rdquo;ler dizisinden yayılıyordu. Ona bir kez bile sürtünmemeyi becermek üzere ustalıklı bir dans figürü yaparak, duvarla sandalye arasında sıkışıp annemin arkasından geçmek zorundaydı. Annem, onun o yağlı bornozunun dokunmasını bekler, tehlike geçip de adam kapısının ardında kaybolunca rahat bir soluk alırdı; sonraysa hep aynı şeyi söylerdi: &ldquo;Tanrıya şükür! Az daha yemek yeme isteğimi yok edecekti.&rdquo; Nedenini tahmin etmek zorunda kalmaksızın duyduğu tiksintinin büyüklüğünü biliyorduk; ama üçümüzü de şaşırtan şey, annemin onun sözlerine çok nazik bir şekilde yanıt vermesiydi. &ldquo;İyi sabahlar, Herr Ring!&rdquo; şeklindeki yanıtı kesinlikle alaycıydı; ama sesinin tonlamasında bunu ele veren hiçbir belirti yoktu: son derece zararsız, dostça, hatta nazik bir ses tonuydu bu. O gittikten sonra rahatladığını dile getirmek üzere aldığı derin soluk da odasının kapalı kapısının ardından duyulacak kadar yüksek sesli değildi; ve masada daha sonra sürdürülen konuşma, sanki o hiç ama hiç ortaya çıkmamışçasına sürdürülürdü.</p>

  <p class="p9">Bazen de, özellikle akşamüstleri, annemi kendini kurtaramadığı konuşmalara daldırırdı. İyi yetiştirilmiş üç oğlanı övmekle başlardı sözlerine. - &ldquo;İnsan inanamıyor Frau Canetti. Prensler kadar güzel hepsi!&rdquo;</p>

  <p class="p9">&ldquo;Güzel değiller, Herr Ring,&rdquo; diye yanıtlıyordu onu annem gururla. &ldquo;Bir erkek için güzellik önemli değildir.&rdquo;</p>

  <p class="p9">&ldquo;Ah, böyle söylemeyin hanımefendi; hayatta işe yarıyor güzellik! Güzeller çok daha kolay ilerler. Size bir yığın örnek verebilirim! Bizim bara takılan genç bir Tisza<a id="a47"></a><a href="../Text/notes.html#a178"><span class="t15">{21}</span></a> var. Tiszaların olduğunu bilirsiniz elbet. Macaristan'da bugün hâlâ Tisza ailesinden kişiler yaşıyor. Neyse bu genç Tisza çok çekici biri! Sadece yakışıklı değil, düpedüz güzellik örneği, tam bir yürek yakan! Dünya ayaklarının altında. İstediği her şeyi çalıyorum, o da her seferinde teşekkür ediyor; her numara için özellikle teşekkür ediyor. 'Harika!' diyor ve yüzüme bakıyor, 'Bunu harika çaldın Johnnie!' diyor sonra. Bir dediğini iki etmem onun. Kendini ateşe at dese atarım inanın. Son bornozumu onunla paylaşırım! Peki neden böyle bu Tisza? Yetiştirme, hanımefendi, her şey yetiştirmeye bağlı. Terbiyeli olmak, iyi huylu olmak, çok önemli. Bu da anneye bağlı. Evet, böyle bir anneye sahip olmak harika! Üç meleğiniz böyle bir anneleri olduğu için ne kadar şanslı olduklarının farkındalar mı acaba! Anneme teşekkür ederim demeyi öğrenmem yıllar sürdü. Kendimi sizin meleklerinizle kıyaslıyor değilim sayın Frau Canetti!&rdquo;</p>

  <p class="p9">&ldquo;Neden hep 'melekleriniz,' diyorsunuz Herr Ring? 'Veletler' desenize? Hiç alınmam. Aptal değiller, bu doğru, ama bu bir erdem değil; onları okutmak için yeterince zorluk çekiyorum.&rdquo;</p>

  <p class="p9">&ldquo;Gördünüz mü hanımefendi, gördünüz mü? Şimdi kendi ağzınızla söylediniz. Siz zorluk çektiniz! Yalnız ve yalnız siz! Siz olmasaydınız, sizin fedakâr çabalarınız olmasaydı, gerçekten de velet olabilirlerdi.&rdquo;</p>

  <p class="p9">Fedakârlık... İşte bu sözcükle onun kalbini kazanıyordu. Fedakâr sözcüğünün onun yaşamında oynadığı rolü bilseydi, bunu daha sık kullanırdı. Daha biz küçükken kendi yaşamını bizim için feda ettiğini söyler dururdu annem; dininden onda kalan tek duygu buydu. Tanrı kendisini giderek daha az gösterip yavaş yavaş nerdeyse gözden yitince, içindeki Tanrı inancı azar azar zayıflamış ve fedakârlığın taşıdığı anlam onun gözünde büyümüştü. İnsanın kendisini feda etmesi yalnızca bir görev değil, elde edebileceği en büyük başarısıydı; ama Tanrının buyruğuyla yapılan bir fedakârlık değildi söz konusu edilen; Tanrı, bunlara uzanamayacak kadar uzaktaydı; asıl değerli olan, kendi içinde, kendisinden kaynaklanan fedakârlık, kişinin kendi istenciyle gerçekleştirilmiş bir fedakârlıktı, önemli olan buydu. Fedakârlık, bu kısacık<a id="a48"></a><a href="../Text/notes.html#a180"><span class="t15">{22}</span></a> adı taşımasına karşın çok geniş kapsamlı, çok şeyin bir araya gelmesinden oluşmuş, saatlere, günlere, yıllara yayılan bir şeydi &ndash; yaşamadığın bütün saatlerin bir araya gelmesinden oluşmuş bir yaşamdı fedakarlık.</p>

  <p class="p9">Johnnie onu bir kez yakaladı mı, istediği kadar konuşurdu. Annem onu bırakmazdı. Sonunda Alman kurdu Nero'yu yürüyüşe çıkarmak üzere izin isteyip giden Johnnie olurdu; ya da kapı çalınır, Johnnie'nin arkadaşı gelmiş olurdu. Genç bir adam görünür ve Johnnie ile birlikte odacıkta gözden yiterlerdi; Nero'ysa Johnnie'nin piyano çalmak üzere bara gitme vakti gelinceye dek birkaç saat boyunca beklerdi. Odasından hiç ses duymazdık. Orada uyumaya alışkın olan Nero hiç havlamazdı. Johnnie ile genç adamın karşılıklı konuşup konuşmadığını da anlayamazdık. Annem, kapı dinlemeyi asla kendisine yakıştıramazdı; hiç konuşmadıklarını varsayardı. Bir kez olsun göz ucuyla bile bakmadığı oda (vebadan kaçar gibi sakınırdı bundan), çok küçüktü. Bir yatak ancak sığıyordu. Ve annem, birisi cüsseden yana zengin Johnnie, diğeri bu dev köpek olmak üzere iki cismin bu odaya nasıl sığdığını bir türlü anlamıyordu. Bunun sözünü etmedi hiç, ama ne düşündüğünü sezinleyebiliyordum. Onu asıl kaygılandıran, benim bu durumlarla ilgili ne düşünebileceğimdi &ndash; aslında onun düşündüğü türden herhangi bir şey aklımın ucundan bile geçmemişti, beni hiç mi hiç ilgilendirmemişti. Bir keresinde, &ldquo;Herhalde genç konuk yatağın altında uyuyordur,&rdquo; dedi. &ldquo;Yüzü hep solgun ve yorgun görünüyor. Belki yatacak yeri yok da, Johnnie ona acıyor, birkaç saat yatağın altında uyumasına izin veriyor.&rdquo;</p>

  <p class="p9">&ldquo;Neden üstünde değil?&rdquo; diye sordum ben bütün masumluğumla. &ldquo;Yani Johnny fazla şişman olduğu için ikisi birden yatağa sığmaz mı demek istiyorsun?&rdquo;</p>

  <p class="p9">&ldquo;Yatağın altında, diyorum,'' diyerek baktı gözlerime. &ldquo;Ne biçim şeyler düşünüyorsun öyle?&rdquo; Hiçbir biçim şeyler düşünmüyordum, ama o, gene de bunları aklımdan geçirdiğimi sanıyor, zihnimde yatağın üzerinde yalnızca köpeğe yetecek kadar yer bırakmam için düşüncelerimi yatağın altındaki alana iteklemek istiyordu. Bu, ona zararsız görünüyordu. Aklımdan. geçenleri okusaydı müthiş şaşırırdı kuşkusuz: Minik odadaki olaylar beni ilgilendirmiyordu, çünkü benim aklım annemle ilgili bambaşka bir yerlerdeydi; olayı betimlemek için o zamanlar bu sözcüğü kullanmazdım gerçi ama, bana ayıp gelen bir durum söz konusuydu.</p>

  <p class="p9">Her sabah hamile bir kadın olan Frau Lischka evi temizlemeye gelirdi. Yemekten sonra bulaşıkları da yıkayıp evine giderdi. Daha çok çamaşır yıkama, halı silkeleme gibi ağır işler için gelirdi. &ldquo;Hafif işler için ona gerek yok,&rdquo; diyordu annem. &ldquo;Onları kendim yaparım.&rdquo; Kadına bu durumuyla kimse iş vermek istemiyordu. Hamileliğinin çalışmasına engel olacak denli ilerlemiş olduğunu düşünüyorlardı. Ama kendisi bize çok iyi iş yaptığını söylemişti; bir kerecik denememizi istemişti. Annem ona acıdı ve gelmesine izin verdi. Aslında tehlikeyi göze almış oluyoruz diyordu. Ya ansızın hastalanırsa, ya da başına beklenmedik bir şey gelirse &ndash;biz çocuğuz diye açık konuşmuyordu annem, ayrıntıları söylemiyordu. Kadın, daha iki ay bir şey olmayacağına yemin etti, bu süre içerisinde çok rahat çalışabilirdi. Zaman içinde doğruyu söylediği ortaya çıktı; şaşılacak derecede iyi iş yapıyordu. &ldquo;Hamile olmayan kadınlar ondan örnek alsalar iyi olur,&rdquo; diyordu annem.</p>

  <p class="p9">Bir gün, öğle yemeğine eve geldiğimde, merdivenlerden bahçeye göz attım: Frau Lischka orada durmuş, bir halıyı sopalıyordu. Kamını korumak için büyük bir çaba harcıyor ve sopayı her indirişinde garip bir şekilde yüzünü buruşturuyordu. Halıdan nefret ediyordu da her vuruştan sonra başını çeviriyordu sanki; öylesine nefret ediyordu ki, milyon verseler bir daha bakmak istemez sanırdınız. Yüzü kıpkırmızıydı; bulunduğum yüksek yerden, bu kızarıklığın öfkeden kaynaklandığı sanılabilirdi. Kırmızı yüzünden terler damlıyordu, ayrıca, anlamadığım bir sözü haykırıyordu. Yanında konuşacak kimse olmadığından, halıyı döverken kuvvet toplamak için bağırıyor diye düşündüm.</p>

  <p class="p9">Üzgün bir şekilde apartmana girdim ve anneme Frau Lischka'nın bahçede nasıl çalıştığını görüp görmediğini sordum. Şimdi yukarı çıkacağını söyledi. Bugün yemek verilecekti ona: halıları dövdüğü günlerde yemek veriliyordu. Sözleşme uyarınca diyordu annem, bunu yapmakla yükümlü değildi (sözleşme uyarınca sözcüklerini kullanıyordu), ama kadına acıyordu. Kadın ona bütün gün hiçbir şey yememeye alışkın olduğunu söylemişti; eve gidince kendisine bir şeyler hazırlıyordu. Annem buna dayanamadığından kadın halıları silkelediği günlerde ona yemek veriyordu. Kadın bunu iple çekiyor hep, diyordu annem ve bu yüzden sopalan böylesine hızlı ve kuvvetli indiriyor. Halılarla yukarı çıktığında sırılsıklam olduğunu görüyordu annem; ter kokusundan mutfakta duramıyordu insan; bu nedenle annem o günlerde yemeği masaya kendisi getiriyor, Frau Lischka'yı mutfakta açlığıyla baş başa bırakıyordu. Ona dev boyutlu bir tabakta bol yemek verdiğini söyledi. Üçümüzden hiçbiri, hatta Georg bile o kadar yemeği bir seferinde yiyemezdi. Tabağı silip süpürüyordu kadın. Belki de birazını kesekâğıdına koyup evine götürüyordu. '.Zaten, annemin karşısında yemek yemenin yakışık almayacağını söylüyor, ayrı yemek istiyordu. Konuyu sofrada konuşuyorduk. Neden her seferinde yemek verilmediğini sordum. Çamaşır yıkadığında da bir şeyler veriyorum dedi annem, ancak bu kadar çok değil. Ama işler hafif olduğunda, hayır &ndash; sözleşme uyarınca ona bir şey vermekle yükümlü değildi, hem ayrıca, Frau Lischka kendisine verilenlerden dolayı minnettardı, en azından benden daha minnettardı.</p>

  <p class="p9"><span class="t13">Minnettarl</span><span class="t13">ı</span><span class="t13">k</span> sık konuşulan bir konuydu. Bir şeye kızmışsam ve bu nedenle annemi eleştiriyorsam, hemen nankörlüğümden söz ediyordu. Aramızda sakin bir tartışma olanaksızdı. Düşüncelerimi söylerken acımasızdım, ama yalnızca bir şeye öfkelendiğimde dile getiriyordum onları; dolayısıyla her seferinde de incitici geliyordu. Elinden geldiğince savunuyordu annem kendini. Köşeye sıkıştığında, on iki yıldır kendisini bizim için feda ettiğine sığınıyor ve nankörlüğümden dolayı beni azarlıyordu.</p>

  <p class="p9"><span class="t13">Onun</span> düşüncelerinin odağı, tek yataklı odayla biz üç oğlanı tehdit eden tehlikeydi, bu nedenle yalnızca tembellikten söz ediyor, yetişkin erkeklerin bütün gün yatakta yatmalarının ya da kirden yağ tutmuş bir bornoz içinde yarı çıplak dolaşmalarının kötü örnekler oluşturduğunu söylüyordu; ama gizliden gizliye benim aklımın ucundan bile geçmeyen çeşit çeşit kötü şeyler geçiriyordu. <span class="t13">Benim</span> düşüncelerimse, mutfaktaki Frau Lischka ile meşguldü. Arada bir kendisine yenecek bir şeyler verilmesi karşısında şükran duyuyordu, beni her görüşünde de, neşe içinde &ldquo;Ne iyi bir anneniz var,&rdquo; demeyi, bunu söylerken de başını anlamlı anlamlı sallamayı ihmal etmiyordu. Sürekli olarak bizim egolarımızı besliyordu: Annem, &ldquo;sözleşmede olmamasına karşın&rdquo; yemek veriyor, bense onun durumundan dolayı kendimi suçlu hissettiğimden iyi davranıyordum. Yorulmak bilmez iki şövalye bir üstünlük yarışına giriyordu. Bu tartışmalarda harcadığımız enerjiyle binadaki bütün halıları sopalayabilirdik, üstelik çamaşıra da girişebilirdik. Ama ikimiz de ilkelerde anlaşamadığımızı çok iyi biliyorduk: onun için önemli olan minnettarlık, benim için önemli olansa adaletti.</p>

  <p class="p9">Apartmana bizimle birlikte güvensizlik de taşınmıştı. Anneme göre, apartmanımızda bu gizin -Johnnie'nin aşırı kalabalık yatağının varlığı iyi bir şey değildi. Öte yanda <span class="t13">ben,</span> hamileliğinin sonuna gelmiş kadının bahçede ya da mutfakta sürünmesi karşısında müthiş bir korkuyla doluyordum. Hep, yere yığılıverecek, çığlıklarını duyacağız, mutfağa koşup onu kanlar içinde bulacağız diye ödüm kopuyordu. Çığlıklar, yeni doğmuş bebeğin çığlıkları olacaktı ve Frau Lischka, ölmüş bulunacaktı.</p>

  <h3 class="h31"><a id="ncx312"></a><a id="a49"></a><a id="a50"></a>Armağan</h3>

  <p class="p9">Tıkış tıkış yaşadığımız Radetzkystrasse'de geçen yıl, anılarımda yer eden en kötü yıl oldu.</p>

  <p class="p9">Eve girdiğim anda, kendimi gözetim altında hissediyordum. Ne yaptığım bir şey doğruydu ne de söylediğim. Her şey birbirine çok yakındı, yattığım ve kitaplarımı koyduğum küçük oda yemek odasıyla annemin kardeşlerimle paylaştığı yatak odasının arasındaydı. Kimseye görünmeden sessizce odama girmem olanaksızdı. Eve her gelişimde kaçınılmaz bir selam sabah ve açıklamalar faslı vardı. Sorguya çekiliyordum, annem beni hiçbir şeyle suçlamıyordu gerçi ama soruları, güvensizliğini ele veriyordu. Laboratuvarda mıydım, yoksa vaktimi konferanslarla mı öldürmüştüm?</p>

  <p class="p9">Açık yürekliliğimden, bu tür soruların yanıtlarıyla kendimi ele veriyordum. Konuları nerdeyse genelde herkesi ilgilendiren konferanslardan söz ediyordum. Fransız Devrimi sonrası Avrupa Tarihi, çoğu kişiye Bitkilerin Fizyolojisinden ya da organik kimyadan daha yakındı. Bu konularda konuşmayışım, onlara ilgi duymadığımı ortaya çıkarıyor değildi. Önemli olan söylediklerimdi; yalnızca sözlerim geçerliydi; ve kendi sözlerimle bana saldırılıyordu: Viyana Kongresi beni sülfürik asitten daha fazla ilgilendiriyordu! &ldquo;Çok fazla dağıtıyorsun kendini,&rdquo; diyordu annem. &ldquo;Böyle gidersen hiçbir yere varamazsın!&rdquo;</p>

  <p class="p9">&ldquo;Bu derslere, bu konferanslara girmek <span class="t13">zorunday</span><span class="t13">ı</span><span class="t13">m,&rdquo;</span> diyordum, &ldquo;yoksa boğulurum. Kendime uygun olmayan bir dalda eğitim görüyorum diye beni ilgilendiren her şeyi bir kenara atamam.&rdquo;</p>

  <p class="p9">&ldquo;Peki neden sana uygun değilmiş? Mesleğini uygulamamanın yolunu açıyorsun. Kimya ansızın ilgini çekiverecek diye ödün kopuyor. Bu geleceğin mesleği nede olsa&ndash;ve sen kalkmış kendini ondan koparıyor, bu bilime karşı önünde barikatlar oluşturuyorsun. Sakın ellerini kirletme! Temiz olan tek şey kitaplar, değil mi? O konularda daha fazla kitap okuyasın diye bir konferanstan bir konferansa koşuyorsun. Bunun sonu yok. Hâlâ kendini tanımış değilsin! Her şey daha çocukluğunda başladı. Sana yeni bir şeyler öğreten her kitap için, o konuda daha fazla bilgi edinmek için on kitap daha gerekiyordu sana. Seni ilgilendiren bir ders dinlemen demek, yeni bir yük demek. Konuya dalıyorsun da dalıyorsun. Sokrates-öncesi düşünürlerin felsefesi! Tamam, o konuda sınava gireceksin. Seçme hakkın yok. Notlar alıyorsun, koca koca defterleri dolduruyorsun, yetmiyor mu? Daha bir yığın kitap almaya ne gerek var? Listendeki bütün kitap adlarını görmedim mi sanıyorsun? Bunlara para yetiştiremeyiz. Yetiştirebilseydik bile, senin için zararlı olurdu. Kendini kaptırır gidersin ve böylece asıl derslerinden uzaklaşırsın. Gomperz'in bu alanda önemli olduğunu söylüyorsun. Babasının <span class="t13">Yunan Dü</span><span class="t13">ş</span><span class="t13">ünürleri</span> adlı kitabıyla ünlü olduğunu söylememiş miydin?&rdquo;</p>

  <p class="p9">&ldquo;Evet,&rdquo; diye sözünü kestim, &ldquo;Üç cilt. Onu istiyorum. Almak istiyorum.&rdquo;</p>

  <p class="p9">&ldquo;İyi ki profesörünün babasından söz ettim yani! Listeye anında üç ciltlik bir kitap daha giriverdi. Gerçekten de bunu sana alacağımı sanmıyorsun, değil mi? Oğul sana yeter de artar! Babasını ne yapacaksın! Hoca anlatırken not al, defterlerinden çalış, bu kadar.&rdquo;</p>

  <p class="p9">&ldquo;O şekilde çok ağır ilerliyorum. Tahmin edemeyeceğin kadar yavaş. Derinlemesine girmek istiyorum konuya. Gomperz'in Pythagoras'a gelmesini bekleyemem. Şimdi Empedokles ve Heraklitos hakkında bir şeyler öğrenmek istiyorum.&rdquo;</p>

  <p class="p9">&ldquo;Antik yazarlardan Frankfurt'ta çok kitap okudun. Demek doğru kitapları seçmemişsin. Hep ortalarda görüyordum o kitapları; öyle çirkindiler ki hem... hepsi de birbirine benziyordu. Aralarında Yunan filozofları yoktu ama, neden? Çünkü o zamanlar ilerde ihtiyacın olmayacak şeyler ilgini çekiyordu.&rdquo;</p>

  <p class="p9">&ldquo;O zamanlar filozofları sevmiyordum. Platon'un dünyayı bir görüntü haline sokan <span class="t13">idealar</span> kuramı itici gelmişti bana. Aristotales'e hiçbir zaman dayanamadım. Sınıflandırmadan başka bir şey yaptığı yok. Onu okurken insan sayısız çekmecelerin içine kilitlenmiş hissediyor kendini. O Sokrates-öncesi düşünürlerden o zaman haberim olsaydı, yazdıkları her bir sözcüğü yutardım. Ama kimse bana onlardan söz etmedi. Her şey Sokrates'le başlıyordu. Ondan önce hiç kimse hiçbir şey düşünmemiş miydi yani? Hem biliyor musun, Sokrates'i hiçbir zaman sevmedim. Belki de büyük filozoflardan, salt onun izleyicileri olduğu için uzak durdum. &ldquo;</p>

  <p class="p9">&ldquo;Onu neden sevmediğini söyleyeyim mi sana?&rdquo;</p>

  <p class="p9">Bu nedeni ondan öğrenmemeyi yeğlerdim. Aslında pek iyi bilmediği konularda bile son derece kişisel ve kesin görüşleri vardı. Söylediklerinin doğru olamayacağını bilmeme karşın, her seferinde beni etkiler, sözleri, sevdiğim şeylerin orta yerine küf gibi oturuverirdi. Salt bunlar beni kimyadan fazla uzaklaştırmıyor diye işleri berbat etmeye çalıştığını sezmiştim. Pek çok şeyi öğrenmeye hevesli olmam, ona göre benim yaşım için saçma ve <span class="t13">erkekçe olmayan</span> bir durumdu. Radetzkystıasse'de geçirdiğimiz yıl boyunca ondan en sık duyduğum kınama sözcüğü buydu.</p>

  <p class="p9">&ldquo;Sokrates'i, çok aklı başında biri olduğu için sevmiyorsun: hep, günlük konulardan söz eder o, somut şeylerden, çalışanlardan söz eder.&rdquo;</p>

  <p class="p9">&ldquo;Ama kendisi pek çalışmıyordu. Bütün gün konuşuyordu.&rdquo;</p>

  <p class="p9">&ldquo;Senin gibi dilini yutmuşlar için yetersiz, değil mi! Ne düşündüğünü biliyorum! Haklısın!&rdquo; İşte gene çok eskiden, kendisinden Almanca öğrenirken duyduğum azarı işitiyordum. &ldquo;Yoksa hep kendi kendine konuşmak mı istiyorsun? Söylenen her şeyi büyük bir dikkatle sınayan ve yanlış yapanın yakasını bırakmayan Sokrates gibi sen de insanlardan mı korkuyorsun?&rdquo;</p>

  <p class="p9">Sokrates-öncesi bir düşünür kadar itiraz kabul etmez bir tavır içindeydi; kim bilir, belki de yeni tanışmaya başladığım Sokrates-öncesi düşünürleri yeğlemem, <span class="t13">annemin,</span> tümüyle kendime mal ettiğim davranışlarıyla ilgili değildi. Görüşlerini ne büyük bir özgüvenle dile getiriyordu! Onlara &ldquo;görüş&rdquo; bile denebilir miydi? Ağzından çıkan her tümcede bir dogma gücü vardı: her şey kesindi. Asla kuşkusu olmazdı, en azından kendisine ilişkin hiçbir kuşkusu yoktu. Belki de böylesi daha iyiydi; çünkü kuşku duyması halinde kuşkuları, savları kadar güçlü olacak, her konuda kendinden kuşku duymaya başlayarak sonunda kendini yiyip bitirecekti.</p>

  <p class="p9">Dar sınırları her an hissediyor ve her yönden iteleyip duruyordum. Darlığa geri döndüğümde, müthiş bir direnme hissediyor, bundan da sınırları yeniden itip genişletme gücünü alıyordum. Geceleri kendimi yalnız hissediyordum. Annemin bana yönelik eleştirilerini kendilerine özgü haylazlıklarla vurgulayan ve ondan aşağı kalmayan kardeşlerim uyumuş, annemse yatmış olurdu. Sonunda özgürdüm. Minik odamdaki minik masanın başına oturur okumakta ya da yazmakta olduğum şeyi bırakır, kitaplarımın sırtlarına sevecenlikle bakardım. Sayıları Frankfurt'taki gibi yığın yığın artmıyordu. Ama sürekli olarak aralarına başkaları katılıyordu. Zaman zaman bana armağan verilmesini gerektiren durumlar oluyordu ve kitaptan başka bir armağan vermeye kalkışan yoktu.</p>

  <p class="p9">Geceleri kimya, fizik, botanik, bir de genel hayvanbilim çalışmam gerekiyordu; bu işi yerine getiriyorsam elektrik israfı yapmamış oluyordum. Ama ders kitapları uzun süre açık kalmıyordu. Sürekli tamamlanması gereken defterlerin yerini az sonra içlerine üzüntülerimin yanı sıra her yeni heyecanımı not ettiğim gerçek defterler alıyordu. Annem yatmadan önce küçücük odamın kapısının altından ışığımın yandığını görürdü; Zürich'te Scheuchzerstrasse'deki ilişkimiz tersine dönmüştü. Masanın başında ne yaptığımı tahmin edebiliyordu, ama onun daha baştan onayladığı eğitimim için gecelediğimden, diğer çalışmalarıma göz yumuyor, bunlara karşı hiçbir önlem almıyordu.</p>

  <p class="p9">Bu dönemde benim etkinliklerimi denetlemek için gerekçeleri olduğunu düşünüyordu. Kimyaya pek güvenmiyordu. Beni yeterince çekmemişti, süreç içinde ilgimi kazanamayacağı da belliydi. Tıp eğitimi çok uzun sürüyordu, temelsiz olduğunu düşünmekle birlikte, annemin maddi kaygılan yüzünden tıp okumaktan vazgeçmiştim. Bu kararımı kabul etti ve kararda gördüğü fedakârlığı övdü. O, bize kendi yaşamını feda etmişti, zaman zaman yaşadığı bedensel zayıflıklar ve hastalıklar, bu özverinin ne denli yürekten ve güç olduğunu gösteriyordu. Şimdi, en büyük evlat olarak benim bir özveride bulunmam gerekiyordu. Bencillikten uzak bir meslek, insanlığa hizmet olarak gördüğüm tıptan feragat etmiş, en azından onun kadar bencillikten uzak bir başka meslek seçmiştim. Annemin dört bir yandan duyduklarına bakılırsa geleceğin mesleğiydi kimya. Sanayi alanında gelecek vaat eden bir iş demekti; yararlıydı da, ah hem de ne yararlıydı; bu alanda çalışan biri iyi para kazanırdı ayrıca, hem de ne iyi para; bu yararlılık için kendimi feda etmem ya da feda etmek istemem, onun da kabullenebileceği bir özveri olarak görülüyordu. Ne var ki, dört yıl boyunca bu işe sarılmak zorundaydım ve işte bu konuda ciddi kuşkuları vardı. Ben, kimya bölümüne yazılmayı tek bir koşulla kabul etmiştim: benim yerime Praterstrasse'de geçirdiğimiz aylardan bu yana dünyadaki herkesten fazla sevdiğim kardeşim Georg tıp okuyacaktı. Onu içimdeki hevesle doldurmuştum bile; artık onun hayattaki en büyük isteği, uğruna geri çevirdiğim şeyi gerçekleştirmek, yani doktor olmaktı.</p>

  <p class="p9">Annemin kuşkuları haklıydı. Konu, benim açımdan farklıydı. Bu bir özveri <span class="t13">de</span><span class="t13">ğ</span><span class="t13">ildi,</span> çünkü günün birinde dolgun maaşlı bir kimyacı olmak için kimya okuyor değildim aslında. İnsanın, içinden gelen bir istekle değil de iyi para kazanmak için bir meslek sahibi olması benim için kabul edilir bir şey değildi. Günün birinde bir fabrikada kimyager olacağıma inanmasına izin vermekle Annemin korkularını yatıştırıyordum. Ama konuyu hiç açmıyordum; onun sözsüz bir varsayımıydı bu ve ben buna göz yumuyordum. Buna bir ateşkes anlaşması da denebilir: İnsanın istemediği bir mesleği edinmeye uğraşmasının yersiz olduğunu, insanın kendisinden çok başkaları için yararlı olmayan bir mesleğin meslekten sayılmayacağını hiç dile getirmedim. Bunun karşılığında o da hiçbir zaman benim kimyager olduğum bir gelecekten söz etmedi. Daha birkaç yıl önce, savaşta neler olduğunu, zehirli gaz kullanıldığını unutmamıştı. Ve sanırım, kimyanın bu yönünü bağışlamak onun için hiç kolay değildi; çünkü en ciddi, en düşünceli anlarında bile şaşmaz bir savaş düşmanı olarak kaldı. Sonuçta benim &ldquo;fedakârlığım&rdquo;ın bir sonucu olarak önümde uzanan gizli gelecek konusunda ikimiz de sessizliğimizi koruduk. Önemli olan benim her gün laboratuvara gitmem, orada geçireceğim düzenli saatlerin beni kendine özgü bir disiplin gerektiren bir işe alıştırması ve bilgi için dayanılmaz açlıklar duymamam, şiirsel açıklamalardan uzak durmamdı.</p>

  <p class="p9">Bu konuda ona ne büyük ihanet ettiğim konusunda hiçbir fikri yoktu. Tek bir saniye bile bir kimyager olarak çalışmayı ciddi olarak tasarlamadım. Evet, laboratuvara gidiyordum: günün büyük bölümünü orada geçiriyordum; yapmam gerekenleri, en az başkaları kadar iyi yapıyordum. Bu yaptıklarımı haklı gösterecek nedenlerimi ortaya koymuştum. Hâlâ <span class="t13">her</span> <span class="t13">ş</span><span class="t13">eyi</span> öğrenmek ve dünyada bilinmeye değer her şeyi bilmek istiyordum. Bu ereğe ulaşmak istediğimden ve aynı zamanda bunun olanaklı olduğundan hâlâ emindim. İster bir insan beyninin algılama gücü ya da ister alıp kendisine kattıklarından başka bir şey olmayan ve bu işi sürdürmeye kararlı bir yaratığın canavarsı özellikleri söz konusu olsun &ndash; hiçbir yerde hiçbir sınır tanımıyordum. Ayrıca yakaladığım herhangi bir bilginin benim için erişilmez olduğu bir durumla da karşılaşmış değildim. Gerçi, bana hiçbir şey, kesinlikle hiçbir şey vermeyen, hatta bizi işledikleri dersten müthiş soğutan bir iki kötü öğretmenim olmuştu. bunlardan biri de Frankfurt'taki kimya öğretmenimdi. Onun derslerinden aklımda kalan yalnızca sülfürik asitle suyun formülleri oldu; yaptığımız birkaç deneyde de hareketlerinden nefret etmiştim. Önümüzde kılık değiştirmiş tembel bir memeli hayvan oturuyordu sanki ve aygıtları çok ama çok yavaş kullanıyordu. Dolayısıyla yüzeysel bir kimya bilgisi almak yerine bilgi dünyamda büyük bir boşlukla ayrıldım o okuldan. Şimdi bu boşluğu doldurmak zorundaydım ve boşluk, öyle büyüktü ki, salt bu nedenle üniversitede kimya okumama göz yumabilirdim.</p>

  <p class="p9">İnsanın kendini kandırmasının sınırlan yoktur; annem ders dışındaki konularla fazla ilgilenmemem ve kendimi kimyayla sınırlamam konusunda üstelediğinde bu sözleri çok sık yinelediğimi anımsıyorum. En az bildiğim konu, en iyi bildiğim konu olacaktı. İşte <span class="t13">bu</span> &ndash;tıptan vazgeçmek&ndash; bağışlanması olanaksız bir bilgisizliğe yaptığım bir özveriydi; reddettiğim tıpsa, ona sevgimi kanıtlamak için kardeşime verdiğim bir armağandı. O benim bir parçamdı; birlikte bilgiyi bütünüyle kazanmış olacaktık ve böylece bizi bir daha hiç bir şey ayırmayacaktı.</p>

  <h3 class="h31"><a id="ncx335"></a><a id="a51"></a><a id="a52"></a>Samson'un Kör Edilmesi</h3>

  <p class="p9">On iki ay süresince duyduğum azarlardan biri aklımdan hiç çıkmadı: Hayatın ne olduğunu bilmediğim söyleniyordu bana, kör edilmiştim, bilmek <span class="t13">istemiyordum</span> bile. Gözlerimde perde olduğu söyleniyordu, onlarsız görmemeye kararlıydım, yalnızca kitaplardan öğrendiğim şeyleri görmek için baktığım söyleniyordu. Belki kendimi <span class="t13">bir</span> tür kitapla aşırı sınırlamış olduğumdan, belki onlardan yanlış şeyleri özümsediğimden, benimle herhangi bir durumu gerçeklikte olduğu gibi konuşmak girişiminin kesin bir başarısızlıkla sonuçlanacağı, söyleniyordu.</p>

  <p class="p9">&ldquo;Sana göre her şey ya yüksek ahlak ilkelerine uygun olacak ya da hiç olmayacak. Ağzından düşürmediğin <span class="t13">özgürlük</span> sözcüğü, bir şakadan ibaret. Bu dünyada hiç kimse senden daha az özgür olamaz. Bir olayı artık görünmez hale gelinceye dek o yana bu yana çekiştirmeksizin <span class="t13">tarafs</span><span class="t13">ı</span><span class="t13">z</span> bir yaklaşımla ele alman olanaksız. O senin inatçı direnmen, küstahlığın ve meseleleri asla hiçbir şeyini değiştirmeksizin olduğu gibi bırakma yönündeki kesin kararlılığın olmasa, senin yaşında böyle ince eleyip sık dokumak böylesine vahim bir durum yaratmazdı. Büyük laflar etmesini biliyorsun ama gelişme nedir, yavaş yavaş olgunlaşmak, kendini geliştirmek nedir, hele hele insanın başkalarına yararlı olması ne demektir, haberin yok. Senin asıl sorunun ne biliyor musun, körleşmişsin sen. Belki de Michael Kohlhaas'tan<a id="a53"></a><a href="../Text/notes.html#a182"><span class="t15">{23}</span></a> öğrendin bunu. Ama senin durumun hiç ilginç değil, çünkü o, hiç değilse bir şeyler yapıyordu. Sen ne yapıyorsun? Hiç!&rdquo;</p>

  <p class="p9">Dünyanın nasıl oluğunu öğrenmek istemediğim doğruydu. Onaylamadığım bir şey üzerinde bütün ayrıntılarını öğrenecek şekilde yoğunlaştığımda kendimi onun bir parçası, olayın suç ortağı olarak görüyordum. Öğrenmek, aynı yola koyulmak yükümlülüğünü getiriyorsa, öğrenmek istemiyordum. Ben, <span class="t13">taklitçi</span> öğrenmeye karşıydım. Bu nedenle gözlerime perde çekmiştim, annem haklıydı. Bana bir şeyin yalnız ve yalnız dünyada alışılagelmiş bir şey olması nedeniyle önerildiğini fark ettiğim an, aptallaşıyor, benden isteneni anlamazlıktan geliyordum. Ama gerçeklik, başka şekillerde yaklaşıyordu bana, belki de o zamanlar annemin hatta benim tahmin edebileceğimizden çok daha yakın oluyordu.</p>

  <p class="p9">Gerçekliğe giden yollardan biri <span class="t13">resimlerden</span> geçiyordu. Bence bundan daha iyi bir yol yoktur. Değişmeyen bir şeye bağlanıyor, böylece sürekli değişimi engelliyorsunuz. Resimler ağ gibidir, içlerinde yalnız tutulmaya değer avlar kalır. Bazıları ağdan sıyrılır çıkar, bazılarıysa çürür. Boyuna denersiniz, ağları yanınızda taşırsınız, onları salarsınız, ağlar, avladıkları şeylerle güçlenirler. Öte yanda, bu resimlerin bir kişinin <span class="t13">d</span><span class="t13">ı</span><span class="t13">ş</span><span class="t13">ı</span><span class="t13">nda</span> var olması da önemlidir; bir insanın içinde, onlar bile değişir. İnsanın bu resimleri olduğu gibi ve hemencecik bulabileceği bir yer olmalıdır; yalnız o kişinin değil, kuşku duyan herkesin kolayca bulabileceği bir yer olmalıdır bu. Bir insan kendi deneyimleri konusunda kuşkuya düştüğünde bir resme başvurur. Burada, deneyim kımıltısız durmaktadır, onun gözünün içine bakabilir. Böylece orada yalnızca betimlenmiş olmakla yetinmiş olan gerçekliği, kendisine ait bir gerçekliği görerek sakinleşir. Görünüşte, bu kişi olmaksızın da oradadır gerçeklik; ama bu görünüşler aldatıcıdır; resimler uyanmak, canlanmak için <span class="t13">onun</span> deneyimlerine gereksinim duyar. Bu nedenle resimler kuşaklar boyunca uyuklamakta, hareketsiz durmaktadırlar; onları hiç kimse kendilerini uyandıracak bir deneyimle görmemiştir çünkü.</p>

  <p class="p9">Bir insan, deneyimlerinin gereksinimi olan resimleri bulduğunda kendisini güçlü hisseder. Bu türden birkaç resim vardır &ndash; sayıları pek fazla değildir, çünkü önemleri, bir araya getirilmiş gerçekliği barındırmalarındadır; gerçeklik, saçılıp dağıtılırsa, akar, erir, yok olur. Ama sahibine karşı koyan, onu sonsuza dek rahatsız eden. ve değişmesini yasaklayan yalnızca tek bir resim olmamalıdır. Bir insanın yaşamı için gereksindiği birkaç resim vardır ve bunları erken bulursa, kendisinden yitirdikleri aşırı boyutlara varmaz.</p>

  <p class="p9">Bu türden resimlere en fazla gereksinim duyduğum dönemde Viyana'da yaşıyor olmam büyük bir şanstı. O dönemde sahte gerçekliklerin tehdidi altındaydım, aklı başındalığın gerçekliği, ciddiliğin, katılığın, yararlılığın, darlığın gerçekliği hep sahteydi, bu katılıkları denetimi altına alabilecek, onların altında tökezlemeyecek kadar geniş olan o diğer gerçekliği bulmaya gereksinimim vardı.</p>

  <p class="p9">Breughel'in resimlerine rastladım. Onlarla tanışmam, en güzel Breughel'lerin gösterildiği bir yerde, Viyana'daki Kunsthistorisches Müzesinde olmadı. Fizik ve Kimya Fakültelerindeki dersler arasında, Liechtenstein Sarayına uğrama fırsatları buluyordum. Boltzmannstrasse'den çabucak Strudlhof Merdivenini iniyor, bugün artık yaşamayan o harikulade galeride buluyordum kendimi; ilk Breughel'lerimi burada gördüm. Bunların kopya olması umurumda değildi &ndash; tepkisi ya da duygusu olmayan ve ansızın <span class="t13">bu</span> resimlerle karşılaştığında bunların kopya mı özgün mü olduğunu soracak adamla, birden etkilenmeyip bunları düşünebilecek adamla tanışmak isterdim doğrusu; böyle birinin varlığına inanamıyordum. Çünkü bana göre isterlerse kopyalarının, kopyalarının kopyası olsunlar, önemli olan tek şey, bunların <span class="t13">Alt</span><span class="t13">ı</span> <span class="t13">Kör</span> ile <span class="t13">Ölli</span><span class="t13">ı</span><span class="t13">nün Utkusu</span> olmalarıydı. Daha sonra görme yetisine kavuşan her kör, her şeyden önce bu tablolardan çıkmış olsa gerekti.</p>

  <p class="p9">Körlük düşüncesi kızamığa yakalandığım ve birkaç gün için görme yetimi yitirdiğim çocukluğumdan beri peşimi bırakmamıştı. Şimdi, birbirlerinin bastonlarını ya da omuzlarını tutan, düzensiz bir sıra halinde duran altı kör adam görüyordum. Diğerlerine yol gösteren en baştaki, çukurun içindeydi. Aynı çukura düşmek üzere olan ikincisi, yüzünü izleyiciye döndürmüştü: göz çukuru bomboştu, korkuyla açılmış ağzında hiç diş yoktu. Bununla üçüncü arasında, tablonun en büyük boşluğu yer alıyordu; her iki kişi de onları birbirine bağlayan bastona tutunmuşlardı, ama üçüncüsü bir sarsıntı içindeydi, hangi hareketi yapacağını bilmeyen bir halde, parmakları ucunda azıcık çekingen bir havada duruyordu; yandan görülen yüzü &ndash;yalnızca tek bir kör göz&ndash; ondaki korkuyu ele vermiyor, bir soru sormak üzereymiş izlenimini uyandırıyordu. Onun ardındaki dördüncü adamsa hâlâ tam bir güven içindeydi, eli üçüncü adamın omuzunda, yüzüyse göğe dönüktü; ağzı yukardan bir şey &ndash;gözlerinden esirgenmiş bir şey&ndash; verilmesini bekliyormuşçasına apaçıktı. Sağ eli bastonunu tutuyordu, ama ona dayanmıyordu. Altısı içinde inancı en fazla olanı oydu, baştan aşağı, ta çoraplarının kırmızısına dek umut ve güven doluydu. Son iki adam onun ardındaydı ve onu izliyorlardı, her biri önlerindeki adama kendilerini adamış, onun uydusu halinde duruyorlardı. Onların ağızları da açıktı, ama ötekiler kadar fazla değil; çukurdan en uzak olanlar bunlardı, hiçbir beklentileri yoktu, hiçbir korkuları yoktu, herhangi bir soruları da yoktu. Kör gözleri böylesine önemli olmasaydı, bu altı adamın parmakları hakkında birkaç söz söylemek gerekirdi: bunlar, görebilen insanların parmaklarından farklı bir şekilde tutuyor ve dokunuyorlardı. Ayrıca, el yordamıyla hareket eden ayakları da toprağa farklı bir şekilde basıyordu.</p>

  <p class="p9">Yalnızca bu tablo, bütün bir galeriyi doldurmaya yeterdi; ne var ki, hiç beklenmedik bir anda (bugün bile aynı sarsıntıyı duyabiliyorum) <span class="t13">Ölümün Utkusu'yla</span> karşılaştım. Yüzlerce ölü, hepsi de iskelet gibi, son derece hareketli iskeletler gibi aynı sayıda yaşayan insana asılıp durmaktaydı. Ölüler arasında her türden insan vardı, kitleler vardı, bireyler vardı. Her birinin hangi toplumsal sınıftan geldiği açıkça anlaşılıyordu, hareketleri korkunç bir güç içeriyordu, enerjileri, asılıp çektikleri yaşayan insanlarınkinden kat kat fazlaydı. Ve henüz amaçlarına ulaşmamış olmalarına karşın, izleyici, kimin başarıya ulaşacağını biliyordu. İnsan yaşayanlardan yana çıkar, direnmelerinde onlara yardımcı olmak ister; ama burada kafa karıştırıcı bir durum vardı: ölüler, canlılardan daha canlı görünüyorlardı. Ölülerin canlılığının &ndash;bu sözü kullanmak doğru olursa yani&ndash;tek bir amacı vardı: yaşayanları ölüler tarafına çekmek. Dağıtmayacaklardı, başka bir iş yüklenmeyeceklerdi; canlılar çeşitli şekillerde hayata asılırken, onlar yalnızca bu amacın peşinde koşuyorlardı. Hepsi de arzu doluydu, kimse teslim olmuyordu. Bu resimde yaşamdan bıkmış, yaşamaktan <span class="t13">yorulmu</span><span class="t13">ş</span> hiç kimse göremiyordum. Ölüler, her bir kişiden, gönüllü olarak teslim etmeyi kabullenmediği bir şeyi koparıyordu. Bu direncin enerjisi, yüzlerce farklı biçimde benim içime aktı; ve o günden sonra sık sık ölüme karşı savaşan bütün bu insanlar benmişim gibi hissettim.</p>

  <p class="p9">Her iki yanda da birer kitle olduğunu anlamıştım. Nasıl ki bir birey kendi ölümünü tek başına hissediyorsa, tüm öteki bireyler de ölümlerini tek başlarına hissediyorlardı; bu nedenle bunların hepsini bir arada düşünmemiz gerekiyordu.</p>

  <p class="p9">Burada ölümün utkuya ulaştığı doğruydu, ama mücadele, bir kere savaşılıp kazanılacak bir çarpışma gibi görünmüyordu. Tekrar tekrar, sürekli olarak savaşılıyordu; ve burada bir sonuç olmakla birlikte, bu savaşların sonuçlarının hep aynı olacağı, olması gerektiği izlenimi asla uyanmıyordu. Kendi mücadelemde bana ilk güven veren Breughel'in <span class="t13">Ölümün Zaferi</span> olmuştu. Kunsthistorisches Müzesi'nde gördüğüm tablolarından her biri, bir silinmez gerçeklik parçası daha ortaya koyuyordu. Her bir tuvalin önünde yüzlerce kez dikildim. Bana en yakın olan insanlar kadar iyi tanıyorum hepsini. Yazmayı tasarladığım ve hiç bitiremediğim için kendime kızdığım kitaplardan biri, Breughel'le yaşadığım deneyimleri içerecekti.</p>

  <p class="p9">Ancak bunlar, gördüğüm ilk tablolar değildi. Frankfurt'ta, Stadelsches Müzesi'ne ulaşmak için Main Nehri üzerinde bir köprüden geçmek gerekiyordu. Nehri ve kenti görüyordunuz ve derin bir soluk alıyordunuz; sizi bekleyen korkutucu şeyler için gerekli cesareti veriyordu bu görünüm size. Rembrandt'ın <span class="t13">Samson'un Kör Edilmesi</span> adlı dev tablosu karşısında dehşete düşmüştüm, bana acı verdi bu tablo, tüylerimi diken diken etti.</p>

  <p class="p9">Olay sanki gözlerimin önünde oluyormuş gibi geliyordu bana; ve olay, Samson'un görme yetisini yitirdiği an olduğundan, buna çok korkunç bir şekilde tanıklık etmiş oluyordum. Görmeyen insanlar karşısında her zaman bir çekingenlik duymuşumdur; beni büyülemelerine karşın, onlara hiç uzun uzun bakamam. Beni görememeleri nedeniyle onlara karşı suçluluk duyarım. Ne var ki bu tuval, içinde bulunulan durumu, yani körlüğü değil, kör edilmenin kendisini betimliyordu.</p>

  <p class="p9">Samson, çıplak göğsü, sıyrılmış gömleğiyle orada yatmaktadır, sağ ayağı boşta sallanmakta, ayak parmakları yabanıl acıyla bükülmektedir. Zırh kuşanmış başlıklı bir savaşçı kamayı sağ gözüne batırmış bir halde, üzerine eğilmiş durmaktadır. Kurbanın alnına kan sıçrar; saçları kırpık kırpıktır. Samson'un altında kurbanın kafasını kamaya doğru iteklemiş bulunan ikinci bir savaşçı yatmaktadır. Tuvalin sol tarafında bir canavar daha bulunmaktadır. Ayaklarını açmış, orada dikilmekte, iki eliyle sımsıkı tuttuğu kamayı Samson'un sıkı sıkı kapanmış sol gözüne nişanlamış şekilde kurbana doğru eğilmektedir. Tuvalin yarısını kaplayan kama, olduğundan büyük gözükmekte, kör etme işinin tekrarlanacağı tehdidini simgelemektedir. Samson'un da tıpkı herhangi bir normal insan gibi iki gözü vardır; biz kamayı tutan caninin, Samson'un kana bulanmış yüzüne bakan ve buyruğun yerine getirilmesini gözeten tek bir gözünü görmekteyiz.</p>

  <p class="p9">Olayların yaşandığı kalabalığın dışında bir yerlerden gelen bir ışık Samson'un yüzüne düşmektedir. Bunu görmezden gelmek, başka bir yere bakmak olanaksızdır; bu kör etme henüz körlük değildir; körlük <span class="t13">haline gelecektir</span> ve ne bir yumuşama beklemektedir ne de bağışlanma. Bu kör edilme edimi görülmek istenmektedir; ve onu gören herkes, kör edilmenin ne olduğunu bilmekte ve edimi her yerde görmektedir. Bu tabloda, kör edilme edimine odaklanmış olan ve onu hiç terk etmeyen bir çift göz vardır. Bir elinde makası ve diğerinde Samson'un saçını tutan Delilah'nın utkuya bir an önce ulaşmak için sabırsızlanan gözleri. Elinde saçlarını tuttuğu adamdan korkuyor mu o? Samson'un, yerli yerinde durdukça kendisini ürküten o tek gözüne bakmaktan kaçınmaya mı çalışıyor? Göz ucuyla Samson'a bakıyor, kör edilmekte olan adamın yüzüne düşen ışık kadar ışıkla aydınlatılmış olan yüzünde kin ve öldürgen bir kaygı var. Dudakları aralık; az önce: &ldquo;Filistinlilerin laneti üzerinde olsun Samson!&ldquo; diye haykırdı.</p>

  <p class="p9">Kadının ne dediğini anlıyor mu Samson? Delilah'nın halkının adı olan <span class="t13">Filistinliler</span> sözcüğünü, kendilerine karşı savaştığı ve öldürdüğü insanların kimliğini belirten sözcüğü anlıyor. Bir göz oymayla diğeri arasındaki süreci yaşayan Samson'a bakıyor kadın; diğer gözü bağışlamayacak ona, &ldquo;Bağışlıyorum!&rdquo; diye haykırıp kendisini bıçağın önüne atmayacak, elinde tuttuğu saçlarla, Samson'un gücü olan saçlarıyla onu örtmeyecek. Arkadan doğru göz ucuyla nereye bakıyor? Kör edilmiş gözle, kör edilmek üzere olan göze bakıyor. Tekrar inecek darbeyi bekliyor. Delilah, bu olayın gerçekleşmesini sağlayacak iradenin ta kendisi. Zırhlı paralı askerler, teberdarlar onun emrinde. Samson'un gücünü koparıp aldı; gücünü elinde tutuyor, ama hâlâ ondan korkuyor ve bu kör edilmeyi anımsadığı sürece ondan nefret edecek, nefret etmek için, daima anımsayacak.</p>

  <p class="p9">Bu resmin karşısında sık sık durdum ve nefretin anlamını bu tablodan öğrendim. Daha küçükken, çok erken bir yaşta, beş yaşımdayken, Laurica'yı baltayla öldürmeye çabaladığımda nefret duymuştum. Ama insan o anda ne hissetmiş olduğunu bilemiyor: bunu anlamak için nefreti karşınızda görmelisiniz, tanımak ve anlamak için, o olguyu başkalarında görmelisiniz. Tanıştığınız bir şey, bir duygu, ancak ve ancak o duyguyu daha önce yaşamışsanız gerçek olur. Duygu, içinizde uyur halde kalmıştır, ona bir ad verememişsinizdir; sonra birdenbire, bir tablo halinde karşınıza çıkar ve başkalarının başına gelen bir şey, sizin içinizde kendisini bir anı olarak yaratır: şimdi artık gerçektir o.</p>

  <h3 class="h31"><a id="ncx353"></a><a id="a54"></a>Zekânın Erken Onuru</h3>

  <p class="p9">Görüştüğüm gençler, birbirlerinden ne denli farklı olurlarsa olsunlar, bir noktada birleşiyorlardı: hepsi de entelektüel konulara ilgi duyuyorlardı. Gazetelerdeki her şeyi biliyorlardı, ama kitaplara gelince müthiş heyecanlanıyorlardı. Dikkatleri yalnızca birkaç kitap üzerinde odaklanmıştı; bu kitaplar hakkında bir şeyler bilmemek geçerli bir küçük görülme nedeniydi. Ama gene de, bu gençlerin herhangi bir genel ya da önde gelen görüşü papağan gibi yineledikleri söylenemezdi. Bu tür kitapları ellerine alıp okuyorlardı; birbirlerine bölümler okuyorlardı; bazı parçaları ezbere söylüyorlardı. Eleştiriye izin vermek bir yana, özellikle istenirdi; bir kitabın genel okur gözünde ünlü olmasını sağlayan noktalan bulmaya çalışırlar, bu noktaları ateşli bir şekilde, hem de akıllıca çürütürlerdi. Karl Kraus'tan edinilmiş olanların dışında hiçbir şey kesin değildi; fazla kolay ve fazla çabuk kabul görmüş şeylerle dalga geçmeye bayılırlardı.</p>

  <p class="p9">Tartışma ortamı yaratmaya elverişli kitaplar özellikle önemliydi. Frankfurt'ta pansiyon masasında tanığı olduğum Spengler'in etkisi tartışmaları geride kalmıştı. Ya da belki Viyana&rsquo;da onun etkileri daha az önemseniyordu. Ama gene de burada da onunla ilgili kötümser bir havanın estiği kesindi. Otto Weininger'in <span class="t13">Cinsellik ve Ki</span><span class="t13">ş</span><span class="t13">ilik</span> adlı yapıtı, yirmi yıl önce yayımlanmış olmasına karşın, her tartışmada ortaya atılıyordu. Karl Kraus'un <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri</span> adlı yapıtı, Zürih'teki savaş zamanı günlerimin bütün o barışçı kitaplarını geride bırakmıştı. Çöküş dönemi yazını, edebiyattan sayılmıyordu. Hermann Bahr,<a id="a55"></a><a href="../Text/notes.html#a184"><span class="t15">{24}</span></a> geçmişte kalmıştı: yeterinden fazla rol üstlenmiş biriydi ve bunların hiç biri şimdi ciddiye alınmıyordu. Bir yazarın saygınlığı özellikle savaş <span class="t13">s</span><span class="t13">ı</span><span class="t13">ras</span><span class="t13">ı</span><span class="t13">ndaki</span> tutumuyla ölçülürdü. Nitekim Schnitzler'in<a id="a56"></a><a href="../Text/notes.html#a187"><span class="t15">{25}</span></a> adı el değmemişliğini koruyordu; artık güncelliğimi yitirmişti gerçi, ama acı eleştirilerin hedefi olmuyordu, çünkü diğerlerinin tersine, hiçbir zaman savaş propagandası yapmamıştı. Ayrıca, Eski Avusturya'da savaş propagandası yapmaya elverişli bir ortam da olmamıştı. Krallık çöktüğünden saygınlığını yitirmişti; kralcılığı savunuyorsun, demişlerdi bana, yalnızca birkaç &ldquo;mum kadın&rdquo; (günlerini kiliselerde mum yakarak geçiren yaşlı kadınlar) kaldı. Herkesin aklı Avusturya'nın parçalanmasındaydı &ndash; şimdi artık müthiş büyümüş bir başkent olan Viyana'nın &ldquo;hidrosefal&rdquo; bir kafa olarak şaşırtıcı bir şekilde yaşamını sürdürmesi ile meşguldü. Ama bir metropolün olağan niteliği sayılan entelektüel üstünlüğüne kimse toz kondurmuyordu. Dünyanın, düşüncelerine değer verebileceği beklentisi içindeymişçesine, dünyadaki her şeyle ilgiliydiler ve Viyana&rsquo;nın kuşaklar boyunca gelişmiş bulunan eğilimlerine, özellikle de müziğe pek meraklıydılar. Müziği sevseler de sevmeseler de konserlere gidiyorlardı. Henüz dünya çapında bir üne kavuşmamış olan Gustav Mahler kültü, ilk doruk noktasına burada ulaştı; büyüklüğü tartışılmıyordu.</p>

  <p class="p9">Freud'un adının geçmediği bir konuşma hemen hemen yoktu; benim için Karl Kraus'un adı kadar önemliydi Freud sözcüğü; ama gene de sözcük anlamının &ldquo;sevinç&rdquo; olmasından başka, içindeki iki sesli harfin bir hece olarak kaynaşması ve sonundaki <span class="t13">d</span> nedeniyle benim için çok daha çekiciydi.<a id="a57"></a><a href="../Text/notes.html#a188"><span class="t15">{26}</span></a> Bir dizi tek heceli ad vardı; birbirinden çok farktı gereksinimleri karşılamaya yetebilirdi bunlar. Ama Freud çok özel biri haline gelmişti; ortaya attığı terimler, günlük konuşmaya girmişti. Üniversitedeki belli başlı hocalar onu hâlâ reddediyorlardı. Öte yanda Freudçu dil sürçmeleri, bir sosyete oyunu haline gelmişti. Onun adım sık kullanmak için, durmadan dil sürçmesi yapıyordu insanlar. Ne kadar canlı ve kendiliğinden söylenmiş olursa olsun, bir konuşma sırasında karşınızdakinin ağzından &ldquo;işte sana bir Freudçu dil sürçmesi,&rdquo; sözlerini işitirdiniz. Hemen ardından sürçme gelir, derken bunun çözümlenmesi işine girişilir, yanlışa yol açan süreç ortaya çıkarılır ve böylece &ndash;evrensel, hatta bilimsel bir süreci aydınlatma işine girişmiş olmanız nedeniyle&ndash;aşırı sırdaş görünmeksizin özel yaşamınızın en ince ayrıntılarını anlatmaya başlayıverirdiniz.</p>

  <p class="p9">Freud öğretisinin en aydınlatıcı bölümünün bu olduğunu kısa sürede anlamıştım. Dil sürçmeleri tartışılırken, bir sonuca ulaşmak, ya da sürçmenin asla değişmeyen, bu yüzden de kısa süre içinde sıkıcı hale gelen bir kalıba uydurulmak üzere çarpıtıldığı duygusuna hiç kapılmadım. Ayrıca herkes Freudçu dil sürçmelerini kendine göre oluşturuyordu. Güzel şeyler çıkıyordu ortaya, hatta bazen, tasarlanmamış olduğu besbelli gerçek dil sürçmeleri bile yapılıyordu.</p>

  <p class="p9">Ama Oedipus karmaşası, tümüyle farklı bir konuydu. İnsanlar bunu adeta yumruk yumruğa tartışıyorlardı, herkes kendi karmaşasını kendi buluyor, bulmazsa da başkaları onun adına bulup çıkarıyordu. Bu toplantılara katılan herkes bir şeyi çok iyi biliyordu: kendi Oedipus karmaşasını kendisi ortaya atmazsa, acımasız ve anlamlı bir bakışın ardından biri ona bir tane sunuyordu. Şöyle ya da böyle, herkes (hatta babalarının ölümünden sonra doğmuş oğullar bile) birer Oedipus edindiler; giderek orada bulunan herkes büyük bir suçluluk duygusunu içinde, potansiyel bir anne-âşığı ve baba-katili olarak başlarına sislerle kaplı birer mitoloji kahramanı tacı oturtuyordu &ndash; hepimiz gizli birer Thebes kralıydık.</p>

  <p class="p9">Belki öldürme isteği uyandıracak kıskançlığı daha çocuk yaşta tanımış olmam ve kıskançlığın birbirinden çok farklı itici güçlerinin bayağı farkında olmam nedeniyle, konuyla ilgili kuşkularım vardı. Ama Freud'un bu öğretisinin sayısız savunucularından biri bunun evrensel geçerliği konusunda beni ikna etseydi bile, söz konusu olay için bu adı asla kabul etmezdim. Oedipus'un kim olduğunu biliyordum, Sophokles'i okumuştum, bu yazgının ne denli kötü, ne denli alçakça olduğunu görmezden gelemezdim. Viyana'ya vardığımda, Oedipus karmaşası herkesin diline düşmüş, günlük konuşma haline gelmişti; ayaktakımını küçük gören burnu havada kişiler bile birer &ldquo;Oedipus&rdquo; edinmeyi gururlarına yediriyorlardı.</p>

  <p class="p9">Ancak şunu da kabul etmek gerekir ki, insanlar hâlâ süregiden savaşın etkisi altındaydılar. Tanığı oldukları cinayetleri, acımasızlıkları kimse unutamamıştı. Savaşta etkin rol almış çoğu kişi evlerine dönmüştü. Bir buyrukla neler yapabileceklerini biliyorlardı ve adam öldürme eğilimi ile ilgili ruh çözümlemesi konularına, bu yöndeki açıklamalara dört elle sarılıyorlardı. Toplu olarak kendilerini kaptırdıkları karşı durulmaz isteklerinin bayağılığı, açıklamaların bayağılığında yansıyordu. Oedipus&rsquo;u ortaya çıkar çıkmaz herkesin ne denli <span class="t13">zarars</span><span class="t13">ı</span><span class="t13">z</span> hale geldiğini görmek garibime gidiyordu. En korkunç yazgı bile, binlerle çarpıldığında ufalanır, bir toz tanesine dönüşür. Mit, bir insana ulaşır, onu boğar, aklını karıştırır. Mit, &ldquo;doğa yasası&rdquo;na indirgenmiştir ve bu, bir insan için dans etmesine yarayacak küçük bir flütten başka bir şey değildir.</p>

  <p class="p9">Benim görüştüğüm gençler savaşa gitmemişlerdi. Ama Karl Kraus'un konferanslarına gidiyorlar ve <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri'ni</span> &ndash; denilebilir ki, ezbere biliyorlardı, Gençliklerini gölgede bırakan savaştan geri kalmamaları için tek şanslarıydı bu; hem, savaşla tanışmanın daha yoğun ve daha geçerli bir yolu yoktu belki de. Böylece savaş, hep gözlerinin önündeydi; ve, unutmak istemediklerinden, savaştan kaçmaya zorlanmadıklarından, sürekli olarak onunla birlikteydiler. İnsanoğlunun, bir kitle olarak sahip oluğu dinamiği araştırmaya kalkmadılar; insanların bu kitle içinde kendilerini altmış olarak, severek isteyerek savaşa gittiğini, &ndash;bambaşka bir şekilde olsa da&ndash; savaşın yitirilmesinden yıllarca sonra bile içinde tuzağa kıstırılmış olarak kaldıkları bu kitle üzerinde fazla düşünmediler. Bu kitle ile ilgili hiçbir şey söylenmiyordu, bu görüngülerin bir kuramı ortaya atılmamıştı o güne dek. Freud'un bu fenomenle ilgili görüşleri, kısa sürede anladığım üzere, tam anlamıyla yetersizdi. Dolayısıyla insanlar Freud'un sarsılmaz bir özgüven içinde ortaya attığı bireysel süreçlerin ruhbilimiyle yetiniyorlardı. Frankfurt'tan beri üzerinde düşündüğüm kitle bilmecesiyle ilgili herhangi bir görüş dile getirdiğimde bunları tartışmaya değer bulmuyorlardı; söylediklerime karşılık gelecek bir formülün bulunmadığını öne sürüyorlardı. Bir formüle indirgenemeyen hiçbir şeye var olma hakkı verilmiyordu, düş gücünün bir ürünüydü bu düşünceler, özden yoksundu; yoksa, ya Freud, ya da Kraus şu ya da bu şekilde dile getirirdi bunları.</p>

  <p class="p9">Bu konuda duyduğum boşluğu o sıralarda hiçbir şey dolduramadı. Ama çok geçmeden, Viyana'da geçirdiğim ilk kış sırasında (1924-1925) &ldquo;ışık&rdquo; belirdi; tüm yaşamımı belirleyen bir &ldquo;ışık&rdquo;tı bu. Bunu &ldquo;ışık&rdquo; diye nitelemek zorundayım çünkü olayı yaşayışım, özel bir ışıkla ilgili; ansızın, şiddetli bir genişleme duygusu halinde bana kendini gösterdi. Viyana sokaklarından birinde &ldquo;ışıklın belirdiği ve parladığı zaman parçasını kapsayan bir süre çabuk ve olağandışı enerjik bir hareketle yürümekteydim. O gece başıma geleni asla unutmadım. Işık bana tek bir saniye göründü; şimdi, elli yıl sonra, onu hâlâ <span class="t13">tüketilmemi</span><span class="t13">ş</span><span class="t13">, söndürülmemi</span><span class="t13">ş</span> bir şey olarak görüyorum. Zihinsel içeriği belki öyle yalın ve öyle küçük ki, etkisi belki de açıklanamaz, ama gene de ben ondan bir vahiyden etkilenircesine güç aldım &ndash;yaşamımın yirmisi dolu dolu olmak üzere yirmi beş yılımı kitlenin aslında ne olduğunu bir kitle içinde gücün nasıl varlık kazandığını ve nasıl ondan beslendiğini açıklama işine vermeme yetecek kadar büyük bir güçtü bu. Viyana&rsquo;da Freud gibi birinin bulunmasının, herkesin, sanki her birey kendi başına ve dilediği gibi, üstelik doğruluğunu kendi başına onaylayarak olaylara bir açıklama bulmak üzere Freud'dan konuşmasının, üstlendiğim bu işi ne şekilde etkilediğinin o zamanlar farkında değildim. Freud'un fikirleri bana yeterli gelmediğine, benim için en önemli olan görüngüyü açıklayamadığına göre belki saflığa varan bir içtenlikle, bambaşka bir şeyi, Freud'dan tümüyle bağımsız bir şeyi üstlendiğime inanıyordum. Bir hasım olarak ona gereksinim duyduğum açıkça ortadaydı. Ama benim için bir çeşit örnek görevi gördüğü olgusunu o dönemde bana hiç kimse kabul ettiremezdi.</p>

  <p class="p9">Çok açık bir şekilde anımsadığım aydınlanma, Alserstrasse'de gerçekleşti. Geceydi; gökyüzünde kentin kızıl yansılarını fark ettim ve buna bakmak üzere başımı kaldırdım. Bastığım yere dikkat etmiyordum. Birkaç kez tökezledim; başımı havaya dikmiş kızıl göğe baka baka pek de hoşuma gitmeyen bir şekilde gene tökezlediğim bir seferde, ansızın aklıma bir fikir geldi: kişilik güdüsüyle her zaman çatışma halinde olan kitle güdüsü diye bir şeyin var olduğunu ve bu ikisi arasındaki mücadelenin, insanlık tarihinin gidişini açıklayabileceğini anladım birden. Bu yeni bir fikir olamazdı; ama benim için yeniydi, çünkü müthiş bir güçle sarstı beni. Bana öyle geliyordu ki, şimdi dünyada olan biten her şeyin kökü, bu mücadelede aranabilir ve bulunabilirdi. Kitle diye bir şeyin var olduğu olgusunu, Frankfurt'ta yaşadığım o deneyim göstermişti bana. Şimdi, aynı şeyi Viyana'da tekrar yaşıyordum. İnsanları bir kitle haline gelmeye zorlayan bir şeyin var olduğu açıkça ortadaydı, bu, tartışma götürmez bir doğru gibi geliyordu bana. Kitlenin parçalanıp bireyler halinde dağıldığı da aynı ölçüde açıkça ortadaydı; aynı şekilde, bu bireylerin tekrar bir kitle haline gelmek istedikleri de kesindi. Bir kitle haline gelme ve tekrar bir birey olma eğiliminin varlığı konusunda hiçbir kuşkum yoktu. Bu eğilimler öylesine güçlü, öylesine karşı durulmaz, inatçı eğilimlerdi ki, bunları bir güdü olarak değerlendiriyor ve böyle adlandırıyordum. Ancak kitlenin kendisinin aslında ne olduğunu bilmiyordum. İşte şimdi çözmeyi tasarladığım bilmece buydu; bu, gündemdeki birinci konu, ya da en azından dünyamızdaki en önemli bilmeceydi bana göre.</p>

  <p class="p9">Yaptığım tanımlama ne kadar bayat, ne kadar temelsiz ve kuru görünüyor şimdi bana. &ldquo;Müthiş bir güç,&rdquo; diyordum, gerçekten de öyleydi. Çünkü ansızın içime dolan enerji daha hızlı yürümeme, nerdeyse koşar adım ilerlememe yol açtı. Alserstrasse'yi geçtim, Gürtel'e dek böyle hızla ilerledim; göz açıp kapayıncaya dek oraya vardığımı sandım. Kulaklarım uğulduyordu; gökyüzü sanki hep bu renkte kalacakmış gibi hâlâ kıpkırmızıydı; ben hâlâ tökezliyor ama hiç düşmüyordum. Tökezlemelerim, o anda bedenimi saran tüm hareketlerin ayrılmaz bir parçasıydı. Böyle bir hareketliliği bir daha asla yaşamadım; yaşamak istediğimi de söyleyemem zaten &ndash; fazla garip, aşırı olağandışı, bana yakışandan çok daha hızlı bir şeydi bu, benden çıkan ama denetleyemediğim yabancı bir şeydi...</p>

  <h3 class="h31"><a id="ncx365"></a><a id="a58"></a><a id="a59"></a>Patrikler</h3>

  <p class="p9">Veza&rsquo;yı herkes egzotik buluyordu. Gittiği her yerde bütün dikkatleri üzerine çekiyordu. Sevil'i ömründe görmemiş bir Endülüslüydü Veza, ama buralardan söz ettiğinde orada büyüdüğünü sanırdınız. <span class="t13">Bin Bir Gece</span> Masallarımdan hangisini okursanız okuyun, daha ilk anda onunla bu öykülerde karşılaşırdınız. İran minyatürlerinde görmüş olacağınız tanıdık biriydi. Ama bu Doğulu görünümüne karşın, hiç de düşlerin kişisi değildi; onu hemen kesin olarak algılıyordunuz; imgesi hiç erimiyor, asla yok olmuyordu; keskin çizgilerini ve ışıltısını koruyordu içinizde.</p>

  <p class="p9">Güzelliği soluk kesiciydi, bu güzelliğe direnmek için çaba harcıyordum. Çocukluktan henüz çıkmış deneyimsiz bir yaratık olarak, onun yanında beceriksiz, donuk kalıyordum; Shakespeare' in Fırtına'sındaki Caliban'dan farksızdım (tek fark benim çok genç olmamdı); beceriksiz, güvensiz, kabaydım; denetimim altında olması olanaklı tek şeyi, yani konuşmayı bile beceremiyor, onu görmezden önce dünyanın en saçma hakaretleri sayılacak, beni ona karşı koruyacak zırh görevi görecek sözcükleri arıyordum; &ldquo;değerli&rdquo; hafif kalıyordu; &ldquo;şekerli&rdquo; &ldquo;saygıdeğer bayan&rdquo; &ldquo;prenses&rdquo;. Veza dilin yalnızca yarısını kullanabiliyordu sanki, kibar bölümünü; gerçek olan her şeye yabancıydı, düşüncesiz, hırslı, umursamazdı. Ama bütün bu suçlamaları bir kenara atmam için 17 Nisandaki o konferansı anımsamam yetiyordu. Dinleyiciler, Karl Kraus'u yakışıklılığından dolayı değil, ağırbaşlılığından dolayı alkışlamışlardı. Ve on dakikalık arada beni Veza'ya tanıştırdıklarında son derece denetimli, gururlu görünmüştü, programın ikinci bölümünden vazgeçmeye hazır bir havası yoktu. O günden beri her konferansta (artık hepsine gidiyordum), başkalarına fark ettirmeden gözlerimle onu arıyor ve her seferinde de buluyordum. Salonun ta bir ucundan onu selamlıyor, yanına yaklaşmaya asla cesaret edemiyordum. Beni fark etmediğinde müthiş üzülüyordum; neyse ki, genellikle selamıma karşılık veriyordu.</p>

  <p class="p9">Burada bile dikkat çekiyordu, bu izleyiciler arasındaki en egzotik yaratık oydu. Daima birinci sırada oturduğuna göre Karl Kraus onu fark ediyor olsa gerekti. Birden, Kraus'un onun hakkında ne düşündüğünü merak ettiğimi fark ettim. Veza hiç alkışlamıyordu, bu onun dikkatini çekmiş olsa gerekti. Ama her seferinde aynı yere oturmakla gösterdiği ilgiyi umursamamak Kraus için bile olanaklı değildi. Beni davet etmesine karşın ziyaretine gitmediğim bir yıl boyunca birinci sırada oturmasından her seferinde artan bir rahatsızlık duydum. Bu rahatsızlığımın niteliğini anlayamadığımdan, son derece garip gerekçeler uyduruyordum. En ön sırada ses fazla yüksektir diye düşünüyordum; o en yoğun bölümleri dinlemeye nasıl dayanıyordu? <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri'ndeki</span> kişilerden bazıları insanı öyle bir utandırıyordu ki, yerin dibine girmek istiyordunuz. Hauptmann'ın <span class="t13">Dokumac</span><span class="t13">ı</span><span class="t13">lar</span><span class="t13">ı</span><span class="t13">nda, Kral Lear'de</span> ağlaması gerektiğinde ne yapıyordu peki? Kraus'un onu ağlarken görmesine nasıl dayanabilirdi? Yoksa Kraus'un kendisini izlemesini mi istiyordu? Bu tepkiden gurur mu duyuyordu? Herkesin içinde ağlayarak ona saygısını mı göstermiş oluyordu? Utanma duygusundan yoksun değildi her halde; son derece alçakgönüllü, dünyadaki herkesten daha içten oluşuyla da etkilemişti beni; buna karşın orda oturmuş, kendisini ne kadar etkilediğini gösteriyordu Karı Kraus'a. Konuşmadan sonra sahneye çıkmıyordu; herkes kürsüye üşüşüyor, o ise ayakta durup onlara bakmakla yetiniyordu. Her seferinde olduğu gibi sarsılmış ve müthiş etkilenmiş olarak ben de uzun süre salondan ayrılamıyor, avuçlarım acıyıncaya dek alkışlıyordum. Bu esnada ve bu ruh hali içinde onu gözden yitiriyordum; garip bir şekilde ayrılmış mavi-siyah saçları olmasa tekrar bulamazdım da. Konuşmadan sonra, yakışık almaz diye niteleyebileceğim hiçbir şey yapmıyordu. Salonda diğerlerinden daha uzun süre kalmıyordu; Kraus alkışlara yanıt verirken, son çıkan, son alkışlayan o olmuyordu.</p>

  <p class="p9">Belki de en Çok onun onayından, onunla aynı duyguyu paylaşmaktan hoşlanıyordum, çünkü oradaki heyecan, bu konuşmalardan sonra sürüyor, sürüyordu; ister <span class="t13">Dokumac</span><span class="t13">ı</span><span class="t13">lar'</span><span class="t13">ı</span> okusun, ister <span class="t13">Atinal</span><span class="t13">ı</span> <span class="t13">Timon'u</span> ya da <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri'ni,</span> varoluşun doruğuna varılan anlar yaşanıyordu. Bu dinletiler olduğu sürece yaşıyordum, arada olan bitenler, sıradan bir dünyaya aitti. Salonda tek başıma oturuyordum, kimseyle konuşmuyordum,<a id="a60"></a><a href="../Text/notes.html#a190"><span class="t15">{27}</span></a> oradan tek başıma çıkmak istiyordum çünkü. Kendisiyle karşılaşmaktan sakındığım için Veza'yı gözlemliyordum; onun yanındaki koltukta oturmaya can attığımın farkında değildim. O ilk sırada, herkesin görebileceği bir yerde oturduğu sürece olanaksızdı bu. Hücrelerime katılan Tanrıyı kıskanıyordum. Gözeneklerimin her birinin ona açık bir şekilde hep bekliyor olmasına karşın bu tanrıya karşı herhangi bir yerde, herhangi bir noktada önüme duvarlar örmeye çalışmıyordum gerçi, ama ayrık kuzguni saçlarıyla onun yakınında oturan, ona gülen, onun için ağlayan ve tapınağının önünde eğilen bu egzotik yaratığı ondan kıskanıyordum. Onun yanındaki koltukta olmak istiyordum taen önde, onun oturduğu yerde değil; bu yan yanalık yalnızca tanrının onu görmediği, ama bize yaptıklarını bakışlarımızla birbirimize anlatabileceğimiz bir yerde olmalıydı.</p>

  <p class="p9">Veza'yı ziyaret etmeme konusundaki inatçı kararıma karşın onu kıskanıyordum; kendisini o tanrının elinden koparıp almak için güç topladığımın hiç farkında değildim. Evde, annemin davranışlarımın kışkırttığı saldırıları altında boğulacağımı düşünürken, Veza'nın kapısının zilini çalacağım ânı gözümün önüne getirirdim. O ânı, elle tutulur bir nesneymiş gibi kendimden ileriye iteliyor, iteliyordum, ama bunu yaptıkça o bana daha yakın, daha yakın geliyordu. Gücümü toparlamak ve güçlü kalmak için Asriel'in dırdır selinin üzerime boşandığını gözümün önüne getiriyordum. &ldquo;Nasıl geçti? Ne söyledi? Ben demedim mi! Bundan hoşlanmaz. Olmaz tabii.&rdquo; Her şeyin &ldquo;daha mürekkebi kurumadan&rdquo; kendisine anlatılacağı annemin uyarılarını şimdiden duyar gibi oluyordum. Daha sonra aramızda geçecek konuşmadaki sorulara &ldquo;hazır cevaplar&rdquo; kuruyordum. Veza ile daha yakın bir ilişkiden sancılar içinde kaçınırken ve onunla karşılaştığımda ne aşırı büyük ne de aşırı cahil görünmemek için ona neler söyleyeceğimi bilemezken, evde, onun hakkında işiteceğim bütün kötü, nefret dolu sözleri aklımdan geçirebiliyordum.</p>

  <p class="p9">Kendi kendime koyduğum yasaklar ne olursa olsun, bir gün oraya gideceğimi daima biliyordum; onu gördüğüm her konferans, bu bilgimi yoğunlaştırıyor, güçlendiriyordu. Ama o gün geldiğinde, davetinin üzerinden bir yılı aşkın bir zaman geçmiş bulunuyordu. Gideceğimi kimse bilmedi; ayaklarım kendi başlarına Ferdinandsttasse'nin yolunu buldular. Toy ya da köle gibi görünmemek için geçerli bir açıklama bulmak çabasıyla patlatıyordum. Keşke İngiliz olsaydım demişti; ona İngiliz edebiyatını sormaktan daha uygun ne olabilirdi? Yakınlarda Karl Kraus'un görkemli okuma seanslarından birinde Kral Lear'i dinlemiştim; Shakespeare'in oyunları içinde beni en fazla saran buydu zaten. Fundalıktaki yaşlı adamın imgesi gözümün önünden gitmiyordu. Veza oyunun İngilizcesini biliyor olsa gerekti. Kral Lear'de, çözemediğim bir nokta vardı. İşte bunu onunla tartışmak istiyordum.</p>

  <p class="p9">Zili çaldım, kapıyı kendisi açtı, geleceğimden haberi varmış gibi karşıladı beni. Onu daha birkaç gün önce, küçük konser salonundaki dinletide görmüştüm. Diğerleriyle ayakta alkışlarken, farkında olmadan yakınına gelmiştim. Bir tımarhane delisi gibi kollarımı sallıyor, &ldquo;Bravo! Bravo! Karl Kraus!&rdquo; diye çığlık çığlığa alkışlıyordum. Kendimi tutamıyordum, kimse alkışı kesemiyordu, ancak kollarım ağrıdığında indirdim onları. Derken yanımda, tıpkı benim gibi kendinden geçmiş, ama alkışlamaksızın duran birini fark ettim. Veza'ydı bu; beni görüp görmediğini bilemiyordum.</p>

  <p class="p9">Beni dairesine aldı, karanlık koridor boyunca yol göstererek ılık bir pırıltının beni karşıladığı odasına götürdü. Kitaplar ve tablolar arasında oturdum, onlara gidip yakından bakmadım ama, çünkü Veza masada tam karşımda oturdu ve hemen: &ldquo;Beni fark etmediniz,&rdquo; dedi. &ldquo;Ben de Lear&rsquo;deydim.&rdquo;</p>

  <p class="p9">Onu çok iyi fark ettiğimi ve bu yüzden buraya geldiğimi söyledim. Sonra Lear'in oyunun sonunda ölmesinin neden zorunlu olduğunu sordum. Çok yaşlıydı ve çok acı çekmişti zaten. Ama her şeyi aştığını ve hâlâ yaşamakta olduğunu bilerek oyundan ayrılmak daha hoşuma giderdi. O hep hayatta olmalıydı. Eğer oyunda başka bir kahraman, daha genç biri ölseydi, bir diyeceğim olmazdı, özellikle de yüksekten atanlarla savaşçılar, herkesin kahraman dediği türden kişiler ölebilirdi pekâlâ; bence bunun sakıncası yoktu, çünkü onların saygınlığı bir sürü başka insanın ölümüne neden olmalarından kaynaklanıyordu. Ama bunca yaş yaşamış olan Lear, daha da yaşlanmalıydı. Onun öldüğünü hiç görmemeliydik. Bu oyunda ne kadar çok insan ölmüştü. Biri hayatta kalmalıydı, bu biri de Lear'di.</p>

  <p class="p9">&ldquo;Ama neden özellikle o? Sonunda dinlenmeyi hak etmedi mi?&rdquo;</p>

  <p class="p9">&ldquo;Ölüm bir cezadır. O yaşamayı hak etti.&rdquo;</p>

  <p class="p9">&ldquo;En yaşlısı? Yaşlılar daha da uzun süre yaşamalı mı sizce? Bir yığın genç ondan önce ölüme gitmiş ve yaşamları ellerinden alınmışken?&rdquo;</p>

  <p class="p9">&ldquo;Yaşlıyla birlikte <span class="t13">daha çok</span> şey ölür. Bütün o yıllar ölür. Onunla yitip giden şeyler daha fazladır.&rdquo;</p>

  <p class="p9">&ldquo;Demek siz, insanların Kutsal Kitaplardaki patrikler kadar yaşlanmasından yanasınız?&rdquo;</p>

  <p class="p9">&ldquo;Evet! Evet! Siz değil misiniz?&rdquo;</p>

  <p class="p9">&ldquo;Hayır. Size onlardan birini gösterebilirim. İki oda ötemizde yaşıyor. Belki siz buradayken kendini gösterir.&rdquo;</p>

  <p class="p9">&ldquo;Üvey babanızdan söz ediyorsunuz. Onu biliyorum.&rdquo;</p>

  <p class="p9">&ldquo;Onun hakkında bildikleriniz hakikatin yanından bile geçemez. Gerçeği bilen yalnızca iki kişi var, annemle ben.&rdquo;</p>

  <p class="p9">Bu konunun açılmasını beklemiyordu, hemencecik ondan söz etmek istemiyordu bana. Odasını, yaşantısını ondan korumayı başarmıştı. Bunun ona neye mal olduğu hakkında hiçbir fikrim yoktu. Yaşlıların, bunca yıl yaşamaları nedeniyle yaşamlarını sürdürmeleri gerektiği konusunu açmamalıymışım aslında. Ne var ki ona Lear'in sarhoşluğu içinde, birlikte böylesine harikulade bir deneyim yaşamış olmamızdan duyduğum sevinçle gelmiştim. Olanların sorumlusu Lear'di, çünkü beni Veza'ya iten o olmuştu. Lear olmasaydı, daha gelmezdim kuşkusuz; işte şimdi, burada, Lear'le dopdolu olarak oturuyordum; nasıl ona şükran duymazdım. Bütün yazarlar içinde Shakespeare'in Veza için özel bir anlam taşıdığını biliyordum, başka hiçbir konudan bu kadar hoşlanmayacağından emindim. İngiltere gezilerini soramadım ona, o da benim oradaki çocukluğumdan konuşmayı aklına getirmedi. Aslında beni o günlerimi anlatmam için davet etmişti. Bense şimdi yarasına tuz basmıştım; annesi için de kendisi için de bu üvey babayla yaşamak bir işkenceydi. Doksanına gelmişti adamcağız, bense burada kalkmış, bir insanın bunca yaşlandıktan sonra artık yaşamını sürdürmesinin en doğru şey olduğunu söylüyordum.</p>

  <p class="p9">Bu ilk ziyaretimde onu öylesine derinden incittim ki, nerdeyse bu son gelişim olacaktı. Göze görünür ölçüde ürkmüştü, kendini toparladı; kendini haklı çıkarmak gereğini duymuşçasına &ndash;onun için çok güç olmasına karşın&ndash; bu cehennemde rahat etmeyi nasıl başardığını anlattı bana.</p>

  <p class="p9">Veza'nın annesiyle birlikte oturduğu daire, yan yana dizilmiş hayli büyük üç odadan oluşuyordu, hepsinin de penceresi Ferdinandstrasse'ye bakıyordu. Daire, giriş katardaydı, çok yüksek değildi; sokaktan onların dikkatini çekmek kolaydı. Dairenin girişindeki koridor, sol tarafta kalan odaların önünde uzanıyordu, mutfakla diğer odalar sağ taraftaydı. Mutfağın gerisinde, kimsenin aklına gelmeyecek bir yerde, karanlık küçük bir hizmetçi odası vardı.</p>

  <p class="p9">Soldaki üç odadan ilki, ebeveyn yatak odasıydı; Veza'nın yabani, bitkin görünümlü, doksanına yaklaşmış üvey babası bu odada yatakta uzanıyor ya da köşedeki şöminenin önünde pijamalarıyla oturuyordu. Yanında, genellikle konukların ağırlandığı yemek odası bulunuyordu. Üçüncü oda, Veza'nın kendi zevkine göre, sevdiği renklerde döşediği, içinde pek toplu sayılmayacak ama gene de ciddi bir hava yansıtan kitapların ve tabloların bulunduğu odaydı. Kapısından adım attığınız anda rahat bir soluk aldığınız, ayrılırken üzüldüğünüz bir odaydı bu; dairedeki diğer odalardan öylesine farklıydı ki, eşiğinde durduğunuzda düş gördüğünüzü sanırdınız; odanın değil de, tomurcuklarla dolu çiçeklerin açmak üzere olduğu bir alanın sağlam eşiğinde durduğunuzu sanırdınız. Bu eşiği geçmesine izin verilenlerin sayısı çok, çok azdı.</p>

  <p class="p9">Bu odanın sakini, diğer kişilerin üzerinde kurduğu inanılmaz bir denetimi uygulayarak hüküm sürüyordu burada. Bu terör hükümranlığı değildi; her şey sessiz sakin olup bitiyordu; kaşların kaldırılması, davetsiz konukların eşikten uzaklaşmasına yetiyordu. Veza'nın baş düşmanı, üvey babası Mento Altaras'tı. Eskiden, ben sahneye çıkmadan önce, mücadele açık açık gerçekleşmekteydi, sınır çizgileri çekilmişti, ama barışın sağlanıp sağlanmayacağı henüz belli değildi. O dönemde üvey baba kapıyı ansızın ardına dek açıyor, bastonuyla durmadan ve kötü kötü eşiğe vuruyordu. Bir deri bir kemik ve de bitkin adam, pijamasıyla orada duruyordu; dar, uzun, etsiz ve kasvetli kafası, adını bile duymadığı Dante'ninkini andırıyordu. Vurma işine bir an için ara veriyor ve Ladino dilinde korkunç sövgüler ve tehditler savuruyordu, sonra bir vuruyor, bir sövüyor, sonunda arzusu yerine getirilinceye, istediği et ya da şarap kendisine verilinceye dek orada dikiliyordu.</p>

  <p class="p9">Üvey kız, toy bir genç kız olarak yemek odasıyla koridora açılan kapılarını içerden kilitleyerek kendini bundan kurtarmaya çalışmıştı. Sonra yaşı ilerleyip de daha çekici bir genç kız olmaya başladığında, anahtarlar ortadan yitmeye başladı; çilingir yenilerini getiriyor, bunlar da yitiyordu.</p>

  <p class="p9">Anne dışarda olurdu, hizmetçi her zaman ortalıkta değildi; ihtiyar bir şey istedi mi, yaşına karşın, her üçündeki gücü kendinde topluyordu, karısını da, üvey kızını da hizmetçiyi de alt edebilirdi. Korkmakta son derece haklıydılar. Anne ile kız, birbirlerinden ayrılma düşüncesini içlerine sindiremiyorlardı. Veza, annesinin dairesinde kalabilmek için ihtiyarı terbiye edecek bir taktik geliştirdi. Taktiği, on sekiz yaşında bir kızdan beklenmeyecek bir güç, iç görü ve direnç gerektiriyordu. İhtiyar, odasından dışarı çıkarsa, kendisine hiçbir şey verilmeyecekti. Kapıları istediği kadar çalabilir, öfkelenebilir, sövebilir, tehditler savurabilirdi, ama bunlardan hiçbir sonuç beklememeliydi. Tekrar lodasına dönmemesi halinde ne şarap verilecekti kendisine ne de et; o şekilde isterse, anında önüne konuyordu. Üvey kız, bilmeden Pavlov yöntemini uyguluyordu. İhtiyarın yazgısına boyun eğmesi için birkaç ayın geçmesi gerekti. Saldırılarını kestiğinde, eskisinden daha nefis pirzolalar, daha eski şaraplar önüne konuyordu. Eğer yanılıp da öfkesini kabartır ve söve saya yasaklanmış eşikte görünürse cezalandırılıyor, akşama dek kendisine yiyecek ya da içecek verilmiyordu.</p>

  <p class="p9">Yaşamının büyük bir bölümünü Saraybosna'da geçirmişti; çocukluğunda, sokaklarda kaynamış mısır satmıştı. Yaşamının bu başlangıç evrelerinden söz ediliyordu. Bütün bunlar, geçen yüzyılın ortalarında olmuştu, kökenleri, söylencesinin en önemli bölümünü oluşturuyordu. Daha sonraki yaşantısı hakkında tek sözcük çıkmıyordu ağzından. Arada müthiş bir boşluk vardı. Yaşlanıp da kendi işinden emekli olmazdan önce Sarayevo ve Bosna'nın en zenginlerinden biriydi. Sayısız evi (bununla ilgili olarak kırk yedi sayısını sık sık duyuyordunuz) ve sonsuz ormanları vardı. İşinin başına geçen oğulları, çok iyi bir yaşantı sürmekteydiler; ihtiyarı Saraybosna'nın dışına göndermek istemelerine şaşmamak gerekirdi. Çünkü o, oğullarının tutumlu olmasını, sakin bir yaşam sürmelerini, servetlerini döküp saçmamalarını istemişti. Cimriliği ve sertliğiyle ünlüydü. Bağış yapmayı asla kabul etmezdi. Oğullarının verdiği şölenlerde beklenmedik bir anda belirir, konukları bastonuyla dışarı atardı. Sonunda Viyana'da yetmişini geçmiş bir dul bulup onu evlendirdiler. Kendisinden çok daha genç ve güzel bir dul olan Rachel Calderon, karşı koyamadığı bir av oldu onun için. Babaları Viyana'ya ayak basar basmaz oğullar rahat bir soluk aldılar. En büyük oğlu kendine bir özel uçak almış ve memlekette saygınlığını büsbütün arttırmıştı &ndash; o günlerde özel uçağı olan parmakla gösterilirdi. Zaman zaman Viyana'ya gelir, babasına desteler halinde &ndash;baba paranın bu şekilde verilmesini istiyordu&ndash; para getirirdi.</p>

  <p class="p9">Viyana'daki ilk birkaç yıl süresince ihtiyar sokağa çıkar, kimsenin de onunla gitmesini istemezdi. Eski bir pantolonla üzerine bol gelen nerdeyse lime lime bir ceket giyer, sol elindeyse çöp kutusundan bulunmuş izlenimi veren partal bir şapka taşırdı. Şapkasını gizli bir yerde saklar, temizlenmesine izin vermezdi. Hiç kafasına takmadığından, bu şapkayı yanında taşımasının nedenini kimse anlayamıyordu.</p>

  <p class="p9">Bir gün hizmetçi tir tir titreyerek eve geldi ve efendiyi, bir köşe başında önünde şapkasıyla gördüğünü ve yoldan geçen birinin şapkaya bozuk para attığını söyledi. İhtiyar eve döner dönmez karısı yaptığını yüzüne vurdu. Adam öyle öfkelendi ki, yanından hiç ayırmadığı bastonuyla kadını öldüreceğinden korktular. Kadın son derece sevecen, çok nazik bir kişiydi ve normalde ondan uzak durur, işlerine hiç karışmazdı; ama bu kez işin ucunu bırakmadı. Şapkayı kaptığı gibi fırlattı attı. Şapkasız dilenmeye gidemezdi artık. Ama gene de ne zaman evden çıksa o yıpranmış pantolonla lime lime ceketi giyiyordu. Hizmetçiye onu gözetleme görevi verildi; kadın onu bir gün Naschmarkt'a kadar izledi. Ancak ihtiyardan öylesine korkuyordu ki, yolunu yitirdi. Adam, elinde bir kesekağıt dolusu armutla döndü, paketi karısına ve üvey kızma doğru utkuyla kaldırarak gakladı: bunları bir manav kadından bedava almıştı; gerçekten de öylesine sefil ve perişan bir görünüme bürünüyordu ki, Maschmarkt'taki en acımasız sokak satıcısı bile ona acır ve çürük bile olmayan meyveleri seve seve verirdi.</p>

  <p class="p9">Evde, başka dertleri, başka kaygıları vardı ihtiyarın: kalın kalın banknot paketlerini her an elinin altında olacak şekilde yatak odasında saklamak zorundaydı. Her iki yataktaki şilte de tıklım tıklım para doluydu, döşeme ile halı arasında kâğıt paralardan oluşan ikinci bir halı oluşmuştu; bir yığın pabucu arasından tek bir çifti giyilebilecek durumda olurdu, diğerleri para doluydu çünkü. Şifonyerinde düzinelerle çorap vardı, ancak hiç kimsenin bunlara dokunmasına izin yoktu, içindekilerse sık sık kontrol edilirdi. Bunlardan yalnızca iki çiftini değişerek giyerdi. Karısına haftalık mutfak parası veriyor, hesabını da kuruşu kuruşuna soruyordu; bu miktar oğlu tarafından karısının da onayı alınarak saptanmıştı. Üvey baba bu paranın bir kısmını kesmeye çalışırdı, ama bunun ucu kendisinin korkunç miktarlarda tükettiği etine ve şarabına dokunduğundan genellikle saptanan miktarı verirdi.</p>

  <p class="p9">Öyle çok yemek yerdi ki, adam hastalanacak diye korkarlardı. Alışılagelmiş düzende yemezdi yemeklerini. Daha kahvaltıda et ve şarap ister, öğle yemeğinden çok önce, gene aynı şeyleri isterdi. Başka hiç bir şey istemezdi. Karısı o kadar çok et yemesini önlemek amacıyla adamın iştahını pilav ve sebze yemekleri gibi şeylerle doyurmaya çalıştığında, azarlanarak odadan kovuluyordu. Kadın gene de ısrar ederse, adam yemekleri öfkeyle halıya boşaltıyor yalnızca eti bir yutuşta mideye indiriyor, çok az verildiğini söyleyerek daha istiyordu. Onun yalnızca bu lanet olası et ve şarapta yoğunlaştırdığı açlığıyla başa çıkmak olanaksızdı. Kadın, aklı başında, tecrübeli, üstelik de ihtiyarı tanıyan Saraybosnalı olması nedeniyle de onun dilini su gibi konuşan bir doktor çağırdı. Ama ihtiyar doktoru yanına yaklaştırmadı. Hiçbir şeyinin olmadığını, her zaman için böyle zayıf olduğunu, tek ilacının et ve şarap olduğunu ve bunlardan istediği kadar verilmezse, sokaklara çıkıp <span class="t13">dilenece</span><span class="t13">ğ</span><span class="t13">ini</span> söyledi. Kendisindeki dilenme tutkusunun ailesini müthiş rahatsız ettiğinin farkındaydı. Onlar da bu tehdidi ciddiye alıyorlardı, çünkü adam gerçekten de dilenirdi. Doktor bu şekilde yemeyi sürdürmesi halinde iki yıl içinde öleceğini söyledi; ihtiyarsa buna korkunç bir sövgüyle yanıt verdi. Et istiyordu, başka hiçbir şey istemiyordu. Ağzıma başka bir şey koymadım ömrümde diyordu, seksen yaşına geldiğinde bir öküze dönüşmek niyetinde değildi. İşte bu kadar, <span class="t13">ya basta</span>!</p>

  <p class="p9">İki yıl sonra, onun yerine doktor öldü. Başka birilerinin öldüğünü duymak zevk verirdi ihtiyara. Ama bu kez, sevincinden birkaç gece uyuyamadı ve olayı et ve şarapla kutladı. Bir başka doktoru daha denediler, kırkını geçmiş, sağlam yapılı, kendisi de et seven biriydi bu, ama hiç fayda etmedi. İhtiyar ona sırtını döndü, ağzını açıp tek söz etmedi, bu kez sövmeksizin kovdu onu. Bu doktor da tıpkı önceki gibi öldü, ama bu kez daha uzun süre sonra öldü. İhtiyar, onun ölümünü umursamadı. Artık tek derdi, yaşamını sürdürmekti; et ve şarap onu beslemeye yetiyordu, kurban gidecek başka doktorları görmesine de gerek yoktu. Karısı hastalandığında bir girişimde daha bulunuldu; kadın doktora, uyuyamamaktan yakındı. Kocası gecenin bir saatinde uyanıyor ve yiyecek istiyordu. Adam artık pek dışarı çıkmadığından, durum dayanılır gibi değildi. Gözü pek doktor &ndash;belki de öncüllerinin yazgısından haberli olmadığından&ndash; bitişik yatakta hasta karısını umursamaksızın lanet olası dana pirzolasını tıkınmakta olan ihtiyara da bakmak istedi. Tabağı kaptı ve adamı azarladı: Ne yaptığını sanıyordu ihtiyar? Bu ölümcül derecede tehlikeliydi! Görme yetisini yitirmekte olduğunun farkında değil miydi? İhtiyar ilk kez korktu; ama bu korkunun nedeni, çok daha sonradan ortaya çıktı.</p>

  <p class="p9">Yemesinde içmesinde değişen bir şey olmadı; ama bu kez hiç dışarı çıkmaz oldu; arada bir, bir iki saatliğine kendisini odasına kilitliyordu &ndash; bunu daha önce hiç yapmazdı. Kapısı çalındığında çıtını çıkarmıyordu. Şömineyi karıştırdığını duyuyorlardı, ateşi sevdiğini bildiklerinden, önünde oturup düşüncelere daldı herhalde diyorlardı; acıktığında her zamanki yiyeceğini almak üzere kapıyı açacaktı kuşkusuz. Bu hep oluyordu. Ama bir gün, kendi anahtarlarıyla saklambaç oynamaya alışkın olan üvey kız, yemek odasıyla yatak odası arasındaki kapının anahtarlarını aldı ve ateşle oynadığını duyduğu bir anda birden kapıyı açtı. Adam elinde sımsıkı tuttuğu bir deste banknotu kızın gözlerinin önünde ateşe atmaktaydı. Yerde daha birkaç deste vardı, diğerleri ateşin içinde kül olmuş bulunuyordu. &ldquo;Bırak beni,&rdquo; dedi adam. &ldquo;Vaktim yok şimdi. İşim bitmedi.&rdquo; Bunu söylerken yerde yanmayı bekleyen desteleri gösteriyordu. Hiç kimseye kalmasın diye yakıyordu paralarını; ama gene de yeteri kadar para kalmıştı, oda banknot desteleriyle tıka basa doluydu.</p>

  <p class="p9">Bu, deliliğin ilk belirtisiydi. İhtiyar Altaras para yakıyordu. Ona bakması için çağırdıkları, bakılacak hasta o değilmiş gibi kendisini umursamazlıkla karşıladığı, yemek yemesini sürdürerek karısını ve onun yakınmalarını umursamadığını gösterdiği o üçüncü doktor iriyarı olması nedeniyle onu etkilemiş ve korkutmuştu. Belki de şimdi bu işlerin böyle sürmemesi gerektiğini düşünüyor olabilirdi; hem zaten, gözleri konusunda söyledikleri aklına takılmıştı. Durup durup paraya ve alevlere bakıyor, en çok da birinin diğerini tükettiği andan hoşlanıyordu.</p>

  <p class="p9">Artık gizi ortaya çıktığından kendisini odaya kilitlemiyordu; açık açık işinin başına geçiyordu. Onu durdurmak için birkaç adamın gücü gerekliydi. Çaresiz kadın, aklını oynatacaktı. Düşündü düşündü, sonra adamın Saraybosna'daki büyük oğluna mektup yazdı; oğul, bütün cömertliğine karşın paranın böyle bile bile kül edilmesi karşısında duyduğu büyük öfkeyle anında Viyana'ya geldi ve ihtiyarı süt dökmüş kediye döndürdü. Ne anne ne de kız, oğulun ihtiyarı neyle tehdit ettiğini öğrenemediler. Onu seyrek doktor ziyaretlerinden daha fazla korkutan bir şey olmuştu mutlaka &ndash; belki yasal kişiliğinin elinden alınacağı ve her zamanki et ve şarap servislerinin artık düş olacağı bir tımarhaneye tıkılacağı söylenmişti. Her neyse, tehdit işe yaradı. Banknotların geri kalanını gizlediği yerlerde tutmayı sürdürdü, artık onları yakmıyordu; ailenin düzenli olarak yatak odasına girip onu denetlemesine göz yummayı kabullenmişti.</p>

  <p class="p9">Veza için önemli olan kendisinin ve odasının atmosferini eşiğe inen baston sesiyle bu belalı adamın tehditlerinden ve sövgülerinden korumaktı; daha on sekiz yaşındayken bunu gerçekleştirmede başarıya ulaşmıştı. İhtiyar şimdi artık pek seyrek görünüyordu kızın eşiğinde. Hiç değilse birkaç haftada bir kez ansızın kapısını açıyor, uzun boyu, bitkin görünümüyle kızın konuklarının karşısına dikiliyor, ama her seferinde biraz daha uzakta duruyordu; konuklar korkudan çok şaşkınlıkla ona bakıyorlardı. Bastonu tıklatıyor ama vurmuyordu, sövmüyor, tehdit savurmuyordu. Yardım istemek için gelmişti. Onu yasak kapıya çeken korkuydu şimdi. &ldquo;Paramı çaldılar. Yanıyor,&rdquo; diyordu. Hiç kimse ona tahammül edemiyordu, bu nedenle vaktinin çoğunu yapayalnız geçiriyordu; kaygılara kapılıyor, hep parayla ilgili tasalara gömülüyordu. Onları artık yakamadığından hırsızlara kaptırıyordu; alevler odasına dalıyor, artık gönüllü olarak kurban edilmeyeni zorla almaya çabalıyorlardı.</p>

  <p class="p9">Veza yalnızken asla gelmiyordu eşiğe, ancak odasından sesler duyulduğunda kapıda beliriyordu. Kulakları hâlâ iyiydi, kızın konukları geldiğinde mutlaka duyuyordu: kapının zilini, odasının önünden geçen ayak seslerini, holde, az sonra da odasında anlamadığı bir dilde yapılan canlı konuşmaları hep duyuyordu &ndash;bunların hiçbirini görmediğinden, parasına gizli bir saldırı düzenlendiği korkusuna kapılıyordu. Nitekim ben de ilk ziyaretlerim sırasında iki üç kez bu şekilde eşikte belirmesine tanık oldum. Dante&rsquo;yle olan benzerliği müthiş dikkatimi çekti.</p>

  <p class="p9">Sanki İtalyan ozan mezarından fırlamıştı. Tam da <span class="t13">İ</span><span class="t13">lahi Komedi'yi</span> konuşurken kapı birden ardına dek açıldı, adam sanki beyaz çarşaflara sarınmış gibi orada dikiliyor, savunmasına değil de inlemesine yardımcı olmak üzere bastonunu kaldırıyordu: <span class="t13">&ldquo;Mi arrobaron lasparas</span> &ndash;Paramı çaldılar!&rdquo; Hayır, Dante değil bu. Cehennemden fırlamış biri.</p>

  <h3 class="h31"><a id="ncx403"></a><a id="a62"></a><a id="a61"></a>Patlama</h3>

  <p class="p9">Patlama, yirminci doğum günümden bir gün önce, 24 Temmuz 1925 günü gerçekleşti. O günden beri hiç söz etmedim bu olaydan, dolayısıyla betimlemesi hayli güç olacak.</p>

  <p class="p9">Hans Asriel'le ikimiz, Karwendel Dağlarında bir gezi yapmayı tasarlamıştık. Çok sade bir gezi olacaktı bu, kulübelerde yatacaktık. Fazla bir masrafımız olmayacaktı. Deri eşyalar üreten Herr Brosig'in atölyesinde çalışan Hans, minik aylığından bu geziye yetecek parayı biriktirmişti. Son derece dikkatliydi &ndash; öyle olmak zorundaydı: annesi ve iki küçük kardeşiyle çok zor koşullarda yaşıyorlardı.</p>

  <p class="p9">Gezi bütçesini bir güzel hesapladı; yürüyüşümüz bir hafta bile sürmeyecekti. Belli bir yere vardıktan sonra, bir haftalığına bir yere yerleşebilirdik, çünkü ben bu zamanı çalışarak, daha doğrusu, kitleler üzerine bir kitap<a id="a63"></a><a href="../Text/notes.html#a192"><span class="t15">{28}</span></a> yazmaya başlayarak geçirmek istiyordum. Dağlarda bir yerde yapayalnız olmayı yeğlerdim aslında. Ama bunu ona söylemedim, çünkü Hans'ı incitmek istemiyordum. Bunun dışında dağ yürüyüşümüzün hazırlıkları tamamlanmış sayılırdı. Hans, çok yöntemli çalışan biriydi, haritaların üzerine kapanıp yolları santim santim ölçtü, tırmanacağımız dağları iyice hesapladı. Temmuzun ilk birkaç haftasını, tasarımızı tartışmakla geçirdik. Eve geldiğimde, yemekte konuştuklarımızı anlatıyordum. Annem her şeyi dinliyor, ne evet, ne de hayır diyordu. Ama hazırlıklarımızla ilgili en ince ayrıntıları dinlemesinden, &ldquo;Karwendel Dağlarımdaki yer adları dilimden düşmez olduğunda da hiçbir şey dememesinden, bu gezimize karşı çıkabileceği aklımdan bile geçmemişti. Hatta, nerdeyse gezimize zihninden katılıyor duygusuna bile kapıldım. Hedefimiz Achen Gölü üzerindeki Pertisau&rsquo;ydu. Bir keresinde, Pertisau'da tatile gidip bizi orada bekleme fikriyle bile avundu. Ama bu ciddi bir değildi, hemencecik vazgeçti; bu arada Hans&rsquo;la aramızdaki ayrıntılı tartışmalar sürüyordu. Derken. 25 Temmuz sabahı annem ansızın yürüyüşü unutmam gerektiğini, bunun söz konusu bile olmadığını, lükse harcayacak parasının bulunmadığını açıkladı. Üniversiteye gidebildiğime şükretmeliydim; etrafta herkes akşama ne yiyeceğini bile bilmezken böyle isteklerde bulunmaktan utanmıyor muydum ben?</p>

  <p class="p9">Annemin, tasarılarımızı haftalarca dinledikten. hatta ilgi gösterdikten, göz yumduktan sonra, böylesine beklenmedik bir anda indirdiği bu darbe çok ağırdı. Evimizde nerdeyse bir yıl süren baskı ve sürtüşmelerden sonra, buradan uzaklaşmak ve kendimi özgür hissetmek benim için kaçınılmaz hale gelmişti. Son zamanlarda baskı giderek daha da ağırlaşmıştı. Utanç verici tartışmalardan sonra bu geziyi iple çekme duygularıma sığınıyordum. Çok sözü edilen çıplak tebeşir kayalıklarını gözümde büyütüyordum, karşımda ışıl ışıl parlıyorlardı. Ve şimdi, bir kahvaltı sırasında acımasız giyotin bıçağı şak diye inmiş, soluğumu da umudumu da kesip almıştı.</p>

  <p class="p9">Ellerimi duvarlara vurmak istedim ama kardeşlerimin önünde bedensel patlamalarda bulunmamak için kendimi tuttum. Olan biten her şey, kağıt üzerinde gerçekleşti, ama normal olarak anlaşılabilecek mantıklı tümceler halinde değildi hiçbir şey. Alışılmış defterlerimi kullanmış da değildim bu iş için. Dev boyutlu, nerdeyse yepyeni bir bloknotu kaptım ve dev boyutlu büyük harflerle sayfaları birbiri ardına doldurmaya başladım: &ldquo;<span class="t19">PARA</span>, <span class="t19">PARA</span>, <span class="t19">GENE</span> <span class="t19">PARA</span>.&rdquo; Sayfa doluncaya dek her satıra aynı sözcükleri yazıyordum. Sayfayı yırttım ve ikinci sayfayı da &ldquo;<span class="t19">PARA</span>, <span class="t19">PARA</span>, <span class="t19">GENE</span> <span class="t19">PARA</span>.&rdquo; sözcükleriyle doldurdum. Yazım daha önce hiç olmadığı kadar büyük olduğundan bütün sayfalar kısa süre içinde doldu; bloknottan yırtılan kâğıtlar, yemek odasındaki büyük masanın sağına soluna saçıldı. Yığıldıkça yere düşüyorlardı. Büyük masanın çevresindeki halı kâğıtla kaplandı, yazmaktan kendimi alamıyordum. Bloknotta yüz sayfa vardı; her sayfayı yazımla doldurdum. Kardeşlerim, olağandışı bir şeylerin olduğunu fark etmişlerdi, çünkü yazarken, aşırı yüksek sesle değilse de açıkça ve de duyulacak şekilde söylüyordum yazdıklarımı. &ldquo;Para, para, gene para&rdquo; sözcükleri bütün dairede çınlıyordu. Herkes sakınarak bana yaklaştı, yerdeki kağıtları topladı ve yazıları okudular: &ldquo;Para, para, gene para.&rdquo; Derken ortanca olanımız Nissim mutfakta bulunan anneme koştu ve &ldquo;Elias delirdi,&rdquo; dedi. &ldquo;Çabuk gel!&rdquo;</p>

  <p class="p9">Gelmedi; &ldquo;Söyle ona hemen bıraksın bu işi,&rdquo; dedi. &ldquo;Mektup kâğıdı çok pahalı!&rdquo; Ama ben umursamadım ve kâğıtları öfkeli bir hızla doldurmayı sürdürdüm. Belki de o anda gerçekten delirmiştim. Ama ne olursa olsun, benim için bütün baskıları ve aşağılığı üzerinde toplayan sözcük beni kuşatmış bulunuyor, tümüyle denetimi altında tutuyordu. Hiçbir şey umurumda değildi &ndash; ne kıs kıs gülen kardeşlerimi (küçüğümüz Georg, pek isteyerek gülmüyordu: müthiş korkmuştu) gözüm görüyordu ne de sonunda yanıma gelen annemi. Annem ya kağıtların ziyan edilmesinden rahatsızdı ya da artık başlangıçta söylediği gibi &ldquo;rol&rdquo; yaptığım konusunda kuşku duymaya başlamıştı. Ne kardeşlerime bakıyordum ne de ona. Hiç kimseyi gözüm görmüyordu. O tek sözcüğe, bütün insanlığın özü olan o tek sözcüğe kaptırmıştım kendimi. Yazıyordum, bütün dizginlerimi eline almış olan o sözcüğün gücü azalmıyordu; <span class="t13">annemden</span> değil, yalnızca bu sözcükten nefret ediyordum, kağıt bitmedikçe kinim azalmayacaktı sanki. Annemi en çok şaşırtan, bu yazma işindeki korkunç hızdı. Elim kağıt üzerinde koşturup duruyordu, ama sanki ben koşturuyormuşum gibi soluk soluğa kalmıştım. Bu hızla hiçbir şey yapmadım hayatımda. &ldquo;Ekspres tren gibiydi,&rdquo; dedi annem sonradan, &ldquo;yüklü, ağır ve tam hızla giden bir tren.&rdquo; İşte, söyleye söyleye tüketemediği, bana işkence gelen o sözcük gözlerinin önündeydi. İşte, niteliklerine ters düşecek şekilde deli bir bolluk içinde, binlerce kez tekrar tekrar ortaya atılıyor, gözlere sokuluyordu; böylece harcayabilirdiniz onu sanki, böylece onun sonunu getirebilirdiniz. Annemin, her ikimiz adına, benim ve sağa sola saçmakta olduğum o en sevdiği sözcük adına korku duymadığı söylenemezdi.</p>

  <p class="p9">Odadan çıktığını fark etmedim, geri döndüğünü de. Elimdeki bloknotun son sayfasını tüketmeden hiçbir şeyi fark edemezdim zaten. Birden, aile doktorumuz, yaşlı ve deneyimli Dr. Laub'un odamızda dikildiğini gördüm. Annem doktorun ardında adeta gizlenerek duruyordu; yüzü görünmüyordu. Orada olduğunu biliyordum, ama gözlerini göremiyordum. Başı doktorun ardında kalıyordu; derken az önce kapının hızlı hızlı çalınmış olduğunu anımsadım. &ldquo;Çocuğun nesi var?&rdquo; dedi doktor yüksek, yüreklendirici bir sesle. Onun yavaşlığı, her tümceden sonra duraklaması, sözcükleri tek tek ve de etkileyici bir şekilde vurgulaması, karşısındakini önemseyen bir ton içeren açıklamalarındaki o tanımlanması güç ustalığı, aradaki zaman sürecinde hiçbir şey olmamışçasına, bu ziyaretini önceki gelişinin (geçen gelişinde sarılıktı; şimdi ne vardı?) bir devamı olarak ele alışı... Bütün bunlar gerekli etkiyi yaptı ve beni kendime getirdi. Daha birkaç boş sayfam kalmıştı gerçi, ama hemen yazmayı bıraktım.</p>

  <p class="p9">&ldquo;Böylesine büyük bir aşkla ne yazıyoruz acaba?&rdquo; dedi Dr. Laub. Bu tümceyi tamamlaması yüzyıllar sürdü. Kağıdın üzerinde yürütmekte olduğum ekspres trenden düşüverdim; ve kendisininkinden daha da yavaş bir hızla son sayfayı ona uzattım. Ciddi ciddi okudu. Onu, yani sözcüğü, tıpkı benim söylediğim şekilde telaffuz etti. Ama onun ağzında öylesine nefret uyandırıcı bir nitelik almıyordu o pis sözcük, sanki insan ağzından böylesine değerli bir sözcüğü çıkarmadan önce on kez düşünmeliymiş gibi, düşündürücü bir sözcük gibi söylemişti yazdığımı. Peltek konuştuğundan, ciddi ve önemli geliyordu söylediği söz, bunu kendi kendime düşündüm gerçi, ama gene de sakinliğimi korudum. Yeniden parlamadığıma şaşmıştım. Bu son sayfada yazılı olan <span class="t13">her</span> <span class="t13">ş</span><span class="t13">eyi</span> yüksek sesle okudu; sayfanın yansından fazlası doluydu, kendisi de çok yavaş okuduğundan, bu iş hayli zaman aldı. Hiçbir &ldquo;<span class="t19">PARA</span>&rdquo;, bir taneciği bile kayıp olmadı. Okumayı tamamladığında, onun bir hareketini yanlış yorumladım; <span class="t19">PARA</span>'ları yüksek sesle okumayı sürdürmek üzere benden ikinci bir sayfa istediğini sandım. Sayfayı uzattığımda, &ldquo;Tamam,&rdquo; dedi. &ldquo;Bu kadarı yeterli.&rdquo; Sonra gırtlağını temizledi, elini omuzuma koydu ve sanki ağzından bal akıyormuşçasına &ldquo;Şimdi söyle bakalım,&rdquo; dedi, &ldquo;Para bize ne için gerekli?&rdquo; O anda kurnazlık mı ediyordu yoksa safça mı konuşuyordu, bilmiyorum ama sorusu beni konuşturdu. Karwendel öyküsünü baştan sona ve de bütün süreciyle anlattım ona. Tasarının evde haftalarca konuşulduğunu, bu arada en küçük bir karşı koymayla karşılaşılmadığını söyledim; planlarımıza katkıda bile bulunmuştu hatta annem. Şimdiyse ansızın bütün planları yerle bir ediyordu. Bu arada durumu değiştirecek hiçbir şey olmamıştı; kesinlikle keyfiydi bu, evimizde olan biten pek çok şey gibi keyfi. Buradan uzaklaşmak istiyordum, kaçmak ve o lanet olası sözcüğü duymak zorunda olmayacağım yerlere, dünyanın öbür ucuna gitmek istiyordum.</p>

  <p class="p9">&ldquo;Haa,&rdquo; dedi eliyle yerlere serili kağıtları göstererek; &ldquo;Demek bu yüzden yazdık bu sözcüğü durmadan, duymayı istemediğimiz şeyin ne olduğunu anlamak için yazdık. Ama dünyanın öbür ucuna gitmeden önce Karwendel Dağlarına gitsek çok daha iyi olur.&rdquo; Bu sözler üzerine yüreğim yumuşayıverdi; bu gezi için gerekli paradan sorumlu olan <span class="t13">kendisiymi</span><span class="t13">ş</span><span class="t13">çesine,</span> bize sanki <span class="t13">o</span> bakıyormuş gibi kesin konuşuyordu. Dikkatimin şekli değişti, umutlarımı tümüyle ona bağlamaya başladım.</p>

  <p class="p9">Bunun hemen ardından bağışlanması olanaksız açıklamasıyla her şeyi berbat etmeseydi, bugün onu minnetle anardım belki. Ama &ldquo;Burada göründüğünden farklı durumlar söz konusu,&rdquo; diye bir açıklamada bulundu. &ldquo;Asıl sorun para değil. Bu bir Oedipus karmaşası. Çok açık bir olgu. Bunun parayla hiçbir ilişkisi yok.&rdquo; Beni birazcık muayene etti ve odadan çıktı. Antreye açılan kapı açık kaldı. Annemin kaygılı sorusunu ve doktorun kararını duydum: &ldquo;Bırakın gitsin geziye. Yarın gitsin. Oedipus karmaşasına iyi gelecek bu.&rdquo;</p>

  <p class="p9">Böylece sorun çözümlendi. Anneme göre doktorlar en büyük yetkeydi. Söz konusu kendisi olduğunda birkaç doktorun fikrini almak isterdi. Böylece bütün görüşler içinden en işine geleni seçebilir ve söylenenleri aynen uygulardı. Ama bizim için <span class="t13">tek bir</span> doktor ve <span class="t13">tek bir</span> görüş yeterliydi, buna uymak zorundaydık. Gezi yapılacaktı, mızıkçılık söz konusu olamazdı. Hans'la iki haftalığına dağlara gitmeme izin verilmişti. İki gün daha evde kaldım. Artık suçlamalar kesilmişti. Bana kırılmaya hazır bir şey gözüyle bakıyorlardı; zihnim karışıktı onlara göre. Yazılı sayfalar yerlerden toplandı, dikkatle bir araya getirildi ve kenara konuldu. Bunca kâğıt ziyan edildiğine göre, zihinsel bozukluğumun bir belirtisi olarak saklanmalıydı bunlar hiç değilse.</p>

  <p class="p9">Evdeki bu son iki gün süresince gene kendimi baskı altında hissettim, ama şimdi, uzaklara gitme fikriyle avunabiliyordum. Bu arada normalde asla yapamayacağım bir işi yaptım: dilimi tutmayı başardım, annem de aynı şeyi yapmayı becerebildi.</p>

  <h3 class="h31"><a id="ncx416"></a><a id="a64"></a>Hesaplaşma</h3>

  <p class="p9">Temmuz günü Hans'la birlikte Scharnitz'e gittik. Oradan Karwendel'deki yürüyüşümüze başladık. Çıplak, girintili çıkıntılı, kalkerli toprak, beni çok etkiledi; içinde bulunduğum koşullarda onları görmek bana çok iyi geldi. Ne kadar kötü bir durumda olduğumun farkında değildim, ama sanki her şeyi, bütün yüzeysel şeyleri, özellikle de ailemi geride bırakmış, çırılçıplak kayaların üzerinde ve içinde çok az, ama gene de iki hafta için yetip de artacak şey bulunan sırt çantasıyla her şeye yeniden başlıyordum. Belki de bu sırt çantası olmasaydı daha da iyi olacaktı. Ama gene de çantada birkaç önemli şey vardı: fazladan yapacağım bir haftalık tatil için iki defter ve bir kitap. Beğendiğim bir yere yerleşmek ve biraz da kendi kendime gösteriş yaparcasına &ldquo;yapıt&rdquo; diye adlandırdığım işe başlamak istiyordum. Defterlerden birine, yanımda getirdiğim kitleler konusunda yazılmış bir kitapla ilgili görüş ve eleştirilerimi yazacaktım. Yapıtımın temelini bu defter oluşturacaktı, konu hakkında daha önce söylenmiş fikirleri yapıtımda tekrarlamamı önleyecekti. Bu kitabı şöyle bir inceledikten sonra ne kadar yetersiz olduğunu anlamış ve kitlelerden bütün &ndash;kendi deyişimle&ndash; &ldquo;anlamsız karalamaları&rdquo; çıkarıp atacaktım; kitleyi karşımda el değmemiş, tertemiz bir dağ olarak görmek istiyordum, hiçbir önyargı taşımaksızın o dağa ilk tırmanan ben olayım istiyordum. İkinci defteri, evde üzerime yığılmış baskılardan kurtarma işinde, gördüğüm yeni manzaralarla buralarda yaşayan insanlar konusunda beni heyecanlandıran, etkileyen her şeyi yazmada kullanmayı tasarlıyordum.</p>

  <p class="p9">Bu &ldquo;büyük&rdquo; niyetleri yürüyüş sırasında gizli tutmak iyi olacaktı. Bunları uygulamada kullanacağım gereçler çantanın dibinde bulunuyordu. Ne defterleri çıkarıyordum ne de kitabı, Hans'a bile bunların varlığından söz etmedim. Öte yanda dağları, sanki soluyarak kendime katabilecekmişim gibi derin derin içime çekiyordum. Belli yüksekliklere çıkıyorduk gerçi ama, benim için asıl önemli olan ardımızda bıraktığımız ve de önümüzde uzanan sonsuz çıplaklıktı. Her şey taştı, taştan başka hiçbir şey yoktu. Gökyüzü bile insanı bu duygudan kurtarmıyordu sanki. Su kenarlarına geldiğimizde, Hans&rsquo;ın, yürüyüp gitmek yerine oralarda özellikle oyalanmasına için için kızıyordum.</p>

  <p class="p9">Bu geziye çıkmadan önce ne durumda olduğumu bilemezdi. Evde yaşadığım güçlükler konusunda hiçbir şey bilmiyordu. Gururum söylememe izin vermiyordu, hem anlatsaydım bile, beni anlayamazdı. Asrieller anneme büyük saygı duyarlardı; annem orta sınıf geçmişinin ötesinde kendi fikir ve görüşlerine sahip, zeki ve özgün bir kadın olarak kabul edilirdi. Arosa sanatoryumunun annem üzerinde bıraktığı etkilerden Alice Asriel&rsquo;in haberi bile yoktu; orada, geçmişindeki her şey yeniden canlanmıştı. Alice, annemi hiç değişmemiş sanıyor, onu ilk Viyana günlerimizin gururlu, genç, iradesi güçlü dulu olarak görüyordu. Onu hâlâ bir zamanlar kendisinin olduğu gibi zengin sanıyordu; bunda da haksız sayılmazdı çünkü annemin servetinin kıtlığıyla ilgili hiçbir şey hissetmiyordu. Belki annem ne kadar değiştiğini ondan gizliyordu. Çocukluk arkadaşı şimdi zor koşullarda yaşıyordu, annem nasıl ona yardım elini uzatmaksızın paradan söz edebilirdi? Dolayısıyla bizim aramızda en belli başlı konu olan, bitmez tükenmez tartışmalara ve sızlanmalara neden olan para, Alice'le konuşmalarında yasak sözcüktü. Bu durumda Hans da evdeki &ldquo;sağlıklı&rdquo; koşullarımdan dolayı bana gıpta etmekte kendini haklı görüyordu.</p>

  <p class="p9">Bunun dışında her şeyden konuştuk, durmadan konuştuk; Hans'la birlikte suskun durmak nerdeyse olanaksızdı. Benimle boy ölçüşme ya da yarışma itkisi, her tümcemi yarıda kesip benim adıma bitirmeye kalkmasına ve sonu gelmeyecekmiş sanılan bir yığın başka tümce eklemesine neden' oluyordu. Benden daha fazla şey söylemek için hızlı konuşuyor, kendisine düşünme payı bırakmıyordu. Gezi onun fikriydi, bütün hazırlıkları o yapmıştı, bu nedenle ona şükran duyuyordum. Garip bir oyun önerdim ona: dağlara dokunmadığı, onlarla ilgili tek söz etmediği sürece onu dinlemeye razıydım. Doruklara yaklaştığımızda, tırmanma olasılıkları belirdiğinde, konuşmayı kitaplara çevirdiğimi fark etti, dağlardan söz etmenin beni sıktığını düşündü. Aslında uçsuz bucaksız çıplak kayalardan başka görecek pek bir şey olmadığından, dağlarla ilgili uzun tartışmalar gerçekten de bizi bir sonuca ulaştırmayacaktı. Derken kısa bir süre içinde dağlarla ilgili sözcükler kullanmamayı benimsedi &ndash; bu arada ben de dağlara dokunmama kararındaydım. Bunu özellikle istiyor değildim: İçimde olan biteni şimdi kısaca betimlemeye çalışıyorum. Önümdeki çıplak çoraklığı içimde saklamak zorundaydım çünkü kendimi, daha uzun bir süre meyve vermemeyi sürdürecek olan bir yükümlülüğe &rsquo;yapıt&rsquo;a adamıştım. Maden ocağında çalışmaya benzemiyordu bu, taşınıp götürülecek hiçbir şey yoktu, genel ürkütücü niteliğini, el değmemişliğini korumalı, sırtımda bir yük haline gelmemeli, beni kendisinden soğutmamalıydı. Konuyu enine boyuna, bir uçtan öbür uca irdeleyip duracaktım, ona birçok noktadan dokunacaktım, ama hakkında bir şey bilmediğimi hiç unutmayacaktım.</p>

  <p class="p9">Böylece, yirminci doğum günümden hemen sonra, süre açısından yaşamımın en uzun, içerik açısındansa en önemli dönemine, &ldquo;söze dökülmemiş&rdquo; Karwendel dağında adım atmış oluyordum.</p>

  <p class="p9">Beş, altı gün boyunca her anımı kendisine yanıtlar verdiğim, konular tartıştığım durmaksızın konuşan biriyle geçirdiğime şaşırıyorum (aramızda tek bir suskunluk anı yaşadığımızı sanmıyorum). Bu arada üzerinde hareket etmekte olduğumuz ortamı hiç konuşmadık ve ben, geçmiş bir yıl süresince üzerimde adeta acı veren bir baskı haline gelen şeyden bu gezinin öğelerinden söz etmedim. Kitaplar konusunda boş boş, anlamsız gevezelikler dökülüyordu dudaklarımızdan. Ben, söylediklerimde samimiydim, Hans da, kendisinde güç bulabildiği sürece söylediklerine inanıyordu. Ama karşılıklı laflamadan başka hiçbir şey değildi yaptığımız. Onlardan değil de başka kitaplardan da konuşabilirdik, bir şey değişmezdi. O, konuşmayı sürdürebildiğine ve hatta benden öne geçtiğine seviniyordu; bense benliğimi dolduran şeylerden hiç söz etmediğime seviniyordum. Bugün, gevezeliklerimizin tek bir tümcesini, hatta bir hecesini bile tekrarlayamam. O sözler, kalkerli topraklar üzerinde yaptığımız yürüyüş sırasında sular gibiydi; toprakların içine aktı ve iz bırakmadan kayboldu gitti.</p>

  <p class="p9">Ama öyle görünüyor ki, sözcükleri böyle ele almak cezasız kalmıyor. Çünkü Achen Gölü üzerindeki Pertisau'ya vardığımızda, ani ve beklenmedik bir felaketle karşılaştık. Hans, güneşin altında, gölün kıyısına uzandı. Bense aynını yapmak yerine volta atmaya başladım. Hans, ellerini başının altına koymuş, gözlerini kapamıştı. Hava sıcaktı, güneş yakıyordu. Uyuduğunu sandım, ilgilenmedim. Gölün kıyısında onun bulunduğu yerden uzaklaşmaksızın yürüyordum. Kum, kaba yürüyüş botlarımın altında çıtırdıyordu. Gürültüden uyandı mı diye ona bir göz attım. Gözleri açıktı, açıkça hissedebileceğim büyüklükte bir nefretle hareketlerimi izliyordu. Onun böylesine güçlü duygulara kapılabileceği aklımdan geçmemişti; onda eksikliğini gördüğüm şeyin ta kendisiydi bu. Bu nefret beni müthiş şaşırttı ve ilk anda bu duygunun ne bana yönelik olabileceği ne de belli sonuçlar doğurabileceği aklımdan geçti. Kıyıda, onu yan gözle görebileceğim bir yerde durdum. Suskundu, kımıltısız bir halde gözünü dikmiş bakıyordu. Giderek kininin konuşmasını engelleyecek kadar güçlü olduğunu gürüverdim. Suskunluğu, tıpkı onu yaratan duygusu gibi ilk kez tanığı olduğum bir durumdu. Buna karşı hiçbir şey yapmayı düşünmedim, sessizliğine saygı gösterdim; aramızda geçen bütün sözcüklerin sonsuz sayıda olması, geçerliklerini silip atmıştı.</p>

  <p class="p9">Bu durumu bir hayli zaman sürdü. Felce uğramış gibi yatıyordu orada. Ama gözleri felce uğramamıştı; etkileri öylesine yoğunlaşmıştı ki, aklımdan <span class="t13">cinayet</span> sözcüğü bile geçti. Yerde onunkinin yanında duran sırt çantama doğru birkaç adım adım. Çantamı aldım, tokalarını açmaksızın yürüdüm gittim. Çantaların şimdi birbirinden ayrıldığını gördü; kaskatı durumundan silkindi, kalktı ve kendi çantasını aldı. Orada bıçağı açılmış bir çakı gibi dikiliyordu; yürümeye başladı, bana hiç göz atmaksızın Jenbach'a giden yola koyulmuştu bile.</p>

  <p class="p9">Hızlı yürüyordu. Gözden yitene dek kararsız bir şekilde bekledim, sonra ben de onun gittiği yola koyuldum. Jenbach'ta İnnsbruck'a giden trene binmeyi tasarlıyordum. Hemen, yalnız, yapayalnız olmakla ne denli rahatladığımı fark ettim. Aramızda hiçbir konuşma &ndash; başkalarını çağrıştıracak tek bir sözcük bile geçmedi, ama bunlar yüz binlerce sözcük olabilirdi; yalnızca bunu düşünmek bile midemi bulandırdı. Konuşmak yerine sessiz duruyor, her şeyi koparıp atıyordu. Sessizliğinin nedenini anlamaya çalışmadım. Durumunu merak da etmiyordum. Çekip gitmeye kararlıydı &ndash;her zamanki tutumunun tersine, davranışının ayrıntılı bir açıklamasını vermeye de niyetli değildi. Öyle yürürken sırtımdaki çantaya uzandım ve elimle kitabı ve defterleri yokladım. Onları ona göstermemiştim, yanıma aldığımı bile söylememiştim. Yürüyüşümüzden sonra bir hafta süreyle &ndash;ona söylediğim şekliyle&ndash; çalışmak üzere bir yere yerleşmek istediğimi biliyordu. Bu hafta süresince onun da aynı yerde benimle kalıp kalmayacağını konuşmamıştık. Belki de bu ikinci haftayı da benimle geçirmesi için açık bir çağrı yapmamı bekliyordu. Bunu hiç yapmadım. Pertisau'da, yürüyüş bitmişti. Karwendel Dağlan arkamızda uzanıyordu; Han Vadisindeki Jenbach'a giden yol kısaydı. Tren istasyonu buradaydı; İnnsbruck treni ile ters yöne giden onun Viyana treni buraya gelecekti.</p>

  <p class="p9">Böyle de oldu. Jenbach'da raylardan karşıya geçerken gördüm onu. Benden pek de uzakta değildi, Viyana treninin geleceği bildirilen platformda bekliyordu. Biraz kararsız görünüyordu, pek katı sayılmazdı; sırt çantası omuzunda boştaymış gibi sallanıyordu, tırmanma bastonunun demir ucu düşmüş gibi görünüyordu. Platformda yanıma yaklaşmaya girişmedi. Belki de beni izlemişti, ama bunu yaparken vagonların ardına gizlenmişti. Trenime yerleştim, bilincimde hiçbir rahatsızlık duymaksızın olası bir son dakika barışması tehlikesini geride bırakarak İnnsbruck'a doğru yola çıktım. Karşılaşmadan kaçınmayı güçleştirecek şekilde <span class="t13">benim</span> yolumda durmadığı için ona şükran borçluydum&ndash;ona karşı içimdeki tek duygu buydu. Yakın olduğu insanlardan kendisini ayıran uzaklıkları yaratmanın, onun kişisel talihsizliği olduğunu çok sonra anladım. Uzaklık yaratmada birinciydi; bu konuda çok yetenekliydi ve bu uzaklıkları öyle sarsılmaz bir şekilde kuruyordu ki, diğerlerinin elinden tutup üzerinden atlamasına yardımcı olması olanaksızdı.</p>

  <p class="p9">İnnsbruck'ta Sellrain Vadisinin girişinde bulunan Kematen'e giden bir trene bindim. Geceyi burada geçirdim ve ertesi gün vadiden aşağı doğru inmeye başladım. Gries'de bir oda bulmak ve defterlerle geçireceğim bir haftalık yalnızlığıma adım atmak istiyordum.</p>

  <p class="p9">Sabah yola çıktığımda yağmur yağıyordu, nerdeyse fırtınalı bir gündü. Sis bulutları arasında yürüyordum; yağmur yüzüme kamçı gibi iniyordu. Yaşamımda ilk kez yalnız yürüyordum, çok da hoş bir başlangıç sayılmazdı. Az sonra su kestim; giysilerim tenime yapıştı. Yağmurdan ve rüzgardan kaçmak için hızlandım ama hemen soluk soluğa kaldım. Geçen hafta pırıl pırıl güneşin altında her şey çok kolay olmuştu. Yalnız olmanın bir bedelini ödemem gerekiyordu sanki. Yağmur yüzüme boşanıyordu, damlaları içtim. Yalnızca birkaç adım ötemi görebiliyordum. Bazen yol kenarındaki bir çiftlik evinde, fırtınalar ortasında bana selam veren yazılar görüyordum. Tepeden tırnağa sırılsıklamdım, bu düzgün, temiz, sözcüklerle süslü evlerden hiçbirinin kapısını çalamazdım. Vadinin daha yüksekteki düzlüğüne ulaşmam pek uzun sürmedi &ndash; olsa olsa iki saat yürüdüm. Gries köyünün merkezinde aynı zamanda köyün terzisi olan bir çiftçinin evinde bir oda buldum. Dostça karşılandım, giysilerim kurutuldu. Akşama doğru yağmur dindi, ertesi gün havanın güzel olması bekleniyordu, hazırlıklarımı yapabilirdim.</p>

  <p class="p9">Çiftçiyle karısına burada kalmayı tasarladığım on gün süresince çalışmak zorunda olduğumu, sabah saatlerini bu işe ayırmayı düşündüğümü söyledim. Evin yanı başındaki minik bahçeye koyabileceğim küçük bir masa verdiler bana. Çok erken kalkıyor, kahvaltıdan hemen sonra defterlerim, kalemlerim ve sözünü ettiğim kitapla dışarda oturuyordum. İlk günümün sabahı hava harikulade açık, hafif serindi. Çiftçiyle karısının başlarını sallamaları şaşırtmadı beni. Daha ilk sözcüğüyle beni iten ve şimdi elli beş yıl sonra da aynı ölçüde itici bulduğum kitabı, Freud'un <span class="t13">Kitle Psikolojisi ve Ego Çözümlemesini</span> orada açmayı başardığıma şaşırdım.</p>

  <p class="p9">İçinde bulduğum ilk şey, Freud'un her zamanki gibi aynı konuda yazan başka yazarlardan yaptığı alıntılardı; bu alıntıların çoğu Le Bon'dandı. Konuya yaklaşma biçimi beni çok rahatsız etmişti. Hemen hemen bütün bu yazarlar, kendilerini kitleye kapalı tutmaktaydılar; kitleleri yabancı görüyorlar ya da belki onlardan korkuyorlardı; araştırma işine koyulduklarında da kitleyi elleriyle kovuyor, &ldquo;Benden üç metre uzak dur bakalım&rdquo;' diyorlardı âdeta. Kitle bir hastalık gibi, cüzzam gibi bir şeydi onlara göre. Kendilerinden belirtileri bulup tanıyı koymaları bekleniyordu sanki. Kitleyle karşılaştıklarında ona bulaşmamak, içinde erimemek için başlarını dik tutmaları yaşamsal önem taşıyordu.</p>

  <p class="p9">Ayrıntılı bir açıklama yapma girişiminde bulunan tek kişi Le Bon'du; geçmişteki işçi sınıfı hareketinden ve belki de biraz Paris Komünü'nden söz ediyordu. Seçtiği kitaplar arasında Taine'inkinden çok etkilenmişti; onun <span class="t13">Frans</span><span class="t13">ı</span><span class="t13">z Devrimi Tarihi,</span> özellikle de 1792 Eylül çarpışmalarını anlatan bölüm pek hoşuna gitmişti. Freud, başka türden bir kitlenin müthiş etkisi altındaydı. Viyana'da esen savaş rüzgârlarına nerdeyse altmışında bir olgun kişi olarak tanıklık etmişti. Benim de çocuk yaşta karşılaştığım bu türden kitleye karşı kendini koruması doğaldı. Ama bunu göstermek için gerekli araçlardan yoksundu. Bütün yaşamı boyunca bireylerdeki süreçler üzerine çalışmıştı. Bir doktor olarak, uzatmalı bir iyileştirme sürecinde tekrar tekrar gördüğü hastalara bakmıştı. Yaşamı hasta bakım odasıyla çalışma odasında geçiyordu. Kiliseye ne kadar katılıyorsa orduya da o kadar katılıyordu. Bu iki görüngü, yani orduyla kilise, daha önce geliştirdiği ve uyguladığı kavramlara direnmekteydi. Bu iki görüngünün önemini göz ardı edemeyecek kadar da ciddi ve bilinçliydi; son araştırmasında da bu iki kurumu irdelemeyi düşünmüştü. Ama Le Bon'un, bir kitlenin çok farklı dışavurumlarıyla beslenen betimlemesinden edindiği kişisel deneyimden yoksundu.</p>

  <p class="p9">Sonuçlar, yirmi yaşında okul görmemiş bir okura bile doyurucu gelmiyordu. Gerçi ben, kuramsal deneyimden yoksundum; ama pratikte, kitleyi çok iyi biliyordum. Frankfurt'ta bir kitlenin avı olmaktan kendimi kurtaramamıştım. Beni böylesine şaşırtan buydu. Çevremde kitleler görüyordum, ama kendi içimde de görüyordum ve buna bir açıklama bulamıyordum. Freud'un tartışmasında bana en eksik gelen yön, görüngünün kabul edilmemesiydi. Bu görüngü bana libido kadar, açlık kadar temel bir olgu gibi geliyordu. Bunu libidonun şu özel ayrıntısında, bu bucağında bulacağım diye yola çıkmış değildim. Tersine, amaç, kitleyi her zaman var olmuş, şimdiyse her zamankinden daha fazla var olan bir şey olarak, iyice araştırılması gereken, yani önce yaşanması sonra da betimlenmesi gereken belli bir görüngü olarak ele alıp doğrudan doğruya üzerine gitmekti. Onu yaşamadan betimlemek, kesinlikle yanılgılara yol açardı.</p>

  <p class="p9">Henüz bir şey bulmuş değildim. Olan biten tek şey, bir şey yapmayı tasarlamış olmamdı. Ama bu kararımın ardında, ona bir yaşamı adamaya, görevi yerine getirmek için kaç yıl ya da kaç on yıl gerekiyorsa, o kadarını bu işe adamaya hazır olduğum düşüncesi de vardı. Bu fenomenin ne kadar temel ve kaçınılmaz olduğunu göstermek için cinsel güdü kadar güçlü bir güdü olduğunu düşündüğüm bir <span class="t13">kitle</span> güdüsü'nden söz ediyordum. Freud'un araştırmaları konusunda kaleme aldığım ilk birkaç görüş beceriksiz bir deneyimden öte gitmedi. Metinden hoşnut olmadığımı, ona karşı olduğumu ve bunlara kanmama, ayrıca da beni ikna etmelerine izin vermeme kararlılığımı dile getiriyordu, o kadar. En çok, yaşamış olmam nedeniyle varlığından kuşku duymadığım şeylerin ortadan <span class="t13">kaybolmas</span><span class="t13">ı</span><span class="t13">ndan</span> korkuyordum çünkü. Kör olmaya niyetli birinin ne denli kör olabileceğinin farkına varmıştım; evdeki konuşmalarımız bunu bana göstermişti. Bu konuda kitapların da farklı olmadığını, bir okurun <span class="t13">uyan</span><span class="t13">ı</span><span class="t13">k</span> olması gerektiğini, tembelleşmenin, eleştirmeyi bir kenara atıp, söylenen her şeyi kabullenmenin tehlikeli olduğunu anlamaya başlamıştım.</p>

  <p class="p9">Böylece, Sellrain Vadisindeki on sabah boyunca, uyanık bir okur olmayı öğrendim. 2 Ağustosla 10 Ağustos 1925 arasındaki bu dönemi, bağımsız zihinsel yaşamımın gerçek başlangıcı olarak görüyorum. Daha otuz beş yıl, 1960'a dek halka açıklamadığım kitap üzerindeki çalışmamın daha başında Freud'un görüşlerine karşı olduğumu anlamıştım.</p>

  <p class="p9">Bu Ağustos günleri süresince, bir kişi olarak bağımsızlığımı elde etme mücadelesi de vermiş ve bunu kazanmıştım. On gün uzundu çünkü; ben, yalnızdım; sabahleyin beş saatlik bir çalışmadan sonra, öğle sonrasının monologları başlıyordu. Vadiyi keşfettim, Praxmar'a tırmandım, sonra da komşu vadilere giden geçitleri aştım. Gries'in hemen üzerindeki dağa,</p>

  <p class="p9">Rosskogel'e iki üç kez tırmandım. Çabalarımdan ve saptadığım hedeflere ulaşmaktan hoşnuttum; çünkü bunlar, ileriye dönük, daha uzaklarda duran büyük hedeflerimin tersine, hemen ulaşılabilecek hedeflerdi. Kendi kendime konuşuyordum, belki de bunun altında, geride bıraktığım yıl süresince içimde biriken nefret, isyan ve sınırlandırılmış olma kaosu yatıyordu. O kaosu sözcüklere dökmek, ona bir çeki düzen vermek ve aklımdan silmek istiyordum. Bu sırı, içinde pek çok yer bulunan, berrak ve bir yöne doğru yola koyulmuş rüzgarı içeren çevremdeki havanın kulağına fısıldıyordum. Kötü kötü sözleri söyleyebilmek ve rüzgarda savrulup yok olduğunu görmek çok güzeldi. Kulağa saçma gelmiyordu sözcüklerim, çünkü hiçbir kulağa çarpmıyorlardı. Ama keyfi konuşmamaya özen gösterdim; onca uzun süre baskı altında kaldıktan sonra bir şekle bürünmeye can atmayan hiçbir şeyi dökmedim içimden. Bana acı veren ve ürküten bütün suçlamaları yanıtladım; duygularını incitebileceğim herhangi bir dinleyiciyi dikkate almam gerekmiyordu, bu yüzden onulmaz bir doğruculuk içindeydim. İçimde şekillenen bütün yanıtlar yüreğimden taştı; ağırlıkları olan, ciddi, yeni yanıtlardı bunlar ve ısmarlama biçimlere, önceden ortaya konulmuş şekillere bağlı değillerdi.</p>

  <p class="p9">Bütün bu yanıtlarımın yöneldiği başkişi, toprağımdan, kendi elleriyle ektiği her şeyi söküp alma işini üstlenmekle uzlaşılması olanaksız düşmanım haline gelen annemdi. Bunu böyle görüyordum, iyi ki de böyle görüyordum; çünkü bir savunma geliştirmek ve boyun eğmemek için gerekli gücü başka nasıl toplayabilirdim? Adil değildim; nasıl olabilirdim? Bu ölüm-yaşam mücadelesinde, neyi suçlayacağımı görmeyi başaramamıştım; sertliğim ve inançlarıma karşı gösterdiğim acımasız bağlılıkla, onlara sıkı sıkı tutunmakla, kendi düşmanımı kendi ellerimle besleyip ortaya çıkardığımı anlayamamıştım. Adil olmanın, adaletin sırası değildi şimdi, zaman, özgürlük zamanıydı. Ve burada hiç kimse sözcüklerimi büküp çarpıtamaz, soluğumu kesemezdi.</p>

  <p class="p9">Geceleyin, tavernada oturuyor, kişisel konulara ayrılmış o ikinci deftere bu düşüncelerimin pek çoğunu yazıyordum.</p>

  <p class="p9">Bu gün, bu defteri bulup yeniden okudum. Elli dört yıl sonra onu yeniden okumak ürkütücüydü. O ne yabanıllık, o ne büyük bir tumturaklılık! Bana savrulan bütün tehditleri, bütün hakaretleri tek tek okudum yeniden. Hiçbiri unutulmamış, hiçbiri dışarda bırakılmamıştı; bana yüklenen en utandırıcı suçlamalar bile atlanmamıştı. Ama bu satırlarda, her şeye bir karşılık verildiğini, amacının çok ötesine giden, kendimde var olduğunu o zamanlar anlamadığım öldürücü gücü ele veren bir tutkuyu da görüyordum.</p>

  <p class="p9">Bu kadarla kalsaydım, bu tutkuya hizmet edebilecek bilgiyi elde etmek için dört bir yana uzanmasaydım, pek kötü ve şiddetli bir sonuç beni bekliyor olabilirdi ve şimdi, o devasa on günlük öfkeyi haklı çıkarmak üzere burada bulunmayabilirdim.</p>

  <p class="p9">Akşamlan, birçok kişi, çiftçiler, yabancılar tavernada toplanır, içki içer, şarkılar söylerlerdi; ben, aralarına karışmamayı başardım. Önümde bir bardak şarapla sessizce oturur, yazardım; zayıf, gözlüklü sağla solla ilgilenmeyen, çevresindekilerin hiç de çekici olmayan görünümünü fark etmeleri için hiçbir neden yaratmamış bulunan , soru sorup kadeh kaldırmayan kendi halinde bir öğrenciydim orada. Kendi hesaplaşmama dalmıştım. Çevremde olan biten hiçbir şeyi kaçırmıyordum ama, bunu yaptığımı kimseye belli etmiyordum, Yazılarıma öylesine ciddi bir adanmışlık içinde dalmıştım ki, giderek kimse beni umursamamaya başladı. <span class="t15">Ö</span>nümde misket şarabı bulunduğu sürece kimsenin bir diyeceği yoktu. Onlarla konuşmaya girmemeliyim diye düşünüyordum. İçimde yürüttüğüm monoloğu bozabilir, hesaplaşmamın gücünü azaltabilirlerdi. Bana tümüyle yabancı olan bu insanlar karşısında kendim olabilirdim. İçimi dolduran nefret, onlara çılgınlık gibi görünüyordu. Rol yapacak havada da değildim.</p>

  <p class="p9">Bu olağan dışı koşullara karşın dostluklar kurmadım değil. Bu dostların hepsi de çocuktu ve sabahın altısında penceremin önünde belirirlerdi. Üç kişiydiler. En küçüğü beş, en büyüğü sekiz yaşında üç oğlan çocuk. İlk gün, beni küçük masamın başında yazarken gördüler; bu onlar için öylesine görülmedik bir şeydi ki, bir süre beni izlediler. Sonra yavaş yavaş hep bir ağızdan adımı sordular. Onlardan öyle hoşlandım ki, küçük adımı söyledim, ama bu da onlara garip geldi. Başlarını sallayarak kuşkuyla tekrarladılar adımı. Adım, kendilerini bana öncekinden daha da yabancı <span class="t15">J</span> hissetmelerine yol açtı. Ama en büyüklerinin kafasında bir şimşek çaktı ve &ldquo;Bu bir köpek adı!&rdquo; dedi diğerlerine. O andan sonra bir köpek kadar değerliydim onlar için. Her sabah benim saatim oldular, adımla seslenerek uyandırdılar beni. Freud'a ve defterime gömüldüğümde, sıra halinde hiç rahatsız etmeksizin uzun süre izlediler beni. Sonra sıkılıp daha başka, daha iyi köpekler aramak üzere çekip gittiler.</p>

  <p class="p9">Öğleden sonra, o gün için tasarladığım geziyi yapmak üzere yola çıktığımda, gene geliyor, bir süre yanımda yürüyorlardı. Bazı bitki ve hayvan adlarının kendi diyalektlerinde nasıl söylendiğini sordum onlara, annelerini, babalarını, akrabalarını sordum. Köyden fazla uzaklaşmalarına izin olmadığını biliyorlardı, kurulmuş saat gibi ansızın duruyorlardı. En sevdikleri şey el sallamaktı. Bir keresinde onlara karşılık vermek üzere el sallamayı unutmuşum, ertesi sabah beni azarladılar. Görünüşte dilsiz geçen bu günler boyunca bana arkadaşlık etti bu çocuklar. Tehditlerle, sövgülerle, hesaplaşma vaatleriyle dolu kötü günlerimden sonra beni bu çocuklardan daha derin etkileyebilecek başka bir yaratık düşünemiyorum. Her sabah masamın başında &ndash;ama beni rahatsız etmemek için biraz uzağımda&ndash; durup yazışımı izlediklerinde, onları hep, artık hak ettiğim bir ödül olarak gördüm.</p>

  <p class="p9">&nbsp;</p>
</body>
</html>
