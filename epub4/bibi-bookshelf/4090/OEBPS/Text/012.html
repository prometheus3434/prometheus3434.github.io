<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Kardeşler</title>
</head>

<body>
  <h3 class="h31"><a id="a106"></a>Kardeşler</h3>

  <p class="p9">İELAND Herzfelde, Kurfürstendamm sokağı 76 numarada bir çatı katında oturuyordu. Bina, gürültü patırtının orta yerinde bulunuyordu, ama yukarda, her şey sessiz ve sakindi; insan gürültüyü aklına bile getirmiyordu orada. Herzfelde yazları, Nikolassee'de ailesiyle birlikte oturuyordu. Kentteki çatı katının bir bölümünü kiraya verdi, bir bölümünü de çalışmam için bana bıraktı. Küçük bir yatak odam ve onun tam bitişiğinde, bir köşede çok hoş bir yuvarlak masası bulunan çalışma odam vardı. Burada, çalışmak için gereksinimim olan her şey yığılmıştı. Dolayısıyla buraya kapanıp hiç rahatsız edilmeksizin çalışabilirdim; bu beni müthiş mutlu ediyordu elbet. Kalabalık ve gürültülü bir yer olan yayınevine gitmek zorunda değildim. Herzfelde birkaç saatliğine çatı katına gelir işleri benimle tartışırdı. Ellinci doğum yıldönümü kutlanan Upton Sinclair'in bir biyografisinin hazırlanmasını istiyordu.</p>

  <p class="p9">Malik yayınevi, George Grosz'un çizgilerini yayımlamasıyla tanınmıştı. Ama yeni &ndash; ayrıca da yeni olmayan Rus yazarlarıyla da ilgileniyordu. Malik, Gorki'nin bütün yapıtlarının yanı sıra, Tolstoy'dan da bir kitap çıkarmıştı; bir de, Devrimden sonra tanınmış yazarların yapıtlarını yayımlıyordu. Bana göre bu yazarlar arasında en önemlisi, en azından George Grosz kadar hayran olduğum İsaac Babel'di.</p>

  <p class="p9">Bu arada, Malik yayınevi, yalnızca saygın bir yayınevi olmakla kalmamış, yıldız yazarı Upton Sinclair sayesinde ticari başarıya ulaşma şansını da yakalamıştı. <span class="t13">Chicago Mezbahalar</span><span class="t13">ı</span><span class="t13">n</span><span class="t13">ı</span> yazdığından beri en okunan Amerikan yazarlarından biri haline gelmişti. Çok verimli bir yazardı, hep yazacak yeni konular buluyor, kötülükleri gözler önüne seriyordu. Her türden sömürü vardı kitaplarında. Çok çalışkan ve yürekli bir yazardı, her yıl yeni bir kitap çıkarıyordu. Kitapları giderek kalınlaşıyordu. Sinclair'e özellikle Avrupa'da büyük saygı duyuluyordu.</p>

  <p class="p9">Elli yaşına yaklaştığı bu günlerde kendisinden başka bir yazarın daha yaşamı boyunca yazabileceği sayıda yapıt ortaya koymuş bulunuyordu. Chicago kitabının, mezbahalardaki bazı sömürülerin ortadan kaldırılmasına katkıda bulunduğu kanıtlanmıştı. Bunca ünlü olmasının bir başka nedeni de, dünyayı fethedecek olan çağdaş Amerikan edebiyatının yeni yeni doğuyor olmasıydı. Upton Sinclair'in ünü, &ldquo;maddi&rdquo; bir ündü, Amerika'nın bir malzemesi olarak ona bağımlı bir maddi ün. Dikkatten kaçırılmaması gereken bir başka nokta da, Sinclair'in, Amerika'nın gerçek &ldquo;doğrucubaşı&rdquo; olarak, haksızlıkları bir bir ortaya çıkarmasının, hemen hemen her şeye saldırmasının Amerika'da büyük ilgi uyandırdığı, hatta Berlin'de Brecht'in, George Grosz'un ve diğerlerinin de katıldığı bir Amerika merakı yarattığı olgusudur. Dos Passos, Hemingway, Faulkner gibi kıyaslanmaz ölçüde daha üst düzeydeki yazarlar etkilerini ancak daha sonra göstermişlerdi.</p>

  <p class="p9">O zamanlar, yani 1928 yazında Upton Sinclair'i ciddiye aldığı ve hatta onun biyografisini yazmaya kalktığı için Wieland Herzfelde'yi ayıplamamak gerekir. Yayınevinde çok işi olan Herzfelde'nin, bu tasarı için yardıma gereksinimi vardı ve İbby'nin tavsiyesi üzerine, yaz aylarını Berlin'de geçirmem için beni davet etmişti.</p>

  <p class="p9">İşte Berlin'deydim ve bir ünlüyle karşılaşmadan on adım atmam mümkün değildi. Wieland, herkesi tanıyordu, beni hemen bu kişilerle tanıştırdı. Ben burada hiç kimse değildim, bunun pekâlâ bilincindeydim; hiçbir şey yapmamıştım; yirmi üçünde, umutlarından başka bir şeyi olmayan biriydim. Ama insanların bana yukardan bakmamaları, merakla yaklaşmaları ve her şeyden önemlisi, hiçbir şeyi kınamamaları şaşırtıcıydı. Ben şahsen, dört yıl boyunca Karl Kraus'un etkisi altında yaşamış biri olarak ondaki bütün küçük görme ve kınama eğilimlerini benimsemiştim; açgözlülük, bencillik ya da kolaya kaçma ile ilgisi olan her şeyi elimin tersiyle itiyordum. Kınanacak bütün nesneler Kraus tarafından tanımlanmıştı. Onlara bakmanıza bile izin yoktu; o sizin adınıza değerlendirmesini yapmış ve kararı vermişti. Viyana'da, <span class="t13">sterilize</span> edilmiş bir aydın yaşamı sürüyorduk, doğruyu eğriye karıştırmayı kesinlikle yasaklayan özel bir sağlık kuralıydı bu. Bir şey evrensel hale gelip de gazetelere geçti mi, o artık tabuydu, dokunulmazlık kazanmış demekti.</p>

  <p class="p9">Ve ansızın, Berlin'de, bu durumun tam tersiyle karşı karşıya kaldım, her türden ilişki, inanılmaz bir süreklilik içinde, yaşantının özünü oluşturuyordu. Farkında değildim belki ama, bu türden bir merak bana uygundu; safça boyun eğdim bu yeni duruma ve tıpkı kışkırtmalardan güzelce uzak durduğum Viyana'ya geldikten hemen sonra tanıdığım baskı cehenneminin içine sürüklendiğim gibi, Berlin'de de birkaç hafta öyle şaşkın, savunmasız bir halde çeşitli fikirlerin bombardımanı altındaki bir ortamda buldum kendimi. Neyse ki yalnız değildim: İki rehberim vardı ve ikisi de birbirinden öylesine farklıydı ki, bana çift taraflı yardım etmiş oluyorlardı; bunlardan biri İbby, diğeriyse Wieland'dı.</p>

  <p class="p9">Wieland uzun süredir burada yaşadığından herkesi tanıyordu. Savaştan önce, on sekizindeyken gelmişti Berlin'e ve ozan Else Lasker-Schüler'le<a id="a107"></a><a href="../Text/notes.html#a221"><span class="t15">{42}</span></a> dost olmuştu. Onun kanalıyla çoğu yazar ve ressamları özellikle de <span class="t13">Sturm</span><a id="a108"></a><a href="../Text/notes.html#a223"><span class="t16">{43}</span></a> dergisi yazarlarını tanımıştı. Wieland ona fazlasını da borçluydu: yirmi birine bastığında erkek kardeşi ve Grosz ile birlikte kurduğu yayın evininin adını Else bulmuştu; ve egzotik Malik adının yayınevinin tanınmasında rolünün bulunduğu yalnızca benim görüşüm değildi. Wieland, herkesi şaşırtacak ölçüde iyi bir işadamı olduğunu göstermişti. Yeteneği, onun o çocuksu saflığıyla öyle bir çelişiyordu ki, başarısı nerdeyse mucize gibi görünüyordu. Aslında serüvenci biri değildi, ama ona yakıştırdıkları serüvenci nitelik sayesinde pek çok insanı yanına çekmişti. Tıpkı bir çocuk gibi çabucak yakınlaşıyordu insanlarla, asla fazla bağlanmıyor, kendini kolaylıkla koparabiliyordu. Onun tam anlamıyla birine ait olduğu duygusuna kapılmıyordunuz. Her an kalkıp gidebilir, her şeyi bırakabilirdi sanki. Kayıtsız bir kişi olarak kabul edilirdi ve bütün bu enerjiyi nereden bulduğu merak edilirdi. Çünkü her an telâş içindeydi, hiç yerinde durmazdı, aceleci, aktif biriydi, yüzeysel bilgiyle ne kulağını doldururdu ne de kafasını, geleneksel eğitim de onu pek ilgilendirmiyordu, canla başla okuyarak değil, &ldquo;işlere burnunu sokarak&rdquo; bilgilendirirdi kendini. Öte yanda bir şey ortaya koyacağı zaman şaşılacak ölçüde titiz biri olup çıkardı, ansızın yaşlı bir adam kadar dik kafalı, direngen birine dönüşürdü. Bu çocukça tutumla yaşlı, tecrübeli tutumu aynı anda varlık gösteriyor ve kendisinin hangi tavrı uygun bulduğuna bağlı olarak üstüne düşen rolü oynuyordu.</p>

  <p class="p9">Kendisine çok yakın bulduğu, herkesten çok sevdiği biri vardı. Göbek bağıyla bağlıydılar, birbirlerine; bu bir giz değildi gerçi ama uzun bir süre bunu anlayamayabilirdiniz, çünkü bu iki kişi, ayrı gezegenlerden gelmişçesine farklıydılar birbirlerinden. John Heartfıeld'dı bu; kendisinden beş yaş büyük ağabeyi. Wieland yumuşak, kolaylıkla etki altında kalan biriydi. Ona fazla duygusal bile diyebilirdiniz, ama bu duygusal, zaman zaman kendini gösterirdi. Uygulayabileceği çeşitli yaklaşımlar vardı, hepsi de onun doğal birer parçalarıydı; bunlardan yalnızca biri, coşkulu olanı, giderek tartma özelliğine sahipti. Heartfield, her zaman için çabuk hareket eden bir tipti. Tepkileri öylesine kendiliğindendi ki, adeta elinde olmadan, kendi denetiminin dışında ortaya çıkarlardı. Zayıftı, kısa boyluydu; aklına bir fikir geldi mi, hemen havalara uçardı. Sanki bu sıçramasıyla size saldırıyormuşçasına ateşli, adeta hiddetli bir havayla söylerdi tümcelerini. Bir yabanarısı gibi etrafınızda vızıldayıp dururdu. Böyle bir olayı ilk kez Kurfürstendamm'da yaşadım. Wieland'la onun ortasında öylesine yürürken, Heartfield, beyaz karıncalan sordu bana, ben de açıklamaya çalıştım: &ldquo;Bunlar tam anlamıyla kördür ve yalnızca yeraltındaki yollarında hareket edebilirler.&rdquo; John Heartfield hemen oradan atıldı ve beyaz karıncaların körlüğünden ben sorumluymuşum gibi, hatta belki de, kör oldukları için onları küçük görüyormuşum gibi, &ldquo;Sensin beyaz karınca!&rdquo; dedi. &ldquo;Asıl beyaz karınca sensin!&rdquo; O andan başlayarak bana hep &ldquo;beyaz karınca&rdquo; diye seslendi. O ilk anda ürkmüştüm, onu incittiğimi sandım, ne yapacağımı bilemedim. Sonuçta ben ona beyaz karınca dememiştim ki? İlk kez duyduğu her şeye böyle tepki gösterdiğini bir süre sonra anlayabildim. Onun öğrenmesi, böyle oluyordu: ancak ve ancak saldırganlıkla öğrenebiliyordu; ve sanının ilgisiz sayılacak şeyleri birbirine eklemesinin, bir tür foto-montaj yapmasının gizi de burada yatıyordu. Onu bunu birleştiriyor, her şeyi ilk duyduğunda hemen üstüne atlayarak tepki gösteriyordu, bu atlamaların şiddetiyse, onun o foto-montajlarındaki ustalıkta kendini belli ediyordu.</p>

  <p class="p9">John, sanıyorum, dünyanın en düşüncesiz insanıydı. Yalnızca kendiliğinden gelişen hiddetli anlardan oluşuyordu o. Yalnız ve yalnız, bir montaj işiyle uğraşırken düşünürdü, zeki ve ansızın parlayan yapısı hiç değişmiyordu. Tepkisi, öfke şeklinde ortaya çıkıyordu, ama bencil bir öfke değildi bu. Yalnızca, saldın olarak gördüğü edimler ona bir şeyler öğretiyordu; ve yeni bir deneyim yaşayabilmek için, onu mutlaka bir saldın olarak görmeliydi. Herkes' yeni karşılaştıkları şeylerin üzerlerinden kayıp gitmesini seyreder ya da şurup gibi yutarken John bu yeni bilgileri güçlerini azaltmaksızın elinde tutabilmek için şiddetle sarsma yolunu seçerdi.</p>

  <p class="p9">Zaman geçtikçe, bu iki kardeşin birbirleri için ne denli kaçınılmaz olduklarını anladım. Wieland, John'u hiç ama hiç eleştirmezdi. Kardeşinin olağandışı davranışlarını bağışlamadığı gibi açıklamak, ya da anlamak için çaba da göstermezdi. Onu öylece kabul etmişti; kardeşi, böyleydi; ancak ve ancak çocukluğundan söz edildiğinde aralarında bir kardeşlik bağı olduğunu öğrendim. Bunlar &ndash;ikisi kız, ikisi erkek olmak üzere&ndash;dört öksüzdüler. Salzburg yakınlarındaki Aigen'de bir çift bunları evlat edinmişti. Wieland, üvey anne babasıyla iyi anlaşıyordu. Ağabey Helmut (bu, John'un adını değiştirip bir İngiliz adı almasından önceki adıydı), onlarla pek iyi geçinemiyordu. Ağabey-kardeş, baştan beri öz anne babalarının bulunmadığının bilincindeydi, bu onları birbirine daha çok yaklaştırmıştı. Wieland'ın asıl gücü, John'la olan bağıydı. Birlikte, Berlin'de yaşamlarını garanti altına almışlardı. Helmut, savaşı protesto etmek üzere mahkeme yoluyla adını John Heartfield olarak değiştirmişti. Bu, cesaret isterdi çünkü bu işi, savaş henüz sona ermeden yapmıştı.</p>

  <p class="p9">O dönemde karşılaştıkları George Grosz, ikisinin de dostu oldu. Malik yayınevi kurulduğunda, doğal olarak John, şömiz kapakların tasarım işini üstlendi. Kardeşlerin her biri ayrı evlerde, kendi aileleriyle oturuyorlardı. Birbirlerini ne zorlar, ne de sinirlendirirlerdi; ama her ikisi de aynı anda aynı yerde olurlardı; Berlin'in o kargaşalı ve inanılmaz ölçüde etkin yaşantısında ikisi bir arada yer alırlardı.</p>

  <h3 class="h31"><a id="ncx787"></a><a id="a109"></a>Brecht</h3>

  <p class="p9">Brecht&rsquo;in bende bıraktığı ilk izlenim, kendisini olduğu gibi göstermeyişi oldu. Berlin aydınlarının uğrak yeri olan özellikle de oyuncuların sık geldiği Schlichter lokantasına yemeğe götürülmüştüm. Bu insanlar hemen tanınıyorlardı: resimli dergiler, onları kamu imgelerinizin birer parçası haline getirmişti. Ancak şunu kabul etmek gerekir ki, bu oyuncuların dış görünüşlerinde, selam sabahlarında, yemeklerini ağızlarına koyup yutmalarında ve hesabı ödemelerinde herhangi bir oyunculuk, bir tiyatro havası yoktu. Renkli bir tabloydu bu, ama sahnedeki renklilik değildi burada söz konusu olan. Bunlar arasında &ndash;bir proleter havasına bürünmesi nedeniyle&ndash; dikkatimi çeken tek kişi Brecht oldu. Bir deri bir kemikti Brecht. Şapkasının çarpık bir görünüm verdiği yüzü açtı. Sözcükleri tahta gibi, çırpıntılı bir deniz gibi dökülüyordu dudaklarından. Size baktığında, bir tefecinin kara, kısık gözleriyle aslında değeri olmayan bir şeyi ölçüp biçtiği bir değerlendirme nesnesi olarak hissediyordunuz kendinizi. Az konuşan biriydi; değerlendirmelerinin sonuçları konusunda hiçbir şey öğrenmiş olmuyordunuz. Daha otuz yaşında olduğuna şaşıyordunuz. Vaktinden önce yaşlanmış biri gibi değil de, oldum olası yaşlı olan biri gibi görünüyordu.</p>

  <p class="p9">Yaşlı tefeci fikri, o haftalar boyunca kafamı kurcaladı. Belki de salt, saçına olması nedeniyle bir türlü aklımdan çıkaramıyordum. Brecht'in, her şeyi yararlılığı ile ölçmesi ve &ldquo;soylu&rdquo; fikirleri ne denli hor gördüğünü her fırsatta dile getirişi, bu fikrimi güçlendiriyordu. Onun sözünü ettiği, uygulama, kolaylığı olan, elle tutulur bir yararlılıktı ve bu anlamda, Anglosakson kökenli bir Amerikalı nitelemesi ona yakıştırabilirdi. Amerika kültü, Berlin&rsquo;de, özellikle solcu sanatçılar arasında kök salmış bulunuyordu. Berlin, ışıklı reklam panolarıyla, otomobilleriyle New York'la yarış halindeydi. Brecht'in en çok sevdiği şeyi, otomobiliydi. Upton Sinclair'in kitapları, öykülerinde sergilediği skandallar, iki yönlü bir etki yapmıştı. İnsanlar, bu kötülükleri ortaya çıkaran yazarın yaklaşımına katılıyorlardı; ama aynı zamanda, bu kötülüklerin yaratıldığı Amerikan alt tabakasını yakından tanımış oluyor, adeta bir besin maddesi gibi, onu benliklerine katıyor, umutlarını bu sınıfın gelişmesine ve yayılmasına bağlıyorlardı. Chaplin, Hollywood'daydı, yaşanılan bu ortamda bile, başarılarını gönül rahatlığıyla alkışlayabiliyordunuz.</p>

  <p class="p9">Brecht'in çelişkili görünen bir özelliği de, dış görünüşünün estetik bir yönünün bulunmasıydı. Aç mıydı, yoksa arzularının nesnesini bilerek isteyerek feda ediyormuşçasına, onlardan bilerek uzak duruyormuşçasına oruç mu tutuyordu, belli değildi. Zevk düşkünü biri değildi; anlık doyumlara rağbet etmiyordu, bunları aradığı da yoktu. Aldığı (sağda, solda, ardında önünde kendisine yararlı olabilecek her şeyi alırdı) şey, anında kullanılmalıydı: onun hammaddesiydi bu ve Brecht, durmaksızın bir şeyler üretmekteydi. Yani o, her zaman bir şeyler imal eden bir adamdı, onun gerçek amacı da buydu.</p>

  <p class="p9">Brecht'i rahatsız eden sözlerim, özellikle de insanın ancak ve ancak inandığı için yazabileceğini, asla para için yazamayacağını öne süren kesin tavrım, o günlerin Berlin'inde, düpedüz gülünecek sözler olarak algılanmış olsa gerek. Ne istediğini tam olarak biliyordu, güdüleri, onu amacına ulaşmaya öyle şaşmaz bir şekilde götürüyordu ki, bunun için para alıp almaması önemli değildi. Tersine, zor koşulların yaşandığı bir dönemden sonra, para alması, başarısının belirtisiydi. Paraya müthiş saygı duyuyordu; önemli olan tek şey, parayı <span class="t13">kimin</span> aldığıydı, nereden geldiği değil. Onu yolundan hiç kimsenin saptıramayacağına kesinlikle inanıyordu. Ona yardım eden, ondan yanaydı (yardım etmeyen kendine ederdi). Berlin, tıklım tıklım patron doluydu: onlar, manzaranın bir parçasıydılar. Ve Brecht, tuzaklarına düşmeden onları kullanıyordu.</p>

  <p class="p9">Ona söylediğim ve kendisini rahatsız eden şeyler, bütün bunların yanında hiç kalıyordu. Onu pek yalnız görmezdim. İbby hep yanımızdaydı; İbby'nin zeki şakalarını, &ndash;kendisinden bekleneceği üzere&ndash; kinizm olarak algılıyordu. Brecht, İbby'nin bana saygılı davrandığını fark etmişti; İbby hiç ondan yana çıkmazdı. İbby'nin yanında benden bir bilgi istediğinde, beni ürkütmekten, ya da azarlamaktan müthiş hoşlanırdı. Bazen, basit bir konuda yanlış yaptığı olurdu; İbby bunu görmezlikten gelmez, sonuçta benden aldığı bilgiyi kabul eder, bunu da gözünü kırpmadan, ama Brecht'le de alay etmeksizin söylerdi. Yüzüne karşı onunla alay etmemesi, onunla birlikte olmanın kendisi için anlam taşıdığını gösteriyordu. İbby, Brecht'in çevresindeki avangart atmosfere, kendince teslim oluyordu.</p>

  <p class="p9">Brecht, insanları pek umursamaz, ama çevresinde bulunmalarına izin verir, onlara tahammül ederdi; sürekli olarak kendisine yararlı olanlara saygı gösterirdi; diğerlerini, bu tekdüze denebilecek dünya görüşüne katıldıkları ölçüde fark ederdi. Zaten oyunlarının niteliğini de giderek artan ölçüde bu görüş belirliyordu; öte yanda şiirlerinde günün ozanlarının hepsinden çok daha canlı bir hava esiyordu; daha sonra Çinlilerin yardımıyla (bu konuyu açmanın yeri burası değil), bilgelik gibi bir şeye ulaşan yolunu keşfetti.</p>

  <p class="p9">Onunla ilgili bütün bu olumsuz görüşlerime karşın Brecht'e ne kadar çok şey borçlu olduğumu söylemek şaşırtıcı olsa gerek. Hemen hemen her gün gerçekleşen kısa karşılaşmalarımız döneminde, onun <span class="t13">Dindarl</span><span class="t13">ı</span><span class="t13">k El Kitab</span><span class="t13">ı</span><span class="t13">'n</span><span class="t13">ı</span> okuyordum. Bu kitaptaki şiirler beni müthiş sarsmıştı, kendisini aklıma bile getirmeksizin bir solukta okudum hepsini. Emeğin &ldquo;Ölü Askerin Destanı&rdquo; gibi, ya da &ldquo;İhanete Karşı&rdquo; gibi, &ldquo;Marie A.'nın Anısına&rdquo;, &ldquo;Zavallı B.B.&rdquo; gibi beni anında etkileyen bazı şiirleri vardı. Hatta, şiirlerin çoğu, kitabın büyük bir bölümü beni derinden etkilemişti. Kendi yazdıklarım hemen un-ufak oldu. Onlardan utandığımı söylemek biraz fazla olur; ama artık yoktu benim şiirlerim; onlardan geriye hiçbir şey, utanç bile kalmadı.</p>

  <p class="p9">Son üç yıldır, benliğimi yazdığım şiirlerle beslemekteydim. Onları Veza dışında hiç kimseye göstermemiştim, ama ona nerdeyse her şeyi gösteriyordum. Onun yüreklendirmelerini ciddiye alıyor, görüşlerine inanıyordum. Şiirlerimden bazıları beni öylesine sarmıştı ki, kendimi evren kadar geniş, ya da sonsuz hissediyordum. Yalnız şiir değil, her türden yazı yazıyordum, ama şiirler önemliydi benim için &ndash; bir şiirler, bir de kitleler üzerine yazmayı düşündüğüm kitap. Ama bu hâlâ bir tasarıydı; yıllarımı alabilirdi. Hem, en azından şu anda, birkaç basit nottan, kitabı yazmak için topladığım birkaç bilgi kırıntısından başka hiçbir şey yoktu ortada. Öte yanda şimdilik, öğrendiğim şeyler bana ait değildi, bu, ilerde olacak bir şeydi. Kendime ait şeyler, diye düşünüyordum, bu sayısız tamamlanmış yazılardan, yani uzun ve kısa şiirlerden ibaret. Oysa şimdi, yani Brecht'i okuduktan sonra bir yumrukta her şey paramparça olmuştu. Yazdıklarıma hiç acımadım, hiç pişmanlık duymadan onları çerçöp olarak bir kenara attım. Gerçek şiirleri yazan adamı da övüyor değildim; onunla ilgili her şey, o başka kılıkta görünme tutkusundan takır takır, tahtamsı konuşmasına dek her şey itici geliyordu bana. Ama şiirlerine hayrandım, onlara bayılıyordum.</p>

  <p class="p9">Ona karşı kişisel olarak öyle bir tepki duyuyordum ki, kendisiyle karşılaştığımda şiirler hakkında hiçbir şey söylemedim. Onu her görüşümde, özellikle de konuştuğunu duyuşumda, öfkeden deli oluyordum. Tıpkı <span class="t13">Dindarl</span><span class="t13">ı</span><span class="t13">k El Kitab</span><span class="t13">ı</span> hakkındaki duygularımı belli etmediğim gibi, öfkemi de belli etmiyordum. Kinik bir tümce söylediği an, çok ağır ve son derece tumturaklı bir tümceyle yanıtlıyordum onu. Bir keresinde</p>

  <p class="p9">&ndash;Berlin'de bu sözler gülünç geliyordu insanlara her halde&ndash; gerçek bir yazarın, birbiriyle müthiş çelişen iki dünyada, yani, dünyada ve dünya <span class="t13">d</span><span class="t13">ı</span><span class="t13">ş</span><span class="t13">ı</span><span class="t13">nda</span> ayrı ayrı dönemlere gereksinimi olduğunu söyledim. Brecht, telefonunun her zaman masasının üzerinde durduğunu ve ancak sık çalarsa çalışabildiğini söyledi. Karşısındaki duvarda da dev boyutlu bir dünya haritası asılıymış ve kendisini hiçbir zaman dünyanın dışında hissetmemesi için sık sık bu haritaya bakarmış. Böyle yanıtladı beni, ama ben altta kalmaya niyetli değildim, kendi şiirlerimin perişanlığını görmüş ve paramparça olmuş biri olarak dünyanın en iyi şiirlerini yazmış adamın karşısında bu fikrimi ısrarla savunmaya başladım. Moral başka şeydi madde başka şey ve maddeden başka hiçbir şey düşünmeyen bu adamla hesaplaşırken, benim için önemli olan tek şey moraldi. Berlin'de gittikçe yayılan reklamlara saldırdım bu kez. Reklamlar onu rahatsız etmiyordu; tersine, dedi, reklamların yaran vardır: kendisi Steyr Otomobilleriyle ilgili bir şiir yazmıştı ve karşılığında kendisine bir otomobil armağan edilmişti. Bana göre, bu sözler ancak şeytanın ağzından çıkabilirdi. Böbürlenerek yaptığı bu itiraf, beni yerle bir etti. Serseme döndüm. Yanından ayrılır ayrılmaz, &ldquo;Arabasını sürmeyi çok seviyor,&rdquo; dedi İbby; önemsiz bir şey söylüyormuş havasındaydı. Ama ben &ndash;zaten öfkelenmiş olan ben&ndash; onu bir katil olarak görüyordum. Aklımda, &ldquo;Ölü Askerin Destanı&rdquo; vardı, oysa onu yazan ozan, Steyr Otomobillerinin açtığı bir yarışmaya girmişti! &ldquo;Arabasıyla hâlâ övünür,&rdquo; dedi İbby. &ldquo;Ondan, sevgilisiymiş gibi söz eder. Ödülü almak için <span class="t13">önceden</span> bir de şiir yazmanın ne sakıncası var canım!&rdquo;</p>

  <p class="p9">Brecht İbby'den hoşlanıyordu; onun kendi ışıltılı köylü havalarıyla müthiş çelişen akıllı, duygusallıktan uzak şakalarına, yerli yerinde söylediği sözlere sesini çıkarmıyordu. Hem, kız onu herhangi bir taleple de rahatsız ediyor değildi. Kimseyle yarıştığı yoktu. Berlin&rsquo;de, Pomona<a id="a110"></a><a href="../Text/notes.html#a224"><span class="t15">{44}</span></a> olarak su yüzüne çıkmıştı ve her an batıp gözden yitebilirdi. Ama benim için durum farklıydı. Soylu havalarında Viyana'dan gelmiştim, Karl Kraus'un katışıksızlığına ve hırsına&ndash;hele 15 Temmuz posterinden sonra kendimi tümüyle adamıştım. Ondaki bu canlılığı kendime saklamaya da niyetim yoktu: Patlamak zorundaydım. Öte yanda, evdeki para konuşmalarından kurtulalı daha iki üç yıl olmuştu; bunun etkisinden hâlâ kurtulmamıştım. Brecht'in parasızlığını dile girmediği bir anını bile yaşamış değildim. Bayrağımı çekip rengimi bellemek <span class="t13">zorundayd</span><span class="t13">ı</span><span class="t13">m;</span> insan, yazdığı her bir sözcüğe, yüreğiyle ve ruhuyla kendini adamış olmalıydı. Brecht'in buna öfkelenmesinin birkaç nedeni vardı: Her şeyden önce benim hiçbir yazım yayımlanmış değildi, Benim adımı samını duymamıştı; sözcüklerim somut gerçekliklere her şeyden fazla önem veren bu adam için hiçbir öz içermiyordu. Bana hiç kimse bir şey sunmadığından, hiçbir şeyi geri çevirmiş değildim. Hiçbir gazete bana sütunlarında yazmamı önermedi, dolayısıyla hiçbir gazeteye hayır dememiştim. &ldquo;Ben yalnızca para için yazarım&rdquo; diyordum kuru ve nefret dolu bir sesle. &ldquo;Steyr Otomobilleri için bir şiir yazarım ve karşılığında bir otomobil aldım.&rdquo; İşte gene, sık sık karşıma çıkıyordu bu araba. Müthiş hızlı sürdüğü bu Steyr arabasıyla gurur duyuyordu. Bir kaza geçirdikten sonra, bir reklam hilesiyle yeni bir araba koparmayı becerdi.</p>

  <p class="p9">Ne var ki, benim durumum, şimdiye dek söylenenlerden çıkarılabilecek sonuçtan çok daha karmaşıktı. Çünkü, benim hiçbir inanç ve iman haline gelmiş, dünyadaki her şeyden daha fazla değer verdiğim, öfkesi ve yaşam hırsı olmaksızın yaşamayı bile istemeyeceğim, (yalnızca tek bir kez, 15 Temmuz'dan sonra ona yazdığım ve umursadığını, hatta okuduğunu bile sanmadığım duadan &ndash;övgü değil, duaydı o, şükran duası&ndash; yazmak dışında) yanına yaklaşmaya bile cesaret edemediğim adam, yani Karl Kraus, o sırada Berlin'deydi ve Brecht'in yakın arkadaşıydı. Brecht'le sık sık buluşuyorlardı; kendisiyle tanışmam da Brecht sayesinde, <span class="t13">Üç Kuru</span><span class="t13">ş</span><span class="t13">luk</span> Opera'nın galasından birkaç hafta önce olmuştu. Kraus'u hiç yalnız görmedim, hep Brecht'le ve bu oyuna ilgi duyan diğer insanlarla bir aradaydı. Tek bir söz söylemedim Kraus&rsquo;a. Benim için ne büyük anlam taşıdığını göstermeye korkuyordum. 24 baharında Viyana'ya geldiğimden beri konuşmalarının hepsine almıştım. Ama o bunu bilmiyordu. (Benim düşüncelerimi kuşkusuz tahmin eden) Brecht ona benim kendisini dinlediğimden söz ettiyse bile tabi buna pek ihtimal vermiyorum) bana bir şey belli etmedi. 15 Temmuz'a sonra kendisine posteri için yazdığım ağdalı teşekkür mektubunu yoldaydı; adım, onun için hiçbir anlam taşımıyordu. Bu türden sayısız mektup almış ve hepsini de atmış olsa gerekti.</p>

  <p class="p9">Hakkımda hiçbir şey bilmememi yeğliyordum. Diğer insanlarla birlikte İbby'nin yanına oturuyor ve sesimi çıkarmıyordum. Bir tanrının masasında oturuyor olmak düşünceleri beni eziyordu. Oraya gizlice sızmışım gibi özgüvenden yoksun bir halde oturuyordum. Konferanslarında tanıdığımdan tümüyle farklıydı Kraus. Şimşekler gibi çakmıyor, kimseyi lanetlemiyordu. Orada oturan on, on iki kişi arasında en kibarı oydu. Herkese, olağandışı bir yaratıkmış gibi davranıyordu; ve ses tonunda, o kişiyi özel koruması altına aldığın açıkça belirtiyormuşçasına özel bir endişe, kaygı, ilgi seziliyordu. Hiç kimseyi gözünden kaçırmadığını hissediyordunuz; böylece, kendisine sürüklenen &ldquo;her şeyi bilir&rdquo; nitelemesini, hakkıyla koruyordu. Ama, bilerek isteyerek başkalarından bir adım geri duruyordu; içimizden biriydi, barışçıl, yanındakilerin duyarlıklarıyla ilgili bir havası vardı. Öylesine rahat gülümsüyordu ki, kendisini saklıyor duygusuna kapıldım. Konferans da okuma günlerinde sayısız rolü oynadığını izlemiş biri olarak, kendisini ne büyük kolaylıkla gizleyebileceğim biliyordum. Ancak, şu anda üstlendiği rolü oynayacağı aklımdan geçmezdi; o ise oyunu sürdürüyordu, bir saat ya da daha uzun bir süre hiç değişmedi. Ondan müthiş bir şeyler bekliyordum, oysa nezaket tümcelerinden başka bir şey duymuyordum; ama, Brecht'e sevgiyle yaklaşıyordu, Brecht, onun oğluymuş, genç bir dâhiymiş gibi davranıyordu ona.</p>

  <p class="p9">Masadakiler, henüz bu adı almamış olan <span class="t13">Üç Kuru</span><span class="t13">ş</span><span class="t13">luk Opera</span> üzerine konuşuyorlar, ona bir ad bulmayı çalışıyorlardı. Birçok öneri geldi. Brecht, sesini çıkarmadan, sanki söz konusu olan onun yapıtı değilmiş gibilerden dinliyordu. Son kararı onun vereceği hemen anlaşılıyordu. Öyle çok ad ortaya atıldı ki, kimin ne söylediğini anımsayamıyorum. Karl Kraus da &ndash;hiç bir şekilde buyurganlığa kaçmaksızın&ndash; bir ad önerdi, öylesine, bunun en iyi ad oluğundan emin değilmiş havalarında, bir ad söyledi. Onunkini hemen bir başkası, daha iyi bir ad önerisi izledi. Sonunda kimin önerdiği başlık kabul edildi, bilmiyorum. Son sözü Brecht söyledi, ama belki de bu adı, orada bulunmayan bir başkasından almıştı ve bu insanların ne düşündüğünü anlamak için tartışmayı sürdürmüştü. Bu tür bir çalışma sırasında herkesi fikrini söylemesine olanak tanıyor, sonsuz bir sınır çiziyordu.</p>

  <h3 class="h31"><a id="ncx802"></a><a id="a111"></a><a id="a112"></a>Ecce Homo</h3>

  <p class="p9">&ldquo;Grosz&rsquo;a gidiyoruz,&rdquo; dedi Wieland. Onun evine böyle ansızın kalkılıp gidilmeyeceğini sanıyordum. Wieland yayınevi için ondan bir şeyler ' alacaktı, ama aynı zamanda beni etkilemek de istiyordu, çünkü, Berlin'de karşılaşmaya can attığım <span class="t13">tek bir</span> kişi olduğunu anında fark etmişti. Wieland, bana Berlin'in insana verebileceği her şeyi göstermekten hoşlanırdı. Belki bir anlamda benim deneyimsizliğimden hoşlanıyordu. Buraya ilk geldiği günlerdeki halini anımsatıyordu durumum ona. Etrafı hep çömezleriyle çevrilmiş olarak dolaşan Brecht gibi egemen bir tip değildi. Brecht, kendisinin iyice pişmiş olduğunu, bu işe daha. küçük yaşta başlamış bulunduğunu düşünmelerini istedi: Olduğundan büyük ol, genç görünme. Saflık, onun hor gördüğü bir şeydi. Saflıktan nefret eder, onu ahmaklıkla bir tutardı. Kimsenin onu aptal yerine koymasını istemezdi; artık göstereceği, kanıtlayacağı bir şey kalmayınca da, ilk sigarasını tüttüren ve alkış toplamaya çalışan bir öğrenci gibi vaktinden önce gelişmişliğiyle övünmeye başlardı. Oysa, Wieland, kendi çocukluğunun saflığına bayılır, o dönemi bir idil olarak görürdü. Berlin'in kinizmi ortasında ayakta kalmayı başarabilmişti. Hem de savunmasız değildi: ticaretin bütün hilelerini biliyordu, katılık gerektiren, daha da önemlisi umursamazlık isteyen o yaşam mücadelesi denen şeyde, yeteneklerini göstermiş bulunuyordu. Ama gene de, geçmişteki masum öksüz çocuk imgesinden kopmamış, saflığını korumayı başarmıştı. Bugün hâlâ o öksüz çocukmuşçasına, o günleri şu anda yaşıyormuşçasına anlatırdı başından geçenleri. Çalışırken bazen bu tür konuşmalara dalardık. Berlin yaşamı ne kadar hızlı olursa olsun, ne denli ivedilik gerektirirse gerektirsin, o çatı katındaki odaya oturduğumuzda, sık sık işimizin konusu olan Upton Sinclair'den uzaklaşır, genç Wieland&rsquo;a dalardık. Şu andaki Wieland, otuz iki yaşında var yoktu, ama on beş yıl öncesinin Wieland'ıyla bugünkü arasında dağlar kadar fark vardı.</p>

  <p class="p9">Ben sanki kendisiymişim de, Berlin'e ilk kez geliyormuşum gibi burada gösterilecek her şeyi, yani bütün insanları tanıttı bana. Şaşkınlığımı, aşırı bir dikkatle izliyor değildi, çünkü daha çok beni değil, benim yaşımdaki kendisini düşünüyordu. Beni hiç mahcup etmemesi rahatlatıcıydı, herkese &ldquo;dostum ve meslektaşım&rdquo; diye tanıtılıyordum. Oysa daha kendisiyle tanışalı sadece birkaç gün olmuştu, üstelik daha çalışmaya da başlamamıştım. Yeteneklerim konusunda herhangi bir kanıt istemedi benden; yazılarımdan hiçbirini görme isteğinde bulunmadı. Belki de benden bir şeyler okumak çok can sıkıcı olurdu (zaman içinde en iyi tanıdığım, en yakın arkadaşım olan bu yayıncının, daha sonraları bile, benim tek bir yazımı basmamış olduğunu düşünmek insanı müthiş şaşırtıyor). Konuşmamız onun için yeterliydi. İbby'den bazı şeyler duymuştu; ben ona bir şeyler söylemiştim. Onun için en önemlisi, bana kendi Berlin'ini, saflıklarını, gençlik dönemine olan tutkusunu anlatması ve elbet benim onu dinlememdi. Dolayısıyla, dostluğunu, onu dinleyerek kazandım; bu konuda herhangi bir kurnazlık gösterdiğim de söylenemez, dinlemekten hoşlanıyorum çünkü. İnsanların kendilerinden söz etmelerini dinlemek, her zaman hoşlandığım bir şeydi. Bu görünüşte sakin ve edilgin olan eğilimim, benim için yaşamın anlamını oluşturacak denli şiddetlidir. Artık insanların bana kendilerini anlattığını duymadığım an, ölmüşüm demektir.</p>

  <p class="p9">Neden Grosz'dan bu kadar çok şey bekledim? Benim için ne anlam taşıyordu bu adam? Frankfurt günlerimden beri Gençler İçin Kitap &ndash;yani altı yaşından büyükler için hazırlanmış kitapları&ndash; satan dükkânların vitrinlerinde onun kitaplarını görmekteydim, çizimlerine hayrandım ve onları hep kafamda taşırdım. Altı genç yaş, uzun bir süre öncesi demektir. Resimleri ilk bakışta beni yüreğimden vururdu. Enflasyon döneminde çevremde gördüklerimin, Herr Hungerbach'ın ziyaretinin, annemin çevremizde olan biteni duymayı reddeden tıkalı kulaklarının bende uyandırdığı duyguları eksiksiz betimliyorlardı. Bu resimlerde görülen gücü ve çarpıklığı, acımasızlığı seviyordum, saçmalığı, korkunçluğu seviyordum. Aşırılığı betimlediklerinden, onları hakikat olarak algılıyordum. Düşünen, zayıflatan, açıklayan, bağışlayan, bahane bulan bir hakikat. hakikat değildi benim için. Grosz'un karakterlerinin gerçekten de var olduğunu biliyordum. Manchester'da, yamyam devi, bir daha değiştirmemek üzere ömür boyu düşmanım olarak kabul ettiğim çocukluk günlerimden beri tanıyordum onu. Grosz'un resimlerini gördükten kısa bir süre sonra, Viyana'da Karl Kraus'u dinlemiştim, o da beni aynı şekilde etkilemişti. Elbet, sözcüklere ilgi duyan bir kişi olduğumdan, Kraus'a öykünmeye başlamıştım. Ondan, duymayı, dinlemeyi öğrenmekten başka, belli ölçüde (pek isteyerek olmasa da) suçlama dilini öğrenmiştim. George Grosz'a hiç öykünmedim: çizmek bana göre bir iş değildi çünkü. Onun karakterlerini gerçek yaşamda aradım ve de buldum, ama ona karşı, hep başka bir alana duyulan uzaklık duygusuyla doluydum. Yeteneği, benim için ulaşılabilir bir şey değildi; anladığım, ama kullanmak üzere öğrenmeyi asla başaramayacağım bir dili konuşuyordu. Bu da onu hiçbir zaman kendime örnek almadığım anlamına geliyor &ndash; o, derin hayranlık duygularımın nesnesiydi ama asla bir örnek olamazdı.</p>

  <p class="p9">İlk kez evine girdiğimde, Wieland, her zamanki gibi &ldquo;dostum ve meslektaşım,&rdquo; diye tanıttı beni. Bunun sonucu olarak kendimi hiç fazla küçük hissetmedim. Grosz'un Wieland'ın bütün arkadaşlarını tanıdığı, benimse bunlardan biri olmadığımı bilebileceği aklıma gelmedi. İbby, ansızın orada bitti; daha önce benden söz edilmemişti; İbby, kısa bir süre önce Viyana'dan geldiğimi açıkladı, o kadar. Ancak kısa bir süre sonra bu türden güvensizliklerden sıyrıldım, çünkü Grosz Wieland'la bana çalışmalarından bazılarını göstermeye başladı. Daha yeni yaratılmış yapıtları ilk kez böylesine yakından görüyordum. Grosz, Wieland'a çizimlerini göstermeye alışıktı; Wieland onları yayımlamış, ünlü yapmıştı. Resimleri birlikte seçiyorlardı, adlarını hep Wieland koyuyordu. Şu anda da başlık konusunu bir kenara bırakmış bulunuyorlardı, hiç tartışmıyorlardı. Wieland resimlere çabuk çabuk başlıklar atıyordu. Tartışma falan yoktu. Grosz, Wieland'ın koyduğu başlıkları kabul ediyordu, çünkü bunlar, ona şans getiriyordu.</p>

  <p class="p9">Grosz bir spor ceket giymişti, güçlü kuvvetli, teni, Wieland'ın yanında güneşte yanmış gibi esmerce duran ve durmadan piposunu çeken biriydi. Genç bir gemi kaptanını andırıyordu, ama bir İngiliz gemicisi değil de, Amerikan gemicisi sanırdınız, çok konuşuyordu çünkü. Son derece açık yürekli ve çelebi biri olduğundan, giysisini bir kılıf olarak görmedim. Kendimi onun yanında rahat hissettim ve öyle davrandım, iplerimi çözdüm. Gösterdiği her şey beni heyecanlandırıyordu. Bu onun için büyük önem taşıyormuşçasına heyecanım hoşuna gidiyordu. Çizim hakkında bir şeyler söylediğimde, bazen Wieland'a başını sallayarak onaylıyordu. Tam hedefe vurduğumu hissediyordum; Brecht'in yanında, onun alaylı sözleriyle karşılaşmamak için ağzımı açamazken, Grosz'un ilgisini uyandırıyordum, onu hoşnut ediyordum. <span class="t13">Ecce Homo</span> dosyasını görüp görmediğimi sordu, hayır dedim. Bu çizimler mahkemece yasaklanmıştı. Kalktı, bir çalışma masasına gitti, kapağını kaldırarak bir dosya çıkardı, sonra da hiç de özel bir şey değilmiş havalarında bana uzattı. Bakmamı istediğini sandım ve hemen açtım; ancak anında, uyarıldım: onu eve götürebileceğimi söyledi. Grosz, dosya bir armağandı. Dostunun aklına geleni yapan biri olduğunu bilen Wieland, &ldquo;Bu herkese verilmez yani,&rdquo; dedi. Ama bunu söylemesine gerek yoktu; hiçbir cömertlik beni şımartmış değildi o güne dek, bu seferkiyse beni müthiş mutlu etti.</p>

  <p class="p9">Mutluluğumu gülünç hareketlerle dile getirme korkusuyla dosyayı bir kenara koydum, daha teşekkür etmeyi bitirmeden bir başka konuk kapıda belirdi: görmeyi dileyebileceğim, ya da umabileceğim son kişiydi bu: yani Brecht. Hafifçe eğilmiş bir halde, çeşit çeşit saygı belirtileriyle girdi içeri; Grosz'a bir armağan getiriyordu üstelik: bir kurşun kalemdi bu; sıradan, normal bir kurşun kalem. Kalemi çok değerli bir şeymiş havalarıyla çizim masasının üzerine koydu. Grosz, bu alçakgönüllü saygı sunusunu kabul etti ve onu daha da büyük bir armağana dönüştürdü. &ldquo;Tam da böyle bir kalem istiyordum,&rdquo; dedi. &ldquo;Çok işime yarayacak.&rdquo; Çağrısız bir konukla karşılaştığım duygusuna kapıldım, rahatsız oldum, ama Brecht'in bir başka yönünü tanıdığıma seviniyorum. Bir şeyi onayladığını göstermek istediğinde böyle davranıyordu; bu davranışın öylesine çekingen ve ekonomik bir şekilde gerçekleşmesiyse, onu büsbütün etkileyici kılıyordu. Grosz ne düşünüyor onun hakkında acaba, dedim kendi kendime, ondan hoşlanıyor mu? Brecht fazla oturmadı. Gittiğinde, Grosz, Wieland'a &ndash;aralarında konuşuyorlarmış gibi&ndash; &ldquo;Avrupalı Bay Merak,&rdquo; dedi, fazla vakti yok zavallının.&rdquo; Bu kinle, ya da düşmanca bir havayla söylenmiş değildi; olsa olsa, Brecht hakkında birbiriyle çelişen çeşitli görüşleri varmış da, hangisinin geçerli olduğunu bilemiyormuş gibi bir kuşkuculuk seziliyordu sözlerinde. Wieland'la birlikte Grosz'un evinden ayrıldıktan sonra kendi yollarımıza gittik: Wieland yayınevine, bense Upton Sinclair'le ilgili bilgilerin beni beklediği tavan arasındaki yuvarlak masanın başına. Ortaya çıkardıkları haksızlıklarla zıtlık oluşturan bir yaşantısı vardı Sinclair&rsquo;in, sıkıcıydı. Bu, (çok zor olan) yaşam koşullarından değil, bakışının dümdüz ve dar oluşundan kaynaklanıyordu. Ahlâk konusunda son derece tutucuydu. Ben de en azından onun kadar tutucuydum gerçi ve korkunç koşullara, insanın aşağılanmasına ve adaletsizliğe yaptığı saldırılara bütün kalbimle katılıyordum, ama gene de, bu saldırıların, taşlamalar içerecek bir parlaklıktan yoksun olduğunu düşünüyordum. Dolayısıyla, o gün eve gider gitmez işe oturmayışıma ve hemen <span class="t13">Ecce Homo</span> dosyasını açmama şaşmamak gerek: bu dosyada, Upton Sinclair'de eksik olan her şey vardı çünkü.</p>

  <p class="p9">Bu resimler, açık-saçık oldukları gerekçesiyle yasaklanmıştı. Bazı çizimlerin insana gerçekten de açık saçık gelebileceğini yadsımamak gerek. Hepsine tek tek baktım, korku ve onayla karışık garip bir duyguyla inceledim resimleri. Bunlar, Berlin'in burada gördüğünüz gece yaşamının korkunç yaratıklarıydı, ama korkunç görüldükleri için çizilmişlerdi. Onlara duyduğum öfkeyi, sanatçının öfkesi olarak gördüm. Bütün bu işler hakkında pek az şey biliyordum, Berlin'e geleli henüz bir hafta olmuştu. Grosz, ziyaret ettiğim ilk kişilerden biriydi. İbby beni Schlichter'de Brecht'le tanıştırmıştı; İbby Brecht'i, en azında bir yazar olduğu için, Berlin'de bana sunabileceği en ilginç şey olarak görüyordu. Bu restorana her gün gidiyorduk. Brecht İbby ile görüşmekten hoşlanıyordu, İbby ise her seferinde beni de yanında sürüklerdi ve belki de Brechtsalt bu nedenle bana takılıp duruyordu. Ama Wieland, cömert bir adamdı; Grosz benim için Brecht'ten çok daha önemli biriydi bu nedenle (sanırım Berlin'e varışımın altıncı gününde) onu ziyarete gitmiştim.</p>

  <p class="p9">Ama şimdi, <span class="t13">Ecce Homo</span> dosyasını eve getirmiştim. Dosya, Berlin'le benim aramda bir noktaya yerleşti ve o andan sonra, benim için pek çok şeyi, özellikle de gece gördüğüm her şeyi renklendirdi. Belki de bu dosya olmasaydı, bu konulara dalmam için çok daha uzun süre beklemem gerekecekti. Cinsel özgürlüğe olan ilgim henüz fazla değildi. Ama şimdi bu inanılmaz ölçüde acımasız betimlemeler. beni cinsel dünyanın ortasına fırlatmış bulunuyordu; bu dünyada olup bitenlerin doğru olduğunu sanıyordum. Bunların doğruluğundan kuşku duyacağım aklımdan geçmezdi. Tıpkı, insanın belli manzaraları, belli ressamların gözlerinden görmesi gibi, ben Berlin'i, George Grosz'un gözleriyle gördüm.</p>

  <p class="p9">Bu resimlere ilk baktığımda ayaklarım yerden kesilmişti, müthiş şaşırmıştım, öyle derinlere dalmıştım ki, İbby gelip de dosyaya sayfalar halinde yerleştirilmiş ve şimdi masanın üzerine yaydığım suluboyaları, gördüğünde, dosyadan kopamadım. Beni bu türden resimlerle hiç görmemişti, bunu gülünç buldu: &ldquo;Pek de çabuk Berlinli olmuşsun bakıyorum,&rdquo; dedi. &ldquo;Viyana'da ölü masklarına çıldırıyordun, şimdiyse...&rdquo;</p>

  <p class="p9">Resimleri masanın üzerine belli bir sırayla dizmişim gibi, ellerini dikkatle resimlere yaydı. &ldquo;Biliyor musun,&rdquo; dedi, &ldquo;Grosz bu konudan pek hoşlandı. İçtiği zaman hep 'popo'dan söz eder. Popo, kadın demektir onun için ve sana öyle garip garip bakar ki. Ben anlamazdan gelirim. Ama o, 'popo'ya ilahiler söyler.&rdquo;</p>

  <p class="p9">Birden kendimi yitirdim: &ldquo;Olamaz! O bundan nefret ediyor! İşte bu yüzden bu resimler böylesine güzel. Söylediklerin doğru olsa bu resimlere bakar mıydım sanıyorsun!&rdquo;</p>

  <p class="p9"><span class="t13">&ldquo;Sen,</span> bundan hoşlanmıyorsun,&rdquo; dedi. &ldquo;Biliyorum, biliyorum. Bu nedenle her şeyi konuşabilirim seninle. Ama o hoşlanıyor! Hele sen onu sarhoşken gör de bak, nasıl 'popo' diye tutturuyor.&rdquo;</p>

  <p class="p9">İbby'nin bunları söyleyebilmesi doğaldı. <span class="t13">Popo</span> sözcüğünü kullanıyordu ve ne demek istediği açıkça ortadaydı: Grosz, sarhoşken ona sataşmaya kalkmış ve bedensel güzelliğini övgülere boğmuştu, İbby'nin yerinde olan her kadına hakaret gelecek ya da en azından rahatsız edici bir davranış olarak görülecek bir yaklaşımdı bu. Popo sözcüğüyle İbby anlatılmak isteniyordu; sözcüğü tekrarladı, ama kendisiyle ilgisi olmayan bir şey söylüyormuş gibiydi. Hiç heyecanlanmadı, rahatlamak için bana. bunları anlatmamıştı sanki, sanki onun için önemli olan tek şey, bana olduğu gibi aktardığı bu olaydı.</p>

  <p class="p9">Bu nedenle &ndash; bana her şeyi anlatabilmek için Berlin'e gelmemi istemişti. Erkekler peşindeydi; nereye gitse, yanına yanaşıyor, samimi olmaya çalışıyorlardı. İki ya da üç kişi aynı anda onunla çıkmak istiyordu; bunlardan biri başarıya ulaşmıştı. Hiç biriyle gezmeyi kabul etmese insanlar onu garip buluyorlardı. Dünyanın en saçma varsayımlarını öne sürüyorlardı; aslında kadın değildi İbby örneğin, kadına benziyordu, o kadar; farklı bir yönü vardı &ndash; vajinası kapalıydı belki de. Brecht'in çevresinden Borchardt adında güvenilmez bir adam, onun bir casus olduğunu açıklayıvermişti: &ldquo;Nereden geliyor? Yerden bitiverdi. Kim bu kadın? Her yerde görülüyor, her şeyi dinliyor.&rdquo; İbby bu görüşlere gülüp geçiyor, keyfini hiç bozmuyordu. Adamı saçma buluyordu, ama Berlin'de yapayalnız olduğu sürece bunu kimseye söyleyemezdi, çünkü her şeyi geçerli gören bu insanlar, cinsel etkinlik konusunda müthiş ciddiydiler, İbby'nin onlarla alay etmesine, onları dalgaya almasına tepki gösterirlerdi (başka bir şey düşünmüyordu bu konuda). Oysa o, alay etmeden yaşayamazdı. Şakalarını akılla, sözel şaşırtmalarla dile getirmekten başka çaresi yoktu, elinde değildi başka türlü davranmak. <span class="t15">İ</span>şte bu nedenle beni sonunda Berlin'e getirinceye dek asılıp durmuştu.</p>

  <p class="p9">Ortak yanlarımızdan biri, <span class="t13">her</span> insanoğluna karşı duyduğumuz doymak bilmez ilgiydi. Onun ilgisi, şakalarıyla renkleniyordu, bana öykülerini anlatması da hoşuma gidiyordu. Ama ben, insanoğlundaki çeşitliliği aslında pek gülünç bulmuyordum. Rahatsız edici buluyordum. tasanlar, birbirleriyle iletişim kurmak için kıvranıp duruyor, her yolu deniyorlardı. ama birbirlerini anlamayı başaramıyorlardı. Herkes yalnızca kendisini düşünüyordu. Herkes tek başınaydı, düşleri ne olursa olsun, yapayalnızdılar, ama gene de durup dinlenmeden solucanlar gibi kıvranıyorlardı. <span class="t15">İ</span>bby'nin bana anlattığı bütün yanlış anlamaları dinledim. Çoğunu kendim yaşadım, ama o, benim dünyama özel bir tanıklık sunuyordu, bir erkeğin yaşayamayacağı şeyleri aktarıyordu. Güzel ve aranan bir kız olarak, dünyanın en saçma önerileriyle karşılaşıyordu, kendi varlığı söz konusu değildi sanki, öneriler almak üzere oraya konulmuş, canlı gibi görünen bir heykeldi o. Ancak verdiği yanıtları duyan yoktu: sesini, bu adamların, yalnızca kendi söylediklerini işiten ve mümkünse peşinde oldukları şeyi elde etmekten başka bir şey düşünmeyen bu adamların kulaklarına ulaştıramıyordu. Neden başarıya ulaşmadıklarını bir türlü anlamıyorlardı, çünkü yanıt alma verilen yanıtı anlama yetisinden tümüyle yoksundular. Rakiplerinin bulunduğunu, bunların kimler olduğunu bilmeye de yanaşmıyorlardı; hepsinin de amacı aynıydı ama, gene de bu türden bilgileri öğrenmek garip, akıl almaz bir şeydi onlar için. Çünkü <span class="t15">İ</span>bby sözlerinde ve yaptıklarında ne denli tutarlı, ne denli değişmez bir yaklaşım benimserse benimsesin, bu erkeklerden her biri, onu anlamak için kendisini, kendi benliğini bir kenara atmak durumundaydı ve bu, hiçbirinin de yapmaya yanaşmayacağı bir şeydi.</p>

  <h3 class="h31"><a id="ncx818"></a><a id="a114"></a><a id="a113"></a>İsaak Babel</h3>

  <p class="p9">Berlin anılarımın büyük bir bölümü İsaak Babel'le dolu. Orada pek uzun bir süre kalmadı, ama bana onu haftalarca ve haftanın her günü saatlerce görmüşüm, ama gene de onunla pek fazla konuşamamışım gibi geliyor. Onu öyle seviyordum ki &ndash;tanıştığım sayısız insanın hepsinden çok onu önemsiyordum&ndash; Babel, Berlin'de geçirdiğim doksan günün doksanını da ona vermek isteyen belleğimin tümüne yayılmış durumda.</p>

  <p class="p9">Bir ressam olan karısının Andre Lhote ile birlikte çalıştığı Paris'ten geliyordu. Fransa'da çeşitli yerlerde kalmıştı. Fransız edebiyatı onun vaat edilmiş topraklarıydı; Maupassant'ı asıl ustası olarak görüyordu. Gorki Babel'i keşfetmiş sonra da elini üzerinden çekmemişti; ona en akıllıca önerilerde bulunmuş, iyi bir geleceğe giden bir yol çizmişti. Babel'deki gizilgücü fark etmiş, daha genç, daha zayıf, tanınmamış birindeki acemiliğin, kişinin neler yapabileceğini fark etmesine meydan vermeden onu yok etmesinin ne denli kolay olduğunu bilen bir usta olarak, <span class="t13">kendisine</span> değil, ona yardım etmek konusunda, bencillikten uzak, ciddi, alaycılık izi taşımayan eleştirileriyle adeta bir sorumluluk bilinci içinde destek olmuştu.</p>

  <p class="p9">Babel, yurtdışında uzun süre dolaştıktan sonra Rusya'ya dönüşünde Berlin'e uğramıştı. Sanırım Eylül sonlarıydı, topu topu iki hafta kadar kalmıştı burada. Onu ünlü yapan iki kitabı <span class="t13">K</span><span class="t13">ı</span><span class="t13">z</span><span class="t13">ı</span><span class="t13">l Süvariler</span> ile <span class="t13">Odesa Masallar</span><span class="t13">ı</span><span class="t13">,</span> Almancaya çevrilip Malik yayınevi tarafından yayımlanmıştı. Bu ikincisini birkaç kez okumuştum. Kendimi ona fazla uzak hissetmeksizin hayranlık besliyordum.</p>

  <p class="p9">Odesa'dan söz edildiğini daha çocukluğumda duymuştum. Bu ad, yaşamımın en erken dönemlerine dek uzanıyordu. Varna'da kaldığım birkaç kısa hafta süresince tanıdığım Karadeniz'i, bunca kısa bir tanışıklığa karşın vatanım olarak görüyordum. Çocukluk anılarım, Babel'in Odesa öykülerindeki renkliliği, yabanıllığı ve enerjiyi besliyordu. Farkında olmaksızın, aşağı Tuna'daki bu küçük kasabayı başkent olarak kabullenmiştim; aslında bu Odesa Tuna'nın ağzında gelişseydi çok daha uygun olacaktı. Öyle olsaydı, Tuna boyunca bir yukarı bir de aşağı doğru yaptığım, çocukluğumun düşlerini belirleyen o yolculuk, Viyana'dan Odesa'ya, Odesa'dan gene Viyana'ya uzanacaktı. Ve nehrin çok aşağısında yer alan Rusçuk, bu yol üzerinde, çok daha uygun bir yerde bulunmuş olacaktı.</p>

  <p class="p9">Sanki Babel, yüreğimin yarısıyla vatanım olarak gördüğüm bu yöreden geliyormuş gibi merak ediyordum onu. Bir kent, bir yöre, eğer dünyaya açıksa onu benimseyebilirdim. Odesa böyle bir yerdi. Babel de Odesa hakkında, oranın öyküleri hakkında böyle düşünüyordu. Çocukluğumu geçirdiğim evde, bütün pencereler Viyana'ya bakıyordu. Şimdiyse, daha önce başka bir yöne çevrilmiş olan bir pencere, Odesa yönünde açılıyordu.</p>

  <p class="p9">Babel, ufak tefek, yusyuvarlak kafalı, bodur biriydi. İlk gözünüze çarpan, kalın camlı gözlükleriydi. Belki de iri iri açılmış gözlerine, özellikle yuvarlak ve derin bir boşluğa gömülü bir hava veren bu gözlüklerdi. Ortaya çıktığı anda, gözden geçirildiğinizi hissediyordunuz ve böyle bir ilgiye karşılık vermek üzere, geniş, güçlü ve asla zayıf olmayan bakışlarla baktığını söylüyordunuz kendinize &ndash; gözlüklerin etkisiyle daha da yoğunlaşan bir izlenimdi bu.</p>

  <p class="p9">Onu ilk kez, Schwanecke'de, bana belki de oraya insanların gece ve de tiyatro çıkışı gitmeleri nedeniyle lüks bir yer gibi gelen bir restoranda gördüm. O saatlerde ünlü tiyatro kişileriyle dolardı burası. Bir ünlüyü fark etmeniz üzerinden dakika geçmeden bir başkasını, daha da ünlü birini görürdünüz. Tiyatronun altın çağını yaşadığı bu dönemde öyle çok ünlü vardı ki, kısa bir süre sonra bakmaktan, tanımaktan, onları ünlü birileri olarak görmekten vazgeçerdiniz. Yazarlar, ressamlar, bu alanlarda iş sahibi olanlar, eleştirmenler ve büyük gazeteciler de gene buraya gelirdi. Birlikte geldiğimiz Wieland, kimin kim olduğunu bana açıklama konusunda müthiş bir titizlik gösterirdi. Onları öyle uzun süredir tanıyordu ki, bu insanlara rastlamak artık onu etkilemiyordu. Bu ünlü kişileri tanımış olmaktan kendine bir pay çıkarır havası yoktu, daha çok onların ünlerini sorguluyor gibiydi, bu insanlar abartılıyordu sanki ve kısa bir süre sonra sahneden çekilmiş olacaklardı. Bu ünlenme yarışında, onun üzerine oynadığı atlar vardı, kendisinin keşfettiği, kitaplarını yayımladığı ve halkın dikkatini üzerlerine çekmeye çalıştığı kişilerdi bunlar. Dolayısıyla bunlardan konuşmayı doğal olarak yeğliyor, bu işi de hiçbir ayrıntıyı ihmal etmeksizin yapıyordu. Akşamları Schwanecke'de, sadık izleyicileriyle ayrı bir masada oturup da, kendisini dış dünyadan kopamaya asla yanaşmazdı. Dostla düşmanın bir arada bulunduğu büyük gruplara katılırdı; burada, saldıracak birini aranırdı. Wieland, davasını savunucu bir yaklaşımla değil, yıkıcı bir tavırla ortaya atar ve işlerdi, ama genellikle bir masada uzun süre kalmazdı, bir başka masada, saldırma güdülerini uyandıran bir başkası gözüne çarpmış olurdu çünkü. Kısa bir süre içinde, bu saldırgan yöntemi uygulayanın yalnızca Wieland olmadığını anladım. Bir de ayrıca, yakınmalarda bulunarak kendilerini gösteren insanlar vardı, çenelerini tutmak üzere bu gürültülü kargaşanın ortasına yerleşmiş insanlar bile vardı; küçük bir azınlıktı bunlar ama büyük bir merak uyandırıyorlardı: bu kaynaşan kalabalık denizinde sıkkın yüzlerden oluşan dilsiz adacıklardı burar; yalnız içmeyi bilen kaplumbağalar ve salt, hiçbir soruya tepki göstermemeleri nedeniyle kimin nesi olduklarını sorduğunuz yüzlerdi hepsi.</p>

  <p class="p9">Babel'in Schwanecke'de ilk görüldüğü gece, ön taraflarda uzun bir masada büyük bir grup oturuyordu. Ben geç gelmiş, utangaç bir tavırla, masanın kapıya en yakın ucuna oturmuştum. Yavaş yavaş kayıyor da az sonra ortadan yitecekmiş gibi sandalyenin ucuna ilişmiştim. Çevrenin en &ldquo;yakışıklı&rdquo; erkeği Leonad Frank'tı.<a id="a115"></a><a href="../Text/notes.html#a227"><span class="t15">{45}</span></a> Yüzü kırışıklıklarla doluydu, hatları belirgindi; hayatın bütün inişlerinden, çıkışlarından geçmiş, görülecek, yapılacak ne varsa yapmış ve hiçbir şeyden pişmanlık duymamış bir havası vardı. Frank'ın ince, ama yapılı bedeni, özel diktirilmiş şık bir takım elbise içindeydi ve zıpladı zıplayacak izlenimi veriyordu; bir sıçrayışta, tıpkı panter gibi o uzun masa boyunca atlayabilecekti, bu arada giysisinde tek bir kırışık, buruşuk olmayacaktı. Yüzündeki derin çizgilere karşın hiç yaşlı görünmüyordu, daha çok olgunluk çağında görünüyordu. İnsanlar, saygılı ses tonlarıma gençliğinde nalbant olduğunu, bazıları da (şiirsellikten uzak bir havada) çilingir olduğunu söylüyorlardı. Güçlü kuvvetli ve canlı havasına bakılırsa, buna şaşmamak gerekirdi. Onu, beni rahatsız eden bu takım içine değil de, örs başında gözümün önüne getirdim. Ancak burada, Schwanecke'de, kendini harikulade hissettiğini yadsımak olanaksızdı.</p>

  <p class="p9">Aynı şey, farklı bir biçime masadaki Rus yazarlar için de geçerliydi. O dönemde çok seyahat eder, Berlin'e uğramaktan da hoşlanırlardı; yaşadıkları pervasız karmaşa, yaradılışlarına ters düşmüyordu. Yayımcıları Herzfel&rsquo;de ile çok sıkı fıkıydılar; bu onların tek yayımcısı değildi, ama kuşkusuz en etkileyici canıydı. Ortaya çıkardığı yazar, hiç göz ardı edilmezdi; bu salt, kardeşi John Heartfiıeld'ın düzenlediği cilt ceketlerinden bile kaynaklansa, böyleydi. Anya Arkus diye biri vardı masada, onun yeni bir ozan olduğunu söylüyorlardı. Gördüğüm en güzel kadındı Arkus; bu inanılmaz bir şeydi, çünkü kadında bir vaşak suratı vardı. Adını bir daha hiç duymadım; ya başka bir adla yazdı ya da genç yaşta öldü, bilemiyorum.</p>

  <p class="p9">Orada oturan diğer kişilerden, özellikle de bugün unutulmuş bulunan ve adlarını değilse de, yüzlerini belki de yalnız benim anımsayacağım kişilerden de söz etmeliyim. Bu konuyu açmanın yeri burası olmayabilir, ancak o akşam çok özel bir nedenden dolayı çok önemli bir gece olduğundan, her şey o olayın yanında sönük kalıyor. Bu, Babel'in, Schwanecke'ye gelenlerinkine benzer hiçbir özelliği bulunmayan bu adamın, restorana ilk geldiği akşamdı. Kendi rolünü oynayan bir aktör olarak gelmemişti oraya; Berlin onu çok çekiyordu gerçi ama, o diğerlerinin olduğu anlamda bir &ldquo;Berlinli&rdquo; değildi &ndash;&rdquo;Parisli&rdquo;ydi. Ünlülerin yaşantıları, ancak diğer insanlarınki kadar, hatta belki de daha az ilgilendiriyordu onu. Gösterişçiler çevresinde kendisini rahatsız hissediyor ve buradan kurtulmaya çabalıyordu. Bu nedenle buradaki tek tanınmamış insana, buraya ait olmayan kişiye sığındı. O kişi bendim ve Babel'in bunu ilk bakışta kesinlikle anlaması, gözünün keskinliğine ve deneyimlerindeki güvenilir netliğe tanıklık ediyordu.</p>

  <p class="p9">Birbirimize söylediğimiz ilk birkaç tümceyi anımsamıyorum. Ben ona yer açtım, o ayakta durmayı sürdürdü. Kalmaya niyetli görünmüyordu. Ama gene de yerinden kımıldamıyor, önceden bildiği ve önüne bir duvar çekmeye çalıştığı bir uçurumun kenarındaymışçasına mum gibi duruyordu. Gözüme çarpmasının nedeni, kapıyı görmemi engelleyen geniş omuzlarıydı belki. İçeri giren başka kimseyi görmedim, yalnızca onu görüyordum. Yüzünde hoşnutsuz bir anlatım vardı, masadaki Ruslara bir iki lâf attı. Sözcüklerinin ne anlama geldiğini bilmiyordum, ama bende güven uyandırdılar. En az benim kadar hoşlanmadığı Schwanecke'den söz ettiğinden emindim; ben de sevmiyordum burayı ama, bunu söyleyemezdim. Sanının ilk kez onun sayesinde bu hoşnutsuzluğumun bilincine vardım. Vaşak yüzlü şair, bana yakın oturuyordu ve güzelliği, her şeye bedeldi. Babel'in kalmasını istiyordum; bütün umutlarımı bu güzele bağlamıştım. Onun uğruna kim kalmaya katlanmazdı ki? Kız ona eliyle işaret etti ve yanında kendisine yer açtığını belirtti. Babel başını iki yana salladı ve parmağıyla beni gösterdi. Olsa olsa, benim kendisine daha önce yer açtığımı anlatmak istemişti; bu nazik hareket beni hem sevindirdi, hem de kafamı karıştırdı. Ben onun yerinde olsaydım, müthiş utanarak da olsa, anında kızın yanına otururdum. Ama o, beni incitmek istemedi, bu nedenle kızın önerisini geri çevirdi. Bu kez, ben, kendi sandalyemi ona bırakarak başka bir sandalye aramaya koştum. Bulamadım. Masa masa geziyordum; bir süre böyle dolaştım. Eli boş döndüğümde, Babel gitmişti. Ozan bayan, benim sandalyemi almak istemediğini, bu yüzden gittiğini söyledi.</p>

  <p class="p9">Onun, tanığı olduğum bu ilk hareketi önemsiz görünebilir; ama benim üzerimde büyük bir etki yapmıştı. Orada dimdik ayakta durduğunda, bana <span class="t13">K</span><span class="t13">ı</span><span class="t13">z</span><span class="t13">ı</span><span class="t13">l Süvarilerini</span> anımsatmıştı, Polonya-Rus Savaşında Kazakların yaşadığı o olağanüstü ve korkunç öyküleri yaşar gibi olmuştum. Bu restorandan hoşlanmayışı bile &ndash;bunu yüzünden okumuştum&ndash; öykülerine uyuyordu; o zor günlerden geçen bu adam, hiç tanımadığı ve yalnızca ilgili görünmesi nedeniyle diğerlerinden ayırdığı çok genç bir adama karşı böylesine büyük bir sevecenlik göstermiş, düşünceli bir davranış sergilemişti.</p>

  <p class="p9">Çok meraklıydı: Berlin'deki her şeyi görmek istiyordu; ama ona göre &ldquo;her şey&rdquo;, <span class="t13">insanlar</span> anlamına geliyordu, yani sanatçı restoranlarına ve barlara takılanlar değil her türden insan. En sevdiği yer, Aschinger'in restoranıydı. Orada yan yana durduk, yavaş yavaş birer bezelye çorbası içtik. Kalın gözlük camları ardındaki küresel gözleriyle çevremizdeki insanlara, her birine, hepsine bakıp duruyor ve bu işe bir türlü doyamıyordu. Çorbayı bitirdiğinde rahatsız oldu. Asla tükenmeyen bir kase getirebilselerdi keşke, çünkü tek istediği sürekli bakmaktı; insanlar hızla değiştiğinden, biri gidip biri geldiğinden, görülecek pek çok şey vardı. Böylesine yoğun bir şekilde bakan başka kimse görmedim hayatımda. Bu bakma işini sürdürürken son derece sakindi; çevresindeki kasların hareket etmesi nedeniyle, gözlerindeki anlatım durmaksızın değişiyordu. Görme söz konusu olduğunda, hiçbir şeyi geri çevirmiyordu, her şeye karşı aynı ölçüde ciddiydi; en olağandışı şeyler de, en olağan şeyler de aynı ölçüde önemliydi onun için. Yalnızca Schwanecke ya da Schlichter'deki mirasyediler arasında sıkılıyordu. Ben orada otururken gelir, beni arar, yakınıma otururdu. Ama uzun süre kalmazdı; oturmasıyla &ldquo;Haydi Aschinger'e gidelim!&rdquo; demesi bir olurdu. O anda kiminle, kimlerle birlikte olursam olayım, Babel'in beni oraya götürmek istemesini, Berlin'de bana verilebilecek en büyük onur sayardım. Hemen kalkardım, çıkardık.</p>

  <p class="p9">Ancak, &ldquo;Aschinger&rdquo; adını söylerken, bu lüks restoranların aşırılığını beğenmiyor değildi. Onu asıl iten sanatçıların ortalıkta tavuskuşu havalarında dolaşmalarıydı. Herkes ilgiyi çekmek istiyordu, herkes kendini oynuyordu, hava bu yüreksiz ünlülerle düpedüz boğucu hale geliyordu. Babel, eli açık biriydi; Aschinger'e daha çabuk ulaşmak için, o kısa uzaklıkta bile taksi tutardı. Sıra ödemeye geldiğinde, hemen sürücüye atılır, bana da eşsiz bir incelikle, neden mutlaka kendisinin ödemek zorunda olduğunu açıklardı. Bir yerden bir para almıştı, söylediğine göre, onu yanında Rusya'ya götürmesine izin verilmiyordu, Berlin&rsquo;de harcamak zorundaydı. Güdülerimin bana bunların hiçbirinin doğru olmadığını söylemesine karşın, ona inanmaya zorlardım kendimi, çünkü onun yüceliği karşısında büyülenmiş durumdaydım. Benim durumum hakkında ne düşündüğünü, yani bir öğrenci olduğumu ve belki de hiç para kazanmadığımı, sözcüklerle dile getirmedi hiçbir zaman. Ona henüz hiçbir yazımın yayımlanmadığını itiraf ettim. &ldquo;Fark etmez,&rdquo; dedi, &ldquo;O da olur yakında.&rdquo; Yayımlanmış kitapları olmasından utanmış bir hali vardı sanki. Sanıyorum, onca utku borazanı arasında bulunmaktan utandığımı anlamış ve beni korumasına alınıştı. Ona pek fazla bir şey söylemezdim, başkalarıyla olduğundan çok daha az konuşurdum. O da fazla konuşmazdı; insanlara bakmayı yeğlerdi. Benim yanımda, yalnızca Fransız yazınından söz açıldığında konuşkan olurdu; en çok, Stendhal ile Maupassant&rsquo;a hayrandı, onları herkesten üstün tutuyordu.</p>

  <p class="p9">Büyük Rus yazarları hakkında ondan pek çok şey dinleyeceğimi sanmıştım, ama bunu olağan bir durum olarak görüyor olsa gerekti, ya da belki. kendi yurttaşlarının yazını konusunda etraflıca konuşmayı böbürlenme saymış, bu nedenle kaçınmıştı. Belki daha başka nedenleri de vardı; böyle bir konuşmanın kaçınılmaz olarak sığ kalacağından çekiniyordu: çünkü kendisi edebiyatın büyük yapıtlarının yazıldığı dilde düşünüyordu, bense bunları olsa olsa çevirilerinden okumuş olabilirdim, aynı şeyi konuşuyor olmayacaktık. Edebiyatı öylesine ciddiye alıyordu ki, belirsizlikten, ya da &ldquo;aşağı yukarı&rdquo; nitelemelerinden nefret ediyordu belki. Öte yanda tendeki çekingenlik, ondakinden az değildi; Ona <span class="t13">K</span><span class="t13">ı</span><span class="t13">z</span><span class="t13">ı</span><span class="t13">l Süvariler</span> konusunda da <span class="t13">Odesa Masallar</span><span class="t13">ı</span> konusunda da bir şey söylemeye cesaret edemedim.</p>

  <p class="p9">Bununla birlikte, Fransızlar hakkında, Stendhal, Flaubert ve Maupassant üzerine yaptığımız konuşmalardan, <span class="t13">kendisinin</span> öykülerinin tenim için ne denli önemli olduğunu hissetmiş olması gerek. Çünkü ona bir şey sorduğumda, sorumun satır aralarında gizli gizli onun yazdığı bir şeye gönderme yapıyordum. Hemen bu göndermeyi görüyor, yalın ve kesin yanıtlar veriyordu. Yanıtlarını doyurucu bulduğumu görüyordu; hatta belki, yanıtlarıyla yetinmemden, durmadan soru sormamamdan hoşlanıyordu. Ressam eşinin bir yıldır yaşadığı Paris'ten söz etti bana. Sanıyorum onu ziyarete gitmişti ve daha şimdiden Paris'i özlüyordu. Maupassant'ı Çehov'dan üstün görüyordu, ama (herkesten fazla sevdiğim) Gogol&rsquo;dan söz ettiğimde, beni şaşırtan bir şey söyledi: &ldquo;İşte Fransızların bir eksik yanı &ndash; onların Gogol&rsquo;u yok.&rdquo; Sonra biraz düşündü ve böbürlenme gibi gelebilecek bu sözlerinin etkisini zayıflatmak üzere, &ldquo;Ama Rusların bir Stendhal'i var mı peki?&rdquo; diye sordu.</p>

  <p class="p9">Babel hakkında söyleyebileceğim somut şeylerin çok az olduğunun farkındayım, ama gene de, o. benim için Berlin&rsquo;de tanıştığım herkesten daha çok şey ifade ediyordu. Onu, okumuş olduğum bütün yazılarıyla, öyküleriyle bir arada görüyordum &ndash; okuduklarım fazla değildi, ama öylesine yoğundu ki, her saniyeyi renklendiriyordu. Bir de, bir kentte, ona yabancı olan, üstelik de kendi dilinde olmayan şeyleri gözlemlerken, bunları benliğine katarken izledim onu. Büyük sözler etmiyor. dikkatleri üzerinde toplamamaya çaba harcıyordu. Eğer kendisi gizli kalırsa, iyi <span class="t13">görebiliyordu.</span> Başkalarından gelen her şeyi kabul ediyordu; kendisi için anlam taşımayan şeyleri bile geri çevirmiyordu. Onu en fazla rahatsız eden şeyler, kendisi üzerinde uzun süre etki yapmasına izin verdiği şeylerdi. Bunu onun Kazak öykülerinden biliyordum; herkes, kan sarhoşu olmaksızın, kanlı olaylar yaşıyordu. Burada, Berlin'in parlaklığıyla karşı karşıyaydı ve başkalarının övünç saydığı, dillerinden düşürmediği şeyler onu hiç ilgilendirmiyordu. Boş bir tepkiyi onaylamıyordu; tersine susamış gözleri, bezelye çorbalarını içmekte olan sayısız kişi üzerine yapışıyordu. Bunu hiç dile getirmiyordu gerçi ama, insan hiçbir şeyin onun için kolay olmadığını hissediyordu. Edebiyat, dokunulmazlığı olan tek kutsal şeydi onun için; bunun dışında hiçbir şeyi <span class="t13">süsleyip püslemiyor,</span> övmüyordu. Edebiyat, ona göre çaba isteyen bir şeydi, bu nedenle de kinizm ona yabancıydı. Ona iyi gelen şeyleri, sağı solu koklayıp, kendilerini bütün bir geçmişin birikimi olarak gören ve göstermeye çalışan başkaları gibi kullanamazdı. Edebiyatın ne olduğunu bilen biri olarak, kendisini asla başkalarından üstün görmezdi. Onun tutkusu, edebiyattı, onun verdiği onur ya da getirdikleri değil. Babel'i olduğundan farklı gördüğümü hiç sanmıyorum, o, benimle konuştu çünkü. Onunla karşılaşmasaydım, Berlin beni bir bardak soda gibi bir yudumda yutardı, bunu çok iyi biliyorum.</p>

  <h3 class="h31"><a id="ncx836"></a><a id="a116"></a><a id="a117"></a>Ludwig Hardt&rsquo;ın Dönüşümleri</h3>

  <p class="p9">Bir pazar, herkesin, özellikle de yenilikçilerin tanıdığı, ozanların şiirlerini ezbere söyleyen, yazarların yapıtlarından parçalar okuyup, onlar üzerine konuşmalar yapan bir konuşmacı olan Ludwig Hardt'ı dinlemeye gittim. Adı anıldığında kimse yüzünü buruşturmuyordu; Brechtbile, hiçbir şeyi beğenmeyen Brecht bile, ruhsuz bir laf etmemişti ardından. Ludwig Hardt'ın, hem klasik hem de çağdaş edebiyat üzerine aynı ölçüde ustalıkla konuşan tek konuşmacı olduğu söyleniyordu. Ondaki benzetme yeteneğini çok övüyorlardı; iyi bir aktör, ama olağanüstü zeki, diyorlardı. Programlarının ustaca düzenlendiği söyleniyordu. Konuşmalarından sıkılan olmamıştı &ndash; ve bu, herkesin şansını denediği Berlin'de büyük başarıydı. O dönemlerde Kraus'a kölece bağlı biri olarak, düşüncelerimi dolduran bir şey daha vardı:. Hardt, eskiden Karl Kraus'un dostuydu, yıllar önce <span class="t13">İ</span><span class="t13">nsanl</span><span class="t13">ığı</span><span class="t13">n Son Günlerinden</span> parçalar okumuştu. Ama bu konuda kavga etmişler, birbirlerine küsmüşlerdi. Şimdi, Hardt'ın programları çağdaş yazında önemli olan her şeyi içeriyordu; tek eksiği kendisine yasaklanmış olan yazar, yani Karl Kraus&rsquo;tu.</p>

  <p class="p9">Hardt&rsquo;ın, Wieland'la birlikte dinlediğim konuşması Tolstoy&rsquo;a ayrılmıştı. Hardt, Tolstoy'un Malik'ten çıkan kitabından parçalar okuyacaktı, yoksa Wieland asla gitmezdi. Wieland, aktörlere pek rağbet etmezdi, yalnızca kesinlikle zorunluysa izlerdi onları. Berlin'in insanları ne kadar çabuk harcadığını açıkladı bana. İşini bilmeyen yanmıştı. Merakınızı, kendi işiniz için önem taşıyan şeylere saklamalı ve ulu orta harcamamalıydınız.</p>

  <p class="p9">Ne de olsa, birkaç hafta sonra buradan ayrılacak bir turist değildiniz. O yıl senin bu yıl benim burada durmadan yaşamak zorunda olduğunuz gerçeğini kabul etmek ve kalınca bir post edinmek zorundaydınız. Wieland, herkesin hayran olduğu Ludwig Hardt'ı dinlemeye, yalnızca Tolstoy'un Almanca basımı uğruna gitmekteydi, ama beni de kendisine katılmaya razı etmeye uğraştı.</p>

  <p class="p9">Gittim, pişman da olmadım. O konuşmasını hiçbir zaman unutmadım. Daha sonra, bir edebiyat dostunun evindeki karşılaşmamız, işitilebilecek bütün hakaretlerden daha öğretici, ama utandırıcı bir olaya yol açmıştı. Sekiz yıl sonra, Viyana'da, benim yakın arkadaşım oldu.</p>

  <p class="p9">Çok kısa boyluydu, öyle kısaydı ki, benim bile dikkatimi çekmişti. Dar, esmer, güneyli-benzeri bir yüzü vardı, göz açıp kapayıncaya dek değişiverirdi ve öyle hızlı, öyle köklü biçimde değişirdi ki, onu tanıyamazdınız. Yıldırım çarpmış bir hali vardı, ancak bu yıldırımlar, sözcükler halinde, ezbere okuduğu ve doğduğundan beri kendisine aitmişçesine ezbere bildiği karakterler ve dizeler halinde ağzından dökülmekteydi. Yavaş, halim selim bir kişiyi canlandırdığı zamanlar dışında bir an bile sakin durduğu görülmemişti; işte ben, onu ilk kez öyle yavaş bir anında, Tolstoy'un <span class="t13">Kazaklar</span>'ındaki Yeroşka Amca'yı oynarken görmüştüm. Kafası iyice yuvarlak hale geldi, bedeni geniş ve kabaydı. Öyle bir bıyık buruyordu ki, nerdeyse bıyığı varmışçasına gözlerinizle görüyordunuz; hatta, (sonradan takmadığını öne sürmesine, cebimde bıyıkla dolaşacak değilim ya, demesine karşın) o gün bir bıyık taktığına yemin edebilirdim. Tolstoy'un bütün karakterleri arasında, bu Kazak, belleğimde en canlı yer eden kişi olmuştu, çünkü onu Hardt canlandırmıştı. O küçük, narin Ludwig Hardt'ın &ndash; sandalyesinden ve masasından da kalkmadan, bir kez bile zıplamadan, ya da bu dönüşümüne uygun hareketler yapmaksızın iri yan, dev yapılı koskoca Kazağa dönüşmesi bir mucizeydi. Okuduğu parça uzuncaydı, ama hep bitti bitecek gibiydi; herkes birden kesecek diye korkuyordu. Sonra Tolstoy'un birkaç halk masalını okudu; &ldquo;İnsanın Ne Kadar Toprağa İhtiyacı Var?&rdquo; başlıklı öykü, herkesi büyüledi. Bu öyküler beni öylesine derinden etkiledi ki, onların Tolstoy'un özü, en iyi, en usta yapıtları olduğuna inandım. Sonradan Tolstoy'un elime aldığım her kitabı, onu Ludwig Hardt'ın sesinden dinlemediğim için sönük kaldı. Tolstoy'u bir ölçüde yitmeme neden oldu aslında. <span class="t13">Kazaklar</span>'daki Yeroşka'sına kendimi çok yakın hissettim. 1928'in o günlerinden beri, onu çok iyi tanıdığımı, en yakın dostlarımdan da iyi tanıdığımı hissettim hep.</p>

  <p class="p9">Ne var ki, Ludwig Hardt'ın benim Tolstoy'la arama girmesi bu kadarla kalmadı. Savaştan kısa süre sonra Tolstoy'un &ldquo;İvan İlyiç'in Ölümü&rdquo; adlı öyküsünü okudum, o da beni 1928'deki halk masalları kadar derinden etkiledi. Kendimi bir başka yere yerleştirilmiş biri olarak gördüm, başlangıçta bu başka yerin İlyiç'in hasta odası olduğunu sandım. Ama sonra birden, büyük bir şaşkınlık içinde, öyküyü, Ludwig Hardt'ın sesinden dinlediğimi anladım. Kendimi, Hardt'ın ta o gün konuştuğu yarı karanlık salonda gördüm. Kendisi artık yaşamıyordu, ama dağarcığı hayli genişlemiş, çok uzun bir öykü olan &ldquo;İvan İlyiç'in Ölümü&rdquo;, o günlerde bize okuduğu halk öyküleri arasına girivermişti.</p>

  <p class="p9">O günkü okuma hakkında söylenebilecek en güzel şey, belki de bir okuma saatinin yıllar sonraya nasıl uzandığını, nasıl yeniden yaşandığını anlatmak olacak. Bu anlattıklarımı daha az inanılmaz kılmak için, o ilk günü izleyen yıllarda Ludwig Hardt'ın çok sayıda okuma saatine katıldığımı eklemek isterim. Viyana'da, artık arkadaş olduğumuzda, sık sık evimize gelir ve saatlerce. dinlemeyi istediğimiz sürece ezberinden okurdu bize. Programlarını içeren bir kitap çıkardı, o kitaptaki harikalardan pek azını kulaklarımızla dinlememişizdir. Sesinin bütün zengin olanaklarını tanıdım zaman içinde, beni giderek daha da ilgilendirmeye başlayan metamorfoz konusunda konuştuk sık sık. Berlin'deki gösteri sırasında yaşlı Yeroşka'ya dönüştüğünde bu alana ilgi duyduğumu ilk kez bilinçli olarak anlamıştım. Savaştan sonra, öldüğünü öğrendiğimde, &ldquo;İvan İlyiç'in Ölümü&rdquo;nü aldım elime ve yaşarken kendisinden hiç duymadığım bir şeyi onun sesine katarak öyküyü okudum; sanırım bunu yapmakla ona kendimce bir tür cenaze töreni düzenlemiş oluyordum.</p>

  <p class="p9">Ama izninizle henüz hepsini anlatmadığım o ilk olaya döneyim. Sonunda sabırlı bir kurbanı haline geldiğim satirik oyunu izleyecektim. Sabah gösterisinden sonra Hardt Berlinli bir avukatın evinde, konukların görkemli bir şölenle ağırlanacağı bir partiye çağrılıydı. Herkes toplantıdan öyle hoşlandı ki, bütün bir öğle sonrasını orada geçirdiler. Her şey olması gerektiği gibiydi, kuru konukseverlikle yetinilmemişti. Duvarlarda, adlarından en çok söz edilen ressamların tuvalleri asılıydı, en son çıkan kitaplar (hiç değilse olumlu ya da olumsuz ama sivri eleştiriler almış olanları) küçük sehpaların üzerine yayılmıştı. Yok, yoktu; bir şeyin adı geçtiği anda, ev sahibi koşarak getiriyor, burnunuzun dibine tutuyor, açıyordu &ndash; yapmanız gereken tek şey, onu alıp yutmanızdı. Hiçbir tasanız yoktu, çiğnemekte ya da geğirmekte olan ünlü insanlar salona yayılmıştı. Ancak ev sahibinin işgüzarlıklarına bakılmaksızın, aydın ya da kışkırtıcı konuşmalar yapılmakta, çeneler çalınmaktaydı. İçlerinde en rahat kişi, Ludwig Hardt'tı. Ev sahibinden daha etkin olan tek kişi oydu. Hatta, ev sahibinden de daha fazla koşturuyor, alçak sehpalara atlayıp Mirabeau ya da Jean Paul Richter'den ünlü parçalar okuyordu. Şu kadarcık bile yorulmamıştı, bu işi sonsuza dek sürdürebilirdi; işin garip yanı, hiç tanımadığı insanlarla ilgilenmekteydi ve masalara tırmananlar arasındaki boşluklarda, ikili üçlü konuşmalara karışıyordu. Birlikte olduğu kişinin ne tür bir insan olduğunu anlamadan eteğini bırakmıyordu. Böylece yolu bana düştü; bu arada ondaki coşku bana da bulaşmıştı, bu nedenle ona sanat aşkımı ve taşkınlığımı göstermekten çekinmedim.</p>

  <p class="p9">Geçmişi hakkında ilginç şeyler anlatmakla teşekkür etti bana. Frisia'da bir haracının oğluydu ve gençliğinde çok at binmişti. Ufarak ve zayıf olduğundan jokeye benziyordu. Neden durmadan zıp zıp zıpladığını böylece anlamış oldum ve bu görüşümü saygı sınırları içinde ona söyledim. Uygun bulunabilecek her tümce onun kendine özgü inceliğiyle karşılanıyordu. Zengin düş gücü ve garip kişiliğiyle insana E.T.A. Hoffmann'ı anımsatıyordu. Bu çağrışımın pekâlâ farkındaydı. Okuduğu sözlerin yazarına <span class="t13">benzemeksizin</span> bir konuşma yapması olanaksızdı. Anlatacağım utanma olayı, yani benim utanmamla sonuçlanan konuşmamız, bu zıplamalardan biriyle başladı. Hoffmann'dan Heine'ye atladı, o anda canlılığı öylesine arttı ki, Heine'nin onun için en önemli kişilerden biri olduğunu hemen anladım. Bunu anlayınca duraksamış olsam gerek; karşılıklı konuşma temposu yavaşladı. Ama Hardt olan biteni hemen kavradı ve ansızın Heine'nin aleyhine söylenmiş sözleri aktarmaya başladı, üstelik bunu, benim çok iyi bildiğim Karl Kraus'un sözleriyle yapıyordu. Bunları inanmış havalarında, bir rolü oynuyormuşçasına söylüyordu. Kandım. Metne bağlılık türünden bir iki şey de ekledim üstelik. Benimle dalga geçtiğini fark etmemiştim. Bu bir süre böyle gitti; derken <span class="t13">Me</span><span class="t13">ş</span><span class="t13">ale</span> konusundaki bilgilerimin sınandığı duygusuna kapıldım. Bunun üzerine Hardt birden yön değiştirip <span class="t13">Me</span><span class="t13">ş</span><span class="t13">ale</span>'deki diğer konulara, Claudius'a, Nestroy'a, Wedekind'e<a id="a118"></a><a href="../Text/notes.html#a229"><span class="t15">{46}</span></a> düzülen övgülere değinmeye başladığında, uyandım. Kendimi, kesinlikle ve de tümüyle küçük düşürdüğümü anladım. Bir anlamda özür dilercesine, &ldquo;Heine konusunda siz farklı düşünüyorsunuz,&rdquo; dedim.</p>

  <p class="p9">&ldquo;Üstüne bastınız!&rdquo; dedi. Ve derken, Hardt'ın repertuarında özel yerleri bulunan birkaç Heine şiiri, tüyler ürpertici harikulade tokatlar halinde suratıma indi.</p>

  <p class="p9">Sanıyorum Karl Kraus'a olan inancım ilk kez o gün sarsıldı. Çünkü Hardt, kendisini en kişisel alanında, bir konuşmacı olarak Kraus'la kıyaslamış ve bu karşılaştırmadan utkuyla çıkmıştı. &ldquo;Göçebe Fareler&rdquo;i okudu, &ldquo;Silesyalı Dokumacılar&rdquo;ı okudu, gücü ve öfkesi, Karl Kraus'unkinden hiç de aşağı değildi. Bir tabuya baskın yapılıyordu; ve tehditlere, sövgülere, yasaklara karşın, aklım, bu bozguna yer açabilecek kadar faşımdaydı. Etki, Hardt'ın Heine'ye karşı öne sürülen bütün savları sıralaması nedeniyle daha da büyük olmuştu; savlar, ufalanıp dağıldılar. İçimdeki çöküşü hissettim ve sonuçlarına katlanmak zorunda kaldım. Çünkü Karl Kraus'un içimde kurduğu barajlar Berlin'e karşı kullanabileceğim tek savunma silahlarıydı. Eskisinden daha zayıf hissettim kendimi, kafamdaki karışıklık giderek artıyordu. Düşman bana aynı anda iki noktadan saldırmıştı. Tanrım, otomobiller için şiir şeklinde bir reklam metni yazan Brecht'le oturuyordu ve Brecht'le karşılıklı birbirlerine övgüler söylüyorlardı. Tanrımla arası bir zamanlar iyi olan, onun dostu olan Ludwig Hardt, içimde, Heine'ye uzanan kaldırılması olanaksız bir köprü kurmuştu.</p>

  <h3 class="h31"><a id="ncx848"></a><a id="a120"></a><a id="a119"></a>Boşluğa Çağrı</h3>

  <p class="p9">Berlin&rsquo;de, her şey aynı ölçüde yakındı, her türden etkinlik yaşanabilirdi: çabasının gerektirdiği yükü kaldırabilen herkes, dikkatleri üzerine çekmeye çalışabilirdi, ona kimse engel olmazdı. Dikkatleri çekmek kolay değildi; gürültü patırtı boldu ve siz, bu gürültü ve kargaşanın ortasında, görülmeye ve duyulmaya değer şeylerin bulunduğunun bilincindeydiniz. Her şey olabilirdi. Hiçbir yerde, özellikle de Almanya'da eksik olmayan tabular, burada yaşamını yitiriyordu. Viyana gibi eski bir başkentten gelmiş ama burada kendinizi bir taşralı gibi hissetmiş olabilirdiniz ve gözleriniz artık hep açık durmaya alışıncaya dek şaşkınlıktan ağzınızı açabilirdiniz. Havada keskin kokulu, acıtan, batan bir şey vardı; insanın içine işliyor, onu harekete geçiriyordu. Her şeye saldırıyor, hiçbir şeyden korkmuyordunuz. Grosz'un çizimlerinden üzerinize boşanan türden korkunç kaos, her şeyin aynı anda bir arada var olması, hiç de abartılmış bir durum değildi; bunlar burada doğaldı, sizin için artık kaçınılmaz olan, yavaş yavaş alıştığınız yeni bir huydu. Kendinizi bunlardan uzak tutmaya kalkmak, tersti; hatta, hâlâ terslik, ya da yoldan çıkmışlık sayılabilecek tek tutum buydu. Kendinizi kısa bir süre için soyutlamayı başarmışsanız, bir süre sonra sizi şeytan dürtüyordu, gene o karmaşanın içine savruluyordunuz. Her şey <span class="t13">geçerliydi,</span> gizlilik diye bir şey yoktu. Gizlilik varsa bile, bu yapmacık bir gizlilikti ve amacı, bir başka yapmacık gizliliği geride bırakmaktı. Gizli kalması için yapılmış bir gizlilik değildi bu.</p>

  <p class="p9">Hayvansı nitelikle aydın nitelik öne çıkıyor, son noktasına dek vardırılıyor, bir tür birbirinin yerini alan akım halinde birbirine dolaşıyordu. Buraya gelmeden önce kendi hayvansılığımızı uyandırmışsanız, burada, başka insanların hayvansılığına karşı durabilmek için onu arttırmak zorundaydınız; ve eğer çok güçlü değilseniz, kısa süre içinde tüketiliyordunuz, kullanılıp kenara atılıyordunuz. Ama eğer aklınızın, zekânızın sesine kulak veren biriyseniz ve kendi hayvansılığınıza pek teslim olmamışsanız, önünde sonunda zihninize sunulanların zenginliğine teslim oluyordunuz. Bu şeyler size pek çok yönlü, çelişkili ve öylesine fırlatılıyordu; bir şey anlamaya vaktiniz yoktu, darbeleri birbiri ardına yiyordunuz ve daha dünkü darbelerden kurtulmadan, yenileri yağdırılıyordu üzerinize. Berlin'de, körpe bir pirzola olarak yürüyordunuz ve kendinizi, henüz yeterince körpe değilmişsiniz gibi hissediyor, yeni darbeler bekliyordunuz.</p>

  <p class="p9">Ama beni en çok etkileyen, bugün bile yaşamımın tümünü belirlemiş olan şey, üzerime yağan bütün her şeyin birbirine <span class="t13">z</span><span class="t13">ı</span><span class="t13">t</span> oluşu, bir diğerine uymayışıydı. Bir şey olan her birey &ndash;çok sayıda kişi bir şeydi&ndash; kendisiyle, benliğiyle başkalarına darbeler indiriyordu. Onu anlayıp anlamadıkları belli değildi, ama o, kendisini dinletiyordu. Başkalarının, kendilerini başka bir şekilde dinletiyor olması, onu rahatsız etmiyordu. İşitildiği sürece geçerliliği vardı kişinin. Ve şimdi, halkın kulaklarında sönüp gitmemesi için kendisiyle darbeler indirmeyi sürdürmek zorundaydı. Belki hiç kimse de, bütün bunların ne anlam taşıdığını, nereye varacağını merak etmek lüksüne sahip değildi. Ne olursa olsun, bu şekilde, saydam bir yaşantı sürülmüyordu; ama amaç bu değildi ki. Kitaplar, resimler, oyunlar, birinin birine karşı olması, çaprazlar ve zikzaklar, sonuçları oluşturuyordu.</p>

  <p class="p9">Ben hep bir başkasıyla, ya Wieland'la ya İbby ile birlikteydim. Berlin sokaklarında hiç yalnız dolaşmadım. Bir kenti tanımanın en doğru yolu bu değildi, ama o dönemin Berlin'inde uygun bir yol olsa gerekti. Gruplar, klikler halinde yaşıyordunuz; belki de o acımasız varoluşa başka türlü dayatmanızın olanağı yoktu. Hep adlar duyuyordunuz, genellikle tanınmış adlar: biri bekleniyordu, biri geliyordu. Parlak bir gün neydi? Büyük adların bir arada, birbirine yakın, ama birbirleriyle kavga halinde olsalar da bir diğerinin soluğunu kesmeyecek kadar yakın olduğu bir gün, en parlak gündü. Önemli olan günlük yaşamdı, sürekli ilişki halinde olmak, parlaklığı soldurmadan sürdürecek darbeler indiriyor olmaktı. Bu darbelere karşı duyarlı olmamak, onların birbiri ardına inmesini beklemek, kendini darbelere hedef olarak sunmanın sevincini yaşamaktı önemli olan.</p>

  <p class="p9">Adlar birbirine sürtünüyordu, amaçları buydu onların. Gizemli bir geçişme halinde, bir ad, diğerinden elden geldiğince fazla ışık çalmaya çabalıyordu, bu işi yaptıktan sonra da hemen aynı süreci yinelemek üzere bir başkasına koşuyordu. Adların ortaklaşa dokunuşu ve değiştirilen bir kabuk gibi fırlatılıp atılışında garip bir acelecilik, ama aynı zamanda bir keyfilik vardı; işin eğlenceli yanı, sırada hangi adın bulunduğunu bilmiyordunuz. Bu şansa kalmıştı; ve servetlerini devşirmek üzere piyasaya çıkan adlar, dört bir yandan geldiğinden, her şey mümkün görünüyordu.</p>

  <p class="p9">Karşınıza çıkacak sürprizler, beklenmeyen ya da korkunç beklentiler hakkındaki merakınız sizi müthiş bir sarhoşluk durumunda bırakıyordu. Burada yaşayanlar bütün bunlara dayanabilmek için, tam bir karmaşa durumuna girip orada kalakalmaktan korunmak için, hiçbir şeyi, özellikle de adları ciddiye almamaya alışkın hale gelmişlerdi. Adlara karşı gösterilen bu kinizm sürecini yaşarken izlediğim ilk kişi, sık sık gördüğüm biriydi. Kinizmi, her şeyden önce, herhangi bir konuda büyük başarıya ulaşmış herkes için yıkıcı sözler söylemesinde kendini gösteriyordu. Bu sözler, politik bir açıdan dile getirilen deyişlere benzetilebilirdi. Ama gerçeklikte, başka bir şeydi bunlar, bir çeşit varoluş mücadelesiydi. Siz, bunu elden geldiğince az algılayarak, bütün yönlere doğru yumruk sallayarak bir İkimse oluyordunuz. Bütün yönlere yumruk sallamayı bilmeyen herkes, yanmıştı, yapacağı tek şey, yola koyulmaktı: Berlin, ona göre değildi çünkü.</p>

  <p class="p9">Çok önemli bir şey de, sürekli günlerce, haftalarca ve aylarca, görülmeyi sürdürmekti. Gerçekten de güzel yerler olan Romanisches Cafe'ye (ve daha çalımlı bir düzeyde Schlichter'e ve Schwanecke'ye) güzelliklerin yaşanması, zevk alınması için gidiliyor değildi. Buralara gidenler, hiç kimsenin kaçınamayacağı bir gereksinim olan kendilerini açıklama gereksinimiyle hareket ediyorlardı. Unutulmak istemiyorsanız, görülmek zorundaydınız. Bu, her düzeyden, her tabakadan kişi için, hatta, Romanisches Cafe'de masa masa dolaşıp hep bir şeyler alan, oynadığı karakteri koruduğu ve onun bozulmasına asla göz yummadığı sürece de bu işi sürdüren her aylak için, her beleşçi için geçerliydi.</p>

  <p class="p9">O günlerde Berlin'deki yaşamın temel görüngülerinden biri, hamiler, yani sanatçı desteklemeyi amaç edinmiş kişilerdi. Bunlar pek çoktu. Her yerde oturuyorlar, müşteri bekliyorlardı. Birkaç hami hep orada oturur olurdu, diğerleriyse sırf ziyaret için gelir, ya da uğrardı. Paris'le Berlin arasında mekik dokuyanlar bile vardı. Ben, ilk hamimi &ndash;bıyıklı, top kafalı, dudaklarının biçimi ağzının tadını bildiğini açığa vuran o adamı&ndash; Romanisches Cafe'de tanıdım. İbby ile birlikteydim. Pek yer yoktu; bizim masada bir sandalye boştu. Bıyıklı ve dudaklı adam bize katıldı ve tam anlamıyla sessiz oturdu. Gene İbby'nin şiirlerinden konuşuyorduk. Kendisinden birkaç şiir istenmişti. Kız onları bana okuyordu. Hangilerini göstermesi gerektiğine karar vermeye çalışıyorduk. Adam dinliyor ve sanki bizi anlıyormuş gibi kıkırdıyordu. Oysa kendisi, Fransızca yemek adlarından başka bir şey içermeyen bir yemek listesi gibiydi. Birkaç kez bir şey söyleyecekmiş gibilerden dudaklarını şapırdattı, ama konuşmadı. Belki uygun sözcükleri arıyordu. Sonunda buldu ve bir kartvizit yardımıyla ışıldadı. Bir sigara üreticisiydi ve Paris'te,</p>

  <p class="p9">Boulogne Ormanı yakınlarında oturuyordu. Orada her işçinin tenceresini açıp bakabilirsiniz, diyordu, içinde ne kaynadığını bilirsiniz. Tencere ve içindeki bir kötülük habercisi gibi geldi bize, patlayıcı bir şeydi sanki. İkimiz de korktuk. Bunun üzerine bizi dünyanın en ince sözcükleriyle kibarca yemeğe davet etti. Önemli bir şeyi tartışacağımızı öne sürerek bağışlanmamızı istedik. Üsteledi. Kendisinin de bizimle bir şey tartışacağını söyledi. Öyle çok üsteledi ki merakımıza yenildik ve onunla yemek yemeyi kabul ettik.</p>

  <p class="p9">Bilmediğimiz pahalı bir lokantaya götürdü bizi. Fransız mutfağıyla ilgili birkaç büyük söz etti, memleketi olan Baden-Baden'den söz etti ve sonra çekine çekine, benden, bu genç ozana bir yıl boyunca ayda iki yüz marklık bir maaş bağlamasına izin vermemi istedi. Azıcık bir para bu, diyordu, hiçbir şey değil, ama gönlünden kopmuştu. Duyduğu şiirler hakkında tek söz etmedi. Bunları anlamaması görüş bildirmemesi için yeterli nedendi. İbby'yi yaşamında ilk kez görüyordu, Almancayı Macar aksanıyla konuşması da kıza baştan çıkarıcı bir hava veriyordu. Ama onda bu havayı algılayacak bir organın bulunduğunu sanmıyordum. Adamın sorusunu soğuk soğuk aktardım İbby'ye, önerisini kabul ettiğini söylediğinde, adam şükranla onun elini öptü &ndash; kullandığı tek özgürlük de bu oldu. Ama yaşamının en iyi yıllarını yaşamakta olan bir adamdı, menülerden yemek seçmeyi bildiği gibi, diğer alanlarda da ne istediğini biliyordu. Ancak burada amacı, sanatı desteklemekti; işte bizimle bu konuyu konuşmak istemişti. Sözünü tuttu; Berlin'e bir daha hiç gelmediğinden, İbby'ye karşı herhangi bir zorlama girişiminde de bulunmadı.</p>

  <p class="p9">İki tür sanat hamisi bulunduğunu gözlemledim, sessiz olanlar ve gürültücüler. Gürültünün ölçüsü, söyleyecek sözlerinin bulunup bulunmamasına bağlıydı; bunun için destekledikleri sanat çevresinin jargonunu bilmeleri gerekiyordu. George Grosz ve Malik sahiplerinin bulunduğu gruptan, adını şimdi unuttuğum genç bir adam vardı. O, konuşmalara katılır, tartışmaktan hoşlanırdı. Birkaç konuda bir iki şey biliyordu belki ama ondan ilk duyduğum, &ldquo;bir bardak su kuramı&rdquo;ydı. Bu kuram o dönemde dilden dile dolaşıyordu; Berlin'de bundan daha banal bir şey yoktu. Ama o, bu kuramdan söz ettiğinde, somut olarak bir boş bardağı eline alıyor, dudaklarına götürüyor, kafasına diker gibi yapıyor ve hor görülü bir havayla masaya indiriyordu: &ldquo;Aşk?&rdquo; diyordu, &ldquo;Bir bardak sudur, içersin, işi biter!&rdquo; Hafiften gururla kabaran bıyıkları sarıydı. Ne zaman bu bir bardak su kuramını uygulamalı bir şekilde anlatmaya kalksa, bıyığı dimdik olurdu. Bu genç adam, kerli ferli bir sanat destekleyicisiydi; belki de Malik yayınevini destekliyordu. Ama her şey bir yana, George Grosz'un hamisi olduğu kesindi.</p>

  <p class="p9">Stark adındaki genç bir adam, kendi konusunda çok şey bildiğinden başka konularda aptalca şeyler söylememek için ağzını hiç açmayan gerçek bir suskun hamiydi &ndash; Osram ampullerinde çalışıyordu. Sık sık görünüyor, her şeyi dikkatle dinliyor, hiçbir şey söylemiyor ancak bazen, zorunlu olduğunda bir şeylere karışıyordu&ndash;ama hep insanlarla arasında bir uzaklık tutuyor, öyle pat diye ortaya atılmıyordu. Berlin'in merkezinde, kendisinin ya da şirketinin sahibi olduğu bir binada, sıra sıra üç güzel odadan oluşan boş bir daire vardı. Burayı, birkaç aylığına İbby'ye teklif etti (sonra birisi gelecekti daireye). Duvardan duvara halıyla kaplı odalar bomboştu. Adam, İbby'nin uyuyabileceği bir kanepe koydu eve; başka tek eşya yoktu. Gerisi, İbby'ye kalıyordu.</p>

  <p class="p9">İbby, bütün daireyi olduğu gibi bomboş bırakmak, tek bir eşya almamak ve insanları evin bu boşluğunda konuk etmek gibi harika bir fikre kapıldı. &ldquo;İnsanlar eşyaları sözcüklerle oluşturacaklar,&rdquo; diyordu. &ldquo;Yaratıcı konuklar istiyorum.&rdquo; Onların yaratıcılığına katkıda bulunmak için odanın ortasına, yeşil halının üzerine küçük bir porselen eşek konuldu. Çok güzel bir eşekti. İbby onu bir antikacı dükkânının vitrininde görmüş, gidip kadına bu biblo karşılığında eşekler üzerine bir şiir yazmayı teklif etmişti. &ldquo;Brecht, araba karşılığında yazıyor, ben eşek karşılığında. Sence hangisi daha iyi?&rdquo; diye sordu bana. Yanıtımı çok iyi biliyordu aslında. Dükkânın sahibi bu trampaya razı oldu (Berlin'de böyle insanlar vardı işte) ve İbby, bu antikacı kadın için &ldquo;en iyi şiirini&rdquo; yazdığım hayretle gördü&ndash; sonradan kayboldu o şiir.</p>

  <p class="p9">İbby, büyük bir &ldquo;güle güle otur&rdquo; partisi düzenledi. Her konuk önce eşeğin yanına götürülüyor, ona takdim ediliyor sonra da istediği yere batması söyleniyordu. Dairede tek bir sandalye yoktu; konuklar ya ayakta duruyor, ya da yere oturuyorlardı. İçki konusu hallolmuştu: bu tür işlerin de &ldquo;destekleyicisi&rdquo; vardı. Çağrılan herkes geldi, boş daireyi duyan kimse bu partiyi kaçırmak istememişti. Ama gariptir, hiç kimse gitmiyordu. Bakıp da boşluğu görüp giden olmadı. İbby, George Grosz'u izlememi istedi benden. Sarhoş olup kendisine saldıracağından, söylediğine inanmadığım o sözleri söyleyeceğinden korkuyordu. Geldiğinde, pek neşeliydi, en züppe şıklığı üzerindeydi. İbby için bir sürü şişe yüklenmiş biriyle geldi. &ldquo;Ne yazık ki âşık olmuyorum,&rdquo; dedi İbby. &ldquo;Bugün böyle güzel başlıyor. Ama bekle de gör hele!&rdquo;</p>

  <p class="p9">Fazla beklememize gerek kalmadı. Grosz, daha geldiğinde sarhoştu, <span class="t13">ş</span><span class="t13">ı</span><span class="t13">k yak</span><span class="t13">ı</span><span class="t13">ş</span><span class="t13">ı</span><span class="t13">kl</span><span class="t13">ı</span> rolü oynuyordu. O kanepenin üzerine oturdu. İbby, onun yakınına yere oturdu. Grosz kollarını ona doğru uzattı, İbby, yetişemesin diye uzaklaştı. Derken adam birden parladı ve susmak durmak bilmedi: &ldquo;Kimseyi yanına yaklaştırmıyorsun! Kimse sana dokunmayacak mı? Ne oluyor böyle.&rdquo; Bu şekilde konuşmayı sürdürdü, hatta daha da kötü şeyler söylemeye başladı. Derken, &ldquo;Popo&rdquo; övgülerini düzmeye başladı. &ldquo;Popo, popo, sen benim her şeyimsin!&rdquo; İbby, Grosz'u ilk ziyaretimden sonra, bana verdiği <span class="t13">Ecce</span> Homo dosyasıyla eve döndüğümde bunları anlatmıştı bana. Grosz beni müthiş heyecanlandırmıştı o gün, böylesine iyi bir bakış açısı olduğu için onu yere göğe koyamıyordum, Berlin sosyetesini böyle acımasızca yerden yere vuruşu beni coşturmuştu. Oysa şimdi karşımda, kırmızı suratlı, sarhoş, hareketlerinden rahatsız bile olmayan, utanmaz sövgülerini bile umursamayan bütün bu insanların gözü önünde İbby'nin kendisini reddetmesi nedeniyle denetlenmesi olanaksız bir heyecan yaşayan, öfke taşan bir yaratık duruyordu&ndash;ansızın, çizdiği resimlerdeki karakterlerden biri gibi göründü gözüme.</p>

  <p class="p9">Dayanamayacaktım. Düş kırıklığı içindeydim. Olacakları bile bile onu bu duruma soktuğu için İbby&rsquo;ye müthiş öfkelenmiştim. Kaçmak istedim. Burada kendini rahat hissetmeyen tek konuk bendim. Gizlice dışarı çıktım, ama kaçmadım, çünkü gözünü benden hiç ayırmayan İbby, kapıda yolumu kesti. Korkuyordu. Bütün bu sahneyi, Grosz'un kendisine karşı gerçekten de daha önce anlattığı şekilde davrandığını bana göstermek için kışkırtmıştı. Ama adamın patlamaları öyle büyük, öyle uzun süreliydi ki, şimdi artık ondan korkuyordu. Kimseden korkmayan, bana hepsini de teker teker anlattığı sayısız kötü durumdan sıyrılmasını bilen korkusuz İbby, şu anda insanlarla tıkış tıkış dolu bu evde bensiz kalmak istemiyordu, onu korumam gerekiyordu. Bu kez, onu yalnız bırakamayacağım için İbby&rsquo;den nefret ettim. Berlin'de hayranlık duyduğum birkaç kişiden biri olan birine, bana karşı çok cömert davranan, insanlardan beklediğim şekilde hareket eden bir adama karşı İbby'yi korumak için kalmak zorundaydım. Onun kendisini yadsıyışını izleyecek ve İbby'nin gözden ırak durmasını, elinin ya da sözlerinin uzanabileceği bir noktaya gelmemesini sağlayacaktım. Grosz'un öfkesini dinlemek öylesine korkunçtu ki, nerdeyse İbby'nin onunla birlikte gitmesini yeğlerdim. Bu davranışa kimse şaşırmış görünmedi, kimse gülmedi; insanlar bu sahnelere alışkındı, hepsi de buradaki günlük yaşamın parçalarıydılar. Tek isteğim buradan uzaklaşmaktı, uzaklara gitmekti ve bu daireden çıkamadığıma göre, Berlin'den çıkıp gitmeyi istedim.</p>

  <h3 class="h31"><a id="ncx865"></a><a id="a122"></a><a id="a121"></a>Kaçış</h3>

  <p class="p9">Bu olay Eylül sonunda oldu. Ağustos sonunda İbby ile ikimiz Üç <span class="t13">Kuru</span><span class="t13">ş</span><span class="t13">luk Opera'n</span><span class="t13">ı</span><span class="t13">n</span> galasına katıldık. Ölçülü biçili, düpedüz hesaplı bir gösteriydi. Bu Berlin'in en doğru anlatımıydı. İnsanlar <span class="t13">kendilerini</span> alkışlıyorlardı: Onlar buydu ve kendilerini beğeniyorlardı. Önce yüzleriyle gözleri doyurdular, sonra neyin doğru, neyin yanlış olduğunu, ahlâka uygun olanla olmayanı konuştular.<a id="a123"></a><a href="../Text/notes.html#a231"><span class="t15">{47}</span></a> Onları bundan daha iyi kimse dile getiremezdi. Sözcükleri sözlük anlamlarıyla algılıyorlardı. Şimdi artık dile getirildiğine, her şey ortaya döküldüğüne göre, koyun postuna gömülmüş böcekler kadar rahat hissedebilirlerdi kendilerini. Ceza engellenmişti: kralın habercisi, gerçek bir at üzerinde görünmüştü. Bu gösterinin yarattığı ürkütücü ve çıplak doyuma, ancak ve ancak ona tanık olanlar ulaşabilirdi.</p>

  <p class="p9">Eğer satirin amacı çoğalan ve yağmacılara dönüşen insanları yaptıkları haksızlıklar ve işledikleri suçlar, sorumlusu oldukları kötülükler için kamçılamaksa, bu oyun tam tersini yapmış, insanların genellikle utanç içinde gizledikleri her şeyi taçlandırmıştı: öte yanda, en inandırıcı ve en etkileyici şekilde yerden yere vurulan tek şey, acımaktı. Her şey tekrar ele alınmış birkaç yeni kabalıkla süslenip püslenmişti; ama bu kabalıklar oyunu otantik kılıyordu. Opera değildi, başlangıçta amaçlanan &ldquo;opera parodisi&rdquo; de değildi. Yapılabilecek tek doğru niteleme, oyunun bir operet olduğunu söylemekti. İçinde insanların, iğnelenmeksizin aradıkları her şeyi buldukları Viyana operetlerindeki tatlı biçemin tersine, bu değişik bir biçimde, Berlin üslubunda yazılmış bir operetti; kabalıkla, hilekârlıkla ve sıradan mazeret ve kanıtlarla bezenmişti &ndash;bunların hepsini de şiddetle istiyordu Berlinliler, hatta, tatlılıklardan daha çok bu niteliklere gereksinim duyuyorlardı.</p>

  <p class="p9">Oyun, İbby'yi hiç heyecanlandırmadı, ayağa fırlayan izleyiciler, onu da en az benim kadar şaşırttı; konuklar sahnenin önüne üşüşmüşlerdi, öylesine büyük bir sarhoşluk içindeydiler ki, ellerine geçeni paramparça edeceklerini sanırdınız. &ldquo;Gangster romantizmi,&rdquo; dedi İbby. &ldquo;Hepsi sahte.&rdquo; Böyle söylediği için rahatlamama ve benim de aynı <span class="t13">sahte</span> sözcüğünü hissedip kullanmama karşın, ikiniz de bu sözcükle farklı şeyleri anlatmak istiyorduk. Onun fikri, oyundan daha özgündü: herkes bu sahte dilenci karakterlerden biri olmayı arzuluyor ancak bunu yapma yürekliliğini gösteremiyordu. İbby, başarılı bir ikiyüzlülük formu gördü oyunda, elinizde tuttuğunuz ve dilediğiniz gibi yönlendirdiğiniz inlemeyen, zırlayan bir yaklaşımın sergilendiğini söyledi; bütün bunlar kendinize göre eğlenmenizi olanaklı kılan ama sizi sorumluluk almaktan uzak tutan bir denetim şemsiyesi altında sunuluyordu. Bense, çok daha yalın bir çerçevede gördüm oyunu: herkes kendisinin ne mal oluğunu, hep arkadan vurduğunu biliyor, sonunda burada bu niteliğinin açığa çıktığını, ama onaylandığını ve hayranlık uyandırdığını görüyordu. Görüşlerimiz birbirini teğet geçiyordu, birbirlerine değmediklerinden iki yorum da bir diğerini etkilemedi, yalnızca savunmalarımızı güçlendirdi.</p>

  <p class="p9">O akşam, kendimi İbby'ye en yakın hissettiğim akşam oldu. Onu hiçbir şey telaşlandırmıyordu. O kaynayan izleyiciler kalabalığı onun için yoktu. Hiçbir zaman bir kitlenin çekimine kapılmamıştı. Herkesin ne düşündüğü, &ldquo;halkın görüşü&rdquo; onu ilgilendirmiyordu; bunları hiç duymuyordu sanki. Berlin'in posterler denizinde hiçbir şeyin kendisine dokunmasına izin vermeksizin yürüyordu. Hiçbir ad kafasına takılmıyordu. Günlük yaşantısı için bir şeye gereksinimi olduğunda, bu şeyin adını da bilmiyordu, nerede bulunacağını da; bir mağazaya girdiğinde, o şeyin ne olduğunu da nerede bulunacağını da gelişigüzel soruveriyordu. Yüz bin göstericinin önünden geçtiğini izlerken, onlara katılmak isteği duymadığı gibi, kitleden kaçmak isteği de duymuyordu; bir şey olduktan hemen sonra söyledikleri, olmadan önce söylediklerinden farklı değildi. Dikkatle izliyor ve herkesten çok ayrıntıyı kavrıyordu; ama gene de, bunlar ona bir yön, bir niyet ya da bir karşı durulmaz istek vermiyordu. Şiddetli siyasal mücadelelerle dolu bu Berlin'de, politika üzerine tek sözcük etmedi. Belki bunun nedeni, diğer insanların söylediklerini yinelemekten sakınmasıydı. Gazete okumazdı, dergi de okumazdı. Zaman zaman elinde bir dergi gördüğüm olurdu gerçi, ama mutlaka o sayıda şiirleri yayımlanmıştı ve bunları bana göstermeye getiriyordu. Hiç yanıldığım olmadı; bu sayıda başka ne olduğunu sorduğumda, bilmediğini dile getirmek üzere başını sallardı. Bunu hoş karşılamazdım, bencil davranmakla suçlardım onu. Dünyada senden başka kimse yokmuş gibi davranıyorsun, derdim. Ama haksızlık ediyordum, çünkü o insanları &ndash; her türden insanı herkesten fazla gözlemler, dikkate alırdı. Bir kitlenin onu sürükleyip götürmemesi şaşırtıyordu beni; <span class="t13">Üç Kuru</span><span class="t13">ş</span><span class="t13">luk</span> Opera'nın galasında, çoğu kez eleştirdiğim bu yönünü beğenmiştim.</p>

  <p class="p9">Berlin'de beni şaşırtan ve kafamı karıştıran pek çok şey görmüştüm. Bu deneyimler, dönüşüme uğradı, başka mekanlara aktarıldı ve yalnızca benim değerlendirebileceğim deneyimler halinde daha sonra yazdıklarıma geçti. Şimdi artık, olmaları gerektiği gibi varlık gösteren şeyleri küçültmek ve onların kökenine inmek, bana uygun bir iş değil. Bu nedenle Berlin'de geçen o üç aydan yalnızca birkaç şeyi &ndash; özellikle de hâlâ tanınabilecek biçimlerini koruyan ve onları çekip çıkarmamı, yeni baştan giydirip sunmamı gerektirecek o gizli labirentte tümden kaybolmamış şeyleri ayıklamayı yeğliyorum. Birçok insanın, özellikle de gevezelik psikolojisine teslim olmuş kişilerin tersine, ben, insanın belleğini zorlamasını, sıkıştırmasını ya da onu hesaplı kitaplı tuzakların etkisine açık hale getirmesini doğru bulmuyorum; anıların, her insanın anısı önünde eğiliyorum. Anıları, oldukları gibi bırakmak istiyorum, çünkü onlar, kendi özgürlüğü için varlık gösteren insana aittir. Ayrıca, anılan bir estetik ameliyattan geçiren, onları kimsenin anısına benzemeyecek hale getirenlerden hoşlanmadığımı da gizlemeyeceğim. Burunları, dudakları kesip biçsinler, yüzleri gersin, saçları değiştirsinler, hatta, &ndash;mecbur kalırlarsa&ndash; değişik renkte gözler yerleştirsinler yüzlere, fazladan bir yıl atabilecek yürekler koysunlar bağırlara; istediklerine dokunsunlar, kırpsınlar, düzeltsinler, rendelesinler &ndash;ama anıları rahat bıraksınlar.</p>

  <p class="p9">Bu inanca sahip biri olarak, hâlâ açıklıkla gördüğüm şeyleri anlatmak istiyorum, daha ötesini gösterecek bir ışık huzmesi aramaya kalkmayacağım.</p>

  <p class="p9">Dönem <span class="t13">Üç Kuru</span><span class="t13">ş</span><span class="t13">luk Opera'da</span> kendi ortak paydasını bulduğunda, kendini göstermenin verdiği sevinç, neyin doğru neyin yanlış olduğunu konuşmaktan daha önemli sayıldığı ve çatışan bütün güçlerin kabul ettiği bir slogan haline geldiğinde &ndash; işte bu noktada, direncim kendini düzene koymaya başladı. O zamana dek Berlin'de kalmaya giderek daha fazla eğilim duyuyordum. Bir kaos, ölçülmesi olanaksız bir kaos içindeydiniz. Her gün yeni bir şey oluyordu, daha üç gün önce yeni olan eskiyi paramparça ediyordu. Şeyler, kaosun içinde cesetler gibi yüzüyordu ve insanlar, şey haline gelmişti. Buna <span class="t13">Neue Sachlichkeit</span> (&ldquo;Yeni Şeylik&rdquo;)<a id="a124"></a><a href="../Text/notes.html#a233"><span class="t15">{48}</span></a> deniyordu. Dışavurumculuğun uzun ve uzatmalı çığlıklarından sonra başka ne olabilirdi ki. Ama gene de bir insan hâlâ haykırıyor olsa da, bir şey haline gelmiş olsa da, iyi yaşamasını biliyordu. Yeni gelmişseniz, birkaç hafta geçmesine karşın kafanızdaki karışıklığı çözümleyememişseniz, tersine, aklı başında biri havalarında davranıyorsanız, işe yarar kabul ediliyor ve sizi orada kalmaya kışkırtan iyi öneriler alıyordunuz. Salt, orada uzun süre yeni kalmayacağı nedeniyle bile yeni gelen birine takılıyordunuz. Yeni gelenlere kollarınızı açıyordunuz, bu arada bir yandan da başka yeni gelenler arıyordunuz; bu çağın kendine göre harika olan varoluşu ve olgunlaşması yeninin sürekli, durmadan gelmesine bağlıydı. Siz hâlâ bir hiçtiniz, ama size gereksinim vardı, daha çok, tıpkı sizin gibi yeni olmuş olanlar arasındaydınız.</p>

  <p class="p9">&ldquo;Dürüst&rdquo; bir uğraşınız varsa, eski ve oturmuş gözüyle bakılıyordu size; en dürüst uğraş (yalnız benim gözümde değil) herkesin gözünde, doktorluk uğraşıydı. Ne Döblin ne de Benn, sahnede rol almıyorlardı. Onların işleri, sürekli ve de düzenli olarak kendini göstermelerine engeldi. Onları öyle seyrek, öylesine az gördüm ki, haklarında söyleyecek elle tutulur hiçbir şey bilmiyorum. Ama buna karşın insanların hep onlardan söz etmesine şaşmıştım. Hiç kimseyi adam yerine koymayan Brecht, Döblin'in adını saygıyla anardı. Onu birkaç kez çok seyrek gösterdiği güvensizlik içinde gördüm; o zaman, &ldquo;Bu konuyu Döblin'e danışmam gerek,&rdquo; derdi. Döblin'den danışması gereken akıllı bir adam olarak söz ederdi.</p>

  <p class="p9">İbby'den hoşlanan Benn, ona asılmayan tek erkekti. İbby, bana Benn'den aldığı bir yılbaşı tebriğini gösterdi: güzel bir genç kadının sahip olmak isteyebileceği her şeyin onun olmasını diliyor ve bu şeyleri teker teker sıralıyordu. Listesinde, İbby'nin aklından geçmiş olan tek bir şey yoktu. Onu görünüşüne göre değerlendirmiş ve bu izlenimine sarılmıştı. Nitekim İbby ile hiç ilgisi olmayan kart, kendi duygularına müthiş güvenen henüz tüketilmemiş bir yazardan gelmişe benziyordu.</p>

  <p class="p9">Ben, burada &ldquo;yeni gelen&rdquo; olarak kalabilir ve dış gelişmelere bakılırsa, hayatımı da kazanabilirdim. Belli bir eli açıklık, bu koşuşturmanın, bu telâşın bir parçasıydı. Kalmanız için size nazik baskılar yapan insanlara hayır demek de kolay değildi. Olağandışı bir durum içindeydim: herkese kolayca ulaşabilme olanağım olmadığı gibi, İbby'nin anlattıkları da bir anlamda, insanlara hiç kimsenin ulaşamayacağını söylüyordu bana. İnsanları en gülünç yönleriyle tanıyordu; gözlemleri acımasız ama aynı zamanda doğruydu. Yanlış ya da yarı-doğru hiçbir şey aktarmamıştı şimdiye dek; Kendi gözleriyle görmediği, kulaklarıyla işitmediği her şey, ona göre, var olmayan şeylerdi. Aranıp da bulunamayacak bir tanıktı İbby: bir adım geride durduğundan tüm diğer tanıklardan daha çok söyleyecek şeyi bulunan bir tanıktı o.</p>

  <p class="p9">Galayı izleyen ve bu dünyadan kaçma isteğinin kendini gösterdiği haftalar boyunca, İbby'den ayrılmadım. Sınavlarım _ için Viyana'ya dönmem gerektiğini söyledim ona. Baharda doktoramı alacaktım. Böyle tasarlanmıştı. Sonra, gelecek yılın yazında gene Berlin'e gelecek, ne yapmak istediğime bağlı olarak kararımı verecektim. Duygusal davranmadı İbby. &ldquo;Sen asla bir yere bağlanmazsın,&rdquo; dedi bana. &ldquo;Bağlanamazsın. Ben aşkta nasılsam, sen de hayatta öylesin.&rdquo; Hiç kimsenin onun aklını çelmesine, onu kandırmasına izin vermeyeceğini anlatmak istiyordu. Önümde sınavlarımın olmasını da akıllı bir iş olarak görüyordu. &ldquo;Bu sanatçılar anlayış gösterir!&rdquo; diyordu. &ldquo;Dört yıl boyunca bir laboratuvarda köle gibi çalış, sonra da doktoranı alma &ndash; seni deli sanırlar. Burada kalmayı unut!&rdquo;</p>

  <p class="p9">İyi bir şiir stoku vardı. Hemen hepsini Almancaya çevirmiştim, bir yıl boyunca yeter de artardı bile. Şiirlerini tartışırken bizi dinleyen sigaracı adam, bir yıllık aylık bağlamıştı ona; nazik ve saygılı bir kart eşliğinde iki çek gelmiş bulunuyordu.</p>

  <p class="p9">Tahmin ettiğim gibi beni zor durumda bırakmadı. Sevgili değildik gerçi (bir kez bile öpüşmemiştik) ama konuştuğumuz bütün insanlar sürekli çoğalan bir orman halinde, ikimizin de feda edemeyeceği insanlar halinde aramızda duruyordu. İkimiz de mektup yazmaktan hoşlanmazdık. O bana yazmıştı herhalde, ben de zaman zaman ona yazmıştım; ama birbirimizi göremediğimiz, seslerimizi duyamadığımız bir ortamda bu çok zayıf kalıyordu. ,</p>

  <p class="p9">Galadan üç hafta sonra, onun boş dairesindeki partiye gitmiştim; yaşadığım şok, İbby'nin anlattıklarının gizemini yok etmişti.</p>

  <p class="p9">Başkaları hakkında ondan duyduklarımdan utanmaya başladım. Salt bana anlatabilmek için erkeklerin öyle davranmasına yol açtığını anladım. Sonunda anlattıklarının açıklığı, özgünlüğü ve doğruluğunun, erkekleri aptal yerine koymak ve böylece bunları anlatabilmek için onları kışkırttığı olgusuyla bağlantılı olduğunu fark ettim; dinlemeye doyamadığım bir koronun şefiydi sanki. Derken İbby'nin ağzından tek bir gün bile, tek bir an bile, bir erkeğin lehinde tek sözcük duymadığımı düşündüm &ndash; övücü sözler sıkıcı gelecekti çünkü, böyle düşünüyordu. Bunun üzerine ansızın İbby'den koptum, onun alaylı öykülerinin yerini Babel'in suskunluğu aldı.</p>

  <p class="p9">Berlin'de geçirdiğim son iki hafta boyunca her gün Babel'le buluştum. İkimiz yalnız oluyorduk; yalnızken onunla daha rahat, daha özgürdüm; sanırım o da benimle yalnız olmak istiyordu. Ondan, insanın bir kişiye hiçbir şey bilmeden, çok uzun bir süre bakıp durabileceğini, bir kişi hakkında bir şey öğrendiğini ancak çok sonra, onu gözden yitirdikten sonra anlayabileceğini öğrendim. Ama gene de, bir şeyi henüz bilmeden de, gördüğünüz ve duyduğunuz her şeyi dikkatlice bir kenara yazabileceğinizi, içinizde uyku halinde saklı bulunan şeyleri, başkalarını eğlendirmek için yanlış kullanmadığınız sürece fark edebileceğinizi, uyandırabileceğinizi öğrendim. <span class="t13">Me</span><span class="t13">ş</span><span class="t13">ale</span> ile yaşadığım uzun çıraklık döneminden sonra daha da önemli görünebilecek bir şey daha öğrendim: kendi başlarına birer amaç olarak değerlendirildiğinde, yargılama ve mahkûm etmenin ne kadar kötü bir şey olduğunu öğrendim. Babel bana bir &ldquo;insanlara bakma yöntemi&rdquo; öğretti: birine, uzun süre, görülebilir olduğu süre, gördükleriniz hakkında tek söz etmeden, soluk almadan bakacaksınız. Bu sürecin ne kadar yavaş ilerlediğini, ne büyük çaba istediğini, sağır-dilsiz bir süreç olduğunu, öte yanda Babel'in görülebileceklere verdiği önemin büyüklüğünü gördüm. Babel, yorulmadan büyük bir hırsla gözlemliyordu &ndash; onun da benim de tek hırsımız buydu, yalnız benimki yontulmamış ve henüz haklı nedeninin ne olduğu bilinmeyen bir hırstı.</p>

  <p class="p9">Belki aramızda sözlere dökülmeyen, ama onu düşündüğümde, hep aklıma gelen bir sözcükte buluşmuştuk. Bu <span class="t13">ö</span><span class="t13">ğ</span><span class="t13">renmek</span> sözcüğüydü. İkimiz de öğrenmenin gururuyla doluyduk. Onun aklı da, benimki de, erken yaşlarda öğrenmeye başlamakla uyanmıştı, öğrenmeye yoğun bir saygıyla gelişmeye başlamıştı. Ancak onun öğrenme eylemi, tümüyle insanlara yönelmişti; bahaneye gereksinimi yoktu, insanları &ldquo;öğrenmek&rdquo; için, bilgi alanını genişletmek, bir yarar sağlayacağını öne sürmek, bir amacının, bir tasarısının bulunduğunu söylemek ya da bunlara inanmak gibi bahaneler gerekmiyordu ona. O dönemde, ben de ciddi olarak insanlara döndüm; ve o günden beri, yaşamımın en büyük bölümünü, insanları anlamaya çalışma işine ayırdım. O dönemde, kendime bunu şu ya da bu bilgiyi edinmek uğruna yaptığımı söylüyordum. Ama bütün bahaneler un ufak olduğunda, şöyle bir <span class="t13">beklentim</span> olduğunu düşündüm ve bu bahaneye sığındım: ben de içinde olmak üzere bütün insanların <span class="t13">daha iyi</span> olmasını istiyordum, bu nedenle her bir insan hakkındaki her şeyi, ama her şeyi öğrenmek zorundaydım. Babel, benden yalnızca on bir yaş büyük olmasına karşın o müthiş deneyimiyle bu noktayı çoktan aşmıştı. İnsanoğlunun gelişmesi yönündeki arzusu, insanları tanıması, onları öğrenmesi için bir bahane görevi görmüyordu. Ben. ondaki bu arzunun, benimki kadar doymak bilmez olduğunu hissettim, ama durum, onun kendini aldatmasına asla neden olmuyordu. İnsanoğlu hakkında öğrendiği her şey, hoşuna gitse de, ona acı verse de, onu yerden yere vursa da, fark etmiyordu: o, insanları &ldquo;öğrenmek&rdquo; zorundaydı.</p>

  <p class="p9">&nbsp;</p>
</body>
</html>
