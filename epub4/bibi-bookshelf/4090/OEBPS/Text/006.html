<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Charlotte Pansiyonu</title>
</head>

<body>
  <h3 class="h31"><a id="a5"></a><a id="a6"></a>Charlotte Pansiyonu</h3>

  <p class="p9">Daha önceki yaşamımın değişen mekânlarını direnç göstermeksizin kabullendim. Bir çocuk olarak çok güçlü ve karşıtlıklarla dolu etkilerle karşı karşıya bırakıldığıma hiçbir zaman hayıflanmadım. Başlangıçta ne kadar garip görünürse görünsün, her yeni mekân, üzerimde bıraktığı kendine özgü etkilerle, önceden kestirilmesi olanaksız pürüzleriyle beni fethetti, kendisini kabul ettirdi.</p>

  <p class="p9">Yalnızca tek bir şey içime oturdu: Zürih'ten ayrılma üzüntümü asla yenemedim. On altı yaşındaydım, insanlara ve mekânlara, okula, ülkeye, edebiyata, hatta (annemin azimli direncine karşın öğrenmiş olduğum) İsviçre Almancasına öylesine derinden bağlanmıştım ki, buradan ayrılmayı hiç istemedim. Zürih'te topu topu beş yıl geçirmiştim ama, o körpe, hassas çağımda, başka hiçbir yere gitmemeliyim, diye düşünüyordum, yaşamımın geri kalan yıllarını burada, daha büyük, daha daha büyük entelektüel gelişmeler içinde, bu ülkede geçirmeliyim.</p>

  <p class="p9">Kopma, şiddetli olmuştu, kalmak konusunda annemin karşısına çıkardığım savlar, alayla, küçümsemeyle karşılanmıştı. Yazgımı belirleyen, o her şeyi yerle bir eden konuşmamızdan sonra, öyle ürkek, gülünç bir halde kalakalmıştım; hiçbir işe yaramayan kitaplar yüzünden yaşamın karşısına dikilip gözünün içine bakmaya kalkmayan bir korkak, sahte ve yararsız bilgilerle yastık gibi doldurulmuş, burnu büyük bir ahmak, bir dar görüşlü, kendine göz yuman, hoşgörüyle bakan bir parazit, bir pansiyon sakini, kendisini hiçbir yön, şekil ya da biçimde kanıtlamamış bir yaşlı adamdım o an.</p>

  <p class="p9">Yeni çevrenin hangi koşullar altında seçildiği bana karanlıktı, açıklanmamıştı; değişikliğin acımasızlığına iki ayrı tepki göstermiştim. Bunlardan biri vatan hasretiydi; bu, topraklarında yaşadığım insanların doğal hastalığıydı, onlardaki bu rahatsızlığı bütün şiddetiyle yaşamış, dertlerini paylaşmış olduğumdan, kendimi onlara ait hissediyordum, onlardan biriymiş gibi görüyordum. Diğer tepkim, yeni ortamıma karşı eleştirel bir yaklaşım benimsemem şeklinde kendini gösterdi. Bilinmeyen bütün her şeyin, dizginlenmeksizin akın akın çağladığı dönem kapanmıştı. Bana zorla verilmiş olması nedeniyle yeni çevreye karşı kendimi kapalı tutmaya çabalıyordum. Ne var ki, ayrım gözetmeyen ve tümüyle her şeyi geri çeviren bir tutumu benimsemeyi başaramıyordum: kişiliğimde, buna elvermeyecek ölçüde bir alma eğilimi gelişmiş bulunuyordu. Böylece, bir deneme dönemi ve giderek keskinleşen bir yerme dönemi başladı. Bildiğimden farklı ne varsa, abartılmış ve gülünç geliyordu bana. Bir de aynı anda pek çok şey önüme konuluyordu.</p>

  <p class="p9">Frankfurt'a taşınmıştık; koşullar tehlikeli ve tutarsız olduğundan, ayrıca ne kadar kalacağımızı da bilmediğimizden, bir pansiyona yerleştik. Burada, iki odaya tıkıştığımızı söylemek daha doğru olur, diğer insanlara da her zaman olduğundan daha yakındık. Bir aile gibi hissettik kendimizi, ama yemeklerimizi aşağıda, uzun bir pansiyon masasında diğer konuklarla birlikte yiyorduk. Charlotte Pansiyonunda, her gün yemekte gördüğüm ve zaman zaman değişen çeşit çeşit insanla tanıştık. Bazıları burada geçirdiğim iki yıl boyunca değişmediler; bazıları yalnızca bir yıl, ya da hatta altı ay kadar kaldılar. Hepsi birbirinden çok farklıydı; hepsi de belleğime kazındı. Ancak ne konuştuklarını anlamak için çok dikkat etmem gerekiyordu. On bir ve on üç yaşlarında olan kardeşlerim, pansiyon sakinlerinin en küçüğü, on yedi yaşımda olan bense, üçüncü genciydim.</p>

  <p class="p9">Pansiyonerler her seferinde aşağıda bir araya gelmezdi. Pansiyonun en şık güzeli, genç, son derece sarışın, ince uzun bir manken olan Fraulein Rahm, yalnızca zaman zaman sofraya otururdu. Formunu korumak durumunda olduğundan çok az yerdi; ama gene de insanlar onu çekiştirirdi. Ona göz süzmeyen erkek, şehvetle arzu etmeyen erkek yoktu. Pansiyonda oturmayan tuhafiyeci sevgilisinden başka erkek ziyaretçileri de olduğunu herkes biliyordu; dolayısıyla erkeklerden çoğu, onu düşünür ve hanıma üzerinde herkesin hakkı olan, günün birinde ele geçirilebilecek hoş bir şey karşısında duyulan türden duygularla bakardı. Kadınlar, ardından verir veriştirirdi. Erkekler kendi aralarında, ya da karılarının yanında tehlikeyi göze alarak özellikle de güzel vücudu için övgü dolu sözler söylerlerdi. Öyle uzun boylu ve öyle inceydi ki, gözlerinizi tek bir çizgide aşağıdan yukarıya tırmandırarak bütün bedenini görebilirdiniz.</p>

  <p class="p9">Yemek masasının başında kahverengi saçlı, üzüntüden bitkin düşmüş, bir savaş dulu olan ve kendisiyle oğlunun iki yakasını bir araya getirmek için bu pansiyonu işleten Frau Kupfer oturdu. Son derece düzenli, dakik bir kadındı; bu dönemin, sayılarla dile getirebilecek güçlüklerini bir an olsun aklından çıkamazdı; en sık söylediği tümce, &ldquo;Bütçem elvermez&rdquo;di. Kalın kaşlı, dar alınlı iriyarı bir çocuk olan oğlu Oskar, sağında otururdu. Solunda, astımlı, yaşlıca bir bay olan, banka memuru Herr Rebhuhn yer alıyordu. Son derece hoşsohbet biri olmasına karşın, söz savaşın sonunun ne olacağına geldi mi, sertleşir, huysuzlaşırdı. Kendisi Yahudi&rsquo;ydi, ama müthiş bir Alman nasyonalistiydi; bu konuda konuşurken görüşünü paylaşmayan biri çıktığında, her zamanki uysallığının tersine, hemen &ldquo;arkadan bıçaklanmış&rdquo;<a id="a7"></a><a href="../Text/notes.html#a139"><span class="t15">{1}</span></a> havalarına girerdi. Öylesine heyecanlanırdı ki, astım nöbeti tutar, pansiyonda kendisiyle birlikte oturan kız kardeşi Fraulein Rebhuhn onu&rdquo; alır dışarı çıkarırdı. Herkes onun bu özelliğini ve de ne denli ağır bir astım hastası olduğunu bildiğinden, genelde bu hassas siyasal konuya değinilmezdi, dolayısıyla nadiren nöbete tutulurdu.</p>

  <p class="p9">Savaşta aldığı yarası Herr Rebhuhn'un astımından hiç de aşağı olmayan, kol değnekleriyle yürüyen, müthiş ağrılar çeken ve (ağrı kesici olarak morfin almak durumunda olduğundan) çok solgun görünen Herr Schutt sözünü sakınmazdı. Savaştan nefret ediyor ve bu ciddi yarayı almasından önce bitmeyişine hayıflanıyordu; bu durumu öngördüğünü, Kaiser'i başından beri toplum için bir tehlike olarak kabul ettiğini söyler durur, Bağımsızlardan<a id="a8"></a><a href="../Text/notes.html#a140"><span class="t15">{2}</span></a> yana olmak gerektiğini savunur ve bir Parlamento<a id="a9"></a><a href="../Text/notes.html#a142"><span class="t15">{3}</span></a> üyesi olsaydı, hiç düşünmeden askeri borçlara karşı oy vereceğini belirtirdi. Aslında bu ikisinin, Herr Rebhuhn ile Herr Schutt'un, aralarında yalnızca Herr Rebhuhn'un yaşlıca ablası olduğu halde böylesine yakın oturmaları pek ters bir durumdu. Tehlike baş gösterdiğinde, kadın solunda oturana döner, o neredeyse tatlı evde kalmış kız dudaklarını büzerek işaret parmağım üzerlerine yerleştirir, sağ elinin işaret parmağım da belli etmemeye çalışarak yandan yandan kardeşine doğrulturken, Herr Schutt'a uzun, yakaran bir bakış bakardı. Bu konuda son derece ödünsüz olan Herr Schutt, durumu anlar ve hemen hemen her seferinde, genellikle tümcesinin orta yerinde sözü kesiliverirdi; hem zaten öylesine alçak sesle konuşurdu ki, duymak için kulak kesilmek gerekirdi. Böylece, Herr Schutt'un sözlerini pür dikkat dinleyen ve her zaman önemseyen Fraulein Rebhuhn, durumu kurtarmış olurdu. Herr Rebhuhn, bir şeyin farkına varmazdı; konuyu açan kendisi olmazdı hiçbir zaman. Yeryüzünün en nazik, en sakin insanıydı o: yalnızca biri savaşın sonuçları konusunu açıp da isyanları onayladığını söylerse, &ldquo;bıçak&rdquo; bir şimşek gibi üstüne geliyor ve adam, gözünü kırpmadan savaşa atılıyordu.</p>

  <p class="p9">Bununla birlikte, burada, yemeklerin genellikle böyle olduğunu düşünmek, tamamen yanlış olur. Bu askeri konu, anımsayabildiğim tek çatışkıydı; olay, bir yıl sonra her iki rakibin de &ndash;Herr Rebhuhn, her zaman olduğu gibi ablasının koluna girmiş olarak, Herr Schutt'sa Pansiyonda uzun süredir kalmakta olan öğretmen Fraulein Kündig'in yardımıyla koltuk değneklerine hırsla asıla asıla&ndash; masadan uzaklaştırılmak durumunda kalmasına yol açacak ölçüde büyümeseydi, bunu da unuturdum belki. Kündig, Schutt'un hanım arkadaşı oldu ve daha sonra savaş kurbanının bir evi olsun, ona daha iyi bakabilsin diye onunla evlendi.</p>

  <p class="p9">Fraulein Kündig, pansiyondaki iki öğretmenden biriydi. Diğeri, Fraulein Bunzel'in çilli bir yüzü ve sanki her tümcesiyle çirkinliğine feryat ediyormuşçasına ağlamalı bir sesi vardı. Bahar kuzusu değillerdi, kırklarını sürüyorlardı; bu ikisi, Pansiyonda Eğitimi temsil ediyorlardı. <span class="t13">Frankfurter Zeitung'un</span> ateşli okurları olarak neyin ne olduğunu, kimin ne konuştuğunu bilirlerdi; insan, bunların konuşacak adam aradığını, konuşmaya değecek birilerini aradığını hissediyordu. Gene de, Unruh<a id="a10"></a><a href="../Text/notes.html#a144"><span class="t15">{4}</span></a> hakkında, Binding<a id="a11"></a><a href="../Text/notes.html#a147"><span class="t15">{5}</span></a>, Spengler<a id="a12"></a><a href="../Text/notes.html#a148"><span class="t15">{6}</span></a> ya da Meier-Graefe'nin<a id="a13"></a><a href="../Text/notes.html#a150"><span class="t15">{7}</span></a> <span class="t13">Vincent'i</span> hakkında söyleyecek bir iki sözü bulunan bir beyefendi bulamadıklarında çenelerini tutmayı bilirlerdi. Pansiyon sahibini hoş tutmaları gerektiğini biliyor, böyle durumlarda sus pus oturuyorlardı. Fraulein Bunzel'in inleyen sesinde küçücük bir alaycılığa bile rastlanmazdı; çok daha zıp zıp, yerinde duramayan bir hanım olan ve erkekleri kültürel konular kadar müthiş canlılığıyla da etkileyen Fraulein Kündig, bu iki olasılığı aynı anda yakalamak üzere hep tetikte beklerdi; kendisiyle konuşmayı başaramadığı bir erkek, zaten ancak alt tarafı bir manken olan Fraulein Rahm'la ilgilenirdi yalnızca. Fraulein Kündig&rsquo;in bu, şu da ya diğer bir konuda aydınlatamadığı bir erkek olamazdı. Hem, anneme özel bir konuşmasında itiraf ettiği üzere, meslektaşının tersine çekici bir kadın olmasına karşın henüz evlenmemiş bulunmasının nedeni buydu. Ona göre, hayatında tek kitap okumamış erkek, erkek değildi. Böyle serbest kalmak ve ev işlerinden falan uzak durmak daha iyiydi. Ayrıca çocuk sahibi olmaya da bayılıyor değildi; çevresinde yeterinden fazlasını görüyordu. Böyle dedi anneme. Oyunlara ve konserlere gidiyor, onlar üzerine konuşuyor, genellikle de <span class="t13">Frankfurter Zeitung'daki</span> eleştirileri haklı buluyordu. Eleştirmenlerin her seferinde de onunla aynı görüşte olması ne garipti...</p>

  <p class="p9">Annem, Arosa'dan bu yana Alman kültürüne aşinaydı; Viyana'daki estetik çöküş karşısında Almanya&rsquo;daki gelişmeleri ilginç buluyordu. Fraulein Kündig'den hoşlanıyor ve ona inanıyordu; Fraulein Kündig'in Herr Schutt ile ilgilendiğini fark ettiğinde de yadırgamadı, onu ayıplamadı. Belki de adam, sanat ya da edebiyat konularında konuşmalara dalamayacak ölçüde dünyaya küsmüştü, acısı vardı. Fraulein Kündig&rsquo;in en az Unruh kadar değerli bulduğu Binding için (her iki yazardan da <span class="t13">Frankfurter Zeitung'da</span> sık sık söz ediliyordu) yarı-boğuk bir homurdanmadan başka söyleyecek sözü yoktu. O günlerde dillerden düşmeyen Spengler'in adından söz edildiğindeyse, Herr Schutt, şu açıklamayı yaptı: &ldquo;Cephede bulunmadı hiç. Savaş hakkında bir şey bilmiyor.&rdquo; Bunun üzerine Herr Rebhuhn, sakin sakin, &ldquo;Bana kalırsa&rdquo;, dedi, &ldquo;bir filozof için önemsizdir bu.&rdquo;</p>

  <p class="p9">&ldquo;Ama bir tarih düşünürü için değil,&rdquo; diye karşı çıktı Fraulein Kündig; Spengler&rsquo;e büyük saygı duymasına karşın Herr Schutt&rsquo;un tarafını tuttuğu açıkça ortadaydı. Ancak iki erkek tartışmaya girmedi; Herr Schutt'un, birinden etkin askeri görev <span class="t13">beklemesi,</span> öte yandan Herr Rebhuhn'un bunu anlamazdan gelmesi, durumun dal budak salmasını engelleyici bir etki yarattı; bu ikisi görüş alış-verişinde bulunmuştu saki. Ama gene de, Spengler&rsquo;in cephede bulunup bulunmadığı sorusu açıklığa kavuşmuş olmuyordu; şimdi bile yanıtı bilmiyorum ben. Anlaşılan Fraulein Kündig Herr Schutt'a acıyordu. Uzun bir süre, acımasını &ldquo;savaşçımız&rdquo; ya da &ldquo;o savaştan çıkmış,&rdquo; gibi özgür ve kolay söylemlerin ardında gizlemeyi becerdi. Bu durumlarda Herr Schutt'un ne ölçüde tepki duyduğunu anlamak olanaksızdı. Kendisine tek bir sözcük söylemmişçesine tepkisiz davranıyordu bu kadına karşı; ama gene de, yemek salonuna girdiğinde, sağında bulunan Fraulein Rebhuhn'a göz ucuyla bile bakmaya yanaşmazken, bu hanımı başıyla selamlıyordu. Bir keresinde, kardeşlerimle birlikte okuldan geç geldiğimizden henüz masaya oturmamıştık, anneme &ldquo;sizin topçu nerelerde?&rdquo; diye sormuştu. Annem de bunu öfkeyle aktardı bana. Ona kızdığını ve &ldquo;Asla! Asla!&rdquo; diye ünlediğini söyledi. Kendisi de anneme öykünerek, &ldquo;Artık savaş yok!&rdquo; demiş.</p>

  <p class="p9">Ama gene de, Herr Schutt, annemin, savaşı kişisel olarak yaşamış olmasa da, ona inatla karşı olduğunu kabul ediyordu; w adamın yoklayıcı sözleri aslında annemin görüşünü onaylama amacı güdüyordu. Pansiyonerler arasında Herr Schutt'un tümüyle yok saylan bazı tipler vardı. Emeğin solunda oturan genç evli çift Bembergler. Her Bemberg, maddi kazanç elde etme konusunda yorulmak diye bir kavram tanımayan bir borsa tellalıydı; hatta, sayısız erkeği idare etmedeki ustalığı nedeniyle, Fraulein Rahm'ı ''becerikli&rdquo; bir kadın olarak görüyor, onu övüyordu. &ldquo;Frankfurt' un en şık genç hanımı,&rdquo; diyordu onun için, ama gene de, peşinden koşmayan az sayıda erkekten biriydi kendisi. Onu en çok etkileyen, &ldquo;para kokusu almayı bilen burnu&rdquo; ve iltifatlara kuşkuyla tepki göstermesiydi. &ldquo;Hemencecik başını çevirtemezsiniz,&rdquo; diyordu, &ldquo;Önce aklınızdan neler geçtiğini anlayacak, sonra...&rdquo;</p>

  <p class="p9">Son derece doğal görünen kısa kesilmiş saçlarıyla modaya uygun dolaşan eşi, uysaldı, ama Fraulein Rahm'ınkinden farklı bir uysallıktı bu. Tam anlamıyla bir orta sınıf aileden geliyordu, ama hiçbir belirgin özelliği yoktu. Canının istediği her şeyi satın aldığı hemen anlaşılıyordu, ama yalnızca birkaçı kişiliğine uygun gözüküyordu; resim sergilerine giderdi, resimlerdeki kadın giysileri ilgisini çekiyordu, Lucas Cranach'a zaafı olduğunu kabul ediyor, bunu onun &ldquo;korkunç&rdquo; modernliğinden hoşlandığı şeklinde açıklıyordu, oysa <span class="t13">aç</span><span class="t13">ı</span><span class="t13">klamak sözcü</span><span class="t13">ğ</span><span class="t13">ü</span> onun yavan ünlemleri için fazla derin olsa gerekti. Herr ve Frau Bemberg bir dansta karşılaşmışlardı. Bir saat öncesinde birbirlerine tümüyle yabancıydılar belki, ama ikisi de &ndash;adamın bundan gurur duyduğunu gizlemeksizin itiraf ettiği üzere&ndash; birbirleri için görünürdekinden daha fazla anlam taşıyorlardı. Adam, onu &ldquo;şık&rdquo; bulmuştu, dansa davet etmiş ve hemen ona Pattie adını takmıştı. &ldquo;Bana Pattie'yi anımsatıyorsun,&rdquo; demişti ona. &ldquo;Kendisi Amerikalıdır.&rdquo; Kız, Pattie'nin onun ilk aşkı olup olmadığını öğrenmek istemiş. &ldquo;Bu, ne demek istediğine bağlı,&rdquo; diye yanıtlamış onu adam. Kız anlamış ve onun ilk aşkının Amerikalı olmasını korkunç güzel bulmuş, Pattie adını da oracıkta benimsemiş. Tüm diğer pansiyonerler bu adla sesleniyordu kıza, yemeğe inmediğindeyse, &ldquo;Pattie'nin kamı aç değil, bugün,&rdquo; diyorlardı. &ldquo;Formunu koruması gerek.&rdquo;</p>

  <p class="p9">Herr Schutt, onlara sanki yeryüzünde yoklarmış gibi davranmasaydı, bu zararsız çifti tümüyle unutmuş olacaktım. Koltuk değneklerine abana abana geldiğinde, çift orada değilmiş gibi davranıyordu. Onların verdiği selamı duymazdan, yüzlerini görmezden geliyordu; onun bu evde kalmasına yalnızca savaşta çarpışırken ölen kocasının anısına hürmeten tahammül eden Frau Kupfer ise, bu adamın yanında &ldquo;Herr Bemberg&rdquo; ya da &ldquo;Frau Bember&rdquo; sözcüklerini ağzından çıkarmaya asla cesaret edemezdi. Genç çift Herr Schutt'un başlattığı ancak ondan öte yayılmayan bu boykota yakınmaksızın katlanırdı. Her bakımdan zavallı görünen bu sakata acıyorlardı bir anlamda; acımaları pek yoğun değildi gerçi ama, gene de onun öfkesine bir karşılık oluyordu.</p>

  <p class="p9">Masanın ta diğer ucunda karşıtlıklar daha azdı. Yüzünden sağlık fışkıran, fırça bıyıklı, al yanaklı mağaza müdürü Herr Schimmel vardı; ne küskün ne de hoşnutsuz görünen bir emekli subaydı kendisi. Yüzünden hiç kaybolmayan gülümsemesi, sözcüğün tam anlamıyla doğanın sunduğu silinmez bir özellikti; her zaman için tam tamına aynı kalan bir ruh halinin ' var olduğunu görmek insana güven veriyordu. En kötü havada bile değişmiyordu gülümsemesi, şaşırtıcı olan tek şey, bunca büyük mutluluğun tek başına kalması ve yaşamını sürdürmek için herhangi bir insanın arkadaşlığına gereksinme duymamasıydı. Bu türden bir arkadaşlık kolayca elde edilebilirdi: Herr Schimmel'in yakınında bir yerde, bir tezgahtar olan Fraulein Parandowski oturuyordu; bir Yunan heykelinin başını andıran güzelliği ve gururuyla Fraulein Kündig'in durmadan <span class="t13">Frankfurter Zeidung</span>&rsquo;dan alıntı yapmasına hiç sinirlenmezdi, Herr Bemberg'in Fraulein Rahm için düzdüğü övgülerse, bir ördeğin üzerinden kayıp giden sular gibi. Fraulein Parandowski'yi hiç etkilemeksizin akar giderdi üzerinden, &ldquo;Ben yapamamam,&rdquo; derdi başını iki yana sallayarak. Başka bir şey demezdi ve yapamayacağı açıkça ortadaydı. Fraulein Parandowski dinler, ama çok nadir konuşurdu; ağırbaşlılık ve soğukkanlılık ona yakışıyordu. Herr Schimmel'in bıyığı (çaprazlamasına karşısına düşüyordu onun yeri) yalnızca onun için kırpılıp taranmış gibiydi. Bu iki insan, tam anlamıyla birbirleri için yaratılmıştı aslında. Ama gene de, Herr Schimmel tek bir sözcük konuşmazdı onunla, hiç bir araya gelmediler, ya da hiç yalnız bırakılmadılar; birlikte olmayışları inceden inceye tasarlanıp düzenleniyordu sanki. Fraulein Parandowski masadan kalkmak için onu-- beklemediği gibi, ondan çok önce gelip yemeğini yemekten de çekinmiyordu. Tek bir ortak yönleri vardı, bu da onların suskunluğuydu. Ama kız başı dimdik yukarda, hep bir şeyler düşünüyormuş gibi ciddi ciddi dururken onu gördüğü anda hiç düşünmeden gülümserdi Herr Schimmel.</p>

  <p class="p9">Görünenden başka işlerin döndüğünü herkes anlamış bulunuyordu. Yakınlarında oturan Fraulein Kündig, işin aslını anlamaya çalışıyor, ama bu ikisinin anıtsı direnci karşısında pes etmek durumunda kalıyordu. Bir keresinde Fraulein Bunzel kendini unuttu ve Fraulein Parandowski'nin duyacağı şekilde, &ldquo;kadın heykeli*' dedi, Fraulein Kündig de bu arada Herr Schimmel'i, &ldquo;İşte süvari geliyor,&rdquo; sözleriyle selâmlıyordu. Ama Frau Kupfer, anında azarladı onu: pansiyonunun yemek masasında kişisel görüşlerin dile getirilmesine izin veremezdi, Fraulein Kündig de bu tepkiden yararlanarak Herr Schimmel'e pattadak kendisine &ldquo;süvari&rdquo; denmesine karşı olup olmadığını sordu. &ldquo;Bu bir onurdur,&rdquo; diye gülümsedi o da. &ldquo;Ben bir süvariydim.&rdquo;</p>

  <p class="p9">&ldquo;Ve ölünceye dek de öyle kalacak.&rdquo; Böylece Herr Schutt, Fraulein Kündig'e yöneltilmiş bir saygısızlığa sert tepki göstermiş oluyor, birbirlerinden hoşlandıkları da açıklık kazanmış bulunuyordu.</p>

  <p class="p9">Pansiyonda aklı başında birinin gözükmesi için altı ayın geçmesi gerekti. Bu, Herr Caroli'ydi. İnsanları köşeye kıstırmayı iyi biliyordu: çok kitap okumuştu. Özenle hazırlanmış karamele manileri gibi ortaya dökülüveren tatlı, ironik sözleri, Fraulein Kündig'in çok hoşuna gidiyordu. Söylediği dizelerin kimden alındığını bilemiyordu ve her seferinde, ipucu verilsin diye kendi kendine mırıldanıp duruyordu. &ldquo;Ah, lütfen, lütfen söyleyin hangi şiirdendi bu? N'olur söyleyin, yoksa gözüme uyku girmeyecek gene.&rdquo;</p>

  <p class="p9">&ldquo;Nerden olacak?&rdquo; diye yanıtlıyordu onu Herr Schutt, Herr Caroli&rsquo;nin yerine, &ldquo;Tüm diğer söyledikleri gibi &ldquo;Büchmann'ın <span class="t13">Al</span><span class="t13">ı</span><span class="t13">nt</span><span class="t13">ı</span><span class="t13">lar Söz</span>lüğü'nden.&rdquo;</p>

  <p class="p9">Ancak bu sözler hedefin hayli uzağına düşmüş ve Herr Schutt'un itibarını sarsmıştı; çünkü Herr Caroli'nin ağzından çıkan hiçbir şey Büchmann'dan alınmış değildi. &ldquo;Büchmann okumaktansa zehir içerim daha iyi,&rdquo; dedi Herr Caroli. &ldquo;Gerçek anlamda okumadığım hiçbir yazardan alıntı yapmam ben.&rdquo; Bu aynı zamanda pansiyonun ortak görüşü oldu; herkes söyleneni kabul etti. Etmeyen tek kişi bendim, çünkü Herr Caroli bizi hiç umursamıyordu. (Kuşkusuz kendisi gibi iyi bir okur olan) annemden bile hoşlanmıyordu: çünkü üç oğlu yetişkinlerin oturacağı yerleri alıyorlardı ve bu yüzden insan onların yanında her şeyi rahatça konuşamıyor, taşları gediğine koyamıyordu.</p>

  <p class="p9">Bir gün &ndash;o sırada ben, Yunan tragedyalarını okuyordum&ndash; Dramstadt'da bir oyun izledikten sonra Oedipus'dan bir alıntı yaptı. Ben, alıntının sonunu getirdim, ama o, duymazdan geldi. Ben inatla tekrarlayınca da, bana doğru uzandı ve Meta azarlarcasına, &ldquo;Bugün okulda bu dersi mi gördünüz?&rdquo; diye sordu. Ben pek konuşmazdım; beni büsbütün susturan bu azarlama hiç de haklı değildi, masadakiler de onu haksız bulmuştu. Ancak herkes onun alaylarından ürktüğünden kimse karşı koymadı, bense hakarete uğramış bir halde dilimi tuttum.</p>

  <p class="p9">Herr Caroli, birçok parçayı ezbere bilmekle kalmıyor, alıntıları zekice değiştirerek, yarattığı yeniliği anlayan olacak mı diye durup bekliyordu. Bu, oyundan çok hoşlanan Fraulein Kündig, onun en hızlı rakibiydi. Çok akıllı bir adamdı, özellikle batıl konuları çarpıtmada ustaydı. Ancak en alıngan pansiyoner olan Fraulein Rebhuhn, hiçbir şeyi kutsal saymadığını söyledi; bunun üzerine Herr Caroli, saygısızlığı göze almak, &ldquo;Hele Feuerbach hiç değil elbet,&rdquo; dedi. Fraulein Rebhuhn'un yalnız ve yalnız astımlı kardeşi ve de Feuerbach<a id="a14"></a><a href="../Text/notes.html#a152"><span class="t15">{8}</span></a> için yaşadığını herkes biliyordu, hatta İphigenia (Feuerbach'ınki elbet) için &ldquo;Onun yerinde olmak isterdim,&rdquo; demişti. Güneyliye benzeyen, otuz beş yaşlarında ve hanımların kendisine Troçki'nin gibi bir alnı olduğunu söyleyip durmasına katlanmak durumunda bulunan Herr Caroli, kimseye, kendisine bile acımazdı. Rathenau'nun suikastından üç gün önce, onun yerinde olmayı yeğlediğini söylemişti; işte onu yalnızca o zaman titrerken görmüştüm. Çünkü gözleri yaşlı bir halde bana, bir öğrenci olan bana bakmış ve &ldquo;Yakında bitecek!&rdquo; demişti.</p>

  <p class="p9">Suikast konusunda ağzını açmayan, bana mısın demeyen tek kişi, o yumuşak başlı Kaiser-tutkunu Herr Rebhuhn'du. Yaşlı Rathenau'ya<a id="a15"></a><a href="../Text/notes.html#a154"><span class="t15">{9}</span></a> oğuldan çok daha fazla değer veriyor ve genç olanın Cumhuriyete hizmet etmesini asla bağışlamıyordu. Bununla birlikte, Walther'in, daha önce, savaş sırasında Almanya henüz onurunu korurken, hâlâ bir imparatorlukken az biraz işe yaradığını kabul ediyordu. Herr Schutt korkulu bir sesle, &ldquo;Herkesi öldürecekler, herkesi!&rdquo; dedi. Herr Bemberg, yaşamında ilk kez işçi sınıfından söz etti: &ldquo;İşçiler buna izin vermeyecek!&rdquo; Herr Caroli, &ldquo;Almanya'yı terk etmemiz gerek!&rdquo; dedi. Durup durup bir terslik çıkıyor diye suikastlara dayanamayan Fraulein Bahm da, &ldquo;Beni de götürür müsünüz?&rdquo; diye atıldı. Ve Herr Caroli bunu asla unutmadı; aklının başında olduğu savlan onu o gün terk etti. Açıkça hanıma kur yaptı ve kadınların, hiç hoşuna gitmeyecek bir durum da olsa, o gece Fraulein Rahm'ın odasına girdiği ve saat tam ona dek çıkmadığı saptandı.</p>

  <h3 class="h31"><a id="ncx54"></a><a id="a16"></a>Önemli Bir Ziyaretçi</h3>

  <p class="p9">Charlotte Pansiyonundaki öğle yemeklerinde, annem saygın, ancak pek de öne çıkmayan bir rol oynardı. Bir parçası Viyana'da yaşıyordu, hâlâ Viyana'nın etkisi altındaydı. Spengler hakkında bildiği tek şey, onun <span class="t13">Bat</span><span class="t13">ı</span><span class="t13">n</span><span class="t13">ı</span><span class="t13">n Çökü</span><span class="t13">ş</span><span class="t13">ü</span> başlıklı kitabının adıydı. Resim onun için hiçbir zaman fazla bir şey ifade etmemişti; dolayısıyla, Meier-Graefe'nin <span class="t13">Vincent</span> adlı kitabı çıkıp da Van Gogh pansiyondaki konuşmaların en belli başlı konusu haline geldiğinde, annem katılamadı. Hatta bir keresinde öylesine bir iki söz etmeye kalkmış, ancak pek iyi bir izlenim bırakmamıştı. Ayçiçeklerinin diyordu, kokusu yoktur, bunların en iyi yönü, çekirdeklerinin bulunmasıdır; insan atıştırır en azından. Güncel kültür konusundaki tek üstün yetkili, ayrıca da <span class="t13">Frankfurter Zeitung'da</span> sözü edilen pek çok şeyden müthiş etkilenen Fraulein Kündig'in başlattığı mahcup bir sessizlik çöktü ortaya. İşte, Van Gogh dini tam o sıralarda ortaya çıktı; bir keresinde Fraulein Kündig, ancak şimdi, Van Gogh'u tanıdıktan sonra İsa'nın ne anlama geldiğini kavradığını söylemişti &ndash;Herr Bemberg de bu sözlere kesin bir dille karşı çıkmıştı. Herr Schutt, görüşü fazla abartılı bulmuş, Herr Schimmel'se gülümsemişti. Fraulein Rebhuhn üsteledi ve Van Gogh'u kastederek, &ldquo;Ama müzikaliteden öylesine yoksun ki,&rdquo; dedi; dediklerini kimsenin anlamadığım kavradığındaysa, sakin sakin şu sözleri ekledi: &ldquo;Feuerbach'ın Concert'inin resmini yaparken gözünüzün önüne getirebilir misiniz Van Gogh'u?&rdquo;</p>

  <p class="p9">Van Gogh hakkında hiçbir şey bilmiyordum, yukarı, odalarımıza çıktığımızda, annemden bilgi istedim. Bu ressam konusunda söyleyecekleri öylesine azdı ki, onun adına utandım. Daha önceleri asla söylemeyeceği bir şeyi bile söyledi: &ldquo;Hasır sandalyelerle ayçiçekleri resmi yapan bir delidir kendisi. Her şey, daima sarıdır. Başka hiçbir rengi sevmemiştir, sonunda beynine güneş geçmiş ve silahı kafasına dayayarak kurşunu sıkmış.&rdquo; Bu bilgi bana çok yetersiz gelmişti. Ona yüklediği delilikle bana gönderme yaptığını hissetmiştim. Bir süredir alışılagelmişin dışında kalan her şeye karşı duruyordu; ona göre iki sanatçıdan biri mutlaka &ldquo;deli&rdquo;ydi, ancak bu yalnızca çağdaş sanatçıları (özellikle de henüz hayatta olanları) kapsıyordu; kendisi yetişirken okuduğu eski yazarlara söz yoktu. Onun Shakespeare'inin saçının bir teline bile dokunamazdı hiç kimse; Herr Bemberg, ya da başka bir tedbirsiz kul, Shakespeare'in bir oyununda ne denli sıkıldığını söyleyip yakındığında &ndash;hele hele artık onu bir kenara bırakıp yerine daha çağdaş birini koymanın gerekli olduğunu söylediğinde&ndash; yemek masasında büyük bir canlılık yaşanırdı.</p>

  <p class="p9">O zaman annem gene eski hayranlık uyandıran kimliğine kavuşurdu. Birkaç parlak tümceyle, acıklı bir halde sağdan soldan yardım isteyen Herr Bemberg'i paramparça ederdi. Shakespeare tehlikeye düştüğünde Annemin gözü hiçbir şey görmezdi. Aklına geleni söyler, başkalarının onun hakkında ne düşündüğünü umursamazdı ve sözlerini bu enflasyon döneminin akıllarında paradan başka bir şey bulunmayan bu derinlikten yoksun insanlarına göre Shakespeare'in elbette uygun olmadığını söyleyerek bitirdiğinde, bütün yürekleri fethederdi; ondaki canlılığa ve yürekliliğe hayran olan Fraulein Kündig'den, adını koymamış olsa bile trajik olanı somut hale getiren Herr Schutt'a, hatta gurura toz kondurmayan ve Shakespeare'i gururlu biri olarak gören Fraulein Parandowski'ye dek herkes onu onaylardı. Hatta ve hatta, bütün masayı hayran ve hayretler içinde bırakarak &ldquo;Ophelia&rdquo; adını yanlış söylemesin diye yavaş yavaş tekrarlayan Herr Schimmel'in gülümsemesi bile gizemli bir havaya bürünürdü o gün. <span class="t13">&ldquo;Hamlet</span> ve bizim süvari&rdquo; dedi bir gün Fraulein Kündig. &ldquo;Kimin aklına gelirdi!&rdquo; Bunun üzerine Herr Schutt, hemen atıldı: &ldquo;Bir insanın 'Ophelia' adını söylemesi, ille de <span class="t13">Hamlet'i</span> gördüğünü kanıtlamaz.&rdquo; Sonunda Herr Schimmel'in, Hamlet'in kim olduğunu bilmediği anlaşıldı, bu da büyük gülüşmelere neden olmuştu. Herr Schimmel bir daha hiç bu denli ileri gitmedi. Ama sonuçta, Herr Bemberg'in Shakespeare'e saldırısı durdurulmuştu; karısı da ciddi ciddi, Shakespeare'de, erkek kılığına girmiş kadınlardan hoşlandığını söyledi, öyle şıktılar ki!</p>

  <p class="p9">O dönemde Stinnes<a id="a17"></a><a href="../Text/notes.html#a156"><span class="t15">{10}</span></a> adı gazetelerde sık sık görülürdü. Enflasyonun yüksek olduğu günler yaşanıyordu. Ben, ekonomik konuları anlamaz, anlamak da istemezdim; ekonomi kokan her şeyin ardında, beni kendi işine çekmek isteyen Manchester'daki dayımın kurduğu bir tuzağın varlığını hissederdim. Daha iki yıl önce, Zürich'te Sprüngli restoranında yaptığı büyük saldırının acısı hala yüreğimdeydi. Bu saldırının etkisi, Annemle aramızda geçen korkunç tartışmayla büsbütün ağırlaşmıştı. Beni tehdit eden her şeyin suçlusu olarak onu görüyordum. Onu Stinnes ile bir tutmam doğaldı. Nasıl da durmadan bu para babası Stinnes'den söz ediyorlardı... Herr Bemberg onun adını andığında, ona gıpta ettiğini ele veriyordu, Herr Schutt'sa, onu suçluyor, azarlayıcı ses tonuyla kestirip atıyor, konuyu kapatıyordu (&ldquo;Herkes daha yoksul hale gelirken adam durmadan daha zengin oluyor&rdquo;); pansiyondaki bütün kadınlar ağız birliği etmişçesine onun tarafını tutuyorlardı (Frau Kupfer: <span class="t13">&ldquo;Onun</span> hâlâ bir şeyler alacak parası var&rdquo;; adam için en uzun tümcesini kuran Fraulein Rahm: &ldquo;Bu türden insanlar hakkında ne biliyoruz ki?&rdquo;; Fraulein Rebhuhn: &ldquo;Müzik dinlemeye hiç vakti yoktur&rdquo;; Fraulein Bunzel: &ldquo;Adama acıyorum, onu hiç kimse anlamıyor&rdquo;; Fraulein Kündig: &ldquo;Yardım ricasıyla ona gönderilen mektupları okumak isterdim&rdquo;; Fraulein Parandowski de onun yanında çalışmak istiyordu: &ldquo;Böyle bir adamın yanında insanın ayakları yere sağlam basar&rdquo;; Frau Bemberg, karısını gözünün önüne getirmekten hoşlanıyordu: &ldquo;Öyle bir adam için bir kadının çok şık giyinmesi gerekir&rdquo;)... Hepsi de uzun uzun bu adamı konuşurlardı. Bu konuşmalar sırasında tek sözcük etmeyen biri varsa o da Annemdi. Bir gün, Herr Rebhuhn, Herr Schutt'la aynı fikirde olduğunu söyledi, hatta, <span class="t13">asalak</span> sözcüğünü kullandı; tam tamına şöyle demişti: &ldquo;Milletin sırtından geçinen bir asalak.&rdquo; Gülümseyenlerin en sakini Herr Schimmel, Fraulein Parandowski'nin sözlerine beklenmedik bir karşılık olarak, &ldquo;Belki de hepimizi satın almıştır bile. Kim bilir,&rdquo; dedi. Anneme neden ağzını açmadığını sorduğumda, bir yabancı olarak Almanya'nın içişlerine karışmasının doğru olmayacağım söyledi. Ama başka bir şey düşündüğü ortadaydı, içinde kalmasını istediği başka bir şey...</p>

  <p class="p9">Aradan zaman geçti, derken bir gün, elinde bir mektupla, &ldquo;Çocuklar,&rdquo; dedi, &ldquo;öbür gün konuğumuz olacak. Herr Hungerbach çaya geliyor.&rdquo; Herr Hungerbach'ı Arosa'daki orman sanatoryumundan tanıdığı ortaya çıktı. Kendisini bir pansiyonda ziyaret etmesinden birazcık utandığını söyledi; adam, tümüyle farklı bir yaşam biçimine alışıktı, ama ne yapsın, hayır diyememişti, annem. Zaten artık bunları düşünmenin sırası değildi; adam bir geziye çıkmıştı ve onu nerede bulacağını bile bilmiyordu. Her zamanki gibi, gezi sözcüğünü duyar duymaz hemen bir kaşif geldi aklıma ve hangi kıtada seyahat ettiğini sordum. &ldquo;Bir iş seyahatine çıkmış elbet,&rdquo; dedi annem. &ldquo;Kendisi bir sanayici.&rdquo; Masada suskun kalmasının nedenini şimdi anlıyordum. &ldquo;Pansiyonda ondan söz etmesek daha iyi olur. Geldiğinde kimse tanımaz nasılsa.&rdquo;</p>

  <p class="p9">Ona karşı önyargılıydım elbet. Adamdan hoşlanmamak için masadaki konuşmaları duymam bile gerekmiyordu. Yamyam-dayımın dünyasından gelen biriydi o; burada ne işi vardı? Annemde de bir huzursuzluk sezdim ve onu adama karış korumam gerek diye düşündüm. Ancak, şu sözleri duyuncaya dek konunun ne denli ciddi olduğunu anlamış değildim: &ldquo;O buradayken, odadan çıkma oğlum, tamam mı. Söylediklerini baştan sona dinlemeni istiyorum. Bu adam hayatı tanıyor. Arosa'dayken Almanya'ya geldiğimizde sizleri ele alacağına söz vermişti. Bir yığın işi var yapacak. Ama sözünün eri biri olduğunu şimdi anlamış bulunuyorum.&rdquo;</p>

  <p class="p9">Herr Hungerbach'ı merak ediyordum; onunla ciddi bir çatışmaya gireceğimi düşündüğümden, bana zorluklar çıkaracak bu rakibi dört gözle bekliyordum. Beni iyice etkilesin istiyordum, etkilesin ki, yeterince öfkelenip kendimi güzelce savunayım. Bendeki (kendi deyişiyle) &ldquo;gençlik önyargılarımın kokusunu hemen alıveren annem, Herr Hungerbach'ı, zengin bir geçmişi olan şımarık bir çocuk olarak görmemem gerektiğini söyledi. Tersine, bir madencinin oğlu olarak zor günler geçirmiş, adım adım yükselerek bugünkü durumuna ulaşmıştı. Arosa'da, bir gün bütün hayatını anlatmıştı anneme ve o, sonunda sıfırdan başlamanın ne anlama geldiğini öğrenmişti. Öyküsünü bitirdiğinde Herr Hungerbach'a demişti ki: &ldquo;Korkarım benim oğullarım hep her şeyi hazır buldular, rahata alıştılar.&rdquo; O da bunun üzerine anneme beni sormuş ve sonuçta, hiçbir zaman fazla geç olmadığını söylemiş. Böyle durumlarda yapılması gereken şeyi çok iyi biliyormuş: &ldquo;Atacaksınız denize, çırpınsın. Bir de bakacaksınız ki yüzmeyi öğrenivermiş.&rdquo;</p>

  <p class="p9">Herr Hungerbach'ın garip bir huyu vardı. Kapıyı çalmasıyla içeri girmesi bir oldu. Annemin elini sıktı, ama onun yüzüne bakacağına gözlerini bana dikti ve havladı. Tümceleri kısa ve kesindi; onları yanlış anlamak olanaksızdı; ancak konuşmuyor, havlıyordu. Geldiği saniyeden odadan çıktığı ana dek (tam bir saat kaldı), durmaksızın havladı. Soru sormuyor, herhangi bir yanıt beklemiyordu. Annem Arosa'da hastane arkadaşıydı, ama sağlığı nasıl diye sormadı hiç. Adımın ne olduğunu sormadı. Tersine, bir yıl önceki tartışmamızda annemin bana yağdırdığı bütün o korkunç şeylerin tıpatıp tekrarını dinledim. En iyisi, diyordu, mümkün olduğu kadar erken yaşta, zor bir çıraklık dönemi yaşamak. Üniversiteye gitmek zahmetine girme hiç. Kitapları fırlat at, okulu unut. Kitaplardaki her şey yanlıştır, önemli olan yaşamdır, tecrübedir, ağır iştir. Kemiklerin sızlayıncaya dek çalış. Ancak o zaman çalıştım diyebilirsin. Buna dayanamayan, ağır işi kaldıramayacak kadar güçsüz olan, yok olmalıdır. Hem herkes kurtulmuş olur böylece. Zaten dünyada yeterinden fazla insan var. Yararsızlar yok olmalı. Ayrıca, insan bir şeyi kafasına koydu mu, mutlaka yapar. İş işten geçmiş değildir hiçbir zaman. Baştan yanlış yapmış olsan da... önemli olan, gerçek yaşamla hiçbir ilgisi olmayan bütün bu ahmaklıkları unutmak. Yaşam mücadeledir, acımasız bir mücadele, bu da yararlı bir şeydir. Yoksa insanlık gelişemez. Yeryüzünde zayıf bir ırk olsaydı, hiçbir iz bırakmaksızın yok olmuştu şimdiye dek. Hiçbir şey, sana ancak hiçbir şey kazandım. Erkeği erkek yetiştirmelidir. Kadınlar fazla duygusaldır, tek istedikleri küçük prenslerini giydirip kuşatmak ve kirden pastan uzak tutmaktır. Ama çalışmak, her şeyden daha kirlidir. İşin tanımı şudur: seni yoran ve kirleten şeye iş denir, yorulursun, pislenirsin, ama gene de vazgeçmezsin çalışmaktan.</p>

  <p class="p9">Herr Hungerbach'ın havlamasını anlaşılabilir tümceler haline çevirmek korkunç rahatsız ediyor beni; ama bazı tümce ve sözcükleri anlamasam da, her bir talimatın anlamı gereğinden fazla açıktı. Sanki adam hemen, anında önerinin üstüne atlamanızı ve ağır işte çalışmaya başlamanızı bekliyordu (başka türden iş, işten sayılmazdı).</p>

  <p class="p9">Her şeye karşın çaylar konuldu. Alçak bir yuvarlak masanın etrafına oturduk; konuk çay fincanını dudaklarına götürdü, ama bir yudum almaya kalmadan yeni bir talimat geliyordu aklına ve bu, bir yudum içmeyi beklemeyecek denli ivediydi onun için. Fincan gerisin geri yerine konuyor, ağız, yeni ters tümceler için açılıyordu; hiçbir şey anlaşılmasa da sözcüklerin kuşku götürmez olduğu, tartışmaya açık olmadığı kesindi. Bırakın kadınları ve çocukları, kendisinden yaşlı insanlar bile karşı görüş bildiremezdi. Herr Hungerbach, yarattığı etkiden hoşnudum, bu hoşnutluğun tadını çıkarıyordu. Baştan ayağa maviler kuşanmıştı, gözleri gibi mavi. Zemzemle yıkanmış gibiydi, üzerinde minicik bir nokta, bir damla toz yoktu. Söylemek istediğim birkaç şey vardı, ama aklıma hep <span class="t13">madenci</span> sözcüğü geliyordu ve bu tertemiz, kaskatı, müthiş özgüvenli adam, annemin öne sürdüğü üzere gençliğinde gerçekten de bir madende çalıştı mı diye düşünüyordum.</p>

  <p class="p9">Ağzımı <span class="t13">bir kez</span> olsun açmadığımdan (bana verecek bir saniyesi mi vardı?) adam her şeyi bir solukta söyleyip bitirmişti ancak (bu kez kendi kendisine buyruk veriyormuş havasına büründü) son bir şey ekleyecekti: &ldquo;Yitirecek vaktim yok,&rdquo; dedi ve gitti. Annemin elini sıktı gerçi, ama artık beni bir kenara bırakmıştı; bunu, diye düşünüyordu, öylesine derinden sarstım ki, hoşça kal denecek hali kalmadı. Annemin onu aşağıya dek geçirmesini yasakladı; yolu bildiğini söyledi ve tek bir şükran sözcüğü duymak istemediğini belirtti. Annem minnet duygularını dile getirmeden önce, kendisinin yaptığı bu ameliyatın etkilerini görmeliydi. &ldquo;Ameliyat başarılıydı,&rdquo; diye ekledi, &ldquo;ama hasta öldü.&rdquo; Bu az önceki ciddiliği yumuşatma amacı taşıyan bir şakaydı. Sonra olay bitti.</p>

  <p class="p9">&ldquo;Ne kadar çok değişmiş,&rdquo; dedi annem, &ldquo;Arosa'da böyle değildi.&rdquo; Mahcup olmuştu, utanmıştı. Yeni yetiştirme yöntemleri için daha kötü bir yandaş bulamayacağını anlamıştı. Ama Herr Hungerbach konuşurken, bana müthiş acı veren ve dilimin tutulmasına neden olan korkunç bir kuşku vardı içimde. Sonunda patlayıp söylemem için hayli zamanın geçmesi gerekti. Bu arada, annem Herr Hungerbach hakkında çeşitli yeni şeyler keşfediyor, <span class="t13">önceden</span> daha bir yıl evvel nasıl olduğunu açıklamaya çalışıyordu. İlk kez olarak adamın inancından söz etti, bunu özellikle vurgulaması beni çok şaşırttı. İnancının kendisi için ne denli önemli olduğu konusunda onunla birkaç kez konuşmuştu. İnancını annesine borçlu olduğunu söylemişti adam; asla, en zor anlarda bile bundan kuşku duymamıştı. Her zaman için işlerin yoluna gireceğini bilirdi ve de her seferinde yoluna girerdi. Bunca yükselmesinin nedeni, asla duraksamaması, kuşku duymamasıydı.</p>

  <p class="p9">Bunların inancıyla ne ilgisi olduğunu sordum.</p>

  <p class="p9">&ldquo;Almanya'da işlerin ne denli kötüye gittiğini anlattı bana,&rdquo; dedi, &ldquo;ve iyiye gitmeden, daha da kötüye gideceğini söyledi. Herkes kendi başının çaresine bakmalı, başka yolu yok bunun. Böyle bir buhran döneminde güçsüzlere ve ana kuzularına yer yok.&rdquo;</p>

  <p class="p9">&ldquo;O zamanlar da böyle mi konuşuyordu?&rdquo; diye sordum ben.</p>

  <p class="p9">&ldquo;Ne demek yani?&rdquo;</p>

  <p class="p9">&ldquo;Yani hep böyle gözünün içine bakmaksızın bağıra bağıra mı konuşurdu demek istiyorum.&rdquo;</p>

  <p class="p9">&ldquo;Hayır, buna ben de şaşırdım. O zamanlar farklıydı gerçekten. Hep benim sağlığımla ilgilenir, sizlerden haber alıp almadığımı sorardı. Sizin hakkınızda öylesine çok konuşmamı etkileyici bulurdu. Dinlerdi hatta. Bir keresinde&ndash;çok iyi anımsıyorum&ndash; göğüs geçirdi... Bu adamın göğüs geçirdiğini düşünebiliyor musun? Kendi çocukluğunda durumların farklı olduğunu söylemişti o gün. Annesinin on beş ya da on altı &ndash;kaç kardeş olduklarını unuttum&ndash; çocuğa ayıracak vakti olmazmış. Ona senin yazdığın oyunu okumak istemiştim. Metni aldı, biraz okudu ve, <span class="t13">Junius Brutus</span> dedi, 'hiç de fena bir başlık değil. Romalılardan çok şey öğrenir insan.&rdquo;'</p>

  <p class="p9">&ldquo;Yani Brutus'un kim olduğunu bildi, öyle mi?&rdquo;</p>

  <p class="p9">&ldquo;Evet. Düşünsene, &rsquo;Kendi oğullarım ölüme mahkûm eden adam bu, değil mi?' dedi.&rdquo;</p>

  <p class="p9">&ldquo;Bu konuyla ilgili başka bir şey bilmiyor anlaşılan. Rolü beğendi, onun işine gelir. Ama okudu mu oyunu peki?&rdquo;</p>

  <p class="p9">&ldquo;Hayır, elbette okumadı. Edebiyata ayıracak vakti yoktu. Hep gazetenin ekonomi sayfalarını okurdu ve bana Almanya'ya taşınmamız gerektiğini söyler dururdu. &lsquo;Orada daha ucuza yaşayabilirsiniz, sevgili Bayan Canetti, her zaman daha ucuza!</p>

  <p class="p9">&ldquo;Ve biz de bu yüzden Zürih'ten Almanya'ya taşındık, değil mi?&rdquo; dedim. Bu tümceyi öyle büyük bir öfke ve acı içinde söylemiştim ki buna kendim bile şaşırdım. Korktuğumdan da kötüydü. Dünyadaki her şeyden fazla sevdiğim bir yeri terk etmek, yalnız ve yalnız, bir başka yerde <span class="t13">daha ucuza</span> yaşamak için terk etmek düşüncesi son derece aşağılayıcıydı. Annem hemen fazla ileri gittiğini fark etti ve geri adım attı: &ldquo;Hayır, bu yüzden değil. Hiç değil. Taşınmayı düşündüğüm sıralarda zaman zaman dikkate almış olabilirim bunu, ama belirleyici neden bu değildi.&rdquo;</p>

  <p class="p9">&ldquo;Belirleyici olan neydi?&rdquo;</p>

  <p class="p9">Köşeye kıstırılmıştı, ikimiz de hâlâ o iğrenç ziyaretin etkisi altında bulunduğumuzdan, bana her şeyi anlatmak ve kendi açısından birkaç noktayı açıklığa kavuşturmak ona iyi gelmişti.</p>

  <p class="p9">Kendinden emin konuşmuyordu, ne söyleyeceğini bilmiyor da bir anlam taşıyacak, söylendikleri anda eriyip gitmeyecek yanıtlar arıyor gibiydi. &ldquo;Hep benimle konuşmak isterdi,&rdquo; dedi. &ldquo;Benden hoşlandığını sanıyorum. Saygılıydı, oradaki diğer hastalar gibi şaka yapmak yerine her zaman içtenlikli davranırdı, bir de hep annesinden söz ederdi. Hoşuma gitmişti bu. Biliyorsun, kadınlar, bir erkeğin kendilerini annesiyle kıyaslamasından hoşlanmazlar, kendilerini yaşlı hissetmelerine neden olur bu çünkü. Ama benim hoşuma gidiyordu, çünkü beni ciddiye alıyor gibime geliyordu.&rdquo;</p>

  <p class="p9">&ldquo;Ama sen güzel ve zeki olduğun için herkesi etkiliyorsun.&rdquo; Gerçekten de böyle düşünüyordum, yoksa o anda bu sözleri söylemezdim. Dostça konuşma havasında değildim çünkü. Tersine, korkunç bir nefretle doluydum. Babamın ölümünden bu yana, en ağır kaybım olan Zürih'ten ayrılmanın nedenlerini ele verecek izin üzerindeydim.</p>

  <p class="p9">&ldquo;Durmadan, yalnız bir kadın olarak seni büyütmeye kalkmamın sorumsuzluk olduğunu söylüyordu. Bir erkeğin güçlü elini hissetmen gerekiyormuş. &lsquo;Şimdilik durum <span class="t13">böyle &rsquo;</span> diye yanıtlıyordum onu, 'Ona nereden baba bulayım?&rsquo; Kendimi tümüyle siz çocuklara verebilmek için yeniden evlenmeye kalkmamıştım, şimdiyse bunun size zarar getireceği söyleniyordu bana. Sizin için yaptığım fedakârlık, sonunda size zarar verecekti. Korkunç bir şeydi bu. Dehşete düştüm. Şimdi artık, beni etkilemek için korkutmak istediğini düşünüyorum. Entelektüel açıdan pek ilginç biri değildi doğrusu. Hep aynı şeyleri tekrarlayıp duruyordu. Ama seninle ilgili olarak beni korkutmayı başardı ve hemen ardından yardım elini uzattı. &lsquo;Almanya'ya gelin, sevgili Bayan Canetti,' dedi. 'Ben çok meşgul bir adamım, hiç vaktim yok, bir dakikam bile yok, ama oğlunuzla ilgileneceğim. Frankfurt'a gelsenize? Sizi ziyaret ederim, oğlunuzla ciddi ciddi konuşurum. Dünyadan haberi yok onun henüz. Almanya'da gözleri açılacak. Ben bu işi hallederim, hem de kökünden hallederim. Sonra fırlatıp atarsınız onu hayatın ortasına! Artık yeterince okumuş. Kitaplara paydos! Yoksa asla bir erkek olamaz! Oğlunuzun kadın gibi olmasını mı istiyorsunuz?&rdquo;</p>

  <h3 class="h31"><a id="ncx83"></a><a id="a18"></a>Meydan Okuma</h3>

  <p class="p9">Rainer Friedrich, yürüdüğü zaman nasıl ve nereye gittiğini asla düşünmeyen uzun boylu, dalgın bir çocuktu. Sağ ayağının bir yöne, sol ayağının bir başka yöne bastığını görmek hiç şaşırtmazdı insanı. Ancak zayıf biri olduğu sanılmasın, bedensel konularla hiç mi hiç ilgilenmezdi ve bu yüzden de beden eğitimi dersinde sınıfın en başarısız öğrencisiydi. Hep, düşüncelere dalmış olurdu &ndash; aslında iki tür düşünceye dalmış haldeydi. En yetenekli olduğu alan matematikti. Böylesine hünerli birini daha önce hiç tanımamıştım. Daha problemin söylenmesi tamamlanır tamamlanmaz çözüveriyordu; biz konuyu iyice anlamaya çalışırken o sonucu bulmuş oluyordu. Ama gösterişçi değildi; yanıtı, sanki bir dilden bir başka dile akıcı bir şekilde anında çeviri yapıyormuş gibi yavaş sesle, doğallıkla çıkardı ağzından. Herhangi bir güçlük söz konusu değildi; matematik, onun ana diliydi sanki. Hem ustalığı şaşırtıyordu beni hem de bu işi hiç böbürlenmeksizin yapması, kendini beğenmişlik taslamaması. Yalnızca bilgi değildi burada söz konusu olan, her konuda, her koşulda ve de her an göstermeye hazır bulunduğu yetenekti bu. Uykusunda da denklem çözebilir mi diye sordum. İçtenlikle düşündü bir an ve sonra, &ldquo;Sanırım,&rdquo; dedi sadece. Ondaki bu yeteneğe büyük saygı duyuyordum, ama onu kıskanmıyordum. Böylesine benzeri olmayan bir şey konusunda kıskançlık duymak olanaksızdı; yeteneğin böylesine şaşırtıcı, böylesine mucizevi oluşu, onu basit kıskanma duyguları alanından çok daha yükseklere kaldırıyordu. Ne var ki alçakgönüllülüğünü kıskanıyordum. Güdüsel olarak çözümü veriverdiğinde biri şaşkınlığını dile getirince, &ldquo;Çok kolay,&rdquo; diyordu. &ldquo;Siz de yapabilirsiniz.&rdquo; Onun yapabildiği her şeyi sizin de yapabileceğinize gerçekten inanmış gibi davranırdı, ancak bunu <span class="t13">istemeniz</span> gerekirdi; başarısızlığınızın tek nedeni isteksizliğinizdi &ndash; hiç açıklamaya çalışmadığı, belki yalnızca dinsel olarak açıklayabileceği türden bir isteksizlikti söz konusu ettiği.</p>

  <p class="p9">Çünkü kafasındaki ikinci düşünce, matematikten çok uzaktı. Bu, onun inancıydı. Din derslerine katılıyordu; dindar bir Hristiyan&rsquo;dı. Bize yakın oturduğundan, okuldan eve birlikte yürürdük ve inancına katılmam için çaba harcardı. Bu, okulda daha önce hiç başıma gelmemişti. Savlar öne sürmüyordu, asla tartışmaya girmiyordu; ondaki o matematik kafasının müthiş mantığından en küçük bir iz bile yoktu. Her seferinde adımla başlayan dostça bir çağrıydı yaptığı, adımı söylerken de ilk heceyi nerdeyse dua havası, yakarma havası verecek şekilde uzatırdı.</p>

  <p class="p9">Eve yürüyüşlerimizin her zaman bu din değiştirme girişimiyle sona ereceğini biliyordum, buna alışmıştım. Ancak yavaş yavaş evinde Hıristiyanlıktan farklı ve hatta tam karşıtı düşüncelerin yaşadığını öğrendim. Wöhler Okulunda, bizden iki sınıf aşağıda bir erkek kardeşi vardı. Adını unuttum, belki de bana karşı çok kaba davrandığı, hatta açıkça düşmanlık gösterdiği için aklımdan sildim. Ağabeyi kadar uzun boylu değildi, ama ayaklarını nasıl kullanacağını iyi bilen, iyi bir atletti. Rainer ne kadar silik ve dalgınsa, o da o kadar güvenli ve kararlıydı. Gözleri birbirinin aynıydı; ama büyüğü hep bekleyen, soran, şaşkın bakışlarla bakarken, küçüğünün gözlerinden cüretli, kavgacı, kışkırtıcı bakışlar saçılırdı. Onu yalnızca görmüşlüğüm vardı. Kendisiyle hiç konuşmadım, ama benim haklında neler söylediğini Rainer'den dolaylı olarak öğreniyordum.</p>

  <p class="p9">Hep kötü ya da hakaret içeren şeylerdi bunlar. &ldquo;Kardeşim senin asıl adının Canetti değil de Kalın olduğunu söylüyor. Neden adınızı değiştirdiniz diye soruyor.&rdquo; Bu garip sorgulamalar hep kardeşinden gelirdi; onun adına dile getirilirdi. Rainer, kardeşini yalanlayacak yanıt vermemi istedi. Onu çok seviyordu herhalde; benden de hoşlanıyordu, dolayısıyla, her kötü niyetli soruyu aktarışında, aslında düşünüyor, &ldquo;doğru olmadığını biliyorum&rdquo; yaklaşımıyla bana yakınlaşmayı amaçlıyordu. Kardeşinin görüşlerini yalanlamam bekleniyordu. Yanıtlarını kardeşine aktarılıyordu. Ama Rainer, herhangi bir yakınlaşma olasılığı konusunda hayli yanılıyordu. Eve giderken Rainer ağzını açar açmaz kardeşinden yeni bir kuşku ve yeni bir suçlama aktarıyordu. Bu söylenenler öylesine aptalcaydı ki, bilinçli olarak yanıtlardım gerçi ama hiç ciddiye almazdım. Ana konu hep aynıydı, yani, ben, tüm diğer Yahudiler gibi Yahudi geçmişimi gizlemeye çalışıyordum. Bunun doğru olmadığı açıktı, birkaç dakika sonra, Rainer'in kaçınılmaz konuşma girişimine sessizlikle yanıt vermemle daha da açık hale geliyordu.</p>

  <p class="p9">Belki de benim sabırlı davranmama ve sonunda ayrıntılı yanıtlar vermek zorunda kalmama kardeşinin anlama yetisinden yoksun oluşu, mantığın sesine kulak veremeyişi oldu. Rainer kardeşinin bütün sözlerini, deyiş yerindeyse tırnak içinde yinelerdi. Düz bir sesle, taraf tutmaksızın söylerdi bana. &ldquo;Ben de öyle sanıyorum,&rdquo; demezdi, &ldquo;Buna inanmıyorum,&rdquo; demezdi; bir aracıdan başka bir şey değilmiş gibi aktarırdı onun sözlerini. Bu bitmez tükenmez kuşkuları kardeşinin öfkeli ses tonuyla dinleseydim, kendimi tutamaz, öfkelenir ve hiç yanıt vermezdim. Ama 'kardeşim diyor ki,&rdquo; ya da &ldquo;kardeşim şunu öğrenmek istiyor,&rdquo; diye başlayan sorular son derece sakin bir hava içinde dile geliyordu. Bir gün öyle bir soru sordu ki, öyle korkunç bir şey söyledi ki, konuşmak zorunda kaldım &ndash; soran kişiye acımanıza yol açacak denli aptalca bir soruydu bu. &ldquo;Elias, kardeşim şunu bilmek istiyor: Siz Yahudiler neden Fısıh Bayramında Hıristiyan kanı kullandınız?&rdquo; Ben hemen atıldım: &ldquo;Asla. Asla. Bak, ben çocukken Fısıh Bayramını kutlardık. Hiç böyle bir şey fark etmedim. Evimizde birçok Hıristiyan hizmetçi çalıştı, onlar benim oyun arkadaşlarımdı.&rdquo; Bunun üzerine ertesi gün kardeşinin yanıtı geldi: &ldquo;Belki artık bugün kullanmıyorlar. Çünkü şimdi artık herkes biliyor. Ama eskiden, neden eskiden Yahudiler Fısıh Bayramlarında Hıristiyan çocuklarını kesiyorlardı?&rdquo; Böylece bütün eski defterler ortaya çıktı: &ldquo;Neden Yahudiler kuyuları zehirlediler?&rdquo; Ben, &ldquo;Böyle bir şeyi asla yapmadılar,&rdquo; diyorum. O devam ediyor: <span class="t13">&ldquo;Pekâlâ yapt</span><span class="t13">ı</span><span class="t13">lar,</span> veba salgınını da yaptılar.&rdquo; &ldquo;Ama onlar da herkes gibi vebadan öldüler.&rdquo; &ldquo;Kuyulara zehir attıkları için öldüler. Hıristiyanlara duydukları kin öylesine büyüktü ki, nefretleri yüzünden kendileri de yok oldular.&rdquo; &ldquo;Neden Yahudiler bütün diğer insanlara lanet okurlar?&rdquo; &ldquo;Neden Yahudiler korkaktır?&rdquo; &ldquo;Neden savaşta Yahudiler cephede çarpışmadılar?&rdquo;</p>

  <p class="p9">Böyle gidiyordu sorular. Sabrım sonsuzdu; elimden geldiğince yanıtladım onu, hep içtenlikle, hiç alınmaksızın, bilimsel olguları öğrenmek üzere ansiklopedilere bakmışçasına ciddi ciddi yanıtladım onu. Suçlamalar tümüyle saçma görünüyordu verdiğim yanıtlarla onları tümüyle çürütecek, sorgulamayı sona erdirecek diye düşünüyordum. Hatta, Rainer'in ılımlılığına, vakarına uygun davranmış olmak için bir keresinde ona, &ldquo;Kardeşine söyle,&rdquo; dedim, &ldquo;ona minnet borçluyum. Bu şekilde bütün bu aptalca fikirlerden tümüyle kurtulmuş oluyorum ben de.&rdquo;</p>

  <p class="p9">Bu sözlerim, o benim saf, masum, içten dostum Rainer'i bile şaşırttı, &ldquo;Kurtulmak zor,&rdquo; dedi, &ldquo;Çünkü o hep yeni sorular bulur.&rdquo; Asıl saf olan benmişim, çünkü birkaç ay boyunca kardeşinin neyin peşinde olduğunu anlayamamıştım. &ldquo;Kardeşim neden hep sorularına yanıt verdiğini bilmek istiyor,&rdquo; dedi Rainer. &ldquo;Ders arasında onu bahçede bulup meydan okuyabilirsin, onunla dövüşebilirsin. Ondan korkmuyorsan dövüşebilirsin yani!&rdquo;</p>

  <p class="p9">Ondan korkmayı aklımdan bile geçirmezdim. Akıl almaz aptallıktaki sorularından ötürü ona acıyabilirdim yalnızca. Ama o, benimle dövüşmek istiyordu ve bütün bu zaman sürecinde tek bir gün bile benimle konuşma girişimlerine ara vermeyen kardeşinin kanalıyla bunu dile getiriyordu. Acımam, azarlamaya dönüştü. Bana meydan okuma onurunu veremezdim ona: benden iki yaş küçüktü çünkü; alt sınıftan bir çocukla dövüşmek doğru olmazdı. Böylece onunla &ldquo;meselemi&rdquo; halletmiş oldum. Bir dahaki yürüyüşümüzde Rainer, &ldquo;Kardeşim diyor ki ...&rdquo; diye söze başladığında, sözünün arkasını getirmesine meydan vermedim: &ldquo;Kardeşinin canı cehenneme. Bebeklerle kavga etmem ben,&rdquo; diye atıldım. Ama dostluğumuz devam etti; benimle konuşma girişimlerinde hiçbir değişiklik de olmadı.</p>

  <h3 class="h31"><a id="ncx92"></a><a id="a19"></a>Portre</h3>

  <p class="p9">Buradaki ilk arkadaşım Hans Baum, Siemens-Schuckert Fabrikasında çalışan bir mühendisin oğluydu. Babasının disiplini altında yetiştirilmiş çok resmi bir çocuktu; her zaman için içten ve bilinçli, çalışkan, pek yetenekli değil, ama bu eksiğini fazla çalışarak kapatan bir delikanlıydı. İyi kitaplar okur ve Saalbau konserlerine giderdi; hep konuşacak bir konu bulurduk aramızda. Tükenmeyen konularımızdan biri Romain Rolland'dı; özellikle de <span class="t13">Beethoven</span> adlı yapıtıyla <span class="t13">Jean-Christophe&rsquo;um</span> tartışırdık. İnsanlığa karşı kendisini sorumlu hissettiğinden doktor olmak istiyordu, bu yaklaşımı çok hoşuma gidiyordu ayrıca. Kuşkusuz siyasal görüşleri vardı ancak bunlar ılımlı düşüncelerdi. Herhangi bir aşırılığı güdüsel olarak reddediyordu; özdenetimi öylesine eksiksizdi ki, hep bir üniforma giymiş gibi gelirdi insana. Genç olmasına karşın konuları bütün yönleriyle ele alırdı, &ldquo;haksızlık etmemek için&rdquo; böyle davrandığını söylerdi, ama belki de daha çok düşüncesizlik etmeyi iğrenç bulmasındandı bu.</p>

  <p class="p9">Evine gittiğimde, babasının ne denli ateşli, canlı olduğunu görünce çok şaşırdım; durup dinlenmeden dile getirdiği binlerce önyargısı olan, iyi huylu, düşünmeden konuşan, boyuna kaba şakalar yapan iflah olmaz bir küçük burjuvaydı. En büyük tutkusu, Frankfurt'tu. Birkaç kez daha ziyaret ettim onları. Her seferinde en sevdiği şair olan Friedrich Stoltze'den (bir yerel Frankfurt ozanı) şiirler okurdu. &ldquo;En büyük şair budur,&rdquo; diyordu, &ldquo;onu sevmeyenleri kurşuna dizmek gerek.&rdquo; Hans Baum'un annesi yıllar önce ölmüştü; eve babasının kız kardeşi bakıyordu, genç olmasına karşın şişman, neşeli bir kızdı bu.</p>

  <p class="p9">Genç Baum'un dürüstlüğü çok kurcalardı. Yalan söylemektense dilini ısırmayı yeğlerdi. Korkaklık, onun dünyasında belki de en büyük günahtı. Öğretmen onu sözlüye kaldırsa &ndash;çok çalışkan bir öğrenci olduğundan pek seyrek olurdu bu&ndash; apaçık yanıtlar verirdi sorulara... Söylediklerinin kendisi için doğurabileceği sonuçları hiç dikkate almazdı. Başkaları söz konusu olduğunda bir şövalye gibi davranır, arkadaş olur, korurdu, bunu yaparken de yalandan uzak dururdu. Öğretmen onu kaldırdığında bir ok gibi dimdik ayağa kalkardı. Sınıfta en dik duran oydu; hemen ceketini ilikler, kararlı, yürekli ama resmî bir havayla sorulacak soruyu beklerdi. Resmî bir konumda ceketinin açık olduğu görülmemişti, görülemezdi; belki de bu yüzden insanda hep üniforma giyiyormuş izlenimi bırakırdı. Baum'un aleyhinde söylenebilecek tek bir şey yoktu gerçekten. Genç olmasına karşın son derece tutarlı ve olgun bir kişiliği vardı, asla aptal değildi. Her zaman aynıydı Baum&rsquo;un göstereceği her tepkiyi önceden bilirdiniz. Sizi asla şaşırtmazdı. Olsa olsa. Onun sizi hiç şaşırtmadığına şaşardınız. Onur söz konusu olduğunda, müthiş bir hassaslık gösterirdi. Nitekim, uzun bir süre sonra, Firedrich'in kardeşinin bana oynadığı oyunu anlattığımda, adeta kendini yitirdi (Baum Yahudi&rsquo;ydi) ve büyük bir ciddiyetle, o kardeşe meydan okumasını, onu dövüşe çağırmasını isteyip istemediğimi sordu. Ne benim uzun sabırlı yanıtlarımı anlayabiliyordu, nede işin sonundaki azarlayışımı. Bu iş Baum'un sinirine dokunuyordu. Oynanan oyuna bunca uzun süre dayanmamı aklı almıyor, bende bir aksaklık olduğunu düşünüyordu. Doğrudan doğruya benim adıma bir şey yapmasına izin vermediğimden, kendi çapında bir araştırma yaptı ve Friedrich'in ölmüş babasının vaktiyle iş hayatında güçlüklerle karşılaştığını, bu sorunlarında da rakipleri ulan Yahudilerin parmağı bulunduğunu öğrendi. Ben, işin aslını anlamadım; elimizdeki bilgi, anlamamıza yetecek ölçüde ayrıntılı değildi. Ama baba, olaydan kısa bir süre sonra ölmüştü; şimdi ailenin bu kör nefretinin kaynağını anlıyorum.</p>

  <p class="p9">Felix Wertheim, neşeli, canlı bir çocuktu; ne öğrendiği, ne kadar öğrendiği pek umurunda değildi, çünkü derslerde durmadan öğretmenleri incelemekle meşguldü. Bütün öğretmenlerin huyunu suyunu ezbere biliyordu; hiçbir özellikleri, gariplikleri gözünden kaçmazdı; birer rol gibi ezberliyordu onları, bu arada oynanmaya çok elverişli, çok sevdiği roller &ndash; öykünmeye bayıldığı öğretmenler vardı. Asıl kurbanı, çabucak öfkelenmesiyle ünlü Latince öğretmeni Kramer'di, onu öyle güzel, öyle kusursuz oynuyordu ki, öykündüğünü' unutup onu Kramer sanırdınız. Bir gün, böyle bir oyunun sergilenmesi sırasında, Kramer, beklenmedik bir anda, vaktinden önce sınıfa girdi ve ansızın kendisiyle karşılaştı. Wertheim, rol gereği öylesine büyük bir öfke nöbetine tutulmuştu ki kendini toparlayamadı ve birden, öğretmen yanlış sınıfa girmiş ve utanmadan oyununu bözuyorınuş gibilerden Kramer'e bağırmaya başladı. Sahne bir iki dakika kadar sürdü. İkisi karşılıklı durmuş, kuşkulu gözlerini birbirlerine dikmiş, Kramer'in olağan davranışlarına uygun olarak ağza alınmayacak sözlerle bağrışıyorlardı. Sınıf bir fırtına kopacak diye bekliyordu, ama hiçbir şey olmadı&ndash;Kramer, çabuk öfkelenmesiyle ünlü Kramer gülmeye başladı. Gülmekten katılıyordu, sonunda zar zor kendini tuttu. Wertheim birinci sıradaki yerine gömüldü. Kramer'deki gülme isteği karşısında, kendi isteğini yitirdi. Olaydan hiç söz edilmedi; ceza falan verilmedi. Kramer, kendisinin böylesine kusursuz olarak, böylesine sadık bir portresinin canlı çizimi karşısında hayran kaldı ve kopyasına karşı bir girişimde bulunmadı.</p>

  <p class="p9">Wertheim'ın babasının büyük bir hazır giyim mağazası vardı. Zengindi, servetini gizlemeye de kalkmazdı. Yılbaşı gecesi onların evine çağrıldık ve kendimizi bir ev dolusu Liebermann&rsquo;ın ortasında bulduk. Her odada beş altı Liebermann<a id="a20"></a><a href="../Text/notes.html#a159"><span class="t15">{11}</span></a> asılıydı; başka resim yoktu sanıyorum. Koleksiyonun en önemli parçası. ev sahibinin portresiydi. Çok iyi ağırlandık; gösterişli, güzel bir yemekti. Ev sahibi, portresini gösterme konusunda hiç nazlanmıyordu. Herkesin duyacağı şekilde, Lieberınann'ın yakın dostu olduğunu söyledi. Ben de en az onun kadar yüksek sesle Baum'a şöyle dedim: &ldquo;Portre için poz vermiş olması onunla dostluk kurduğu anlamına gelmez ki...''</p>

  <p class="p9">Bu adamın Liebermann'ın dostu olduğunu öne sürmesi beni sinirlendiriyordu; aslında büyük bir ressamın, vaktini bu sıradan surat karşısında harcaması düşüncesi bile ters geliyordu bana. Portre beni asıl sahibinden daha fazla rahatsız ediyordu. Bu resim olmasaydı koleksiyon çok daha değerli olacaktı bana göre. Görmezden gelmeye olanak yoktu. Her şey, onu görmenizi sağlayacak şekilde düzenlenmişti. Nazik olmayan sözler bile gölgelemiyordu resmi; Baum dışında hiç kimse sözlerimi umursamadı.</p>

  <p class="p9">Daveti izleyen haftalar boyunca Baum'la ikimiz portre konusunda hararetli tartışmalara daldık. Bir ressam, kendisine para veren herkesin resmini yapmak zorunda mıdır diye sordum ona. Sanatının öznesi haline getirmekten hoşlanmadığı birine hayır diyemez mi? Baum, ressamın kabul etmek zorunda olduğunu düşünüyordu, ama resim yapış şeklinde bu görüşünü açığa çıkarma olanağı bulunduğunu öne sürdü. Çirkin ya da itici bir portre yapma hakkına sahipti. Bu, sanat dünyasında olabilecek bir şeydi, ama geri çevirmek, zayıflık belirtisi olurdu. Yeteneklerinden kuşku duyduğu anlamına gelirdi. Bu, daha ılımlı ve haklı görünüyordu; benim ılımlı olmayışım, diye düşündüm, onun haklılığıyla kötü bir şekilde ters düşüyor.</p>

  <p class="p9">&ldquo;Bir yüz karşısında iğrenme duygularıyla sarsılan biri,&rdquo; diyordum, &ldquo;nasıl o yüzün resmini yapabilir? Öcünü almak için oturanın yüzünü çarpıtsa, artık portre olmaktan çıkar. Resmi yapılacak olan karşısında otursa da olur oturmasa da; ressam modelsiz de çalışabilir yani... Ama bu anlamsız kurban suratı için para kabul ederse, para için aşağılık bir iş yapıyor demektir. Haydi açlıktan ölmek üzere olan yoksul biri, tanınmamış bir sefil olsa, neyse, bağışlayabilirsin onu. Ama ünlü ve aranan bir ressamın böyle bir davranışı bağışlanamaz.&rdquo;</p>

  <p class="p9">Baum, katı ölçütlerden hoşlanmıyor değildi, ama başkalarından çok kendi ahlak anlayışı ilgilendiriyordu onu. Herkesin Michelangelo gibi olmasını bekleyemezsin, diyordu. Hayatını kazanmak durumunda bulunan ve pek de gururlu olmayan insanlar da vardı. Bence bütün ressamlar gururlu olmalıydı. Bundan yoksun olanlar sıradan bir ticari iş yapabilirlerdi. Ancak Baum, üzerinde düşünmemi gerektirecek önemli bir noktaya değindi.</p>

  <p class="p9">Portre ressamları nasıl olmalıydı bence? İnsanları oldukları gibi mi betimlemeliydi, yoksa onların ideal resimlerini mi yapmalıydı. İdeal resimler için, portre ressamına ne gerek vardı! İnsan neyse oydu, ressam da onu yakalamak durumundaydı. Bu şekilde, daha sonraki kuşaklar ne kadar farklı türde insanın yaşamış olduğunu öğrenecekti.</p>

  <p class="p9">Buna aklım yattı, yenilgiyi kabul ettim. Ama ressamlarla patronları arasındaki ilişki konusunda yarım yamalak, netlikten uzak duygular kaldı içimde. Çoğu portrenin pohpohlamak amacıyla yapıldığı, dolayısıyla ciddiye alınmamaları gerektiği kuşkusundan kurtulamadım. Belki de o dönemdeki satirik ressamların tarafını tutmadaki kararlılığımın nedenlerinden biri buydu. George Grosz, Daumier kadar önemli oldu benim için. Satirik amaçlara hizmet eden çarpıtma, şiddetle onayladığım bir yaklaşım haline geldi. Hakikat sanki <span class="t13">oymu</span><span class="t13">ş</span> gibi, dayanılmaz ölçüde bağımlı kaldım bu yaklaşıma.</p>

  <h3 class="h31"><a id="ncx104"></a><a id="a21"></a><a id="a22"></a>Bir Delinin itirafları</h3>

  <p class="p9">Sınıfa katılmamdan altı ay sonra, Jean Dreyfus diye yeni bir öğrenci geldi. Benden daha büyük, daha uzun boylu, enine boyuna, atletik vücutlu, yakışıklı biriydi. Evlerinde Fransızca konuşuluyordu, Almancasında da bu dilin izleri dikkat çekiyordu. Cenevre'den gelmişti, ama Paris'te de kalmışlardı, bu kozmopolit geçmişi, diğer öğrenciler arasında ayrı bir yere oturtulmasına neden oluyordu. Çocukta bilgiç, kültürlü bir hava vardı, üstün görünüyordu, ama gösteriş yapmıyordu. Baum'un tersine, okulda öğretilenlere pek değer vermezdi; öğretmenleri ciddiye almaz, onlarla ince ince alay ederdi boyuna; bazı konularda öğretmenlerden çok şey bildiğini düşünürdüm. Son derece nazikti ama gene de davranışları çok doğal ve yapmacıklıktan uzaktı. Herhangi bir konuda ne söyleyeceğini önceden kestiremezdim hiçbir zaman. Ne yaşından büyük, ne de çocukça davranırdı; her zaman için kendini denetler, üstünlüğünü karşısındakine hissettirirdi; ancak bunu yaparken üstün oluşuyla sömürmezdi sizi. Güçlü bir çocuktu; bedensel ve zihinsel özellikleri çok iyi dengelenmişe benziyordu. Kusursuz biri olarak dikkatimi çekiyordu, ama neyi ciddiye aldığını, neyi şakaya vurduğunu saptayamadığımdan kafamı karıştırıyordu. Böylece, tüm diğer çekici yönlerinin yanına bir de bu gizemlilik ekleniyordu. Bunun ne olabileceği konusunda epey kafa yordum. Kaynağını geçmişte yaşadıklarından alan bir özellik mi acaba diyordum, ama geçmişi gözlerimi öyle bir kamaştırdı ki gizemi asla çözemedim.</p>

  <p class="p9">Sanıyorum Deyfus beni kendisine çekenin ne olduğunu asla anlamadı. Anlasaydı, alay ederdi. Daha ilk konuşmamızdan sonra, onunla dost olmaya karar verdim; her zaman için nazik ve uygar davrandığından, arkadaş olma süreci zaman aldı. Baba tarafından ailesi, Almanya'daki en büyük özel bankalardan birinin sahibiydi; babasının çok zengin olduğunu sanıyorduk. Kendi akrabalarımın beni çember içine aldığı duygusuyla ve onların tehdidiyle yaşadığımdan, onun bu durumunun kaçınılmaz olarak bende güvensizlik ve hoşnutsuzluk uyandırması bekleniyordu. Ancak karşı durulması olanaksız bir olgu &ndash; yani babasının bankacılık geleneğine sırt çevirip şair, evet, düpedüz bir şair olması böyle bir tepki göstermemi engelliyordu. Bir romancı olarak ucuz başarı peşinde koşan bir yazar değil, çağdaş bir ozandı Jean'ın babası ve az sayıda kişinin anlayabileceği şekilde, herhalde Fransızca yazıyordu. Yazdığı hiçbir şeyi okumuş değildim, ama yayımlanmış kitapları vardı; bu kitaplardan edinme girişiminde bulunmadım; tersine okumayı hiç istemiyor gibiydim, benim için önemli olan soyut, anlaşılmaz bir şeylerin havasını hissetmekti çünkü, benim yaşımda okumaya kalkmanın saçma olacağı, çok zor bir şeylerin çok yakınımda bulunduğunu hissetmekti. Albert Dreyfus, ayrıca çağdaş resim sanatına da ilgi duyuyordu. Sergi tanıtım yazıları yazıyor, resim topluyordu, en özgün yeni ressamların çoğuyla senli benli dosttu ve sınıf arkadaşımın annesi olan bir ressamla evliydi.</p>

  <p class="p9">Başlangıçta bu olguyu pek kavrayamadım. Jean söz arasında, öylesine belirtmişti bunları; sesinde ve sözcüklerinde düzgün tümcelerinde özellikle onur duyduğu değil de, bir matematik problemini okuduğu izlenimi uyandıran bir hava vardı. Ama daha sonra beni evine çağırdığında, resimlerle dolu bir evde buldum kendimi; aralarında arkadaşımın çocukluk resimleri de bulunan ustaca yapılmış izlenimci portrelerle doluydu duvarlar, bunları annesi yapmıştı. Öyle canlı, öyle hareketli tablolardı ki' hepsi, kendimi tutamayarak, &ldquo;Ama annen <span class="t13">gerçek</span> bir ressammış! Bana hiç söylememiştin!&rdquo; diye haykırdım. Jean biraz da şaşkınlıkla, &ldquo;Ama inanmadın mı?&rdquo; dedi. &ldquo;Sana söylemiştim!&rdquo; <span class="t13">Söylemek</span> sözcüğüyle neyi anlatmak istediğine bağlıydı her şey; açıklamak ya da bildirmek şeklinde değil de, öylesine söz arasında belirtmişti; her türden sanatsal etkinlik karşısında büyük saygı duyduğum, ciddileştiğim düşünülürse, onun beni bilgilendirme şekli, daha çok dikkatimi <span class="t13">ba</span><span class="t13">ş</span><span class="t13">ka yöne çekmek</span> ve annesinin ressamlığından dolayı benden nezaketle özür dilemek amacına yönelik gibi gelmişti. Yalta'daki<a id="a23"></a><a href="../Text/notes.html#a160"><span class="t15">{12}</span></a> okulda, Fraulein Mina'nın çiçek resimleri gibi bir şeyler bekliyordum, bu yüzden apışıp kalmıştım.</p>

  <p class="p9">Jean'ın annesinin <span class="t13">ünlü</span> bir ressam olup olmadığını sormak aklıma gelmedi; önemli olan resimleri görmüş olmamdı; bunlar vardı, capcanlı ve titreşimli resimlerdi, üstelik de, biraz büyükçe sayılacak dairenin tamamı ağzına kadar bu resimlerle doluydu. Daha sonraki bir ziyarette, ressamla tanıştım. Sinirli, biraz da rahatsız bir havadaydı; sık sık gülmesine karşın mutsuz görünüyordu. Oğluna derin bir sevgi beslediğini hissettim. Onun yanında diğer zamanlara kıyasla daha az dengeli görünüyordu. Jean; kaygılıydı, sıradan bir insan gibi kaygılı; annesine sağlığının nasıl olduğunu sordu. Yanıtı yeterli bulmadı. Gene sordu. Gerçeği olduğu gibi bilmek istiyordu, alaycılığından en küçük bir iz bile yoktu, üstünlük değil de bir acıma, bir sevecenlik seziliyordu tavırlarında; onu annesiyle daha sık bir arada görseydim, kişiliği hakkında tümüyle farklı bir izlenim edinecektim kuşkusuz.</p>

  <p class="p9">Ama annesini bir daha hiç görmedim. Jean&rsquo;ı her gün görüyordum, böylece o dönemde en çok gereksinim duyduğum şeyi ondan alıyordum; sanat hakkında ve kendilerini sanata adayanlar hakkında derli toplu, kesin fikirler ediniyordum. Aileden gelme ticaret yaşamına sırtını çevirip şair olan, tabloları tutkuyla seven, bu yüzden de gerçek bir ressamla evlenen bir baba. Bir Alman okuluna gitmesine karşın harikulade Fransızca konuşan ve aslında matematiğe ilgi duymasına karşın arada bir kendisi de Fransızca şiirler yazan &ndash;böyle bir babanın oğlu için daha doğal ne olabilir!&ndash; bir oğul. Sonra bir de bir amca vardı &ndash; babasının erkek kardeşi. bir kez karşılaştığım ve tekrar görmeye can attığım Marie adında harikulade güzel bir kızı olan, Frankfurt Üniversitesinde hocalık yapan bir profesör doktor, bir nörolog...</p>

  <p class="p9">Hiçbir eksik yoktu: en çok saygı duyduğum bilim dalı tıp &ndash;o zamanlar tıp eğitimi göreceğim diye düşünüyordum&ndash; ve nihayet kaprisli izlenimi veren bir kuzenin eşsiz güzelliği. Kadınlar hakkında pek az şey bilir görünen Jean bile bu kızın çekici olduğunu kabul ediyor, ama bir kuzene karşı daha katı ölçütler uygulama eğilimi gösteriyordu.</p>

  <p class="p9">Jean'la kızlar hakkında konuşmak hoştu; aslına bakarsanız, o konuşuyordu, ben dinliyordum. Kendi öykülerimi anlatacak hale gelinceye dek epey bir süre onu dinlemem ve yeterli deneyimi edinmem gerekli oldu. Nihayet ben de kızlardan söz etmeye başladım, ama öykülerimin hepsi de uydurmaydı. Hâlâ Zürih&rsquo;teki kadar deneyimsizdim; ama Jean'dan örnek alıyor, onun havasına bürünüyordum. Çok az sayıda &ndash;normalde olayların durmadan değiştiği tek bir&ndash; öyküye bağlı kalmayı yeğliyor ve uzun öykülerimle onu çok eğlendiriyordum; ama o, bunun farkında olmuyordu. Öyküm, öyle gerilimliydi ki, benden hep devamını anlatmamı isterdi, onun kuzeni onuruna Maria adını verdiğim kız müthiş ilgisini çekiyordu. Bu kız çok güzeldi, ama aynı zamanda çok çelişik nitelikleri vardı. Bir gün sizi beğendiğini sanıyordunuz, ertesi gün bir bakıyordunuz, sizi hiç umursamıyordu. Ama konu burada kapanmış olmuyordu. İki gün sonra, ısrarınız bir ilk öpücükle ödüllendiriliyordu, ardından uzun bir hakaretler, redler listesi, sonra da en sevecen açıklamalar geliyordu. Kadınların doğasını bir türlü anlamıyor, onları çözemiyorduk. Benim Maria gibi anlaşılmaz bir kıza hiç rastlamadığını, ama her türden deneyimi yaşadığını söylüyordu Jean. Onunla tanışmak istediğinde, anında hayır dedim. Neyse ki öykümdeki kızın kaprisli biri olması sayesinde Jean&rsquo;ın kuşkusunu uyandırmaksızın bu olanaksız işi bertaraf ettim.</p>

  <p class="p9">Bu konuşmalar bitip tükenmek bilmezdi, konunun kendine özgü bir ağırlığı vardı ve aylarca, ama aylarca sürerdi. Bunlar, henüz hiç üzerinde durmadığım bir konuda ilgimin ilk uyanışını ve gelişmesini başlatmıştı. Hiçbir şey bilmiyordum; âşıklar arasında öpüşmeden başka ne olup bittiği konusunda en küçük bir fikrim bile yoktu. Pansiyonda, Fraulein Rahm bitişik odada kalıyor, her akşam dostunu ağırlıyordu. Annemin aradaki kapıya piyanoyu koymak şeklinde bir önlem almış olmasına karşın kulak kabartmadan bile yeterince ses duyabiliyordum. Olsa olsa bu ilişkinin doğası nedeniyle bitişikten gelen sesler beni şaşırtıyor. ama kafamı kurcalamıyordu. Önce Herr Ödenburg'un, Fraulein Rahmin kesin bir &ldquo;Hayır&rdquo; ile yanıtladığı ricaları duyuluyordu. Ricalar yakarmaya, sonra ağlamaklı sözlere, giderek sızlanmalara dönüşüyor, her seferinde daha soğuk, daha sert &ldquo;Hayır!&rdquo;larla kesilmek dışında hiç dinmiyordu. Sonunda Fraulein Rahm ciddi ciddi öfkelenmiş görünen bir sesle, &ldquo;Çık dışarı! Çık dışarı!&rdquo; buyruğunu veriyor, bu arada Herr Ödenburg yürekleri sızlatacak şekilde ağlıyordu. Bazen, gözyaşlarıyla ağlama etkinliğinin orta yerinde, gerçekten de adamı kapı dışarı ettiği oluyordu; beyle durumlarda ben, pansiyon sakinlerinden biriyle merdivende karşılaştığında da hâlâ ağlıyor mu diye merak ederdim; ama çıkıp gözlerimle görmeye cesaret edemezdim. Bazen de kalmasına izin verilirdi; ağlama, inlemeye dönüşürdü o zaman. Zaten, Fraulein Rahın'dan saat tam tamına onda ayrılmak zorundaydı, çünkü kadınların akşam saat ondan sonra erkek ziyaretçi kabul etmeler yasaktı.</p>

  <p class="p9">Ağlama sesleri okumamızı engelleyecek ölçüde yükseldiğinde, Annem başını iki yana sallardı, ama konuyu hiç konuşmazdık. Böyle bir komşumuzun olması, Annemin hiç hoşuna gitmiyordu, biliyordum; ama bizim çocuk saflığıyla dolu kulaklarımız açısından, bu tür bir ilişkiden pek şikayetçi değildi. Duyduklarımı kendime sakladım; Jean'ın zaferleriyle duyduklarım arasında paralellik kurmadım; ama belki, farkında olmaksızın Maria'mın davranışlarını uzaktan etkiliyordu bu anılarım.</p>

  <p class="p9">Ne Jean'ın anlattıklarında ne de benim kurgumda herhangi bir uygunsuzluk, ya da yakışık almayan durum yoktu. Bunları herkes gibi, olağan şeylermiş gibi anlatıyorduk. Her şey nezaket sınırları içinde kalıyordu; önemli olan sahiplenmek, böbürlenmek değil, hayranlık duygusuydu. Hayranlık, iz bırakacak ve unutulamayacak kadar zekice ve ustaca yaratılmışsa, kazanıyordunuz; burada karşınızdakini etkilemeniz bir izlenim bırakmak ve ciddiye alınmakla olanaklıydı. Düşünüp uydurduğunuz sonra da <span class="t13">ustaca,</span> rahatça anlattığınız olaylar sürüyorsa ve eğer bunları uygulama fırsatı yalnızca sizin kendi becerinize değil de söz konusu kızın beklentilerine ve kabul edebilirliğine bağlıysa, bu ciddiye alındığınızın ve bir erkek olduğunuzun kanıtıydı. Kendinizi bu şekilde kanıtlamak zorundaydınız; bu, sizi serüvenin kendisinden daha çok çekiyordu. Jean kesintisiz bir olaylar dizisi anlatarak kendini kanıtlamıştı. Benim öykülerim baştan sona uydurmaydı gerçi ama, onun söylediği her şeye, tıpkı onun bana inandığı gibi inanıyordum. Sırf, <span class="t13">ben kendi</span> öykülerimi uyduruyorum diye onunkilerden kuşku duymak aklımın ucundan geçmiyordu. Anlattıklarımız varlıklarını kendi başlarına sürdüren ilgi çekici olaylardı, belki ayrıntıları biraz süslüyordu arkadaşım; benim yoktan var ettiğim şeyler de ona esin vermiş, birkaç ayrıntıyı ballandırması yönünde katkıda bulunmuş olabilirdi. Anlattıklarımız birbirimizinkiyle uyum içindeydi, tam tamına çakışıyorlardı ve bunlar, o dönemde onun iç dünyasını da en az benimki kadar etkiliyordu.</p>

  <p class="p9">Hans Baum'la konuşmalarımda takındığım tavır tümüyle farklıydı. Jean'la Hans arkadaş değillerdi, Jean, Bauın&rsquo;u sıkıcı buluyordu. İyi öğrencileri hoş görürdü; Hans'ın hayli yüksek görev duygusu Jean'a gülünç geliyordu, çünkü bu katı. donuk, cansız ve hep aynı kalan bir tekdüzelikti ona göre. Birbirlerine karşı mesafeli davranmaları benim işime geliyordu, çünkü aşk konusunda kendilerine söylediklerimi karşılaştıracak olsalar, gözlerindeki saygınlığımı hemen yitirirdim.</p>

  <p class="p9">Dreyfus'la konuşmalarım bir oyundu, ama Baum'a söylediklerimin hepsi de gerçek düşüncelerimdi, Gerçi yalnızca konuşma konusunda Dreyfus'la yarışıyordum, başka hiçbir şekilde onu geçmeye çabalamıyordum ama, ondan bir şeyler öğrenmeyi amaçlıyordum herhalde. Bir keresinde Baum'a konuyla ilgili en son görüşüm olarak &ldquo;Aşk diye bir şey yoktur,&rdquo; dediğimde müthiş şaşırmıştı. &ldquo;Aşk, şairlerin uydurduğu bir şeydir,&rdquo; diyordum. &ldquo;Er geç bir kitapta okursun aşkı ve genç olduğun için hemen inanırsın. Yetişkinlerin senden bunu sakladığını sanırsın, bu nedenle de hemen üstüne atlar, kişisel olarak yaşamadan inanıverirsin. Hiç kimse kendi başına, kendi yaşantısı içinde rastlamamıştır aşka. Çünkü aşk diye bir şey yok aslında.&rdquo; Arkadaşım duraksadı, ne diyeceğini bilemedi. Benimle aynı görüşte olmadığını anlamıştım. Ama her şeyi ciddiye aldığından ve böbürlenmek konusunda adeta aşırı bir çekingenliği olduğundan, görüşümü çürütme çabası göstermedi. Bunu yapmak için kendi özel deneyimlerini ortaya dökmesi gerekecekti belki, buysa onun asla yapamayacağı bir şeydi.</p>

  <p class="p9">Bu olumsuz yaklaşımım, Zürih'ten beri annemin elinde bulunan ve şimdi artık onun engellemesine karşın okumuş bulunduğum bir kitaba, Strindberg'in <span class="t13">Bir Delinin</span> <span class="t13">İ</span><span class="t13">tiraflar</span><span class="t13">ı</span><span class="t13">na</span> karşı bir savunmaydı aslında. Annem bu kitabı çok beğenmişti; bütün diğer Strindberg ciltlerini üst üste yığmasına karşın onu bir kenarda tek başına bırakmasından anlıyordum bunu. Bir keresinde öfkeli bir havayla Herr Ödenburg'un bir &ldquo;kravat satıcısı&rdquo; olduğunu ve Fraulein Rahmin her Allah&rsquo;ın akşamı onunla oturmaya nasıl dayandığını merak ettiğimi söylerken, elimde öylesine, ya da belki bilerek, <span class="t13">Bir Delinin</span> <span class="t13">İ</span><span class="t13">tiraflar</span><span class="t13">ı</span>'nı karıştırıyordum; kitabı açıyor, sayfalarını çeviriyor, kapatıyor, sonra gidip gene açıyor ve oynuyordum; annem bitişikteki gece sahneleri nedeniyle bu kitabı okumak istediğimi sanarak, &ldquo;Okuma o kitabı!&rdquo; dedi bana. &ldquo;Bir daha asla elde edemeyeceğin bir şeyleri yok eder bu kitap senin içinde. Önce kendi deneyimlerini yaşa. O zaman sana bir zararı olmaz.&rdquo;</p>

  <p class="p9">Bunca yıl körü körüne inanmıştım ona. Bir kitabı okumamı engellemek için benimle asla tartışmak zorunda olmamıştı. Ama şimdi, Herr Hungerbach'ın ziyaretinden beri otoritesi sarsılmıştı. Onunla tanışmıştım, bana anlattığından, ziyaret edeceğini bildirdiğinden çok farklı biri olduğu ortaya çıkmıştı. Şimdi Strindberg&rsquo;in neyin nesi olduğunu kendi aklımla görmek istiyordum. Ona hiçbir söz vermedim, ama karşılık vermediğimden, sözünü dinleyeceğimi düşündü. Sonra elime geçen ilk fırsatta, <span class="t13">Bir Delinin</span> <span class="t13">İ</span><span class="t13">tiraflar</span><span class="t13">ı</span>'nı aldım ve ondan gizli, tıpkı bir zamanlar Dickens'ı okurken yaptığım gibi, ama bu kez bir daha okuma isteği duymaksızın çabucak okudum.</p>

  <p class="p9">Bu itiraflar bana hiç samimi gelmedi; kuyruklu bir yalan izlenimi bıraktı. Bana itici gelen belli bir ağırbaşlılık vardı sanının kitapta, o an gerçekleşenin dışında: hiçbir şey söylememe çabası, belli bir durumla sınırlı kalma, yalnızca onu ya da daha azını anlatma çabası vardı. Bir güç, bir güdü aramıştım ben, keşfedilen bir şeyin, yani küçük ayrıntılarda değil de genel olarak keşfedilen, yaratılan bir şeyin gücünü hissedeceğimi sanmıştım. Asıl güdüyü, yani nefreti fark edememiştim. Kitaptaki öykünün özünün benim kişisel bir deneyimim, ilk güçlü duygum, yani kıskançlık olduğunu görmemiştim. Kadın kahramanın bir başka erkeğin karısı olması nedeniyle, kitabın başında özgürlük olmayışı beni rahatsız etmişti. Öykü &ldquo;barikatlarla çevrilmişti&rdquo; sanki. İnsanlara dolambaçlı yollardan ulaşmayı sevmezdim. On yedi yaşımın gururuyla dimdik ileriye bakar, gizli saklı her şeye tepki gösterirdim. Karşı durmak, her şeydi; önemli olan neyin karşısında durduğundu. Yan yollardan gitmeyi ciddiye almadığım gibi kaçamak bakışları da ciddiye almazdım. Çok kolay okunan bu kitap, hiç okumamışım gibi zihnimde hiç yer etmemiş olabilirdi. Ama beni müthiş sarsan bir bölümünü, kitabı o günden sonra &ndash;belki de bu bölümdeki sahneden dolayı&ndash; bir daha hiç elime almamış olmama karşın en ince ayrıntısına dek hâlâ anımsıyorum.</p>

  <p class="p9">Kitabın kahramanı olan itirafçıyı, yani Strindberg'in kendisini, bir jandarma subayı olan arkadaşının karısı ilk kez ziyaret ediyor. Adam kadını soyuyor ve yere yatırıyor. İnce tülbendin altında parıldayan göğüslerinin uçlarını görüyor. Bu özel yakınlaşma betimlemesi benim için tümüyle yeni bir şeydi. Herhangi bir oda hatta bizimki bile olabilecek bir odada geçiyordu. Belki de bu bölüme böylesine şiddetle tepki göstermemin nedenlerinden biri şuydu: olanaksız bir şeydi bu. Yazar, &ldquo;Sevgi&rdquo; ya da &ldquo;Aşk&rdquo; diye adlandırdığı bir şeyi bana kabul ettirmek istiyordu. Ama beni faka bastırmasına izin vermeyecektim, ona yalancı damgasını basmıştım. Bir kadının, her iki tarafa da güvenen kocasının, bir dostun arkasından yapılan bir davranış olması nedeniyle tümüyle kabul edilemez bulduğum bu işle ilgili hiçbir şey bilmek istememek bir yana, olayı son derece saçma, sefil, ayıp, küstah bir yazar uydurması olarak görüyordum. Bir kadın neden bir erkeğin kendisini yere yatırmasına izin versin? Adam kadını neden soydu? Kadın neden adamın kendisini soymasına izin verdi? Kadın öyle yerde yatmış duruyor, adam da ona bakıyor. Durum benim için hem anlaşılmaz hem de yepyeniydi. Böyle bir olayı gerçekten olmuş gibi gösterme cesaretini bulan yazara müthiş öfkelendim.</p>

  <p class="p9">Olaya karşı âdeta bir kampanya başladı içimde; diğer herkes zayıf taraflarını ortaya koyup bunun gerçek olduğuna inansa bile, <span class="t13">ben</span> inanmıyordum, asla da inanmayacaktım. Bitişikteki Herr Ödenburg'un inlemelerinin bununla ilgisi yoktu. Fraulein Rahm, odasında dolaşıyor ve bir ok gibi dimdik duruyordu. Bir keresinde odamın balkonundan opera dürbünüyle yıldızlara bakarken Fraulein Rahm'ı çıplak görmüştüm. Opera dürbünü ışıkları iyice yakılmış odasının penceresine bir rastlantı sonucu yönelmişti. Kadın çıplaktı, başı dik, bedeniyse ince ve cılız bir kırmızımsı ışık gibi titrekti. Bakmayı sürdürdüğüme şaşmıştım. Tıpkı giyinikken yaptığı üzere bir ok gibi dimdik birkaç adım attı. Balkondan inlemeleri ya da mırıltıları duymuyordum. Ama utanıp odama girince sesleri hemen gene her zamankinden de yüksek bir şekilde duydum. Fraulein Rahm odasında bir aşağı bir yukarı yürürken, Herr Ödenburg inlemelerini sürdürüyordu. Kadının üzerinde hiçbir etki yaratmıyordu adam; Fraulein Rahm yapayalnızmış gibi, onu görmüyormuş gibi davranıyordu. Adamı ben de görmüyordum, sanki orada yokmuş gibiydi.</p>

  <h3 class="h31"><a id="ncx122"></a><a id="a24"></a>Bayılma</h3>

  <p class="p9">Her gece balkona çıkar, yıldızlara bakardım. Bildiğim yıldız kümelerini' arıyor, bulunca da seviniyordum. Hepsi aynı ölçüde net görünüyor değildi; hepsinde de dikkat çekecek mavilikte Şilyak takımyıldızındaki Vega gibi, Zenitteki tepe yıldızı gibi, ya da yükselen Oriyondaki Betelgeuse yıldızı gibi kendilerine ait bir yıldızları yoktu. Aradığım sonsuzluğu buluyordum. Gündüzleri, uzayın sonsuzluğunu hissedemiyordum; bu duyguyu gece yıldızlar uyandırıyordu. Bazen beni şu ya da bu yıldızdan ayıran ışık yıllarını dile getiren müthiş sayılardan birini söyleyerek bu sonsuzluk duygusunu derinleştiriyordum.</p>

  <p class="p9">Pek çok şey bana acı veriyordu. Çevremizde gördüğümüz ve paylaşmadığımız yoksulluktan kendimi suçlu hissediyordum. Benim &ldquo;varsıllık&rdquo; diye adlandırdığım zenginliğimizin ne denli haksız olduğuna annemi inandırmayı bir kez olsun başarabilseydim kendimi daha az suçlu hissedecektim. Ama o, böyle konulara girdiğimde son derece soğuk ve umursamaz davranıyordu. Daha az önce bir kitap ya da bir müzik parçası hakkında ayrıntılı konuşmalar yapmaktayken, bu konu açıldığında hemen kabuğuna çekiliyor, suskunluğa gömülüyordu. Onu tekrar konuşturmak hiç zor değildi; yapmam' gereken tek şey, duymaktan hoşlanmadığı konuyu değiştirmekti, hemen dili çözülürdü o vakit. Ama onu bir şey söylemeye <span class="t13">zorlamay</span><span class="t13">ı</span> onur meselesi yapmıştım. O gün gördüğüm üzücü olaylardan söz ediyordum ona. Şunu biliyor musun, bunu biliyor musun diye dolaysız sorular soruyordum: yüzünde belli belirsiz bir azarlama ya da onaylamama anlatımıyla sessizliğe gömülürdü. Gerçekten korkunç bir durumu dile getirdiğimde, &ldquo;Enflasyona ben neden olmadım,&rdquo; ya da &ldquo;Savaşın sonucu bu,&rdquo; gibi yanıtlar veriyordu.</p>

  <p class="p9">Tanımadığı insanların, özellikle de yoksul olanların başına gelenler onu hiç ilgilendirmiyordu sanki. Ama gene de savaş sırasında, insanlar sakat kaldığında ya da öldürüldüğünde onlara çok acıyordu. Belki de savaş acıma duygularını tüketmişti; zaman zaman içinde bir şeylerin, önceden pek bol olan bir şeylerin tükendiğini hissediyordum. Bunu az çok anlayabiliyordum; ancak, Arosa'da, &ldquo;hayatın içinde olmaları,&rdquo; &ldquo;haklarını savunmaları&rdquo; nedeniyle onu etkileyen insanların etkisi altında kaldığını gördükçe müthiş üzülüyordum. Bu türden deyimleri hiç kullanmazdı önceden. Şimdi artık bunları sık sık duymaya başlayınca, kendimi savunuyor ve ona saldırıyordum (&ldquo;Ne anlamda hayatın içinden kişilerdi yani? Bir sanatoryumda hasta olarak yatıyorlardı. Sana bu sözleri söylediklerinde hastaydılar ve hiçbir iş yapmıyorlardı&rdquo;). Öfkeleniyor ve beni hastalara karşı acımasız olmakla suçluyordu. Sanki bütün acıma duygularını dünyanın üzerinden çekip almış ve bunu sanatoryumundaki bir avuç insanlıkla sınırlamıştı.</p>

  <p class="p9">Ne var ki, bu küçük dünyada kadından çok daha fazla erkek bulunuyordu, çünkü erkekler, bir genç kadın olarak onun peşindeydi. Dikkatini çekmeyi başardıklarında, erkeksi özelliklerini &ndash;belki de salt hasta olmaları nedeniyle&ndash; öne çıkarıyorlar ve bunları öyle abartıyorlardı ki, annem hepsine inanıyor ve daha kısa süre önce savaş sırasında hiç hoşlanmadığı hatta lanetlediği özellikleri ve nitelikleri kabul ediyordu. Bu adamlar arasındaki konumu onları dinleme yönündeki istekliliğine bağlıydı. Onlar hakkında mümkün olduğu kadar fazla şey öğrenmek istiyordu. Onların dertlerini dinlemeye her an hazırdı, ama bu şekilde elde ettiği özel bilgileri asla sömürmüyor, kötüye kullanmıyordu. Yıllardır konuşmaya alıştığı çocuk yerine birçok kişi vardı şimdi konuşabileceği ve annem onları ciddiye alıyordu. Başkalarıyla yüzeysel ya da sığ ilişkilere girmesi olanaksızdı. Bu nedenle sanatoryumda, bu iyi özelliği, ciddiliği, onu, oğullarından sonra en fazla değer verdiği' insanlıktan uzaklaştırıyordu. Hasta olmaları nedeniyle ayrıcalıklı görmediği daha dar bir grupla konuşmayı yeğler olmuştu. Belki de memlekette olduğu şekle geri dönmüştü: zenginlerin şımarık ve en sevilen kızıydı gene. Yaşamının o önemli dönemi, kendisini hem mutsuz hem de suçlu hissettiği, belirsiz ve neredeyse anlaşılması olanaksız suçluluk duygusunu yaşadığı, kendisini bağışlamak için özellikle savaş sırasında bütün enerjisini savaşa karşı duyduğu yabanıl bir nefrette yoğunlaştırdığında müthiş artan bir insanüstü çabayla yenmeye çalıştığı o önemli dönem, belki de tahmin ettiğimden çok önce sona ermişti de benim bundan haberim olmamıştı. Arosa ile Zürih arasında mekik dokuyan mektuplar artık var olmayan bir geçmişe tutunmamıza yarayan bir saklambaç oyununu andırıyordu.</p>

  <p class="p9">Herr Hungerbach'ın ziyaretinden sonra bazı şeyleri anlamaya ve onları doğru yorumlamaya başlamıştım gerçi ama, şimdi, Pansiyon Charlotte'da, bütün bunları sakin kafayla düşünüp her şeyi yerli yerine yerleştirmeyi başaramıyordum. Her şey bir mücadele gibi sürüyordu; annemi, dünyanın &ldquo;gerçek&rdquo; şeylerine, <span class="t13">benim</span> gerçek olarak gördüğüm şeylerine geri döndürmeye çalıştığım müthiş bir mücadeleye girişmiş gibiydim. Pansiyondaki masamızda yaptığımız sohbetler bu türden saldırılar için uygun bir ortam oluşturuyordu. Asıl hedefimi gizlemeyi ve hayli ikiyüzlü bir biçemle işe başlamayı öğrenmiştim. Önce, aşağıdaki konuşmalar sırasında anlamadığım bazı şeyleri soruyor, ya da annemin dengi olmayan pansiyoncuların davranışlarıyla ilgili tartışmalar açıyordum. Pansiyon sonradan görme genç Bemberg çifti konusunda tam bir uyum içindeydik. Annemin sonradan görmelere duyduğu hoşnutsuzluk yaşamı boyunca sarsılmaz biçimde korundu. Bu küçük görmenin, annemdeki Sefaratça bir kavramdan, &ldquo;iyi aileler&rdquo; kavramından kaynaklandığını anlamış olsaydım, o harikulade uyum içinde yaşanan anlarda kendimi o kadar rahat hissetmezdim.</p>

  <p class="p9">Ama en iyi yaklaşımım, anneme bir konuda bir şey sormaya çalışmaktı. Çocuksu kurnazlık dışında bir güdüyle, annemin ilgisini çekeceğini deneyimlerimle saptadığım konularda sorular sorardım. Bu bana iyi bir başlangıç sağlardı, sonra yavaş yavaş peşinde olduğum konuya ulaşırdım. Ama çoğu kez sabırsız davranır, asıl ilgilendiğim şeyi düşüncesizce ortaya atardım. Bu annemin bana hiçbir şey söyleyemediği ve bilgisizliğini &ldquo;o çılgın ressam&rdquo;a son derece dar görüşlü saldırılarla gizlemeye çalıştığı bir Van Gogh fiyaskosuna yol açabilirdi örneğin. Böyle durumlarda aklımı kaçırıyor, ona saldırıyor, her ikimizi de utandıracak kavgalar çıkarıyordum. Tartışmamız onu utandırıyordu çünkü yanıldığı apaçık ortada oluyordu, beni utandırıyordu çünkü yazarları tartıştığımızda acımasızca eleştirdiği bir durumu ona yakıştırıyor, annemi, hiçbir şey bilmediği bir konuda konuşmakla suçluyordum. Bu kavgalardan sonra öylesine büyük bir umutsuzluğa kapılıyordum ki, kendimi sokağa atıyor, o Frankfurt yıllarının tek büyük zevki olan bisiklet gezmesine çıkıyordum. Diğer büyük tutkum, kavgasız günlerde, hiçbir şey olmadığı zamanlarda, annem sessizliğe gömüldüğünde çok daha gerekli olan avuntum, yıldızlardı.</p>

  <p class="p9">İnatla yokumsadığı, bir tür kasıtlı, seçici ve her zaman sergileyebileceği bir körlükle kendinden uzak tuttuğu bir şey, yani çevresinde olan bitenden sorumluluk duymak, bir noktada öylesine ivedi, öylesine açık bir sorun haline geldi ki, onunla tartışmak zorunda kaldım; bu, tartışma, sürekli bir kınamaya dönüştü. Okuldan dönmemden korkar oldu çünkü gördüğüm ya da başkalarından duyduğum yeni bir şeyle patlayacağım kesindi. Daha ilk tümcemi söylerken önüne bir duvar çektiğini hissederdim; bu durumda sözcükler büsbütün öfkeli çıkardı ağzımdan; sonuçta onun pek kaldıramadığı azarlamalı bir ses tonuyla konuşur olurdum. Beni çıldırtacak kadar haksız ya da insanlık dışı davranışları olduğu için azarlamıyordum onu başlangıçta. Ama dinlemek istemediğini, sözlerimi kendine özgü bir yanın yamalaklık içinde karşıladığını görünce anlatacaklarım birden şekil değiştiriyor, azarlamaya dönüşüyordu. Sözcüklerime kişisel bir biçim vererek onu dinlemeye ve şöyle ya da böyle bir yanıt vermeye zorluyordum. &ldquo;Biliyorum, biliyorum,&rdquo; ya da &ldquo;Tahmin edebilirim,&rdquo; türünden bir şeyler söylemeye çalışıyordu. Ama bu kadarcıkla kurtulmasına izin vermiyor gördüğüm ya da duyduğum şeyi büsbütün yoğunlaştırıp, olaydan dolayı onu azarlıyordum. Sanki bir güç ona bir şikayeti aktarmakla görevlendirmişti beni. &ldquo;Dinle!&rdquo; diyordum bu durumda. Başlangıçta biraz sabırsız, kısa bir süre sonra da öfkeyle &ldquo;Dinle!&rdquo; diye bağırıyordum. &ldquo;Bana bunu açıklamak zorundasın! Nasıl oluyor da bu olaylar yaşanırken kimse farkında olmuyor?&rdquo;</p>

  <p class="p9">Sokakta bir kadın bayılmış ve düşmüştü. Onu kaldırmaya çalışan insanlar, &ldquo;Açlıktan,&rdquo; diyorlardı, &ldquo;açlıktan ölüyor.&rdquo; Kadın korkunç solgun ve bitkin görünüyordu, ama herkes yanından yürüyüp geçti, kadına hiç ilgi gösteren olmadı. <span class="t13">&ldquo;Sen</span> durdun mu yani?&rdquo; diye atıldı annem; <span class="t13">bir</span> <span class="t13">ş</span><span class="t13">eyler</span> söylemek zorundaydı. Mutlaka yanıtlamalıydı beni. Okuldan gelmiş, kardeşlerimle birlikte her öğle soması çayımızı içtiğimiz yuvarlak masaya oturmuştum. Önümde dolu bir çay fincanı, ekmek, tereyağı vardı. Daha bir lokma almamıştım, ama her zamanki gibi masaya oturmuş ve gördüklerimi anlatmaya başlamıştım.</p>

  <p class="p9">O gün tanık olduğum olay, sıradan bir olay değildi; hayatımda ilk kez açlığa dayanamayarak sokak ortasında bayılıp düşen bir insan görmüştüm. Olay beni öylesine sarsmıştı ki, ağzımı açmaksızın odaya girdim ve masaya oturdum. Tereyağlı ekmeğin, özellikle de masanın ortasında duran bal kavanozunun görünümü dilimi çözdü, bir şeyler söylemeye başladım. Hemen durumda bir terslik olduğunu anladı annem; ama âdeti olduğu üzere yeterinden hızlı tepki gösterdi. Birazcık bekleseydi&ndash;tereyağlı ekmeği elime alıp ısırıncaya, ya da hatta üzerine bal sürünceye dek bekleseydi beni azarladığında, &ndash;kafam hâlâ karmakarışık olduğundan&ndash; iyice sarsılacaktım. Ama durumu ciddiye almadı; belki de masaya oturduğuma göre olağan ikindi çayı sürecini tamamlayacağımızı sanıyordu. Bu tür törenlere müthiş inanır ve bunları beni elden geldiğince çabuk susturacak bir silah olarak kullanırdı; oysa şimdi çay saatinin açlık ve bayılma tablolarıyla bozulmasından rahatsız olmuş&ndash;hepsi bu, kendisi rahatsız olmuştu. Böylece acıma duygularından uzak bir halde benim durumumun içtenliğini kavrayamadı. Tepkisini gösterdiği anda masaya öyle bir yumruk indirdim ki çaylar masa örtüsüne döküldü, &ldquo;Burada kalamam!&rdquo; diye haykırdım ve dışarı fırladım.</p>

  <p class="p9">Merdivenlerden indim, bisikletime atladım ve mahallemizin sokaklarında pedalları çevirip durdum. Ne istediğimi bilmeksizin (ne isteyebilirdim ki?) var gücümle ve de anlamsızca basıyordum pedallara; ikindi çaylarımıza karşı derin bir nefretle doluydum, bal kavanozuna sövüp duruyordum. &ldquo;Ah onu elime alıp pencereden atabilseydim! Sokağın ortasına hem de! Bahçeye değil!&rdquo; diye söyleniyordum. Herkesin gözü önünde sokağın ortasında parçalansaydı bir anlamı olacaktı; o zaman herkes başkaları açlıktan ölürken burada bal yiyen insanların bulunduğunu bilecekti. Ama böyle bir şey yapmamıştım. Bal kavanozunu yukarda, masanın üzerinde bırakmıştım, çay fincanını bile devirmemiştim; azıcık çay sıçramıştı masa örtüsüne, hepsi bu. Olay beni derinden etkilemişti, ama aslında hiçbir şey yapabilmiş değildim, şiddet duygusu diye bir şey yoktu bende &ndash; melemelerini hiç kimsenin duymadığı sessiz sakin bir kuzuydum, n'olacak! Olan tek şey, Annemin, ikindi çayımızın berbat oluşundan duyduğu rahatsızlıktı.</p>

  <p class="p9">Gerçekten de başka hiçbir şey olmamıştı. Sonunda eve döndüm. Annem acımalı bir tavırla olayın gerçekten de o kadar kötü mü olduğunu sorarak cezalandırdı beni; bayılanınsan ayılırdı ne de olsa. Dünyanın sonu değildi bu. Belki de kadını tam düşerken gördüğüm için bu kadar çok korkmuştum. İnsanların <span class="t13">öldü</span><span class="t13">ğ</span><span class="t13">ünü</span> görmek tümüyle farklı bir şeydi. Gene ormandaki sanatoryumu ve orada ölenleri anlatacak diye ödüm koptu. Hep o insanların <span class="t13">gözlerinin önünde</span> öldüğünü söylerdi. Ama bu kez söylemedi. Bu tür şeylere alışmam gerektiğini belirtmekle yetindi; hem, doktor olmak istediğimi söyleyip duruyordum. Bir hastası öldüğünde <span class="t13">peri</span><span class="t13">ş</span><span class="t13">an</span> olan doktor görülmüş müydü? Belki bu kadını bayılırken gördüğüm iyi olmuştu ayrıca, böylece bu türden şeylere alışmaya başlayacaktım.</p>

  <p class="p9">Böylece beni müthiş öfkelendiren bir bayılma olayı, bir genel profesyonel mesele haline geldi: doktorların sorunuydu bu. Tersliklerime azarlamayla değil, daha sonraki yaşantımı anımsatmakla yanıt verdi, kendimi toparlayıp denetlemeyi öğrenmezsem başarısızlığa uğrardım ilerde.</p>

  <p class="p9">O olaydan sonra annem teşhisini koydu: Doktorluk bana göre değildi. Yufka yüreğim, böyle bir mesleğe alışmama engeldi. Gerçi hiç itiraf etmedim ama, annemin gelecekteki tasarılarımı bu şekilde yönlendirmesi beni çok etkilemişti. Konuyu uzun uzun düşündüm, bir türlü karar veremiyordum. Doktor olabileceğimden artık emin değildim.</p>

  <h3 class="h31"><a id="ncx136"></a><a id="a26"></a><a id="a25"></a>Gılgamış ve Aristofanes</h3>

  <p class="p9">dönemi, Pansiyon Charlotte'da gördüğüm türden in. sanların deneyimleriyle sınırlı değildi. Ama bu deneyimler düzenli bir süreç halinde her gün sürdüğünden, hafife alınmaları doğru olmazdı. Masaya, hem de hep aynı yere oturuyordunuz, karşınızda, sizin için birer tiyatro oyuncusu haline gelen insanları izliyordunuz. Çoğu hep aynı kalıyordu; dudaklarından beklenmedik tek söz dökülmezdi. Ama bazıları doğalarının bütün yönlerini koruyor ve sıçramalarla sizi şaşırtabiliyorlardı. Şöyle ya da böyle, tam bir gösteriydi bu; ve ben, <span class="t13">bir kez olsun</span> merak ve heyecan duymadan girmedim o yemek salonuna.</p>

  <p class="p9">Okuldaki öğretmenlerden biri dışında hiçbirine ısınamadım. Öfkesi burnunda Latince öğretmeni küçücük bir olayda parlar, bağırıp çağırmaya başlar, bize &ldquo;leş kokulu hayvanlar&rdquo; derdi. Tek hakareti bu değildi. Ezberlemek zorunda olduğumuz &ldquo;tümce kalıpları&rdquo; temeline dayalı pedagojik yöntemleri gülünçtü. Ondan hoşlanmayışımın, Zürih'te öğrendiğim Latinceyi unutmama yol açmamasına şaşmak gerek. Bu adamın patlamaları kadar gürültülü ve utandırıcı bir şeye hiçbir okulda tanık olmadım. Savaş onu derinden etkilemişti. Ciddi bir yara almış olsa gerekti; ona dayanabilmek için kendi kendinize böyle diyordunuz. Böylesine ağır değilse bile birçok öğretmen savaşın izlerini , taşıyordu. İçlerinden biri, babacan, fırtına gibi bir adamdı, öğrencilere karşı taşkın duygularla dopdoluydu. Sonra hep sıkıntılı görünen harikulade bir matematik öğretmeni vardı, ama sıkıntısı öğrencilerine asla yansımaz, yalnız kendisini etkilerdi. Kendini tümüyle öğretmeye vermişti; hatta bu yönde gösterdiği dikkat ve çaba nerdeyse ürkütücüydü.</p>

  <p class="p9">İnsan bu öğretmenlere bakarak savaşın insanlar üzerinde yaptığı değişik etkileri betimleyebilir belki de; ama bunun için onların yaşadıkları, ancak bize hiç sözünü etmedikleri deneyimleri bilmek gerek. Karşımda yalnızca yüzleri ve bedenleri vardı ve onlar hakkında bildiğim tek şey sınıftaki davranış biçimleriydi; bunun dışında her şey, söylentiden ibaretti.</p>

  <p class="p9">Ama gene de, kendisine şükran borçlu olduğum sakin ve nazik bir adamdan söz etmek isterim. Gerber, Almanca öğretmenimizdi. Diğerlerinin tersine, nerdeyse çekingen denebilecek bir havası vardı. Verdiği ödevler sayesinde aramızda bir tür dostluk gelişti. Konu Schiller'in <span class="t13">Mary St</span><span class="t13">ıı</span><span class="t13">art'</span><span class="t13">ı</span> da olsa, başka bir yapıtı da olsa, başlangıçta bu ödevler beni sıkıyordu. Çünkü hiçbir çaba harcamadan hazırlıyordum ve öğretmen yaptığımı beğeniyordu. Derken konular daha ilginç olmaya başladı, bu kez, okula karşı tepkileri dile getiren düşüncelerimi, kavgacı nitelik taşıyan gerçek görüşlerimi kaleme alıyordum; bunlar, öğretmenin görüşleriyle çakışmıyordu kuşkusuz. Ama o, kendi fikirlerimi dile getirmeme izin veriyordu. Kağıdın altına kırmızı mürekkeple yazdığı notlar, düşüncelerimi geliştirmeme yarıyordu; ancak bunlar hep geniş bir hoşgörü içeriyor, düşüncelerimi söyleyiş biçimimi bir tür kabullenmişlikle karşılıyordu. İtirazlarını kabul etmezdim gerçi ama bunlar ne olursa olsun, bana düşmanca gelmezdi. Bunları dile getirdiğine sevinirdim. Bende yeni hevesler uyandıracak bir öğretmen değildi, ama çok anlayışlıydı. Elleri ve ayakları küçüktü, küçük hareketler yapardı; özellikle yavaş hareket etmesine karşın, yaptığı her şey, azıcık azaltılmış, küçültülmüş oranlardaymış izlenimi bırakırdı. Ses tonu da gösteriş yapan diğer öğretmenlerin itip kakıcı erkeksi tonundan uzaktı.</p>

  <p class="p9">Gerber, okulun kitaplık kolu başkanıydı, benim buraya girmeme ve dilediğim her şeyi okumama olanak verdi. Eski Yunan yazınına müthiş meraklıydım; Tarihçileri, tiyatro yazarlarını, ozanları, hatipleri Almanca çevirilerinden durmadan birbiri ardına okuyordum. Yalnız filozoflara &ndash;Platon ile Aristoteles'e yanaşmıyordum. Ama bunların dışında yalnızca büyük yazarları değil, salt konularını ilginç bulduğum örneğin Diodoros ya da Strabo gibi yazarları da okuyordum. Hiç durmadan okumam Gerber'i şaşırttı; İki yıl boyunca buradan kitap almayı sürdürdüm. Strabon'a geldiğimde, Gerber başını hafifçe sallayarak, bu kez ortaçağ yazınından bir şeyler okumamı önerdi, ama bu, öneri olarak kaldı.</p>

  <p class="p9">Bir keresinde ikimiz de kitaplıktayken, Gerber sakınarak, nerdeyse sevecen bir ses tonuyla ne olmak istediğimi sordu. Beklediği yanıtın ne olduğunu anlamıştım ama kendimden emin olmadığımı ele veren bir havayla, doktor olmak istediğimi söyledim. Şaşırdı; biraz düşündü, sonra bir uzlaşma noktası yakaladı: &ldquo;Öyleyse ikinci bir Cari Ludwig Schleich<a id="a27"></a><a href="../Text/notes.html#a162"><span class="t15">{13}</span></a> olacaksın,&rdquo; dedi. Gerber, Schleich&rsquo;ın anılarından hoşlanıyordu, ama benim hiç düşünmeden yazar olmak istediğimi söylememi yeğlerdi. O günden sonra her fırsatta bir yolunu bulup sık sık doktor-yazarlardan söz etmeye başladı.</p>

  <p class="p9">Onun derslerinde oyunları sesli okurduk, her öğrenci bir rol üstlenirdi; bu okumaların pek zevkli olduğunu söyleyemem doğrusu. Ama onun amacı, edebiyata ilgi duymayan öğrencilere bu tür roller vererek onlara bir coşku aşılamaktı. Derin, ağır anlamlar içeren oyunları pek seçmezdi. Schiller'in <span class="t13">Haydutlar'</span><span class="t13">ı</span><span class="t13">n</span><span class="t13">ı</span><span class="t13">,</span> Goethe'nin <span class="t13">Egmont'unu</span> ve <span class="t13">Kral Lear'i</span> okuduk, hatta bu oyunlardan bazılarını Schauspielhaus'da izleme olanağı da bulduk.</p>

  <p class="p9">Pansiyon Charlotte'daki konuklar, bu tiyatro oyunlarını uzun uzun konuşurlar, ayrıntılarıyla tartışırlardı; işin ehli olanlar söze her seferinde <span class="t13">Frankfurter Zeitung'daiki</span> eleştirileri aktarmakla başlar, eleştirmenle aynı görüşte olmasalar bile neden karşı olduklarını açıklarlar, ama gene de yazıya dökülmüş entelektüel görüşe saygılarını esirgemezlerdi. Dolayısıyla bu konuşmalar düzeyli ve belki de diğer konularda yapılanlardan daha ciddi olurdu. Tiyatroya karşı derin bir ilgi seziliyor ve bununla herkes gurur duyuyordu. Bir oyun başarıya ulaşamamışsa, herkes kişisel olarak etkilenir, kötü niyetle yapılmış saldırıları yerden yere vururlardı. Tiyatro, kabul edilmiş bir kurumdu, başka alanlarda hiç anlaşmayanlar bile tiyatroyu gözleri gibi korur, mesele çıkarmamaya çalışırlardı. Herr Schutt, ciddi yaraları nedeniyle pek tiyatroya gitmezdi; ama söylediği birkaç sözcükten, Fraulein Kündig&rsquo;e her oyunu anlattırdığını fark ederdiniz. Söylediği her söz, oyunu bizzat izlemişçesine kararlıydı. Söyleyecek sözü olmayan varsa, dilini tutardı; dünyadaki en büyük utanç, kendini bu alanda küçük düşürmekti.</p>

  <p class="p9">Her şeyin tahterevalli gibi sallandığı ve boş söz olmaları dışındaki nedenlerle de bir diğerininkiyle çatışan tüm diğer konuşmalar kesinlikten uzak göründüğünden, özellikle de çok genç biri, hiç değilse tek bir şeyin, tiyatronun dokunulmaz olduğu izlenimini ediniyordu.</p>

  <p class="p9">Schauspielhaus'a bayağı sık giderdim, oyunlardan biri beni öyle sarmıştı ki, birkaç kez izlemek için elimden geleni yaptım. Oyunculardan birine aklımı takmıştım, gözümü hiç ondan ayırmıyordum, hatta bugün bile gözümün önünde: Kleist'ın Penthesilea'sı rolünde Gerda Müller'di bu. <span class="t13">Bu</span> tutku yüreğime yerleşti. Aşkı <span class="t13">Penthesilea</span><a id="a28"></a><a href="../Text/notes.html#a165"><span class="t16">{14}</span></a> ile tanıdığımdan asla kuşku duymuyordum. Oyun, okumakta olduğum Yunan tragedyalarından biri olan <span class="t13">Bakhalar</span> gibi sardı beni. Savaşan Amazonların yabanıllığı Maenadlarınkine benziyordu; kralı paramparça eden fürilerin yerini, av köpeklerinin dişlerini etine gömdüğü Achilleus&rsquo;un üstüne salan Penthesilea almıştı. O günden beri, bu oyunun bir başka sahnelenişini görmeye cesaret edemedim; ve her okuyuşumda, benim için hiç zayıflamayan o sesi, <span class="t13">onun</span> sesini duydum. İçimde aşk hakikatinin tohumunu yeşerten aktriste sadık kaldım.</p>

  <p class="p9">Bu oyuncuyla pansiyondaki komşumuzun odasında geçen üzücü olaylar arasında bağ kurmadım ve <span class="t13">Bir Delinin</span> <span class="t13">İ</span><span class="t13">tiraflar</span><span class="t13">ı</span><span class="t13">'n</span><span class="t13">ı</span> hep bir yığın yalan olarak kabul etmeyi sürdürdüm.</p>

  <p class="p9">Sık sık sahneye çıkan aktörlerden biri Cari Ebert'ti; önceleri düzenli olarak, sonradan arada bir konuk oyuncu olarak oynadı. Yıllar sonra çok farklı şeylerle ünlü oldu. Gençliğimde onu Schiller'in Karl Moor'u olarak<a id="a29"></a><a href="../Text/notes.html#a167"><span class="t15">{15}</span></a> Egmont olarak gördüm. Onu çok farklı rollerde görmeye alıştım. Bir oyuna sırf o rol aldı diye gittiğim çok olmuştur; bu zayıflığımdan dolayı hiç utanç duymuyorum; çünkü Frankfurt dönemimdeki en önemli deneyimimi ona borçluyum. Bir Pazar matinesinde, Eben, hiç duymadığım bir yapıttan parçalar okuyacaktı. Bu, İncil&rsquo;den daha eski bir kitap, bir Babil destanıydı. Babillilerin bir tufan geçirdiğini biliyordum; söylencenin, İncil'e onlardan alındığı varsayılıyordu. Bu konuda söylenebilecekler bu kadardı ve kalkıp onu dinlemeye gitmem için yalnızca bu neden beni yerimden oynatamazdı. Ama okuyan Cari Ebert'ti, böylece, bir sevgili aktörün hayranı olarak hayatımda ve hayatımın asıl anlamında, inancımda, gücümde, beklentilerimde, dünyadaki her şeyden büyük ve önemli etkisi olan Gılgamış'ı keşfetmiş oldum.</p>

  <p class="p9">Gılgamış'ın dostu Enkidu'nun ölümü üzerine yaktığı ağıt, beni ta yüreğimden etkiledi:</p>

  <p class="p6"><span class="t17">Gece gündüz a</span><span class="t17">ğ</span><span class="t17">lad</span><span class="t17">ı</span><span class="t17">m onun için</span><span class="t17"><br /></span><span class="t17">Kimsenin gömmesine izin vermedim</span><span class="t17">&ndash;<br /></span><span class="t17">Ç</span><span class="t17">ığ</span><span class="t17">l</span><span class="t17">ı</span><span class="t17">klar</span><span class="t17">ı</span><span class="t17">m</span><span class="t17"><br /></span><span class="t17">Dostumu aya</span><span class="t17">ğ</span><span class="t17">a kald</span><span class="t17">ı</span><span class="t17">racak m</span><span class="t17">ı</span><span class="t17">,</span><span class="t17"><br /></span><span class="t17">Görmek istedim.</span><span class="t17"><br /></span><span class="t17">Yedi gün yedi gece</span><span class="t17"><br /></span><span class="t17">Kurtçuklar yüzüne ü</span><span class="t17">ş</span><span class="t17">ü</span><span class="t17">ş</span><span class="t17">ünceye dek</span><span class="t17"><br /></span><span class="t17">Bekledim.</span><span class="t17"><br /></span><span class="t17">O gitti</span><span class="t17">ğ</span><span class="t17">inde, ben hayat</span><span class="t17">ı</span> <span class="t17">yeniden bulmad</span><span class="t17">ı</span><span class="t17">m,</span><span class="t17"><br /></span><span class="t17">Bir e</span><span class="t17">ş</span><span class="t17">k</span><span class="t17">ı</span><span class="t17">ya gibi bozk</span><span class="t17">ı</span><span class="t17">rda dola</span><span class="t17">ş</span><span class="t17">t</span><span class="t17">ı</span><span class="t17">m durdum.</span></p>

  <p class="p9">Sonra ölüme karşı koyma girişimleri anlatılıyordu, göklere uzanan dağların karanlığında dolaşması, ölüm sularını geçmesi, Büyük Tufandan kurtulan ve Tanrıların ölümsüzlükle ödüllendirdiği atası Utnapishim'le karşılaşması betimleniyordu. Gılgamış ona ölümsüzlüğün nasıl elde edileceğini soruyordu. Gılgamış bu arayışında başarıya ulaşamadı, hatta öldü bile. Ama bu, girişiminin, çabalarının gerekliliğini çok daha geçerli kılmaktaydı.</p>

  <p class="p9">Böylece, bir söylencenin etkilerini kendi varlığımda yaşamıştım: bunu izleyen yarım yüzyıl boyunca çeşitli şekillerde düşündüğüm, kafamda sık sık evirip çevirdiğim, ama <span class="t13">bir kez</span> olsun bütün içtenliğimle kuşku duymadığım bir şeydi bu. İçimde hep değişmez bir öğe olarak kalan bir şeyi, bir bölünmez sayı gibi, bütüncül bir erek olarak benliğime kattım. Bunda bir yanlışlık göremiyorum. Bu türden bir masala <span class="t13">inan</span><span class="t13">ı</span><span class="t13">p inanmad</span><span class="t13">ığı</span><span class="t13">m</span> sorusu beni etkilemiyor; yaradılışım, özüm gereği inanıp inanmadığıma karar veremem. Asıl mesele, şimdiye dek bütün insanların öldüğünü bir papağan gibi yinelemek değil: önemli olan, ölüme <span class="t13">raz</span><span class="t13">ı</span> <span class="t13">olmaya,</span> ya da karşı durmaya karar vermek. Ölüme karşı duyduğum öfke sayesinde, utkunun da, servetin de, sefaletin ve her alanda umutsuzluğa düşmenin de bana göre olduğunu öğrendim. Sonsuz bir isyan içinde yaşıyordum. Zaman içinde yitirdiğim bana yakın ve değerli kişiler karşısındaki üzüntüm Gılgamış'ın dostu Enkidu için duyduğu üzüntüden daha az olmadı gerçi, ama o aslan-adamdan bir üstünlüğüm, tek, bir tek üstünlüğüm oldu: yalnızca yakınlarımın değil <span class="t13">her bir</span> insanoğlunun yaşamı benim için önem taşımakta.</p>

  <p class="p9">Bu destanın yalnızca birkaç kahramanda yoğunlaşması, destanla karşılaştığım kargaşalı döneme zıt düşüyordu. O Frankfurt yıllarındaki anılarımı, birbiri ardına hızla gelen toplumsal olaylar oluşturuyordu. Hepsi de söylentilerle başlıyordu &ndash; pansiyon masası, hepsi de asılsız olmayan bir söylentiler kovanıydı. Rathenau'nun öldürülmesi olayını gazetede okumadan önce (radyo yoktu) pansiyoncuların tartıştığını anımsıyorum örneğin. Bu söylentilerde Fransızlardan sık sık söz ediliyordu. Frankfurt'u işgal etmişler, sonra çekilmişlerdi, şimdi de ansızın geri gelecekleri söylentileri dolaşıyordu. <span class="t13">Misilleme</span> ve <span class="t13">tazminat</span> sözcükleri ağızlardan düşmüyordu. Okulumuzun bodrumunda gizli bir silah deposunun bulunması büyük heyecan yarattı. Konu araştırıldığında, bu silahların, yalnızca uzaktan tanıdığım, okulda çok sevilen genç bir öğretmen tarafından oraya yığıldığı ortaya çıktı.</p>

  <p class="p9">Gördüğüm ilk gösteri yürüyüşleri, beni derinden etkilemişti; bunlar hiç de seyrek değildi ve daima savaşa karşı gösterilerdi. Savaşı sona erdiren devrimden yana olanlarla, savaşa değil de, bir yıl sonraki Versailles Anlaşmasına karşı olanlar arasında köklü bir ayrılık vardı. Bu, en önemli farkı oluşturuyordu; etkileri gözle görülür hale gelmişti bile. Rathenau'nun öldürülmesini protesto edenlerin gösterisi, ilk kitle deneyimimi yaşamamı sağlamıştı. Bu deneyimin yarattığı sonuçları, birkaç yıl sonrasının anılarında aktaracağım için, olanları şimdi anlatmak istemiyorum.</p>

  <p class="p9">Frankfurt'taki son yılımız, küçük ailemiz için gene bir çözülme yılı oldu. Annem hastalandı; belki de günlük tartışmalarımıza artık dayanamaz hale gelmişti. Eskiden sık sık yaptığı üzere güneye gitti. Biz üç kardeş Pansiyon Charlotte'dan ayrıldık ve bir ailenin yanına taşındık. Evin hanımı Frau Suse, insanın kendi annesinden bile beklemeyeceği sıcaklık ve sevecenlikle konuk etti bizi. Bu ailede bir baba, bir anne, aşağı yukarı bizim yaşlarımızda iki çocuk, bir babaanne ve bir hizmetçi vardı. Evlerine aldıkları iki üç yabancı pansiyoncunun yanı sıra, ailenin bütün üyelerini de tek tek yakından tanıdım &ndash; hem öylesine iyi tanıdım ki, bu dönemde insanlar hakkında öğrendiklerimi açıklamak için yeni bir kitap yazmam gerekir.</p>

  <p class="p9">Bu enflasyonun yüksek noktalara ulaştığı dönemdi; bir trilyona ulaşan günlük sıçramalar hep aynı olmasa da herkesi aşırı ölçüde etkiliyordu. Bunu izlemek korkunçtu. Olan biten her şey &ndash;ve de çok şey oluyordu&ndash; yalnızca bir tek şeye, paranın tehlikeli boyutlarda değer yitirmesine bağlıydı. İnsanlar, yalnızca düzensizliğin altında eziliyor değildi, günlük <span class="t13">patlamalar</span> oluyordu sanki; bir patlamada canını kurtaran, ertesi gün bir başka patlamayla karşılaşıyordu. Etkileri, yalnızca genelde izlemekle kalmadım; hepsini de apaçık, çok yakından o ailenin her bir üyesinde gözlerimle gördüm; en küçük, en özel, en kişisel olayın bile hep tek bir nedeni vardı: paranın şiddetli bir kızla yok olması.</p>

  <p class="p9">Kendi ailemdeki paragöz insanlara karşı kendimi savunabilmek için paraya değer vermeyi biraz da erdemsizlik olarak görüyordum. Parayı, sıkıcı, tekdüze, zihinsel gelişmeye hiçbir katkısı bulunmayan, kendilerini ona adamış insanları giderek daha kuru, daha kısır hale getiren bir şey olarak görüyordum. Ama şimdi, ansızın bir başka açıdan, ürkütücü bir yönden &ndash;elinde dev bir kamçı olan, bunu her şeyin üzerinde şaklatan, en özel sığınaklarında, yuvalarında gizlenmiş insanlara ulaşan bir kötülük nesnesi olarak görüyordum parayı.</p>

  <p class="p9">Annemin Frankfurt'tan kaçmak istemesinin nedeni, belki de başlangıçta soğukkanlılıkla karşıladığı, ama benim durup dinlenmeden kendisine anımsattığım bu kaçınılmaz sonuç oldu. Viyana'ya dönmek istiyordu. Hastalığı yarı yarıya iyileştiği an, iki kardeşimi aldı, onlara Viyana'da okullar ayarladı. Ben altı ay daha Frankfurt'ta kaldım, çünkü lise son sınıftaydım ve Viyana'da üniversiteye başlayacaktım.</p>

  <p class="p9">Frankfurt'taki bu altı ay süresince aynı aileyle kaldım. Kendimi çok rahat ve özgür hissediyordum. Mitinglere, toplantılara katılıyor, geceleri de sokaklarda toplantıda konuşulanlarla ilgili tartışmaları dinliyordum; her görüşü, her kanıyı izliyordum, diğerlerininkine ters düşen görüşleri dinliyordum. Tartışmalar öyle tutkuluydu ki, herkes hemen parlıyordu; ben hiç katılmıyor, yalnızca dinliyordum; bugün, ne denli savunmasız olduğumu düşündükçe, dinleme, anlama yönünde harcadığım çaba, gösterdiğim dikkat bana korkunç geliyor. İnsanın kendi görüşleri o aşırı baskının yarattığı düzeye ulaşamıyor. Bana uymayan pek çok şey vardı, ama elimde nedenlerini açıklayacak kanıt yoktu. Bazı şeyler ilgimi çekiyordu, ama bunun nedenini anlatamıyordum. Burada birbirleriyle çarpışan dillerin ayrılığını hâlâ göremiyordum. Dinlediğim bütün insanlar arasında gerçek yüzüyle görebildiğim, ya da hatta yalnızca içten bir mimiğini yakaladığım tek kişi yoktu. Kavradığım bir şey varsa, o da görüşlerin ayrı olduğu, kanıların değişmediğiydi; içinden dumanlar çıkan, fokur fokur kaynayan bir cadı kazanıydı bu, ama içinde bulunan bütün malzemelerin kendilerine özgü kokuları vardı ve tek tek ayırt edilebiliyorlardı. Hayatımın hiçbir döneminde, insanları o altı ayda tanık olduğum kadar kaygılı ve o kadar fazla konuşurken görmedim. Birer birey olarak birbirlerinden ne yönde ayrıldıkları pek o kadar önemli değildi; o dönemde, belli belirsiz fark ettiğim şeyler, daha sonraki yıllarda aradığım en temel nitelikler olacaktı. Benim yapıma uymasa, hoşuma gitmese de her kanıya kulak veriyordum. Sınanmış ve denenmiş etkilerinden emin olan bazı konuşmacılar, şarlatana benziyorlardı. Ama toplantı dağıldıktan sonra sokaktaki tartışmalarda, hatip olmayan insanlar birbirlerini ikna etmeye çalıştıklarında tedirginlikleri beni çok etkiliyordu, hepsini de ciddiye alıyordum.</p>

  <p class="p9">Bu dönemi Aristophanesçi çıraklık dönemim olarak betimlerken kibirlilik ya da düşüncesizlik ediyor değilim. O sıralarda Aristophanes'i okuyordum ve komedilerinin her birinin, şaşırtıcı bir temel fikrin etrafında dönmesi, bu anlamda çok güçlü ve tutarlı olması bana çok çarpıcı gelmişti. Okuduğum ilk Aristophanes oyunu olan <span class="t13">Lysistrata'da,</span> kadınlar kocalarıyla cinsel ilişkide bulunmayı reddediyorlardı; onların bu grevi, Sparta ile Atina arasındaki savaşı sona erdiriyordu. Bu türden temel fikirlere Aristophanes'de sık rastlanır; komedilerinin çoğu yitirilmiş olduğundan, bugün bu eşsiz esin örnekleri elimizde yok. Çevremden algıladığım şeylerle bu oyunlar arasındaki benzerliği görmemek için kör olmam gerekirdi. Burada da her şey tek bir temel koşuldan, paranın hızla değer yitirişinden kaynaklanıy0rdu. Esin falan değildi bu, gerçeklikti; bu yüzden de gülünç değildi, korkunçtu. Ama bütünlüğü olan bir yapı olarak, insan öyle görmeye çabalarsa, bu komedilerden birini andırıyordu. Hatta denebilir ki, Aristophanes'in bakışının acımasızlığı, binlerce küçük parçaya ayrılmakta olan bir dünyayı bir arada tutmanın tek olanaklılığını sunmaktaydı.</p>

  <p class="p9">O günden sonra, yalnızca özel konuları ya da sorunları ele alan sahne oyunlarına karşı sarsılmaz bir hoşnutsuzluk duymaya başladım. Atina&rsquo;daki Eski ve Yeni Komedi arasındaki çatışmada, tam anlamıyla farkında olmamakla birlikte Eski Komediyi tutuyordum. Bence tiyatro, yalnızca halkı bir bütün olarak etkileyen bir şeyi canlandırmalı. Şu ya da bu bireyi hedef alan karakter komedisi ne kadar iyi olursa olsun, beni biraz utandırır: Yalnızca gerekli olduğunda, yemek yemek için ya da benzeri bir amacım olmaksızın ayrılmadığım bir saklanma noktasına çekilmişim gibi hissederim kendimi hep. Komedi, bana göre tıpkı Aristophanes'le başladığı gibi, <span class="t13">evrenselli</span><span class="t13">ğ</span><span class="t13">i</span> içinde, dünyayı geniş bağlamlarda gözler önüne serdiği oranda hayat bulur. Ancak bu bağlamları gözü peklikle ele almalı, yaratıcılığını, çılgınlığın sınırına varacak ölçüde sınırsız tutmalı, yeni yaratıcılıklar, yeni esinler yeni yapılar bulmalı, bunları birbirine eklemeli, birbirinden ayırmalı, karşılaştırmalı, aynı zamanda hepsini yerli yerine koyabilmelidir; kendini asla tekrar etmemeli, asla bayağılaşmamalı, izleyiciden alabileceği en fazla şeyi almalı, onu sarsmalı, avucuna almalı ve süzgeçten geçirmelidir.</p>

  <p class="p9">Benim için ilerde çok önemli olan drama tercihimin daha o günden belirlenmiş olabileceğini çok daha ileriki yıllarda düşündüm. Yanıldığımı sanmıyorum; yoksa, Frankfurt'ta yaşadığım karmakarışık toplu olaylarla dolup taşan son yılıma ilişkin anılarımın ilk okuduğumda beni müthiş saran Aristophanes komedilerindeki aynı dünyayı içermesini nasıl açıklayabilirdim. Bu iki yön arasında hiçbir şey görmüyorum, örtüşüyorlar; belleğimde bu kadar yakın bir birliktelik içinde bulunmaları, o dönemde her biri bir diğeri üzerinde belirleyici etkide bulunan belli başlı olgular olduklarını gösteriyor.</p>

  <p class="p9">Ama aynı zamanda Gılgamış'la bağlantılı bir başka şey de cereyan ediyor, hatta bir panzehir görevi görüyordu. Bu, kendine özgü bir yalnızlık içinde bütün diğer insanlardan ayrılmış tek bir insan bireyinin yazgısıyla ilgiliydi; ölmek zorundaydı o, ancak ölümün onun için kaçınılmaz olduğu olgusunu kabullenecek miydi, yoksa kabullenmeyecek miydi...</p>

  <p class="p9">&nbsp;</p>
</body>
</html>
