<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Sığınak</title>
</head>

<body>
  <h3 class="h31"><a id="a68"></a>Sığınak</h3>

  <p class="p9">Ağustos ortalarına doğru Viyana'ya döndüm. Annemi tekrar ilk gördüğüm anı anımsamıyorum. &ldquo;Hesaplan görmekle&rdquo; kazandığım özgürlük üzerimde sersemletici bir etki yapmıştı. Çekingenlikten uzak, suçluluk duygularından uzak, beni çektiğini hissettiğim tek insanı, içinde bulunduğum durumda konuşabileceğim tek insanı görmeye gittim. Veza'ya her uğrayışımda, sevdiğimiz kitaplardan ve resimlerden konuşurken, özgürlüğünü, içindeki her şeyin onun görünmesini istediği gibi göründüğü, içinde kendisine uygun gördüğü, hoşlandığı şeyleri yapabileceği bu odayı, ne büyük bir güç ve kararlılıkla kazandığını bir an olsun aklımdan çıkarmazdım.</p>

  <p class="p9">Onun mücadelesi benimkinden çok daha güç olmuştu: artık saldırılarıyla varlığını her an hissettirmese de her zaman için orada bulunan yaşlı adam, herkesin düşmanıydı. Yalnızca kendisini düşünüyordu. Onun kuşatmasından kurtulmak için önce davranıp onu kuşatmak, her an gözlemek gerekiyordu. Annemle yürüttüğüm mücadele nasıl benim kişiliğime uygun değilse, bu tür davranışlar da Veza'nın kişiliğine uygun değildi. Hatta bu, onun için daha da güçtü. Ne de olsa benim mücadelem, birbirlerini neyle suçladıklarını çok iyi bilen ve kabullenmiş olan karşıtlar arasında yürütülen gerçek çarpışmalardı.</p>

  <p class="p9">Şimdi Veza'nın kendisi için yarattığı sığınak, benim de sığınağım olmuştu. İstediğim zaman gidebilirdim oraya, varlığım hiçbir zaman uygunsuz kaçmıyordu, ziyaretlerim arzulanıyordu, ama her iki tarafta da herhangi bir zorunluluk ya da yükümlülük yoktu. Her zaman bizi heyecanlandıran bir konuda konuşurduk. Oraya bir şeylerle dolu olarak ayak basar, gene dolu, olarak ayrılırdım. Aklımda olanlar iki saat içinde bir kimyasal süreçten geçmişçesine dönüşüme uğrardı: daha saf, daha berrak olurdu düşüncelerim, ama ivediliklerinden bir şey eksilmezdi. Konuşmamızı izleyen birkaç gün içinde, daha farklı, daha şaşırtıcı bir düşünceler halinde kafamda dolaşırlardı ve bu, bir sonraki ziyaretin nedenini oluşturacak birçok yeni sorunun belirmesine dek sürerdi.</p>

  <p class="p9">Şimdi artık, Mayıstaki o ilk ziyaretimde, düşüncesizlik edip Kral Lear'in sonsuza dek yaşamasını istememden dolayı konuşamadığım her şeyi konuşuyorduk. Evimde olan bitenden yakınıyor değildim. Bu konudaki bütün hakikati Veza'ya anlatmaya gururum elvermezdi. Ayrıca, bu sanki onu eski benliğine geri döndürecek güce sahipmiş gibi, annemin insanların gözündeki imgesine sımsıkı tutunuyordum. Daha kırk yaşındaydı ve hâlâ güzel olduğu söyleniyordu; öyle çok kitap okumuştu ki, edebiyat bilgisi, onu tanıyanlar arasında dillere destandı. Şimdi artık yeni şeylerin çoğunu okuduğunu sanmıyordum. ama hiç bir şeyi unutmadığından, okumuş olduğu her şey, dağarcığında varlığını sürdürüyordu. Bana bir şeyler sorup öğrenmek istiyordu belki ama, her zaman için zeki, akıllı ve olgundu. Eski kişiliğinin ne ölçüde yittiğini gizlemediği tek kişi bendim. Aramız bozuk olduğunda, o eski kişiliği öldürenin <span class="t13">ben</span> olduğumu söylerdi.</p>

  <p class="p9">Veza'ya yaptığım ziyaretlerin ilk dönemlerinde, belki ilk altı ay, bunlardan hiç söz etmedim. Veza annemi tartışma konusu yapmamamdan alınmıyordu. Annemi kendisinden çok daha üstün bir konuma yerleştirmişti. Bir keresinde nerdeyse utanarak, neden annemin hiçbir şey yayımlamadığını sorduğunda ona olağanüstü nitelikler yakıştırdığını hissettim. Veza, annemin kitap yazdığından kesinlikle emindi. (Koltuklarım kabararak da olsa) bunu yadsıdığımda bana inanmadı ve bu gizliliğin bir açıklamasını buluverdi: &ldquo;Bizim hepimizin birer geveze olduğumuzu düşünüyor. Haksız değil. Büyük kitaplara hayranlık duyuyoruz ve onlar üzerine durmadan konuşmakla yetiniyoruz. O ise onları <span class="t13">yaz</span><span class="t13">ı</span><span class="t13">yor</span> ve bizi öylesine küçük görüyor ki, yazdıklarından kimseye söz etmiyor. Günün birinde hangi takma ad altında yazdığını öğreneceğiz. İşte o zaman hepimiz bunu hiç anlamadığımız için utanacağız.&rdquo;</p>

  <p class="p9">Bunun olanaksız olduğunu söylüyordum ısrarla; yazsaydı ben fark ederdim.</p>

  <p class="p9">&ldquo;Yalnız kaldığı zaman yazıyor o. Sanatoryumda kaldığı dönemlerde, siz çocuklardan uzakken yazıyor. O dönemlerde hasta falan değil o aslında. Yalnızca yazabilmek için, sessiz sakin bir yer aradığı için gidiyor oralara. Annenin kitaplarını okuduğunda ağzın açık kalacak!&rdquo;</p>

  <p class="p9">Birden, keşke bunlar gerçek olsa diye düşündüğümü hissettim, ama doğru olmadığından çok emindim. Veza insanlara, kendine-inanmayı aşılardı. Şimdi, yarım yamalak da olsa, kendisine olan inancımı yitirdiğim biriyle ilgili beklentilerle doldurmayı başarmıştı beni. Veza, bu türden bir gizliliğin varlığını öne sürmekle bendeki kopmayı ne kadar kolaylaştırdığının farkında değildi. Annem, nankörlüğümü kafama kakmak için eline geçen her fırsatı değerlendiriyordu, kendi geleceğiniyse, karanlık renklerle boyanmış bir tablo olarak görüyordu: o vakte kadar kendini mahvedecek, ya da onun için var olmayacak denli aşağılık bir duruma gelecek olan en büyük oğlu yanında olmayacaktı. Böyle zamanlarda, onun gizli gizli yazdığı serabı gözümün önünde canlanırdı: belki de doğruydu, belki de kendini bu şekilde avutuyordu.</p>

  <p class="p9">Her şeyden önemlisi, Veza'ya yaptığım bu ziyaretler sırasında, gördüğüm duyduğum her şeyin, daha önce bildiklerimden çok farklı olduğuydu. Yakın geçmiş, eridi gitti; benim tarihim yoktu. Yerleşmiş bulunan yanlış kavramlar &ndash;hem de hiç zorlanmaksızın&ndash; düzeltildi. Bildiğim, inandığım hiçbir şeyi, salt o inancıma saldırılıyor diye savunmak durumunda kalmıyordum.</p>

  <p class="p9">Veza birçok şiiri ezbere okur, bunu yaparken de kimseyi sıkmazdı. İkimizin de bildiği bir şiir vardı: Goethe'nin &ldquo;Prometheus&rdquo;u. Bunu benim okumamı istedi. Okudum. Kolaylıkla yapabileceği halde bana eşlik etmedi; gerçekten de beni dinlemek istemişti. Dinledikten sonra, &ldquo;Şiirden hiçbir şey eksiltmedin,&rdquo; dediğinde, müthiş hoşuma gitti. Sonradan bana sevdirmek istediği daha uzun bir şiiri, Edgar Allan Poe'nun &ldquo;Kuzgun&rdquo;unu ezbere bildiğini gördüm. Bu şiiri çok seviyordu. Şiir çok uzundu, yıllar önce daha küçükken ezberlemişti onu; şimdi, baştan sona söyledi benim için. Büyük bir tutkuyla okumasına şaşırmam onu etkilemedi (oysa başkalarının duygularına karşı aşırı denecek ölçüde hassastı). &ldquo;Yeter!&rdquo; diye haykırmaya can atıyor, ama onu kesmemem gerektiğini anlıyordum, kendimi tutamasaydım, beni bir daha asla çağırmayabilirdi. Sonuçta, &ldquo;Kuzgun&rdquo;u sonuna dek dinledim ve kendimi şiire kaptırdım. Karakarga damarlarımda dolaşıyordu şiirin ritmine uygun hareketler yapmaya başladım. O bitirdikten sonra bile hafiften tempo tutmayı sürdürdüm. &ldquo;İşte seni de sardı,&rdquo; dedi neşeyle, &ldquo;Bana da öyle olmuştu. İnsan şiirleri hep sesli okumalı, mırıldanmakla yetinmemeli.&rdquo;</p>

  <p class="p9">Konuşma az sonra Karl Kraus'a döndü elbet. Konferanslarda neden kendisini görüp onunla konuşmaktan sakındığımı sordu. Nedeni bildiğini sanıyordu; ve eğer neden buysa, ona saygı gösterecekti: Öylesine büyük bir etki altında kalıyordum ki, kimseyle konuşacak durumda olmuyordum. Verilen her şeyi, kesintisiz ve tartışma konusu edilmemiş bir halde beraberimde götürmek istiyordum. O da bu okuma saatlerine tek başına gitmekten hoşlanıyordu ama sonradan birisiyle konuşmayı sessizliğe yeğliyordu. Ne de olsa Kraus'un söylediği her şeyi aynen kabul etmiyordu insan. Karl Kraus'a müthiş saygı duyuyordu; ama insanın neyi okuyup neyi okumayacağını kararlaştırmasına izin veremezdi. Heine'nin <span class="t13">Fransa Üzerine</span> 'sini gösterdi bana. Bunu okumuş muydum? Bunun okuduğu en akıllı ve en eğlendirici kitaplardan biri olduğunu söyledi. Kitabı üç yıl önce Paris'e gittikten sonra okumuştu, şimdiyse ikinci kez okuyordu.</p>

  <p class="p9">Kitabı elime almayı reddettim. Karl Kraus'un Heine kadar karşı olduğu bir başka kişi yoktu. Veza'ya inanmıyordum. Şaka yapıyor olsa gerekti, bunun şakasına bile dayanmak olanaksızdı. Ama Veza, bana ne kadar bağımsız olduğunu göstermek için üsteledi. Başlığını gözlerime iyice yaklaştırdı, sesli okudu, yapraklarını karıştırdı, &ldquo;Tamam mı?&rdquo; dedi.</p>

  <p class="p9">&ldquo;Ama okumadın ki sen onu. Burada bulundurman bile doğru değil!&rdquo;</p>

  <p class="p9">&ldquo;Heine'nin bütün eserleri var bende. Bak!&rdquo; Kitaplığının en önemli yapıtlarının &ldquo;bunlarsız yaşayamayacağı&ldquo; kitapların bulunduğu dolabın kapağını açtı. Baş köşede değilse de, orada Heine'nin bütün yapıtları diziliydi. İndirmekten hoşnut olduğu bu darbeden sonra, beklediğim kitapları gösterdi bana: Goethe, Shakespeare, Molfere, Byron'ın <span class="t13">Don Juan'</span><span class="t13">ı</span><span class="t13">,</span> Victor Hugo'nun <span class="t13">Sefîller'i, Tom Jones, Gösteri</span><span class="t13">ş</span> <span class="t13">Dünyas</span><span class="t13">ı</span><span class="t13">, Atma Karenina, Madame Bovary, Budala, Karamazof Karde</span><span class="t13">ş</span><span class="t13">ler</span> ve çok sevdiği kitaplardan biri olan Hebbel'in<a id="a69"></a><a href="../Text/notes.html#a194"><span class="t15">{29}</span></a> <span class="t13">Günce'si.</span> Hepsi bu kadar değildi, bunlar yalnızca seçip bana gösterdiği en önemli olanlarıydı. Roman büyük anlam taşırdı onun için; bana gösterdikleri, tekrar tekrar okuduğu romanlardı. Burada da Karl Kraus'tan bağımsız olduğunu kanıtlıyordu. &ldquo;O, romanlarla ilgilenmez. Resimlerle de ilgilenmez. Öfkesini yatıştıracak hiçbir şeyle ilgilenmez. Büyük bir adam o. Ama ona öykünülemez. Öfke, bir insanın <span class="t13">içinde</span> olabilir ancak; onu ödünç alamazsın.&rdquo;</p>

  <p class="p9">Bu sözcükler gayet doğal görünüyordu ama gene de benim üzerimde şok etkisi yaptı. Onu önümde, Karl Kraus'un okuma seanslarında en ön sırada pırıl pırıl ve de umutlarla dolu olarak görüyordum. Ama gene de Heine okuyordu, belki de şimdilerde bu <span class="t13">Frans</span><span class="t13">ı</span><span class="t13">z Ko</span><span class="t13">ş</span><span class="t13">ullar</span><span class="t13">ı</span>'nı okumaktaydı. Kraus'un karşısında oturmaya nasıl cesaret ediyordu peki? Onun her tümcesi birer talep içeriyordu. Talebi karşılayamıyorsanız, orada işiniz yoktu. Bir buçuk yıl boyunca her konuşmaya gitmiştim, Kraus, bir kutsal kitap gibi doldurmuştu içimi. Söylediği tek bir sözcükten kuşku duymamıştım. Asla, hiçbir koşul altında ona karşı bir davranışta bulunmazdım. Benim inancımdı. Gücümdü. Zihnimde o olmasaydı, laboratuvardaki o aptalca mutfak işlerine bir gün bile dayanamazdım. <span class="t13">İ</span><span class="t13">nsanl</span><span class="t13">ığı</span><span class="t13">n Son Günlerinden</span> parçalar okuduğunda, bana göre bütün Viyana konuşuyordu. Yalnızca onun seslerini duyuyordum. Başka kimse var mıydı? Adalet denen şeyi yalnızca onda buluyordum&ndash;hayır onda adaleti bulmuyordunuz, adaletin ta <span class="t13">kendisiydi</span> o. En yakın arkadaşımı terk etmem için kaşını kaldırması yeterdi. Tek bir hareketiyle kendimi onun için ateşe atardım.</p>

  <p class="p9">Bunları ona söyledim, söylemek zorundaydım, daha fazlasını da, her şeyi söyledim. Müthiş bir atılganlık geldi üstüme, gizli köle duygularımı dışarı salmaya zorlayan bir duyguydu bu. Veza dinledi, sözümü kesmedi, sonuna dek dinledi. Giderek şiddetleniyordum, o ise son derece ciddiydi, derken ansızın &ndash;nerden buldu bilmiyorum&ndash; eline bir Kutsal Kitap aldı ve, &ldquo;Benim Kutsal Kitabım <span class="t13">bu!&rdquo;</span> dedi.</p>

  <p class="p9">Beni doğrulamak istediğini hissettim. Tanrımı savunuşumdaki kesinliğime, katılığıma karşı değildi. Ama aslında dindar olmamasına karşın, <span class="t13">Tanr</span><span class="t13">ı</span> sözcüğünü benden daha ciddiye alıyordu ve hiçbir insanoğluna Tanrı olma hakkını tanımıyordu. En çok okuduğu kitaptı İncil. Öykülere bayılıyordu, ayetlere, atasözlerine, peygamberlere bayılıyordu. Hele Şarkıların Şarkısını hepsinden çok seviyordu. İncili iyi biliyordu ama hiç alıntı yapmazdı. Bu konuda kimseyi rahatsız etmek istemiyordu; ama temelde, edebiyatı onunla ölçüyordu, insanların davranışını da, İncilin talepleriyle kıyaslayarak değerlendiriyordu.</p>

  <p class="p9">Ama gene de, onun zihinsel yaşamında bulunanları sıralamakla, renksiz bir resmini çizmiş oluyorum. Ünlü kitapların adları, tıpkı kavramlar gibi art arda diziliydi. Bir karakterin, Veza'da ne verimli ve ne bağımsız bir yaşam sürdüğü konusunda size bir fikir vermek için tek bir karakteri ele almak ve o karakterin Veza'nın dudaklarından yavaş yavaş ortaya çıkışını betimlemek gerek. Hiçbiri ansızın ya da birdenbire gelişmiyordu; kişilik, birçok konuşmalar süreci içinde biçimleniyordu. Sözünü ettiği bir roman kişisini gerçekten tanıdığınız duygusunu edinmek için onu birkaç kez ziyaret etmiş olmanız gerekiyordu. Artık şaşırtıcı durumlarla karşılaşmayı bekleyemezdiniz; tepkileri kesindi; onlara güvenebilirdi insan. O karakterin gizemi, tümüyle Veza'nın gizeminin bir parçası olurdu.</p>

  <p class="p9">On yaşımdan beri, birçok kişiliği içimde barındırdığım duygusu taşıyordum. Ama bu belli belirsiz, soyut bir duyguydu. İçimdeki hangi karakterlerin konuştuğunu, ya da birinin hangi nedenle yerini diğerine bıraktığını bilemiyordum. Birçok biçimlerden oluşan ve yeni edinilmiş istek ve inançların özelliklerine karşın asla kurumayan bir nehirdi bu. Kendimi bu nehrin akışına bırakma arzusu duyuyor ve bunu yapabiliyordum; ama onu hiç gözümle görmedim. Şimdi Veza&rdquo;nın şahsında, büyük edebiyat eserlerinde karakterler bulan ve onları kendini çoğaltmada kullanan biriyle karşılaşmış bulunuyordum. Onları kendi toprağına ekiyordu, karakterler onun içinde güçleniyor, büyüyor, gelişiyordu. Onları ne zaman istese, elinin altındaydılar. Beni şaşırtan, buradaki berraklık ve kesinlikti, hiçbir şeyin rastlantısal bir şeye karışmaması, ait olmadığı bir yere gitmemesiydi. Bu karakterleri, çok daha değerli bir yasa levhasından okumak gerekiyordu sanki. Hepsi de yazıya dökülmüş, katışıksız kişiliklerde, her biri kesin çizgilerle belirlenmiş ve en az kişinin kendisi kadar, sizin kadar canlı, elle tutulur, yalnız ve yalnız kendi gerçekliği içinde var olan, ne yaparsanız yapın, artık söndüremeyeceğiniz birer kişilikti.</p>

  <p class="p9">Veza'nın kendi karakterleri arasında yavaşça hareket etmesini izlemek çok heyecan vericiydi. Bunlar, onun kendisini Karl Kraus'a karşı savunacak destekleriydi. Kraus, onlara asla dokunamazdı; onlar, Veza'nın özgürlüğüydü. <span class="t13">O,</span> Kraus'un kölesi olmamıştı hiçbir zaman. Ona karmakarışık bir kafayla, paramparça geldiğimde, beni kendi halime bırakması, konuşmamı kesmeden dinlemesi, onun yüceliğinden kaynaklanıyordu. Ama gene de, onun bu dizginlenmiş zenginliğinden çok daha yoğun bir şekilde hissettiğiniz bir şey vardı Veza'da: gizem.</p>

  <p class="p9">Veza'nın gizemi, gülümsemesinde saklıydı. Bunun bilincindeydi ve istediği zaman bu gizemi uyandırabiliyordu. Ama bir kez göründü mü, onu tekrar gömmek elinde değildi. Orada kalıyor, gülümsemediği sürece güzelliğini ele vermeyen yüzü, gerçek yüzüymüş gibi görünüyordu. Bazen, gülümserken gözlerini kapadığında, siyah kirpikleri derin derin gömülüyor, yanaklarına değiyordu. Böyle zamanlarda, içinden düşünüyordu sanki Veza, güzelliği onun ışığı oluyor da, içini gösteriyordu. Kendini nasıl görüyordu? Bu onun gizemiydi işte, ama gene de bu suskunluğa karşın, kendinizi dışlanmış hissetmiyordunuz. Parıldayan bir gökkuşağıydı onun gülümsemesi, kendisinden onu izleyene doğru uzanıyordu. Hiçbir şey, bir başka kişinin iç dünyasına girme arzusundan daha dayanılmaz değildir. Eğer bu, sözcükleri yerli yerine koymasını iyi bilen biriyse, suskunluğu, karşısındakinin arzusunu büsbütün dayanılmaz kılar. Onun içindeki sözcükleri ele geçirmeye çabalarsınız; bunları, konuğu bekledikleri yerde, onun gülümsemesinin ardında bulmayı umarsınız.</p>

  <p class="p9">Veza'nın koyduğu sınırlar aşılmazdı, çünkü bunlar, kederden oluşurdu. Kederini durmadan beslerdi o; her acıya karşı duyarlıydı, yeter ki başkasının acısı olsun. Bir başkasının aşağılanması, bu kişi kendisiymiş gibi üzerdi onu. Ona yalnız üzülmekle kalmazdı; aşağılanan kişiyi övgü yağmuruna, armağan yağmuruna tutardı.</p>

  <p class="p9">Üzüntüler geçtikten uzun süre sonra da yaşardı onun içinde. Keder dünyası uçurum gibiydi, bütün haksızlıkları bu uçurumda saklardı Veza. Çok gururluydu, gururu kolayca yaralanabilirdi. Ama aynı hassaslığı başkalarına da tanır, kendisini, onun korumasına gereksinimi olan, asla unutmayacağı hassas insanlarla çevrili olarak düşlerdi.</p>

  <h3 class="h31"><a id="ncx472"></a><a id="a70"></a><a id="a71"></a>Barış Güvercini</h3>

  <p class="p9">On günlük bir özgürlüğün insana neler yapabileceğini görmek müthiş şaşırtıcı. 1 Ağustosla, 10 Ağustos 1925 arasında geçen, yapayalnız kaldığım, Freud'a karşı dişe diş savaştığım, ayrıca da, annemin suçlamalarına karşı kendimi savunup temize çıkardığım (onun haberi olmaksızın gerçekleştirilmiş olması nedeniyle beni mutlu eden ve bu işte başka birinin de rol oynaması halinde, bu kadar katı, bu kadar güç ve bu )radar geçerli olmayacak bir rahatlamaya kavuştuğum); gündüzleri rüzgârlara söylediklerimi akşamları kâğıda döktüğüm, yaşamım boyunca beni besleyen, ne olursa olsun hep andığım, hep başvurduğum bu kısa özgürlük dönemi, yaşamım boyunca bir an olsun varlığını yitirmedi.</p>

  <p class="p9">Suçlamalarımı bugün bile beni ürkütecek ölçüde şiddetle yazarken, bir yüz, oraya ait olmadığını sandığım, gülümsemesini özlediğim, şimdi gülümsemeyen, ama çıkarttığı bir savaşı içtenlikle, durmaksızın anlatan bir yüz beliriyordu gözümün önünde. Bu, Veza&rsquo;nın yüzüydü. Bu yüz, <span class="t13">onun</span> özgürlüğünü anlatıyordu. Ve bitkin, yabani ihtiyar, yalnızca onun dile getirdiği korkunç sözcükler &ndash;dudaklarından beklenmedik şekilde boşalmaları nedeniyle daha da korkunç olan sözcükler&ndash; aracılığıyla tanıdığım o bitkin ihtiyar, ona karşı yürüttüğü savaşı <span class="t13">yitirmi</span><span class="t13">ş</span><span class="t13">ti.</span> Adamın imgesini şaşkınlık içinde silmeye çırpınsam da, sözcükler Veza'nın dudaklarından dökülmeyi sürdürüyor, yaptığım işte bana güç veriyordu. O on gün süresince, kendi özgürlük mücadelesiyle benim özgürlük mücadelemde yer aldı Veza. Döndükten sonra, beni çektiğini hissettim, asla tükenmeyecek bir konuşma başladı aramızda; gene, gene gidiyor, yeni bir konuşmayı, artık yozlaşıp bir güç mücadelesine dönüşmüş olan eskisinin yerine koyuyorduk&ndash;bunda şaşılacak hiçbir ey yoktu. Yürütülen konuşmalar, yalnızca tek kişiyi, yenilgiye uğrayan annemi şaşırtıyordu.</p>

  <p class="p9">Eylül ayında bambaşka bir hava içinde döndü annem. İki ay daha Radetzkystrasse'de birlikte kaldık. Bizi tutuşturan alev, sönmüştü. Temmuzdaki patlamanı onu ürkütmüştü. Doktorun kararı onun aleyhine dönmüştü. Bana saldırmadı, ne yapıp ne yapmayacağımı söylemedi. Onu eleştirmiyordum, çünkü artık Veza'yla konuşabiliyordum. Veza'ya yaptığım ziyaretleri gizli tutmuyor, pek ayrıntıya girmeden, onun yazınsal eğilimlerini aktarıyor, açık açık konuşuyordum. Onun zevklerini, yargılarını ve eşsiz yazınsal geçmişini överken yeterinden açık davranıyordum belki. Sözlerim, şimdilik dolaysız bir tepkiyle karşılanmıyordu. Ama annem, yemek saatlerimizdeki rahatsızlık konusunda son derece hassastı. Johnnie Ring, tuvaleti kullanmak gereksinimiyle odasından çıkıp da annemin sandalyesinin ardından sıyrılıp geçerken yüzünde iğrendiğini dile getiren bir anlatım beliriyor, selamına karşılık vermiyordu. Dönüşünde, annemin suskunluğundan utanmış bir halde kekelemeye başlıyordu Ring. Övgüleri boğazına tıkanıyordu; annemse, oğlan odasına girip kapıyı ardından kapatıncaya dek tek sözcük etmiyordu.</p>

  <p class="p9">Derken Viyana'ya, artık hiçbir şeyin doğru düzgün olmadığı bu kötülükler lağımına karşı şiddetli bir tartışma başlattı. İnsanlar öğleye kadar yataktan çıkmıyor, vakitlerinin çoğunu kitaplar hakkında gevezelik ederek geçiriyorlardı. Müzelere gidip güpegündüz resimlerin karşısında dikiliyordu utanmaz aylaklar. Hepsi aynı kapıya çıkıyordu, kimse çalışmak istemiyordu; erkeklerin hiçbiri yaşamı göğüslemeye yanaşmıyor, sonra da neden işsizlik bu kadar çok diye şaşıyorlardı. Kötülükler lağımı olmakla kalsa iyi, ama Viyana artık taşra haline gelmişti. Dünyada hiç kimse Viyana'da olup biteni umursamıyordu. Bunu görmek için birinin adını söylemek yeterliydi, herkes anında dudak büküyordu. Normalde adını bile anmayacağı Karı Kraus bile Viyana'nın ne kadar önemsiz bir kent haline geldiğinin baş tanığı olarak gösteriliyordu. Ne konuştuğunu biliyordu bu adam, çok iyi biliyordu, dolaylı olarak anlattığı insanlar, akın akın ona gidiyor ve kendi öz pisliklerine kahkahalarla gülüyorlardı. Eskiden, Burgtheater<a id="a72"></a><a href="../Text/notes.html#a197"><span class="t15">{30}</span></a> zamanında, her şey ne kadar farklıydı, Viyana o zamanlar saygıyla anılan bir kentti. Belki de Kaiser sayesinde oluyordu bu. Kim ne derse desin, sorumluluk duygusuna sahip bir adamdı o. İleri yaşında bile günlerce çalışma masasının başında oturdu. Şimdi? Burada, her şeyden önce kendi zevkini düşünmeyen birini gösterebilir miydim? Bir anne <span class="t13">böyle</span> bir kentte üç evladını gerçek birer erkek olarak nasıl yetiştirecekti, ha? Kesinlikle umutsuz bir durumdu bu. Ama Paris'te, evet, Paris&rsquo;te, her şey farklı olacaktı.</p>

  <p class="p9">Viyana'ya yöneltilmiş bu ani nefretin, adını vermediği belli bir kişiye yönelik olduğunu seziyordum. Bana herhangi bir suçlama yöneltmemek için çaba harcamasına karşın kendimi rahatsız hissediyordum. Günahlar kataloğuna müzeleri de dahil etmesi ve insanları tablolar karşısında dikilip durmakla suçlaması garibime gitmişti. Veza&rsquo;nın adını anan herkes, konuşmasına onu mutlaka bir tabloyla kıyaslayarak başlardı. Bu arada herkesin Veza'yı benzettiği tablo birbirinden çok farklı olduğundan, küçük bir müze oluşmuştu. Viyana'yı hedef alan bu öfkeli saldırılarından birinde, Veza'nın adı ansızın ağzından fırlayabilirdi. Ne yapardım o zaman? <span class="t13">Bu</span> kadına yapılacak en ilk hakarette, şapkamı alıp bir daha dönmemek üzere giderdim evden.</p>

  <p class="p9">Ama işler bu hale gelmeden annem kışın başlangıcında, Riviera'da Menton'a dinlenmeye gitti. Oradan bana yalvaran mektuplar yazıyordu. İnsanlar arasında soyutlandığını anlatıyordu: otelde ondan hoşlanmıyorlardı, insanlar ona güvenmiyordu, kadınlar özellikle yemek salonunda kocalarıyla baş başa oturduklarında, onun bakışlarından korkuyorlardı. Bu mektuplar beni etkiledi, çünkü betimlemelerinde, eski gücünden izler görüyordum. Ayrıca bir yığın bedensel şikayetlerini de ayrıntılarıyla anlatıyordu. Arosa'dan beri bu şikayetlerin çoğu kez uydurma olduğunu bilsem de ciddiye alıyordum. Mektuplarında sürekli olarak sözü getirmek istediği nokta, bütün birikimler, öylesine kör nefret patlamaları içeriyordu ki Veza'nın hayatından korkmaya başladım.</p>

  <p class="p9">Çünkü artık mektuplarda Veza&rsquo;nın adı açıkça anılıyordu. Ona en aşağılık itici güçleri yakıştırıyor, akla hayale gelmeyecek şeyler uyduruyordu: Veza benim zayıf noktamı, kitaplara olan sevgimi yakalamıştı ve benimle başka hiçbir konuda konuşmamakla bu yönümü utanmadan sömürüyordu. Veza'nın da bir kadın olduğunu ve yapacak işinin gücünün bulunmadığını söylüyordu; bu durumda elbet bir aydın yaşantısı sürebilirdi. Veza bundan hoşlanıyorsa bu onun bileceği bir işti. Ama yaşam mücadelesine hazırlanmakta olan genç bir adamı ayartmak bağışların bir suç değildi. Veza bunu salt eğlence olsun diye, torbasına bir kurban daha atmak için yapıyordu. Çünkü benim gibi gülünç bir genç yaratık onun kadar deneyimli bir kadın için ne anlam taşıyabilirdi ki? Benden sonraki erkeğin sırası geldiğinde korkunç bir silkinmeyle kendime gelecektim. Öyle masum ve saftım ki anneme göre, beni düşündükçe müthiş bir paniğe kapılıyordu. Beni kurtarmaya kararlıydı. Buradan çıkmak, Viyana'dan kaçmak zorundaydık! Bu Johnnieler ve Vezalar lağımında &ndash;Veza'nın onun kuzeni olması da rastlantı değildi yani&ndash; bize yer yoktu.</p>

  <p class="p9">Annem, kardeşlerimle birlikte Paris'e taşınmayı tasarladığını söyledi. Kardeşlerim orada liseye, sonra da üniversiteye gideceklerdi. Artık bir arada yaşayamayacağımız açıkça anlaşılmıştı. Yirmi bir yaşıma geldiğime göre kendi yoluma gidebilirdim. Ama havanın entellerin gevezelikleriyle kirletilmediği &ndash;örneğin Almanya'da&ndash; bir sürü kent vardı, eğitimimi orada sürdürebilirdim. Kimyayı bırakabileceğimden korkmuyordu artık; iki yıl dayanmıştım nasılsa. Asıl korktuğu, şöyle ya da böyle beni yutacağı kesin olan Viyana'ydı. Veza'nın, türünde tek olduğunu da düşünmemeliydim. Viyana'da onun gibilerden binlerce zevk düşkünü vardı, günlerini gün etmekten başka bir şey düşünmeyen, analarla oğulları birbirinden ayırmakta hiçbir sakınca görmeyen ve oğullardan bıktıkları anda fırlatıp atan bir yığın vicdansız kadın yaşıyordu burada. Bu türden sayısız olay duymuştu. Kadınlar hakkında yanlış düşünceler edinmemem için de bana söz etmemişti bu olaylardan. Ama şimdi, dünyanın nasıl olduğunu &ndash; kitaplardakinden çok farklı olduğunu bilmemin zamanı gelmişti.</p>

  <p class="p9">Menton'da kaldığı sürece, Marta kadar mektuplarını yanıtladım. Yapayalnız olduğunu, kendisine gösterilen güvensizliğin onu rahatsız ettiğini, genel bir huzursuzluk içinde bulunduğunu biliyordum. Veza'ya yönelttiği ve her mektubun yarısını oluşturan hakaretler beni çok sarsıyordu. Bunların fiziksel bir saldırıya dönüşeceğinden korkmaya başladım ve bu tutumunu değiştirmek için umutsuz girişimlerde bulunmaya çabaladım. Viyana'da olan biten diğer şeylerden söz ettim ona, laboratuvarda, benim yanımda duran ve de çok hoşlandığım bir Rus göçmeni kadınla yaptığımız tartışmaları yazdım. Aramıza katılan ve gümbür gümbür kararlı sesiyle bütün odayı egemenliği altına alan cüceden söz ettim; Karl Kraus'un sunduğu bütün okuma seanslarını aktardım &ndash; ne de olsa Viyana'yı hor görmesi nedeniyle artık resmen tanımıştı Kraus'u, adı anıldığında başını çeviremeyeceğini kabullenmişti. Her mektubumda, Viyana'da kalmaya kararlı olduğumu iyice vurguluyordum. Veza'ya karşı saldırılarından nefret ediyor ve bunları pek ciddiye almamak için çaba harcıyordum. Pek sık değilse de birkaç kez derinden yaralanmış bir kişi olarak &ndash;bütün o dönem boyunca gerçekten de müthiş incinmiş bir haldeydim&ndash; saldırgan mektuplar da yazdım. Böyle zamanlarda yumuşuyor, belki bir haftalığına nefretini bastırıyordu. Ama iki mektup sonra gene başlıyor, beni gene çileden çıkarıyordu.</p>

  <p class="p9">Durumu beni kaygılandırıyordu, ama daha çok Veza'yı düşünüyordum. Ne kadar hassas olduğunu biliyordum; çevresinde olan biten her şeyden ve daha pek çok olaydan kendini sorumlu tutuyordu. Annemin hissettiklerinin ve yazdıklarının zerresini öğrenseydi, benden ayrılır ve her ne koşul altında olursa olsun bir daha beni görmeyi kabul etmezdi.</p>

  <p class="p9">Ağzımdan tek sözcük çıkarmadığım sürece işler yolunda gitti. Her hafta, Menton'dan gelen bir mektup canımı sıkıyordu. O bir şeylerin farkına varmasın diye mektup aldığım günler onunla görüşmüyordum. '</p>

  <p class="p9">Yılın başında oturduğumuz daireden çıkmıştık. Kardeşlerim bir ailenin yanına taşındı, bense bir oda kiraladım. Martta annem, yakın akrabaların ve birçok yakın arkadaşının oturduğu Paris'e gitti. Orada yazın taşınabileceği bir ev aradı. Mayıs sonunda Viyana'ya geleceğini açıkladı. İşleri yoluna koymak için bir ay kadar kalacaktı. Altı aydan sonra, artık oturup <span class="t13">konu</span><span class="t13">ş</span><span class="t13">mam</span><span class="t13">ı</span><span class="t13">z</span><span class="t13">ı</span><span class="t13">n</span> zamanı gelmişti.</p>

  <p class="p9">Ani gelişini haber aldığımda ürktüm. İşler ciddiye biniyordu. Her ne pahasına olursa olsun Veza'yı annemden korumak zorundaydım; ne olursa olsun, asla karşılaşmamalıydılar. Ayrıca Veza annemin kendisinden nefret ettiğini asla öğrenmemeliydi, bu onu müthiş üzer, aramızdaki her şeyi değiştirirdi. Anneme karşı nasıl davranacağımı bilemiyordum. Geldiğinde, Veza'nın oturduğu Leopoldstadt'da değil de, Opera'nın yakınında bir pansiyonda kalmak istedi; bu durumda iki kadının birbirine rastlayabileceğinden korkmaya gerek yoktu. Veza'yı hazırlayacak vaktim vardı. Kaçınılmaz ölçüde gerekli olandan fazla hiçbir şey öğrenmemeliydi, annemden uzak durması isteğime uymaya razı olmasına yetecek kadarını bilsin, yeterdi.</p>

  <p class="p9">Annemin Viyana'dan ayrılmamı istediğini itiraf ettim Veza'ya. Büyük Alman üniversitelerinden birine geçerek dünyaca ünlü bir kimyacıyla çalışmamın ve doktoram için onun önerilerine bağlı kalmamın daha iyi olacağını söylemişlerdi ona. Viyana'da şu dönemde böylesine ünlü profesörler yoktu. İlerde, kimyager olarak çalıştığımda, hangi konu üzerinde kiminle doktoraya hazırlandığım önem taşıyacaktı. Bu daha sonra Viyana'ya dönmeyeceğim anlamına gelmiyor, diyordu annem; geleceğin neler göstereceği bilinmez. Elbet annem, beni Viyana'ya bağlayan bir şeylerin olduğunu fark etmişti. Her ne olursa olsun Viyana'dan ayrılmak istemediğimi yazmıştım ona. Şimdi, son bir atış yapmaya kararlı olarak geliyordu ve benim fikrimi değiştirmek için elinden gelen her şeyi yapacaktı. Başarıya ulaşmayacaktı. Kimya benim umurumda değildi çünkü; kimyager olmak niyetinde değildim. Ne olmak istediğimi, günü gelince neler yapmayı tasarladığımı en iyi bilen Veza&rsquo;ydı.</p>

  <p class="p9">Öyleyse neden bu kadar sinirliydim? Gitmek istemiyorsam kimse beni zorlayamazdı.</p>

  <p class="p9">&ldquo;Mesele o değil,&rdquo; diye yanıtladım Veza'yı &ldquo;Sen annemi bilmezsin. Bir şeyi isterse, onu gerçekleştirmek için yapmayacağı yoktur. <span class="t13">Seni</span> ziyaret edecek, seninle bu konuyu konuşacaktır. Viyana'dan ayrılmamın en doğru yol olduğu konusunda <span class="t13">seni</span> ikna edecektir. Gitmem gerektiğine inandıracaktır <span class="t13">seni.</span> Böyle bir şey olursa seni asla bağışlayamam. Bizi ayıracak. Onunla konuşacaksın diye ödüm kopuyor, müthiş korkuyorum.&rdquo;</p>

  <p class="p9">&ldquo;Asla. Asla. Asla. Annen asla bunu başaramaz!&rdquo;</p>

  <p class="p9">&ldquo;Ama ben korkuyorum, üstelik o buradayken bir an bile rahat etmeyeceğim. Geleceğini düşünmek bile elimi ayağımı titretiyor. Onun zihinsel yeteneklerini, irade gücünü erişilmez buluyorsun. Ama neler yapacağı konusunda en küçük bir fikrin bile yok. Ona bakarsan benim de bir fikrim yok. Biranda aklına bir şey gelir, hemen atılır, karşısındakini ikna eder, ne olduğunu anlamadan ne kadar haklı olduğunu görüverirsin, o zaman ona bir söz vermek zorunda kalırsın &ndash; halimiz ne olur?&rdquo;</p>

  <p class="p9">&ldquo;Onu görmeyeceğim. Söz veriyorum. Yemin ediyorum. Hiçbir şey gelmeyecek başımıza. Bu senin içini rahatlatacak mı?&rdquo; .</p>

  <p class="p9">&ldquo;Evet, evet, rahatlatacak. Ama ancak ve ancak söz veriyorsan...&rdquo;</p>

  <p class="p9">Annemden tek bir ziyaret, tek bir mektup kabul etmemesini söyledim Veza'ya; ondan sakınmak için de bütün zekâsını ve ustalığını kullanmasını söyledim. Zaten annem başka bir semtte oturacaktı. Karşılaşmamaya çalışmak çok güç olmazdı. Ama bütün beklentilerimizin tersine annemden ona bir mektup gelecek olursa, Veza kesinlikle zarfı açmayacak, olduğu gibi bana verecekti. Bana hemencecik inanması karşısında umutlandım. Annemin mektubunu açmadan bana vermekle yetinmeyecek, eğer ben istersem, ben okuduktan <span class="t13">sonra</span> da okumayacaktı mektubu ve asla yanıt vermeyecekti.</p>

  <p class="p9">Annem geldi. Daha ilk konuşmamızda, onun da herhangi bir karşılaşmadan kaçınmaya istekli olduğunu gördüm. Kafasındaki &ldquo;düşman&rdquo; imgesini öylece korumak istiyordu. Veza'yı karşısında gördüğünde, bu imgenin hemen eriyeceğini, hiçbir iz bırakmayacağını düşünüyordu. Paris'teyken birbiri ardına tekrar tekrar okuduğu mektuplarımdan, her ne olursa olsun Viyana'dan hemen ayrılmaya niyetim olmadığı sonucuna varmıştı. Karl Kraus'u Veza'dan bile fazla önemsediğimi sanıyordu. Kimseyi tanımadığı için kendisini soyutlanmış hissettiği Menton'dayken Veza'yı her gün görmemi doğal karşılamıştı. Ama Paris'te, akrabalarının ve sayısız arkadaşının arasında, bundan o kadar emin olmadığını anlamıştı. Güvensizliği yoğunluğunu yitirmiş, daha bir esnek hale gelmişti. Mektuplarımın satırları arasında, daha önce hiç farkına varmadığı pek çok şey görmüştü. Mektuplarımda ona laboratuvardaki arkadaşımdan, bana Dostoyevski'yi anımsatan kızdan söz etmiştim. Onunla bu dev yazarı konuşmak düpedüz tat veriyor demiştim. Onun yüzünden laboratuvara gitmekten bile hoşlanmaya başlamıştım. Annem, Menton'da mektubu ilk okuduğunda pek önemsemediği bu &ldquo;tat veriyor,&rdquo; sözcüklerine takılmıştı. Bütün gün laboratuvarda dikildiğimi sanıyordu. Niceliksel çözümlemenin bir parçası olan sıkıcı işlemler sırasında durmadan konuştuğumuzu düşlemiş olsa gerekti.</p>

  <p class="p9">&ldquo;Eva'yı görüyor musun?&rdquo; diye sordu şimdi, &ldquo;Hani senin şu laboratuvardaki Rus kızını?&rdquo;</p>

  <p class="p9">&ldquo;Evet, elbette. Hemen hemen her gün birlikte yemek yiyoruz. Biliyor musun, onun nefret ettiği İvan Karamazov'tan konuşmaya başladık mı, bir türlü bitiremiyoruz. Regina'ya birlikte yemeğe çıkıyoruz, hâlâ konuşuyoruz, Wahringerstrasse'den okula dönerken yolda sürdürüyoruz konuşmamızı, bir an bile durmuyoruz. Tüplerin, mikroskopların önünde dikildiğimizde ne konuşuyoruz sence?&rdquo;</p>

  <p class="p9">&ldquo;İvan Karamazov! Sizin gibileri iyi bilirim! Elbet en çok Alyoşa'yı seviyordur Eva. Ben de İvan'ı anlamaya başladım artık. Son birkaç yıldır, kardeşler arasında en ilgincinin o olduğunu düşünüyorum.&rdquo;</p>

  <p class="p9">Okulda bir arkadaşım var diye öyle seviniyordu ki, tıpkı eski günlerdeki gibi yazınsal kişiliklerden konuşmaya başladı. Bir yıl önce Radetzkystmsse'de geçirdiğim sarılığı andı. O dönemde hoşnutlukla andığım tek olay oydu benim için. Birkaç hafta yataktan çıkmamış, bütün Dostoyevskileri, bütün o kırmızı ciltleri baştan sona okumuştum.</p>

  <p class="p9">&ldquo;Sarılığına şükran borçlusun,&rdquo; dedi, &ldquo;yoksa şimdi senin bu Eva'nla baş edemezdin.&rdquo; &ldquo;Senin&rdquo; sözcüğü bir anda yüreğimi hoplattı. Kendi elleriyle kızcağızı kollanma veriyor sandım. (Eva'dan gerçekten hoşlanıyordum; hatta bu bende çelişik duygulara yol açıyordu.) Ama birden aklımı kullanıp üzerinde durmamanın daha iyi olacağına karar verdim. Annemin beni ince eleyip sık dokumakta olduğunu hissetmiştim çünkü. Şöyle bir yanıt verecek kadar ileri gittim hatta:</p>

  <p class="p9">&ldquo;Haklısın. Çok harika bir sohbet aramızdaki. O, Dostoyevski'de <span class="t13">ya</span><span class="t13">ş</span><span class="t13">ı</span><span class="t13">yor</span> ve onu çok ciddiye alıyor. Koca laboratuvarda bu konuyu konuşabileceği başka kimse yok.&rdquo;</p>

  <p class="p9">Edebiyattan konuşmaya başlar başlamaz annemden hoşlanıyordum. Gerçi konuşmayı bu yöne çekmesinin bir nedeni vardı ve bu apaçık ortadaydı. Beni yokluyor, bu çekici okul arkadaşımın herhangi bir başka kadına kıyasla benim gözümde ne önem taşıdığını anlamaya çalışıyordu. Kız benim için önemli miydi? Zaman içinde daha da önemli olabilir miydi? Annem Dostoyevski'ye döndü ve Eva'nın Dostoyevski'deki kadın karakterlerle bir benzerliği var mı diye sordu. Bu yeni bir belanın habercisi olacaktı ona göre; ama içini rahatlattım, tam tersi, Eva romandaki kişilerden hiçbirine benzemiyordu. Son derece zekiydi o; matematiğe meraklıydı ve bu alanda yetenekliydi. Kimyayı erkek öğrencilerin hepsinden iyi biliyordu. Coşkulu yaşantısı &ndash;zihinsel yetenekleriyle zıtlık oluşturacak şekilde&ndash; zengindi. Ama duyguları asla <span class="t13">de</span><span class="t13">ğ</span><span class="t13">i</span><span class="t13">ş</span><span class="t13">mezdi;</span> belli bir yöne yöneldikten sonra &ndash;annemin aklından geçirdiği ya da umduğu gibi&ndash; asla başka tarafa sapmazdı.</p>

  <p class="p9">&ldquo;Emin misin?&rdquo; dedi annem. &ldquo;Orası hiç belli olmaz, insan müthiş yanılabilir. Günün birinde benden nefret edeceğin aklına gelir miydi örneğin?&rdquo;</p>

  <p class="p9">Viyana'ya geldiğinden bu yana söylediği bu ilk düşmanca sözleri duymazdan geldim ve konuşmamızın asıl konusuna bağlı kalmayı yeğledim.</p>

  <p class="p9">&ldquo;Elbette eminim,&rdquo; dedim. &rdquo;Onunla günlerce, saatlerce birlikte oldum. Nerdeyse bir yıldır sürüyor bu. Konuşmadığımız konu mu kaldı sanıyorsun?&rdquo;</p>

  <p class="p9">&ldquo;Ben de yalnız Dostoyevski'den konuşuyorsunuz sanmıştım.&rdquo;</p>

  <p class="p9">&ldquo;Eh, en çok onu konuşuyoruz elbet, en sevdiğimiz konu bu. Bir kişi tanımak için Dostoyevski'de olan biten <span class="t13">her</span> <span class="t13">ş</span><span class="t13">eyi</span> tartışmaktan daha iyi bir yol düşünebiliyor musun?&rdquo;</p>

  <p class="p9">İkimiz de sımsıkı bu barış güvercinine tutunduk. Eva Reichmann, annemin ona yüklediği rolü bilseydi çok şaşardı. Böyle bir konuşmanın konusu olmayı özellikle istemezdi kanımca; çünkü aslında yaptığımız ondan söz etmek değil, diğer konudan kaçınmaktı. Ama gene de, Eva hakkında doğru olduğuna inanmadığım hiçbir şey söylemiş değildim, sözcüklerim onu gözümde giderek daha değerli kılıyordu. Annemin onun üzerinde çok fazla durmasına karşın Eva'dan soğumaya başlamadım. Gerçekten bizim barış güvercinimizdi o. Annemin altı ay süren yokluğundan sonra, o inanılmaz yazışmalardan sonra korkunç bir kavga bekliyordum. İkimizin de korkularımızı ve hoşnutsuzluklarımızı ortaya döktüğümüz açıkça belliydi.</p>

  <p class="p9"><span class="t13">&ldquo;Revenons</span> â <span class="t13">nos moutons,&rdquo;</span> (Şu bizim koyunlara dönelim-asıl konumuza gelelim) dedi annem ansızın. Bu deyişten pek hoşlanırdı ve kavgalarla geçen son birkaç yıl boyunca <span class="t13">bir kez</span> olsun kullanmamıştı bu sözleri. &ldquo;Şimdi sana tasarılarımı anlatayım.&rdquo; Yazın Paris'e taşınmak niyetindeydi. Bu onun için çok güç bir dönem olacaktı. Bu işlerle baş edebilmek için geçen yıl olduğu gibi Bad Gleichenberg'de bir kaplıcaya gidip dinlenecekti; geçen defa iyi gelmişti bu ona. Bu süre içinde kardeşlerimle ilgilenebilir miydim acaba? Onların gerçek bir tatile ihtiyaçları vardı, daha sonra, bir yığın güçlük onları bekliyordu çünkü. Yeni Fransız okuluna alışmaları, üstelik de üst sınıftan başlamaları, <span class="t13">bakaloryaya, lise</span> bitirme sınavlarına hazırlanmaları kolay değildi. Oğullarının üçü de birlikte Salzkammergut'a gidebilirlerdi. Böyle olursa içi rahat edecekti, hem ona hem de kardeşlerime büyük bir iyilik etmiş olacaktım.</p>

  <p class="p9">Aklından geçenleri anladım ve hiç duraksamadan kabul ettim. Hiçbir şey beni daha mutlu edemezdi. Kardeşlerimi belki de bir yıl boyunca görmeyecektim. Hem, zaten ben de bir tatile çıkmayı istiyordum. Güzel bir yer bulacaktık kendimize. Annem şaşırdı kaldı. Dilinin ucundaki soruyu hissediyordum. Pat diye söylemedi. Nerdeyse onun yerine ben söyleyiverecektim. Bir çeşit uzlaşmaya vardık. &ldquo;Yaz için başka planların yok, değil mi?&rdquo; dedi.</p>

  <p class="p9">&ldquo;Ne planım olacak?&rdquo; diye yanıtladım onu.</p>

  <p class="p9">Konuşma böylece sona erebilirdi ve bu her ikimiz için de iyi bir son olurdu. Aklımı kemiren tek şey, annemin Veza'yı üzebileceği, durumumuzu tehlikeye sokabileceğiydi. Gerçi, Veza'dan bir kez olsun söz edilmemişti. Ama annemin Viyana'da geçireceği dört beş hafta boyunca yapacağımız konuşmalarda başıma neler gelebilirdi? Bu uzun bir süreydi. işlerin yolunda gideceğinden iyice emin olmak istiyordum. Sınıf arkadaşımla ilgili konuşmamız bana iyi gelmişti. İçime şeytan mı girdi yoksa gerçekten Veza için mi telaşlandım, bilemiyorum, &ldquo;Biliyor musun,&rdquo; dedim anneme, &ldquo;Arkadaşım Eva yazın gene dağlara gidip gitmeyeceğimi sormuştu. Ona kesin bir şey söylemedim. Onun da bizim gideceğimiz yöreye gelmesinde sence bir sakınca var mı? Aynı yere değil elbet, belki bir saat kadar bir başka otele yerleşse? Arada bir buluşur dolaşırdık birlikte.</p>

  <p class="p9">Çocuklar üzerinde iyi bir etki yapacağından eminim. Yalnızca arada bir görürdüm onu, belki haftada bir, iki kez, kalan zamanımın tümünü çocuklara ayırırdım.&rdquo;</p>

  <p class="p9">Teklifim karşısında adeta coştu annem. &ldquo;Haftada iki kez olur mu? Daha sık görüşürsünüz. Demek yaz için planların vardı sonuç olarak. Bana söylediğine çok sevindim. Harika olur. Gerçekten de çok iyi bir kız Eva önce davranıp teklifi onun yapmasını hoş karşılamaksın. Eskiden akla hayale sığmazdı böyle bir şey. Ama günümüzde kadınlar değişti.&rdquo;</p>

  <p class="p9">&ldquo;Yok yok,&rdquo; dedim. &ldquo;Abartıyorsun. Aramızda hiçbir şey yok aslında.&rdquo;</p>

  <p class="p9">&ldquo;Her şey olabilir,&rdquo; dedi annem. Eli ayağına dolanmıştı adeta. Onu ilk kez böyle görüyordum. Beni Veza'dan uzaklaştırmak için yapmayacağı yoktu. Öte yanda, aklıma birden gelen bu fikir, Veza'yı anneme karşı korumanın bir yolu olduğunu gösterivermişti. Başka kadınlardan söz etmeliydim. Bu sefer, laboratuvarda yanı başımda çalışan bir arkadaş bana yardımcı olmuştu. Ondan gerçekten hoşlanıyordum, ama Eva'nın benim sevgilim olduğu ya da olabileceği duygusuna kapılmasına neden olmam yakışık almıyordu. Bunu Eva'ya anlatsaydım da, yardımsever ve anlayışlı biri olarak, oyunumu sürdürmeme razı olsaydı bile, yaptığım hoş değildi, utanç verici bir durum söz konusuydu barda. Ama olan olmuştu, üstelik, bir başka şeyin olması gerektiği de açıkça ortaya çıkmıştı: Kadınlar <span class="t13">uydurmal</span><span class="t13">ı</span> ve onlara ilişkin öykülerle annemi oyalamalıydım. Veza&rsquo;yla ikimiz hakkında hiçbir şey duymamalıydı, düşünmemeliydi bir daha. Annem ta Paris'te olacaktı, Veza'ysa Viyana'daydı, onu annemin yapabileceği korkunç şeylerden kurtarabilirdim.</p>

  <h3 class="h31"><a id="ncx516"></a><a id="a73"></a><a id="a74"></a>Frau Weinreb ve Cellat</h3>

  <p class="p9">Haidgasse&rsquo;deki evinde geniş, güzel bir oda kiraladığım Frau Weinreb, ileri yaşlarında ölen bir gazetecinin duluydu. Kocasından çok daha gençti ve onu yıllar önce yitirmişti. Ev, cömert sakallı dede görünümlü beyefendinin resimleriyle doluydu. Esmer, köpek suratlı karısının işi gücü, kocası hakkında konuşmaktı, ölmüş de olsa kendisinden gerek zihinsel gerek ahlaksal açıdan üstün olan bu saygın kişinin değerinin küçük bir parçasını öğrencilere aktarıyormuşçasına, kendisini bu işe adamıştı. Her biri birer Herr Dr. Weinreb olabilirdi; o her zaman için bir Herr ve bir Doktor'du. Önünde durup bir süre aranmak durumunda kaldığım grup resimlerinden birinde, meslektaşları arasında yalnızca sakalıyla değil, merkezi konumda bulunması nedeniyle de öne çıkıyordu. Kadın, &ldquo;kocam&rdquo; sözünü pek kullanmazdı. Ölümünden bunca yıl geçtikten sonra bile bu evlilikten duyduğu onuru yitirmemişti, bunu taptaze korumaktaydı. Ve eğer, bu sözcükler ağzından kaçacak olsa, utanç duyulacak bir şey yapmış gibi yerin dibine giriyor, biraz duraksıyor, sonra tam anlamıyla kendine gelip, adamın tam adıyla unvanını söylüyordu: &ldquo;Herr. Dr. Weinreb.&rdquo; Evlenmezden önce de onu uzun süre bu adla çağırmış olsa gerekti; ve belki de evlilik süresince de böyle seslenmişti ona.</p>

  <p class="p9">Yakından tanıdığım bir aile, kendi oğullarının bir yıl oturduğu bu oda hakkında bilgi vermişti. Çocuğun Aracılığı kötü bitmişti (bu konuda ilerde daha fazla bilgi vereceğim). Kibarlığıyla tanınan utangaç genç, garip bir olaya karışmak durumunda kalmış, bunun için mahkemelere bile çıkmıştı. Bu dula karşı değil de, aynı apartmanda oturan iki genç kadına karşı uyarmışlardı beni. Buranın bir kötülükler yuvası olduğunu biliyordum. Ama Veza'dan ne çok uzakta ne de ona çok yakın olan bu bölgede oturmak istiyordum. Taberstıasse'nin bir yan sokağı olan Haidgasse, çok uygundu benim için &ndash;çevresi benim yaşamıma egemen olan Praterstrasse'ye bağlı değildi ama çok yakınındaydı.</p>

  <p class="p9">Odaya bakmaya geldiğimde apartmandaki temizlik ve düzen beni şaşırtmıştı. Bundan daha belirgin bir burjuva havası olamazdı; bütün duvarlar ihtiyar ve saygıdeğer beyefendinin resimleriyle doluydu ve dul kadın, her resmin önünde ayrı ayrı övgüler sıralıyordu. Benim oturacağım oda bile resimlerden nasibini almıştı, ama gene de burada görece olarak az, topu topu üç dört resim vardı. Kadın, öğrencileri yeğlediğini söyledi. Benden önce burada oturan bir banka memuruydu. Elbet hayatını kazanan biriydi, annesinin eteğinden kurtulmuştu, ama alçakgönüllü bir yaşantı sürmüştü, zaten üniversite diploması olmayan birinden ne beklenirdi. Frau Weinreb daha fazlasını söylememeye özen gösterdi. Burada, benden önce oturmuş olması nedeniyle anılmıştı yalnızca ve bu oda o çıktığından beri boştu. Ne ondan yana görünüyordu ne de ona karşı. Kiracıyı mahkemeye veren muhafızı bitişikte bulunan mutfaktaydı. Bütün kapılar açıktı ve Frau Weinreb birden durup mutfağın bulunduğu yöne kulak kabartmaksızın hiçbir tümcesini tamamlamıyordu.</p>

  <p class="p9">Bu ilk ziyaret sırasında çok geçmeden hiçbir şekilde kurtulamayacağı bir baskının altında olduğunu sezdim. İki tümcesinden biri, zaman zaman bütün tümceleri rahmetli kocası hakkında olduğundan, bu baskının dul olmasının getirdiği bazı nedenlerden kaynaklandığını düşündüm. Belki ihtiyara onun istediği kadar iyi bakamamıştı. Bu pek olanaklı değildi, çünkü kadının yaşamında başka hiçbir erkek rol oynamamıştı. Bundan kuşku duymuyordum. Ama hep, buyruklarıyla hareket ettiği bir sesi dinliyordu ve bu ses, ölü adamın sesi değildi.</p>

  <p class="p9">Onunla birlikte oturan hizmetçisi, apartmanın kapısını açmış, beni patronuna devretmiş, sonra da mutfakta gözden yitmişti. Bu hizmetçi, güçlü, iriyarı, orta yaşlı bir kadındı; benim imgelemimdeki cellat tıpkı ona benziyordu. Elmacık kemikleri çıkık, gaddar yüzü, gülümsemesi nedeniyle büsbütün tehlikeli görünüyordu. Beni sille tokat karşılasaydı hiç şaşırmazdım. Ama böyle yapmadı, bir kedi suratı takındı, ancak bu, kadının boyutlarıyla orantılı, dolayısıyla da ürkütücü bir kedinin suratıydı. Beni, bu kişiye karşı uyarmışlardı.</p>

  <p class="p9">Frau Dr. Weinreb kiralayacağım odanın kapısını ardına dek açıp da (hep nerdeyse tökezleyecekmiş gibi yürüyordu) arkamdan odaya girdiğinde, kapıyı öylece açık bıraktı ve &ldquo;geliyorum, geliyorum!&rdquo; diye seslendi; bu garibime gitti, çünkü bir hizmetçinin hanımına &ldquo;geliyorum, geliyorum!&rdquo; demesine benziyordu daha çok. Sonra odanın üstünlüklerini, özellikle de rahmetli kocasının resimlerini övmeye başladı. Onay ya da destek almaksızın ikinci bir tümceye geçmiyordu.</p>

  <p class="p9">Başlangıçta bunları benden beklediğini sanmıştım ama çok geçmeden dışardan bir onay beklemekte olduğunu anladım. Apartmanda da kimseyi göremediğimden, söz konusu kişi bana kapıyı açan o ürpertici kadın olsa gerek dedim kendi kendime ve odayı dolaşırken onu aklımdan çıkaramadım. Ancak kadın mutfakta duruyor, konuşmamıza hiç ama hiç karışmıyordu.</p>

  <p class="p9">Burada yaşadığı söylenen üçüncü kadının, benden önceki kiracının açtığı davanın nesnesi olan kişinin nerede olduğunu merak ediyordum. Ama o hiç ortaya çıkmadı. Belki artık burada oturmuyordu. Belki odayı tekrar kiralamasını güçleştiren skandal nedeniyle başka yere taşınmıştı. Çok kesin şeyler değilse de, onun o kaba köylü güzelliği, harikulade sarı saç örgüleri (saçlarının açıldığında yere değdiği söyleniyordu), baştan çıkarma becerileriyle ilgili çok şey duymuştum. Çok hoşlandığım adı, belleğime kazınmıştı; Çek adlarını seviyordum, Ruzena ise, en sevdiklerimden biriydi. Ben, kapıyı onun açmasını beklemiştim; oysa karşımda birden teyzesi, o cellat belirivermişti; ve belki de, Ruzena'yı bu kadar merak etmemin cezası olarak teyzeden ilk anda bir tokat yemeyi beklemiştim. Bu gaddar suratlı karşılama bir uyarıydı belki. Olay gazetelerde çıkmıştı ve insanların odayı değil, Ruzena'yı görmeye gelmesi doğaldı.</p>

  <p class="p9">Ama Ruzena'nın görünürlerde olmamasının benim için bir sakıncası yoktu. Odayı beğenmiştim, korkusuzca kiralayabilirdim. Frau Weinreb, hemen taşınabileceğime sevindi; düşünmek için zaman istemeyişim, içini rahatlatmıştı. &ldquo;Onun ortamında kendinizi rahat hissedeceksiniz, o tahsilli bir beydi,&rdquo; dedi. Adını söylemeksizin kimi kastettiğini biliyordum. Beni dışarı çıkardı, mutfağa seslendi. &ldquo;Genç adam hemen dönecek. Eşyalarını getirecek.&rdquo; Kendisine anında &ldquo;Cellat&rdquo; adını taktığımdan olsa gerek adını unuttuğum hizmetçi ortaya çıktı ve gene sırıtarak, &ldquo;Korkacak bir şey yok, onu burada ısırmayacağız herhalde,&rdquo; dedi. Mutfağın kapısında dikiliyordu; dev gibi ve ağır bir görünümü vardı, sanki üzerinize atlamaya hazırlanıyormuş gibi kollarını kapıya dayamış öyle duruyor, bütün o boşluğu dolduruyordu. Onu hiç umursamadım ve eşyalarımı almaya gittim.</p>

  <p class="p9">Yeni odada geçirdiğim ilk birkaç gün süresince, ev çok sessizdi. Sabahleyin Kimya Laboratuvarına gidiyordum; öğlenleri üniversitenin oralarda kalıyor, çoğu kez Regina'nın self-servis bölümünde yemek yiyordum. Akşamüstü ders bittiğinde Veza beni alırdı. Ya bir yürüyüş yapardık, ya da onun evine giderdik. Haidgasse'ye geç bir saatte, belki on birde falan dönerdim. Her seferinde yatağımı yapılmış bulurdum ama bu işi kimin yaptığını bilmiyordum. Merak da etmedim; hizmetçinin olağan işlerinden biri bu diye düşünüyordum herhalde. Geceleyin, hiç ses duymuyordum. Bitişik odada oturan ve yatan Frau Weinreb, yumuşak terlikleriyle hiç ses çıkarmaksızın dolaşırdı; resimden resme gidip görevlerini, adanmışlığını dile getirdiğini düşünürdüm.</p>

  <p class="p9">Haftanın sonunda, bir akşam eve erken döndüm; bir oyuna çağrılıydım, üstümü değiştirecektim. Odamda birinin bulunduğunu hissettim. İçeri girdim ve donup kaldım. Yatağımın önünde iyice eğilmiş bir şekilde bir köylü kızı duruyordu, kösnül beyaz kolları kabartmakta olduğu kuştüyü yatağıma dalıp çıkıyordu. Geldiğimi duymadığı anlaşılıyordu, çünkü daha da fazla eğiliyor, görkemli poposunu bana döndürerek, parçalamaya çabalarmışçasına yatağa güçlü yumruklar indiriyordu. Işıklar saçan sarı saçları kalın bir örgü halinde, böyle eğildiğinde yatağa değen başında toplanmıştı. Yerlere dek inen pilili eteği, &ldquo;kaba köylü&rdquo; nitelemesini haklı çıkarıyordu. Eteği görmezden gelemezdim, burnumun dibindeydi. Arkasında olduğumun hiç farkında değilmiş gibilerden kuş tüyü yatağa birkaç darbe daha indirdi. Yüzünü görmediğimden, ilk konuşan ben olmak istemiyordum. Utandım, bir iki öksürdüm. Bunu duymaya karar verdi, doğruldu ve öyle bir dönüş döndü ki, nerdeyse bana sürtünüyordu. Orada yüz yüze durmuştuk, aramızda olsa olsa bir kâğıt kalınlığı kadar uzaklık vardı. Benden uzun boyluydu ve bir kuzeyli Madonna kadar güzeldi. Kuş tüyü yatak yerine beni kavramak üzereymiş gibi uzattı kollarını; sonra hemen indirdi ve kızardı. İstediği an kızarabileceği izlenimi uyandı bende. Bedeninden maya kokusuna benzer bir koku yayılıyordu. Güzelliğini hissediyordum. Bedeni de kolları gibi çıplak olsaydı, bu kadar yakınında durduğumdan aklımı oynatabilirdim; kim olsa aklını oynatırdı. Ama ben kımıltısız ve suskun durdum. Sonunda o çok küçük dudaklarını araladı ve kuş gibi bir sesle, &ldquo;Ben Ruzena&rsquo;yım, efendim,&rdquo; dedi. Bir süredir aklımda dolaşan ad, etkisini gösterdi. &ldquo;Efendim&rdquo; sözcüğü de beni etkiledi; çünkü Viyana göreneklerine göre, olsam olsam &ldquo;genç bay&rdquo;dım. Onun bu sözleri kullanması, bir kadının hiç direnmeden kendini kaptıracağı deneyimli bir adam yapmıştı beni. Ne var ki, cikleyen sesi, görünümünün ve tavrının etkisini paramparça etmişti. Konuşmayı yeni öğrenen minik bir civcivinki gibiydi sesi'. Az önce orada bulunan her şey, kuş tüyü yatakla uğraşan güçlü beyaz kollar, ışıltılı saçlar, beni pek kışkırtmamakla birlikte, insanda garip bir merak uyandıracağı kesin, dağ gibi yükselen kalçalar&ndash;her şey cikleme seslerinin içinde eridi. Beni umutla doldurmuş olan ad bile yoktu artık; sıradan bir ad haline geldi. Ruzena'nın büyüsü anında silindi gitti. O sesle ancak acınası bir yaratığı baştan çıkarabilirdi herhalde.</p>

  <p class="p9">Bu düşünce, tam onun selamını almazdan önce geldi aklıma. Yanıtım öyle soğuk, öylesine umursamaz oldu ki, çabuk çabuk cikleyerek benim odama girdiği için özür diledi. Rahatsız etmek istemediğini, yalnızca yatağımı yapmak için buraya geldiğini söyledi; her akşam düzeltiyordu yatağımı, bu kadar erken geleceğimi tahmin etmemişti. Giderek ona tepeden bakar hale gelmeye başlıyordum, ağzımdan &ldquo;Evet, evet,&rdquo; dışında bir söz çıkmıyordu. Boyutlarına göre fazla çevik bir hareketle odamdan çıktığında, gazetelerdeki öyküyü, ayrıca da bu konuda bana söylenenleri baştan sona anımsadım.</p>

  <p class="p9">Genç adam (benden önceki kiracı) bir akşam bankadan döndüğünde onu yatağın önünde bulmuştu. Kız onu lafa tutmuş ve anında baştan çıkarmıştı. Genç çekingendi, deneyimsizdi ve &ndash;Viyana'da pek rastlanmayacağı şekilde&ndash; daha önce hiçbir kadın arkadaşı olmamıştı. Teyze, onun bu işi tek başına kotaramayacağını anlamış ve evlenme vaadini yerine getirmediği gerekçesiyle mahkemeye başvurmuştu. Genç adam her şeyi yadsımıştı; mahkeme, görünümüne de bakarak onun suçsuzluğuna inanabilirdi. Ama Ruzena hamileydi, bu yüzden delikanlı ona tazminat ödemeye mahkum edilmişti. Bu çaresizlik onu herkesin diline düşürmüştü. Herkes onun masum olduğunu düşünüyordu, bu kadar gürültü koparılmasının nedeni de buydu zaten. Viyanalılar, baştan çıkıma ve vaatle kandırma suçlarından mahkûm edilecek son kişinin bu adam olduğunu düşünüyorlardı.</p>

  <p class="p9">Ruzena, birkaç akşam yatak yapma girişimlerinde bulundu. Ama meselenin ne kadar umutsuz olduğunu. biliyordu. Bir kız arkadaşımın bulunduğunu teyzesi ona çoktan çıtlatmıştı. Teyze, gelenin hep aynı kız olduğunu görünce de Ruzena'nın yatak yapmasına pek umut bağlamamıştı. Daha sonraki birkaç girişim de laf olsun diye yapıldı. Çok geçmeden her şeyi unuttum. Ruzena'yı gene düşünmeye başlamama neden olan bir deneyimi, çok ürkütücü bir deneyimi yaşamam için birkaç haftanın geçmesi gerekti.</p>

  <p class="p9">Bir akşamüstü, eve her zamankinden erken geldiğimde, mutfakta şiddetli gürültüler duydum. Tene inen bir kamçı sesi, inlemeler, zırlamalar, yalvarma ve yakarmalar, bir ıslıkla havada dönen ve inen kamçı sesi, şak, şak, şak! Arada, ancak sahibini tanıdığımda çıkarabildiğim derin katı bir sesle söylenen sözler. Bir erkek sesi gibi geliyordu ilk anda ama teyzenin sesiydi: &ldquo; Al sana! Al sana! Al, al, al!&rdquo; Ağlama inleme giderek yükseliyordu. Kesileceğine artıyordu. Derin sesin tehditleri de aynı şekilde daha sık, daha yüksek hale geliyordu. Gürültü kesilecek diye düşündüm ve başlangıçta hiç ses etmedim; ama kesilmiyor, daha beter oluyordu. Mutfağa daldım. Orada, Ruzena'nın masanın önünde diz çökmüş durduğunu gördüm; belden yukarısı çıplaktı. Yanında teyze dikiliyordu, elinde şu anda kaldırmakta olduğu bir kamçı vardı, kaldırdı ve Ruzena'nın sırtına indirdi.</p>

  <p class="p9">Öyle bir konumdaydılar ki, mutfağa giren anında onlarla yüz yüze gelebilirdi. Göz ardı edilebilecek hiçbir şey yoktu. Ruzena'nın göğüsleri ve Ruzena'nın sırtı, Celladın iğrenç suratındaki ürkünç anlatım, tıslayan kamçı... Bunları görmemek olanaksızdı. Ama bütün bunlar, benim odamdan duyulduğu kadar korkunç gelmiyordu kulağa. Hem kulaklarımla işitip hem de gözlerimle gördüğümde, inanamamıştım, sahnede oyun oynanıyordu sanki, ama çok daha yakınınızda oynanıyordu ve öylesine iyi düzenlenmişti ki görmemek elinizde değildi. Ayrıca şimdi artık kamçılamanın kesileceğini biliyordum, çünkü gürültüye karşın, beni görmelerini sağlayacak şekilde durdum orda. Kadın, kamçıyı indirmek yerine bir süre havada tuttu. Ama Ruzena bir yanlış yaptı ve kamçı gene inmişçesine çığlık attı. Teyze ona bağırdı: &ldquo;Utanmıyor musun! Çırılçıplak!&rdquo; Sonra hemen bana döndü: &ldquo;Yaramaz kız! Teyzenin sözünü dinlemiyor. Cezalandırmak gerek.&rdquo;</p>

  <p class="p9">Ruzena çığlıkları kesti. Utanması buyrulduğundan iki elini göğüslerine bastırdı, bu hareket onları daha da göze batar hale getirdi. Sonra elden geldiğince yavaş hareketlerle benim önümde kakılmış duran teyzeden aşağı kalmayan cüssesiyle gerçek bir sürüngen hayvan gibi, masanın ardında emeklemeye başladı. Teyze, sahneyi açıklamaya yönelik anasal azarlamalarını sürdürdü. &ldquo;Çocuk söz dinlemeli. Yalnız teyzesi var, bunu bilmeli, dünyada başka kimsesi yok. Kötü çocuk. Teyzesi olmasa ne yapar? Ama teyze ona bakıyor! Teyze onu gözetiyor!&rdquo;</p>

  <p class="p9">Bu sözcükler çabuk çabuk söylenmedi, ağır, okkalı sözcüklerdi. Ve tümceden sonra hayli işe yarayan kamçı eğilip bükülüyordu. Ama kurbanını kamçılamıyordu şimdi; masanın diğer tarafında sinmiş bulunan kabahatli çocuğun sırtı kamçının uzağındaydı. Çocuğun çıplaklığı, gizlendiği yerde daha da göze batıyordu. Heyecan verici bir dişiliği vardı kuşkusuz; ama bu çekici yaratığa yöneltilen çocuksu sözcükler, onu aptal konumuna indirgiyordu. Oyunun belki de en önemli, en vurgulu bölümlerinden biri olan aşağılama sahnesini, teyzenin cellatça davranışından daha az iğrenç bulmuş değildim. Sahneye <span class="t13">inanm</span><span class="t13">ı</span><span class="t13">ş</span> gibi terk ettim mutfağı: söz dinlemez çocuk cezalandırılmıştı. Utancımı ele vermeksizin mutfaktan yok olup da odama döndüğümde, her ikisinin gözünde asıl ahmak olan <span class="t13">bendim.</span> Bu da beni başka olası saldırılardan kurtardı.</p>

  <p class="p9">Şimdi başım rahattı, ikisini de &ndash; ne birlikte ne de Ruzena'yı yalnız görmüyordum. Bazen teyzenin bitişik lodada Frau Weinreb!e konuştuğunu duyuyordum. Kamçılama yoktu, ama teyzenin, dul kadınla tıpkı bir çocukla konuşur gibi garip bir ses tonuyla konuşmasına şaşırıyordum. Ne var ki, konuşmalar, tehdit edici değil de yatıştırıcı bir tondaydı. Frau Weinreb'in yapmaması gereken bir şeyi yaptığı belliydi; ama ne olabileceğini bilemiyordum, üzerinde de durmadım. Benden yalnızca tek bir duvarla ayrılan Cellat'ın sesini duymak hoş değildi; utanç verici patlamalara her zaman hazırlıklıydım. Ama bir daha hiç ağlama inleme duyulmadı; yalnız, ciddi bir vaat tonu taşıyan bir şeyler duydum. Frau Weinreb'in derin, okkalı bir sesi vardı; dinlemekten hoşlanıyordum; kesildiğinde nerdeyse üzülüyordum.</p>

  <p class="p9">Bir gece birden uyandım; odamda biri vardı. Frau Weinreb, sabahlığını giymiş, kocasının resimlerinin biri önünde duruyor; derken resmi ustalıkla Çıkardı ve bir şeyler arıyormuşçasına arkasına baktı. Onu çok iyi görüyordum; sokak lambaları odayı aydınlatıyordu, perdeler çekili değildi. Burnunu duvara iyice yaklaştırdı, resmi iki eliyle sıkı sıkı tutarken duvarı önlemli bir şekilde koklamayı sürdürüyordu. Sonra gene aynı ölçüde yavaşça resmin arkasını koklamaya başladı. Odada çıt yoktu, dolayısıyla koklama sesi net olarak duyuluyordu. Arkası dönük olduğundan göremediğim yüzü bana hep köpek suratı gibi gelmişti. Çabuk bir hareketle resmi yerine astı ve adeta kayarak bir sonraki resmi almak üzere yan duvara geçti. Bu resim çok daha büyüktü; çerçevesi ağırdı; tek başına kaldırabilecek kadar güçlü mü bakalım, dedim kendi kendime. Ama ona yardım etmek üzere yataktan fırlamadım. Uyurgezer bu kadın, diyordum içimden; onu korkutmak istemedim. Bu resmi de indirdi ve sıkı sıkı tuttu; ama bu kez, resmin arkasında kalan duvarı o kadar hafifçe koklamıyordu, soluk soluğa kalmıştı sanki, art arda durmadan kokluyordu. Derken tökezledi, resmi düşürür gibi oldu, ama yere koymayı başardı, ancak elinden bırakmadı; yüzü hâlâ duvara dönüktü. Gene doğruldu, parmaklarını çerçevenin üst kenarından ayırmaksızın duvarda resmin arkasına gelen bölümü koklamayı sürdürdü. Bu işi de bitirince eğildi, tablonun arkasını yokladı. Gene kokluyor sandım, çünkü o kısa zaman dilimi içerisinde alıştığım sesi duyuyordum halâ. Ama şimdi, kadının resmin arkasını yalamakta olduğunu görünce şaşırdım kaldım. Azimle, görev severlikle yalıyordu. Dili tıpkı bir köpeğinki gibi bir karış dışarı sarkıyordu. Bir köpek haline gelmişti ve bundan hoşnut görünüyordu. Bitirmesi hayli zaman aldı, resim büyüktü. ağır tabloyu zar zor kaldırdı; ön yüzüne bakmak, ya da hatta dokunmak için hiçbir çaba harcamaksızın çivisine astı, sonra hemen sessizce ve çabucak bir sonraki resme kaydı. Odamda Herr Dr. Weinreb'in dört resmi vardı. Bir tekini bile atlamadı; dördünü de halletti. Neyse ki, son ikisi, birincisinin boyutlarındaydı; dolayısıyla işini ayakta gerçekleştirebildi; ve gene yere çömelmedi, koklamakla yetindi.</p>

  <p class="p9">Sonra odamdan çıktı. Ölmüş kocasının kendi odasındaki tablolarını gözümün önüne getirdim ve bu işlemlerin gecenin en azından yarısını alacağını düşündüm. Daha önceki gecelerde de ben mışıl mışıl uyurken aynı iş için buraya gelmiş miydi acaba? Bunun bir daha tekrarlanmaması için çok derin uykulara dalmamaya karar verdim. Odama girdiğinde uyanık olmak istiyordum.</p>

  <h3 class="h31"><a id="ncx538"></a><a id="a76"></a><a id="a75"></a>Backenroth</h3>

  <p class="p9">Üçüncü sömestrimde Wahringerstrasse'deki eski &ldquo;dumanlı&rdquo; Enstitüden, Boltzmanngasse'nin köşesindeki Kimya Enstitüsüne taşındık. İlk iki sömestrdeki nitel çözümlemelerden sonra şimdi de Profesör Hermann Frei'ın öğrencileri olarak nicel çözümlemelere başlayacaktık. Frei, ufak tefek zayıf bir adamdı, karşısındakine işkence etmeden fikirlerini kabul ettirmeyi, düzeni korumayı bilirdi, dolayısıyla nicel çözümleme için biçilmiş kaftandı. Önlemli, nerdeyse kibar hareketlerle bir şeyin nasıl temiz bir şekilde yapılabileceğini göstermek ister gibiydi; tıpkı analizlerde kullanılan en az miktarlardaki malzemeler gibi, ağırlığı olmayan bir cisim gibiydi. İyilikler karşısında duyduğu minnet, olağan ölçüleri aşıyordu. Öğrencilerini bilimsel tümcelerle etkileme yeteneğinden yoksundu. Bütün gücü uygulamasında, çözümlemelerin somut süreçlerindeydi; bu konuda çok becerikli ve ustaydı; bütün o kibarlığına karşın, ciddi, kararlı bir yanı da vardı.</p>

  <p class="p9">Söylediği sözler arasında en etkileyici olanlar, mesleğine adanmışlığını gösteren tümcelerdi, bunları sık sık yinelerdi. Profesör olmadan önce mesleğinde daha da ilerlemiş olan Profesör Lieben'in asistanıydı, zaman zaman onun sözlerini aktarırdı bize, ama bunu yaparken söze mutlaka şu törensi ve etkileyici girişle başlardı: &ldquo;Çok değerli hocam saygıdeğer</p>

  <p class="p9">Profesör Dr. Adolf Lieben'in dediği gibi... &ldquo; Bu kimyacı, ardında iyi bir ad bırakmıştı. Sevenleri onun adını taşıyan ve bilimin gelişmesi ve yaygınlaştırılması amacını güden bir vakıf kurmuşlardı. Lieben, hocasının adını anıyor, ama onun hakkında hiçbir şey söylemiyordu, bu nedenle de Profesör Frei'ın dilinde bir söylence kişisi haline geldi. Her seferinde bu girişle anardı onu. Ve o anlarda onun o küçük bedeni öyle yoğun bir şevkle dolardı ki, Kimya Enstitüsünde Frei'ın bu inancım paylaşan kimse olmamasına karşın şaşıp kalıyordunuz.</p>

  <p class="p9">&ldquo;Kaiser'irn döndüğünde, ta Schönbrunn'a dek dizlerim üzerinde yürüyeceğim!&rdquo; Frei, imparatorun dönmesini bekleyen ve arzulayan tek kişiydi. Yaşlı imparator Franz Joseph'in daha on yıl öncesine hayatta olduğunu düşünürsek, bu arzudan kimsenin, ama hiç kimsenin bir şey anlamadığına şaşmak gerekir. Asistanları olsun, öğrencileri olsun bu dogmatik sözcükleri deliliğin bir belirtisi olarak görürlerdi. Ve belki de bu nedenle, Frei deli olduğu için tümce böylesine büyük bir kararlılık ve hiddetle söyleniyordu. Çünkü, bütün adanmışlığına, içtenliğine karşın Profesör hayal görüyor değildi: Kaiser'in dönüşü yönündeki ateşli arzusunda yapayalnızdı. &ldquo;Kaiser'im&rdquo; dediğinde kimi anlatmak istiyordu acaba? Belirgin bir imada bulunmadığı genç olandan mı söz ediyordu, yoksa Kaiser Franz Joseph'in dirilmesini mi istiyordu?</p>

  <p class="p9">Belki de o çok saygın öğretmeni, ünlü bir Yahudi banker ailesinden gelen Profesör Dr. Adolf Lieben'den dolayı Profesör Frei Yahudilere karşı en küçük bir düşmanlık bile göstermezdi. Adil olmaya çok özen gösterirdi ve her öğrenciyi yetenekleriyle değerlendirirdi. Adalet duygusu öylesine yüksekti ki, Galiçyalı Yahudilerin adlarını diğer adlardan farklı telaffuz etmezdi; oysa bunları dayanılmaz ölçüde gülünç bulan bir iki asistan vardı okulda. Frei'ın bulunmadığı zamanlarda böyle bir adın dilin üzerinde yayılıp hoş bir şekilde eritildiği olurdu. Josias Kohlberg diye bir öğrenci vardı, düşünebiliyor musunuz, zeki, neşeli bir öğrenciydi, ama adı sorgulayıcı bir havayla yayılarak söylendiğinde keyfini bozmaz, bana mısın demezdi. İşini çok yetkin ve çok becerikli bir şekilde yapardı, kimseye yapışmaz, kimseye yaltaklanmaz, asistanların hiçbiriyle samimi olmaz, bunlarla yalnız ve yalnız öğretmen-öğrenci ilişkisini sürdürürdü. Onun yanı başında duran Alter Horowitz, onun tam zıddıydı; sesi nerdeyse duyulmazdı, hareketleri yavaştı. Kohlberg insana hep bir futbol oyuncusunu anımsatırken, Alter Horowitz'i bir kitaba eğilmiş olarak gözünüzün önüne getirirdiniz hep &ndash; gerçi, konusu kimya olmayan hiçbir kitapla görmedim onu ama, kitapsız da görmedim.</p>

  <p class="p9">Bu iki öğrenci tencereyle kapağı gibi birbirlerini tamamlıyorlar, hiç ayrılmıyorlardı; her şeyi tıpkı ikizler gibi birlikte yapıyorlardı, dünyada başka kimseye gereksinimleri yok sanırdınız. Ama bu yanlış olurdu; çünkü tam yanlarında, gene onların memleketi Galiçya&rsquo;dan gelme bir üçüncü öğrenci daha vardı: Backenroth.<a id="a77"></a><a href="../Text/notes.html#a198"><span class="t15">{31}</span></a> Küçük adını hiçbir zaman öğrenmedim, ya da belki unuttum, bilemiyorum. Laboratuvarımızdaki tek <span class="t13">güzel</span> kişi oydu. Uzun boylu ve zayıftı, çok parlak, derinden ışıklar saçan gözleri vardı; kızıl saçlıydı. Pek kimseyle konuşmazdı, çünkü nerdeyse hiç Almanca bilmezdi, kimsenin yüzüne de bakmazdı pek. Ama eğer yanılıp da bakarsa, bazı resimlerde betimlendiği şekliyle genç İsa&rsquo;yı görmekte olduğunuzu sanırdınız. Onun hakkında hiçbir şey bilmiyor ve yanında çekingen davranıyordum. Sesini tanıyordum. İki Galiçyalı arkadaşıyla Yidiş dilinde ya da Polonyaca konuşurdu. Konuştuğunu fark ettiğimde bu dilleri anlamama karşın sesini duymak için farkında olmaksızın yanına yanaşırdım. Sesi yumuşak, garip ve son derece sevecendi. Acaba diyordum kendi kendime, Polonya dilinin kuş ötüşünü andıran sesi mi yaratıyor bu sevecenliği? Ama sesi Yidiş dili konuştuğunda da farklı değildi. Bu dilin de aynı şekilde sevecen bir dil olduğunu düşündüm. Yeni bir şey öğrenmiş değildim.</p>

  <p class="p9">Horowitz ile Kohlberg'in onunla kendi aralarında olduğundan daha farklı konuştuğunu fark ettim. Horowitz dalgınlığından sıyrılıyor ve her zamankinden daha ciddi konuşuyordu; Kohlberg şaka yapmıyor ve Backenroth'un önünde elinde futbol topuyla hazrol duruyormuş gibi görünüyordu. Her ikisinin de ona değer verdiği açıktı; ama neden bu kadar saygılı ya da önlemli davrandıklarını sormaya cesaret edemedim. Güzel çocuk onlardan daha uzun boyluydu, ama daha saf ve daha hassastı da; sanki bu ikisi ona hayatın bazı yönlerini göstermekle ve onu bu durumlara karşı korumakla yükümlüydüler. Ama çocuk, kendisinden yayılan ışığı bir an bile yitirmiyordu. Kendisiyle konuyu tartıştığım ve onun da hissettiği bu etkiden kaçınmaya çalışan bir arkadaşım, yollu bir açıklama yaptı; saçlarının rengi ne tam kızıl, ne de tam sarı, ikisinin ortasında bir renk, diyordu; bu yüzden güneşin ışıkları gibi parlıyor. Bu arada belirtelim, asistanlar da Backenroth'a karşı çekingen davranıyorlardı. Dil konusundaki güçlüklerinden dolayı genellikle Horowitz ya da Kohlberg aracılığıyla konuşurlardı onunla. Adının, onların ağzında ne kadar farklı, ne kadar çekingen &ndash; hayır, utangaç çıktığını duysanız, şaşardınız; oysa <span class="t13">Horowitz</span> ve <span class="t13">Kohlberg</span> derken alaylı alaylı yayıyorlardı ağızlarını.</p>

  <p class="p9">Her ikisi de, özellikle de Kohlberg, Backenroth'u, <span class="t13">kendilerinin</span> duymaya alışık olduğu hakaretlerden, bunlar sanki <span class="t13">kendilerine</span> yöneltilmişçesine koruyorlardı. Bu bana gereksiz görünüyordu, çünkü ondaki o Almanca bilgisizliğinden başka biraz çekinerek de olsa pırıltı diyeceğim niteliği onu korumaya yetiyordu. Çekinerek diyorum, çünkü o dönemde, ister dinsel olsun ister ruhsal herhangi bir üstünlük ya da yücelik konusunda bunları yeğleyen bir taraflılığını yoktu, bu tür şeylere yanlış ve yersiz gözüyle bakardım. Ama gene laboratuvara girer girmez ilk işim kendisine pek de uygun düşmeyen beyaz önlüğüyle ocağı başında aletleriyle çalışmakta olan Backenroth'a bakmaktı. Laboratuvarda çalışırken nerdeyse kılık değiştirmiş gizli biri gibi görünürdü; bu giysiye hiç güvenmez, onu çıkarıp atmasını, gerçek biçimiyle ortaya çıkmasını beklerdim. Ama aslında, onun gerçek biçiminin ne olduğu konusunda belirli bir fikrim yoktu. Yalnızca bir şey kesindi: insanların erittiği, kaynattığı, damıttığı, tarttığı bu çok meşgul kimyasal ortamda, o buraya ait biri değilmiş gibi duruyordu. Bir kristaldi o, ama sert, duygusuz bir kristal değil, kimsenin elinin değmemesi gereken hissetme yetisine sahip bir kristaldi.</p>

  <p class="p9">Her zaman durduğu yere bakıp da onun orada yerinde olduğunu görünce rahatlıyordum, ama bu rahatlama geçiciydi. Ertesi gün gene acaba yerinde mi diye düşünüyor, gelmeyeceğinden korkuyordum. Komşum Eva Reichmann, kendisiyle her şeyi konuştuğum Kievli Rus arkadaşım, Backenroth'la ilgili bütün kaygılarımı söyleyebileceğim tek kişiydi. Bu korkularımı şakalarıma konu ediyordum, pek ciddiye almıyordum. Ama son derece ciddi olan Eva &ndash;insanoğlunu ilgilendiren her şey kutsaldı onun için&ndash; &ldquo;Hastaymış gibi söz ediyorsun ondan,&rdquo; diye azarlıyordu beni. &ldquo;Hasta falan değil çocukcağız. Sadece güzel, o kadar. Erkek güzelliği seni neden bu kadar etkiliyor?&rdquo;</p>

  <p class="p9">&ldquo;Erkek? Erkek ha? Onda bir aziz güzelliği var. Burada ne işi var anlamıyorum. Bir azizin kimya laboratuvarında işi ne? Ansızın havaya uçuverecek, ortadan yitecek bir gün.&rdquo;</p>

  <p class="p9">Derken nasıl ortadan yitebileceği konusunda ayrıntılı senaryolar hazırlıyorduk. Acaba kırmızı bir bulut içinde eriyecek ve geldiği yer olan güneşe mi yükselecekti? Yoksa kimyayı bırakacak ve başka bir fakülteye mi girecekti? Hangisi? Eva Reichmann onu yeni bir Pitagoras olarak görmek istiyordu. Geometrinin yıldızlarla ve müziğin gök cisimleriyle ilişkisini düşünerek bunu ona çok uygun görüyordu. Birçok Rus şiirini ezbere bilir, bunları bana söylemekten hoşlanırdı, ama çevirilerini yapmazdı. Çok iyi bir öğrenciydi Eva, organik kimyayı erkek öğrencilerin hepsinden daha iyi başarıyordu. Matematiğe . gelince, &ldquo;ondan kolay ne var,&rdquo; diyordu. &ldquo;Matematik, çocuk oyuncağı.&rdquo;</p>

  <p class="p9">Uzun boylu ve kösnüldü; hiçbir meyvenin derisi onun teni kadar baştan çıkarıcı olamazdı. Matematik formüllerini ' (şiir gibi ciddi konuların değil de) konuşmanın bir parçasıymış gibi, hayret uyandıran bir kolaylıkla çözümlerken onun yanaklarını okşamak gelirdi insanın içinden. Sözlü çarpışmalarımızda şiddetle inip kalkan göğüslerini düşünmeye cesaret edemiyordunuz. Belki de birbirimize âşıktık. Ama her şey bizim dünyamızda değil de bir Dostoyevski romanında olup bittiği için duygularımızı birbirimize hiç itiraf etmedik. Bugün, elli yıl sonra, ikimizin de âşık olmanın belirtilerini bol bol gösterdiğimizi görebiliyorum. Tümcelerimiz, sırma saçlar gibi birbirine dolanırdı, sözcüklerimizin kucaklaşması saatlerce ve saatlerce sürerdi, sıkıcı kimyasal işlemler sırasındaki bekleme dönemleri bize yeterince zaman bırakıyordu. Ve tıpkı âşıkların yakınlarındaki insanların belli niteliklerini alıp bunları kendi aşk konuşmalarına katması, kendi heyecanlarını zenginleştirmede kullanması gibi bizim işimiz gücümüz Backenroth'u kendi duygularımızı dile getirmede alet olarak kullanmak, konuşmalarımızdan eksik etmemekti. Durmadan onu <span class="t13">yitirirsek</span> ne yaparız, diyorduk birbirimize; böylece birbirimizden ayrılma kaygılarımızı dile getiriyorduk.</p>

  <p class="p9">Eva Reichmann'a, onunla konuşmak istiyor mu diye sordum. Kararlı bir şekilde başını iki yana salladı: &ldquo;Hangi dilde?&rdquo;</p>

  <p class="p9">Ana dili Rusçaydı. Kiev'in en varsıllarından olan ailesi kentten ayrıldığında Eva on iki yaşındaydı. O yaşa kadar Rusça konuşmuş, sonra Çemowitz'de bir Alman okuluna girmişti, ama Almancayı hâlâ Rus aksanıyla konuşuyordu. Ailesi hepsini değilse de servetlerinin büyük bir kısmını yitirmişti. Ama Rus Devrimini hiç kötülemezdi. İçten bir inanmışlıkla, &ldquo;Hiç kimse o kadar zengin olmamalı,&rdquo; derdi. Avusturya'da enflasyon zenginlerinden konuşmamıza karşın, kendi ailesinin geçmişteki servetini de düşündüğünü hissediyordu insan. Evde hiç Yidiş dili konuşmamıştı. Bana öyle geliyordu ki, bu dil tıpkı bana olduğu kadar ona da yabancıydı; Yidiş dilini ne önemsiyor, ne de ortadan kalkmak üzere olan bir dile duyulabilecek bir sevecenlikle anıyordu. Onun yazgısı büyük Rus edebiyatıydı: tam anlamıyla tutkundu Rus edebiyatına; duygu ve düşüncelerini hep, Rus romanlarındaki kişileri ölçüt alarak değerlendirirdi. Öylesine doğal olmasına, duygularını anında belli eden bir tip olmasına karşın, yaşamındaki her şey, Rusça kitaplardan tanıdığı bildiği biçimlere bürünürdü. Backenroth'la Polonya dilinde konuşmaya çalışması önerimi inatla geri çeviriyordu. Ben, bir Rus'un, isterse Polonya dilini anlayabileceğini düşünüyordum; ama o ya gerçekten Polonyaca anlamadığından, ya da belki Dostoyevski&rsquo;yi ve onunla birlikte Polonya'yla ilgili her şeye karşı önyargıları da annesinin sütüyle kendine kattığından bu işe yanaşmıyordu. Ne zaman onu konuşmaya razı etmeye çalışsam, bana kendi silahlarımla yanıt veriyordu: &ldquo;Onunla bozuk bir Polonyaca konuşmamı istiyorsun, öyle mi? Polonyalılar dillerine çok önem verirler. onların edebiyatlarını bilmiyorum. Zaten edebiyatları da yok. Rusların da yok ya... &ldquo; Bu son tümceciği, temelde milliyetçiliğe karşı olduğu için ekliyordu; bu yüzden yalnızca &ldquo;Rusların da yok ya,&rdquo; deyip geçiyordu.</p>

  <p class="p9">Backenroth'la, ortak bir dilleri olmadığı için konuşmadan sakınıyordu. Ondaki o &ldquo;yücelik&rdquo; kavramını benimle paylaştığından onun Kohlberg ya da Horowitz'le konuştuğunu duyduğunda azıcık rahatsız oluyordu. Bir futbol oyuncusunu andırdığından ve durmadan ıslıkla saçma sapan bir şeyler çaldığından Kohlberg&rsquo;den hoşlanmıyordu. Horowitz'i ise &ldquo;sıradan bir Yahudi&rsquo;ye benzediği&rdquo; için ilginç bulmuyordu. Edebiyat aracılığıyla herhangi bir dili tümüyle benimsemiş, ama bu arada çılgın bir milliyetçi haline gelmemiş Yahudileri ciddiye alıyordu. Milliyetçi önyargıları tepkiyle karşılama konusunda tutarlı olduğundan, bu özgürlükçü düşünceye ulaşamamış Yahudileri saygıdeğer bulmuyor, böylece bu duygusundan birazını onlara karşı olmakla doyuruyordu. Backenroth'un bu özgürlüğe ulaşıp ulaşmadığından emin değildi. &ldquo;Belki de sadece genç bir Hasid hahamıdır,&rdquo; diyerek şaşırttı beni bir keresinde, &ldquo;ama kendi de bunun farkında değildir henüz.&rdquo; Eva'nın Hasidçilikten hoşlanmadığı ortaya çıktı. &ldquo;Fanatik onlar,&rdquo; diyordu. &ldquo;Mucizelere inanıyorlar; içip içip zıplıyorlar. Matematik onların yanından bile geçmemiş.&rdquo; Matematiğin de onun mucizelerle dolu dini olduğu aklından geçmiyordu. Backenroth'la ilgili konuşmamızı destekliyordu ama Eva. Bu aramızda geçmesine izin verdiğimiz aşk konuşmasını oluşturuyordu. Çünkü ben, beni laboratuvardan aldığını Eva'nın gördüğü başka bir kadına aittim. Eva Reichmann, başkasına bağlı olduğunu belli eden birine duygularını açmayacak kadar gururluydu. Backenroth'dan konuştuğumuz sürece duygularımız adsız kalmayı sürdürdü; onun ansızın ortadan yok olması, birbirimize karşı olan duygularımızın sönmesi korkusu halinde aramızda yaşıyordu.</p>

  <p class="p9">Bir sabah, onun yerinde olmadığını gördüm; bulunması gereken yerde kimse durmuyordu. Geç kaldı diye düşündüm ve birey demedim. Sonra Eva'nın ne kadar huzursuz olduğunu fark ettim; gözlerini benden kaçınıyordu. &ldquo;Üçü de yok,&rdquo; dedi sonunda. &ldquo;Mutlaka bir şeyler oldu.&rdquo; Kohlberg'le Horowitz'in yerinde de kimse yoktu, daha önce bunu fark etmemiştim; Eva, Backenroth'u benim kadar soyutlanmış olarak görmüyordu, onu hep diğer ikisiyle birlikte, konuştuğu tek iki kişiyle bir arada düşünüyordu. Onu onlarla birlikte görmek Eva'yı rahatlatıyordu bir bakıma; Backenroth'un soyutlanmışlığını tam olarak kabullenmek istemiyordu.</p>

  <p class="p9">&ldquo;Bir dinsel kutlamaya katılmışlardır,&rdquo; dedim ben. Yalnızca Backenroth'un değil de üçünün birden bulunmayışını iyiye yormaya çabalıyordum. Ama Eva, özellikle üçünün birden bulunmayışına daha çok kaygılanmış görünüyordu. &ldquo;İyiye alâmet değil bu,&rdquo; dedi. &ldquo;Ona bir şey oldu, diğer ikisi de yanındalar.&rdquo;</p>

  <p class="p9">&ldquo;Sence hastalandı mı yani?&rdquo; dedim, ben de biraz huzursuz olmuştum. &ldquo;Ama hasta olsa ikisini birden niye tutsun yanında?&rdquo;</p>

  <p class="p9">Eva beni yatıştırmaya çalışarak, &ldquo;Doğru, dedi. &ldquo;Hasta olsa biri ona bakar, diğeri buraya gelirdi.&rdquo;</p>

  <p class="p9">&ldquo;Yok,&rdquo; dedim, &ldquo;ikisi asla birbirinden ayrılmıyor. Hiç tek başlarına bir şey yaptıklarını gördün mü?&rdquo;</p>

  <p class="p9">&ldquo;Belki de bu yüzden bir arada oturuyorlar. Evlerine gittin mi hiç?&rdquo;</p>

  <p class="p9">&ldquo;Hayır, ama ikisinin ortak bir oda tuttuklarını biliyorum. Bizimki de üç ev ötelerinde oturuyor.&rdquo;</p>

  <p class="p9">&ldquo;Sen de bayağı araştırmışsın yani! Dedektif misin nesin?&rdquo;</p>

  <p class="p9">&ldquo;Bir gün izledim onları. Kohlberg'le Horowitz onu evine bıraktılar.</p>

  <p class="p9">Sonra sanki bir yabancıymış gibi resmi bir havayla veda edip gerisin geri kendi evlerine yürüdüler. Beni fark etmediler.&rdquo;</p>

  <p class="p9">&ldquo;Neden yaptın bunu?&rdquo;</p>

  <p class="p9">&ldquo;Yalnız oturup oturmadığını öğrenmek istedim. Belki de, yalnız kaldığı bir anda rastlantıymış gibilerden yanında belirip onunla konuşurum diye düşünmüşümdür. Gerçekten rastlantıymış gibi çok şaşırmış görünecektim, sonra da konuşmaya başlayacaktık.&rdquo;</p>

  <p class="p9">&ldquo;Evet ama hangi dilde konuşacaktınız?&rdquo;</p>

  <p class="p9">&ldquo;Ondan kolay ne var. Tek sözcük Almanca bilmeyenlerle bile konuşabilirim ben. Bunu büyükbabamdan öğrendim.&rdquo;</p>

  <p class="p9">Güldü Eva. &ldquo;Ellerinle konuşuyorsun. Bu hoş değil. Sana yakışmıyor.&rdquo;</p>

  <p class="p9">&ldquo;Normalde yapmam bunu. Ama böylelikle buzları kıracaktık. Onunla ne zamandır konuşmak istiyorum, biliyorsun!&rdquo;</p>

  <p class="p9">&ldquo;Belki de ben Rusçayı denemeliymişim. Senin için bu kadar önemli olduğunu bilmiyordum.&rdquo;</p>

  <p class="p9">İşte, yalnızca onu konuşuyorduk; o gün üçünün yeri boş kaldı. Sabah saatleri ilerleyince ben, unutmaya çabaladım. Konuyu değiştirip önceki gün okumaya başladığım Poe'nun öykülerinden söz etmeye kalktım. O bunları okumamıştı, birini, müthiş korkutan &ldquo;Dedikoducu&rdquo;yu anlattım ona. Ama öyküyü ona anlatarak kendimi bu korkudan kurtarmaya çabalarken, söz konusu kişilerin boş yerlerine her göz atışımda korkumun giderek büyüdüğünü hissetmeye başladım; sonunda Fraulein Reichmann &ldquo;Korkudan başım dönüyor,&rdquo; dedi.</p>

  <p class="p9">O anda Profesör Frei heyetiyle birlikte (genellikle iki kişi olurdu yanında ama bu kez dört asistanı vardı) laboratuvarda belirdi. Yakınına gitmemiz için belli belirsiz bir işaret yaptı, laboratuvardaki herkes karşısına dikilinceye dek bekledi ve sonra &ldquo;Çok üzücü bir şey oldu,&rdquo; dedi. &ldquo;Size bildirmem gerek. Herr Backenroth dün gece siyanürle kendini zehirledi.&rdquo; Orada bir süre durdu. Sonra başını iki yana sallayarak &ldquo;Çok yalnızlık çekiyordu herhalde. Hiçbiriniz bir şey fark etmediniz mi?&rdquo; Profesör Frei, kimseden bir yanıt almadı. Haber buna elvermeyecek ölçüde korkunçtu; odada, kendini suçlu hissetmeyen tek kişi yoktu, hiç kimse yardımcı olmamıştı. Evet, hiç kimse bir girişimde bulunmamıştı. ,</p>

  <p class="p9">Profesör ardındakilerle birlikte odadan çıkar çıkmaz Fraulein Reichmann kendini tutamadı ve kardeşini yitirmişçesine hıçkıra hıçkıra ağlamaya başladı. Kardeşi yoktu, şimdi Backenroth onun kardeşi olmuştu. Aramızda da bir şeylerin olduğunu fark ettim; ama yirmi bir yaşında bir gencin ölümüne kıyasla bunun pek önemi yoktu. Ayrıca tıpkı Eva gibi ben de genç adamın garip varlığım kendi konuşmalarımıza alet etmekle onu sömürdüğümüzü biliyordum. Aylarca aramızda durmuştu bu delikanlı, onun güzelliği bizi heyecanlandırmıştı; o bizim, kendisinden de kendimizden de gizli tuttuğumuz sırrımızdı. İkimiz de konuşmamıştık onunla, ne Eva, ne de ben; bu suskunluğu haklı çıkarmak için uydurduğumuz bahaneler ne saçmaydı! Dostluğumuz, içimize giren suçluluk duygusuyla sarsıldı. Kendimi asla bağışlamadım, onu da bağışlamadım. Bugün, belleğimde onun tümcelerini, garip vurguları içimi kaynatan tümcelerini yeniden işitirken, öfke duyuyorum ve genci kurtaracak olan tek şeyi yapamadığımı, bunu başaramadığımı biliyorum: Eva'yla oynayacağıma, o genci sevmesi için yüreklendirmeliydim onu.</p>

  <h3 class="h31"><a id="ncx574"></a><a id="a79"></a><a id="a78"></a>İsyancılar</h3>

  <p class="p9">Laboratuvarda pek seyrek konuşan bir başka öğrenci vardı. Ama onun sessizliği Almanca bilmemesinden kaynaklanmıyordu. Kırsal kesimden, sanırım Kuzey Avusturya'da bir köyden gelmeydi; utangaç ve aç bir görünümü vardı. Hep sırtında gördüğümüz kötü giysiler, üzerine büyük geliyordu; belki bir başkası vermişti bunları ona. Ya da belki kentte yaşamaya başladığından beri kilo vermişti, çünkü nerdeyse yiyecek hiç bir şeyi yoktu. <span class="t13">Bunun</span> saçları parlamıyordu; solgun, hasta görünümlü yüzüne uyan bir donuklukta, bezgin, kızıl saçları vardı. Adı Hund'du (köpek), ama ağzını hiç açmayan garip bir <span class="t13">hund</span>du bu. Kimsenin günaydınını bile yanıtladığı görülmemişti. Verilen bir selamı dikkate almışsa, genellikle uzaklara bakarak dalgın dalgın başıyla karşılık vermekle yetinirdi. Kimseden yardım istemez, kimseden hiçbir şey ödünç almaz, asla bir şey sormazdı. Ondan yana baktığımda, yere yığıldı yığılacak, diye düşünürdüm. Hiç becerikli değildi, yaptığı analizler saatlerce sürerdi. Ama hareketleri öylesine kısa, öylesine ölçülüydü ki, ne büyük güçlük çektiğini anlayamazdınız. İşin kolayına kaçmazdı; şöyle bir hazırlanır, işine kendini kaptırır ve başlar başlamaz bitirirdi.</p>

  <p class="p9">Bir gün, önünde sarılıp sarmalanmış bir sandviç buldu; kimse görmeden biri onu oraya koymuştu. Yufka yürekli Fraulein Reichmann'dan kuşkulandım ben. Hund paketi açtı, içindekini gördü, gene sardı ve tek tek dolaştırdı. Herkese gösteriyor ve nefretle, &ldquo;Bu sizin mi?&rdquo; diye soruyordu. Sormadık kimseyi bırakmadı; ilk kez laboratuvarda herkesle konuşuyordu, ama hep aynı üç sözcüğü yineliyordu. Kimse sahip çıkmadı pakete. Sonuncuya sorusunu sorup da son &ldquo;Hayır,&rdquo; yanıtını aldıktan sonra küçük paketi havaya kaldırdı ve &ldquo;Karnı aç olan var mı?&rdquo; diye sordu. &ldquo;Bunu çöp sepetine atıyorum!&rdquo; En azından bu yersiz davranışı yaptığından kuşkulanılmasın diye kimse yanıt vermedi. Hund, büyük bir öfkeyle &ndash;birden güçlü kuvvetli kesilivermişti&ndash; küçük paketi çöp sepetine fırlattı. &ldquo;Yazık,&rdquo; deme cesareti gösteren birkaç hafif ses duyulduğundaysa, &ldquo;Çöpten alsanıza!&rdquo; diye tısladı. Hiç kimse ondan bu kadar kararlı, bu kadar becerikli olmasını beklemiyordu. Hund böylece saygınlık kazandı, yardım amacıyla verilen armağan boşa gitmemişti.</p>

  <p class="p9">Birkaç gün sonra laboratuvara elinde küçük bir paketle geldi, o sandviçin konuldu yere koydu. O uzun ve gereksiz işlemleriyle oyalanırken paket öyle açılmadan durdu orda. İçinde ne olduğunu merak eden tek kişi ben değildim. Ama merakım uzun sürmedi, kendi sandviçini getirdi, gösteriş yapıyor diye düşündüm; içinde köşeli bir şey var gibiydi. Derken Hund paketi aldı, yanıma geldi, şöyle bir sallayarak &ldquo;Bak!&rdquo; dedi, &ldquo;Resim!&rdquo; Bu sözler buyruk gibi çıkmıştı ağzından, bunda da bir sakınca yoktu. Kimse ondan bir şey göstermesini beklemiyordu. Hiç kimseyle hiç bir ilişki içinde bulunmadığını bildiklerinden herkes şimdi bu garip çocuğun bir şey sunduğunu görünce şaşırmışlardı. Hepsi benim yerime hücum etti ve Hund'un etrafında bir yarım daire oluşturdular. O, böyle olayları sık sık yaşarmışçasına, herkes toplanıncaya dek sessiz sakin bekledi. Sonra paketi açtı ve resimleri bir bir havaya kaldırıp göstermeye başladı; harikulade güzel resimlerdi bunlar&ndash;kuşlar, manzaralar, ağaçlar, insanlar, nesneler, hepsi birer sanat eseriydi.</p>

  <p class="p9">Böylece Hund, yoksul, aç bir sefilden, parasını bu tutkusu uğruna harcayan tutkulu bir fotoğrafçıya dönüştü. Bu nedenle böylesine kötü giyiniyor, bu nedenle aç dolaşıyordu. Övgü çığlıklarını yeni resimleri havaya tutmakla yanıtladı; düzinelerce resim vardı; bu ilk seferinde elli ya da altmış resim getirmiş olsa gerekti. Bunlardaki zıtlık şaşırtıcıydı; resimlerden birkaçı birbirine benziyordu, sonra birden farklı bir şey odaya çıkıyordu. Böylece bizi kendi etkisi altına aldı. Sonra kızlardan biri, &ldquo;Ama Herr Hund, siz bir sanatçısınız!&rdquo; dedi hayretle, inanarak söylüyordu üstelik. Hund, gülümsedi ona ama bir şey söylemedi. Sanatçı sözcüğünün gırtlağından kayıp gittiğini gözünüzle görebilirdiniz; hiçbir yiyecek ya da içecek bu kadar lezzetli olamazdı. Gösteri sona erdiğinde hepimiz üzüldük. Aynı kız, &ldquo;Konularınızı nasıl seçiyorsunuz, Herr Hund?&rdquo; diye sordu. Sorusu, tıpkı daha önceki şaşkınlığı gibi ciddiydi. Hund, gururlu ama kısa bir yanıt verdi: &ldquo;Tecrübe.&rdquo; Deyim meraklısı biri hemen yanıtı yapıştırdı: &ldquo;İşleyen demir ışıldar!&rdquo; Ama kimse gülmedi.</p>

  <p class="p9">Hund, bir ustaydı, sanatı uğruna her şeyi feda ediyordu. Yemek önemli. değildi, yeter ki fotoğraf çekebilsin. Kimyaya karşı bile pek ilgili görünmüyordu. Bir iki ay geçmeden yeni bir paketle çıkageldi. Öğrenciler hemen etrafına toplandılar. Merakla koşuşuyorlardı. Resimler, tıpkı ilk seferki gibi çeşit çeşitti. Artık herkes Hund&rsquo;un laboratuvardan içeri girip yeni fotoğraflarla biz izleyicilerini hayretler içinde bırakmasını bekliyordu, bu fakültedeki varlık nedeni buydu onun.</p>

  <p class="p9">Hund'un bu ikinci gösterisinden kısa bir süre sonra laboratuvara herkesin dikkatini çeken biri geldi: Cüce Franz Sieghart. Oranları yerli yerindeydi, bedeninde her şey normaldi ama kırılgan bir görünümü vardı. Masa ona çok yüksek geliyordu, bu nedenle aygıtlarını yere yerleştirirdi. Küçük cüce parmaklarıyla hepimizden önce bitirirdi deneyleri. orada aşağılarda kaynatır damıtırken, işine kendini kaptırmış bir halde, durmadan, yorulmadan çalışıyor, çatlak sesiyle &ldquo;büyük bir insan&rdquo;ın yapabileceği bütün deneyleri yaptığına, hatta onlardan daha fazlasını bile bildiğine bizi inandırmaya çabalıyordu. Avusturya ordusunda deniz albayı olan, hepimizden de uzun boylu, bir seksen dokuz boyundaki ağabeyinin izne geleceğini açıkladı bir gün. Birbirlerine bir kabuktaki iki bezelye tanesi kadar benziyorlardı; ikisini ayırmak olanaksızdı. Ağabeyi üniformalarıyla çıkageldiğinde, hangisinin kimyager, hangisinin subay oluğunu anlayamayacaktık. Biz, Sieghart'ın söylediklerine bayağı inanırdık; her şeyin doğrusunu bilirdi o; sözcüklerinde insanı kıskandıracak bir inandırıcı güç yüklüydü; ama bu kardeşin varlığından kuşku duyuyorduk.</p>

  <p class="p9">&ldquo;Bir altmış beş falan olsa neyse,&rdquo; diyordu Fraulein Reichmann, &ldquo;ama bir seksen dokuz! İnsaf! İnanmıyorum. Hem neden buraya üniformalarıyla gelsin?&rdquo; Sieghart, yerde birkaç saat oyalandıktan sonra herkesin saygısını kazanmayı başarmıştı; daha ilk analizinin sonuçlarıyla da asistanları müthiş etkilemişti. Bu biraz sıkıcı çalışmaları normalden daha çabuk tamamlıyordu; hızı, parmaklarındaki ustalığa ayak uyduruyordu. Ama ağabeyinin ziyaretini önceden bize haber vermesi yanlış olmuştu. Bekledik, durduk. Elbet kimse Sieghart'a bunu anımsatacak kadar düşüncesizlik etmiyordu; ama o, düşüncelerimizi okuyor görünüyordu; çünkü zaman zaman durup dururken ağabeyi hakkında bir şeyler söylüyordu. &ldquo;Bu hafta gelemez. Orduda işler sıkıdır. Siz burada ne kadar rahat olduğunuzun farkında değilsiniz! Ağabeyimin orduya girdiğine pişman olduğu bile oluyor. Ama bunu itiraf etmiyor. Zaten o boyla başka ne yapabilirdi?&rdquo; Ağabeyinin boyunun yüksekliği konusundaki güçlükleri çeşitli kılıklarda ortaya çıkıyordu. Aslında, Franz Sieghart ona acıyordu, ama saygısı sonsuzdu ve daha bu genç yaşında albaylığa yükseldiği için ona ancak hayran olunabilirdi.</p>

  <p class="p9">Ama zamanla bu konu sıktı ve artık kimse onu dinlememeye başladı. Ağabey sözü açıldığı anda herkes kulaklarını tıkadı. Sieghart, insanlara kendini dinletmeye alışıktı, çevresinde bir duvar örüldüğünü hissettiği anda boy posla ilgili konuyu değiştirdi. Yalnız ağabey değil, kızlar da vardı. Sieghart'ın tanıdığı bütün kızlar ağabey kadar dev boyutlu olmasa da doğal ölçülerdeydiler. Ama burada önemli olan yükseklik değil, çeşit ve miktardı. Açık saçık konuştuğu yoktu, kızların görünüşüyle ilgili ince ayrıntıları olur olmaz anlatıyor değildi, o bir centilmendi her şeyden önce, kızlarının hepsini de teker teker korumasını bilirdi. Adlarını hiç söylemezdi. Ama bunları birbirinden ayırmak ve herkesin kimden söz ettiğini allamasını sağlamak amacıyla onları numaralamıştı, konuşmasına önce kızın numarasını söyleyerek başlardı. &ldquo;3 numaralı kız arkadaşım beni ekti. Mesaiye kalacakmış. N'apayım, ben de 4 numarayla sinemaya gideceğim.&rdquo;</p>

  <p class="p9">Hepsinin de fotoğrafı vardı onda, öyle söylüyordu. Tek tek hepsinin resmini çekmişti. Kızların en hoşlandığı da buydu zaten, resimlerini çeksin diye can atarlardı. Her buluşmada sordukları ilk soru şuydu: &ldquo;Şey, bugün birkaç resmimi çeker misin, ha?&rdquo;</p>

  <p class="p9">&ldquo;Sabırlı olun, sabırlı olun,&rdquo; diyordu o da bunun üzerine. &ldquo;Her şeyin bir yeri ve zamanı vardır. Sırası gelince çekeriz elbet.&rdquo; Herkes de çıplak resim istiyordu. Çıplak, ama usturupluydu çektiği resimler. Yüzlerini kapayarak bize gösterecekti bir gün. Öyle diyordu. Yoksa onlara saygısızlık etmiş olurdu. Birkaçını gösterecekti bize. Bir gün, koca bir deste getirecekti. Baştan sona çıplak kız resimlerinden oluşan bir deste. Ama acelesi yoktu. Sabırlı olmalıydık. Bir kere gösterdi mi, herkes peşine düşecek, &ldquo;Sieghart, çıplak resim var mı yanında?&rdquo; diye askıntı olacaklardı. Hem, işi gücü kızlarla uğraşmak değildi ya. Beklemesini bilmeliydik. Zamanı gelince, kız öğrencilerden bir kenara çekilmelerini isteyecek, bize bütün resimleri bir bir gösterecekti; bu onların masum gözlerine uygun bir görünüm değildi çünkü. Erkeklere mahsustu. Ama unutmamalıydık, yalnızca usturuplu, terbiyeli resimler çekerdi.</p>

  <p class="p9">Sieghart, laboratuvarda merak uyandırmayı çok iyi becerirdi. İyice bağlanmış bir ayakkabı kutusu getirdi laboratuvara bir gün ve o an için dolabına kilitledi. Ama gizleme yeri içine sinmedi; kutuyu çıkardı, düşündü düşündü, &ldquo;Gene de en iyisi buraya koymak,&rdquo; dedi, gene koydu, gene çıkardı ve &ldquo;Dikkatli olmalıyım,&rdquo; dedi. &ldquo;Aslında size söylememeliydim. İçi çıplak resim dolu. Ama içinizde hırsız yoktur nasıl olsa.&rdquo; Kutuyu gözümüzün önünde dolaba sokup çıkarmak, evirip çevirip gene yerine koymak için durmadan yeni bahaneler buluyordu. &ldquo;Haberim olmadan açmak yok. Zaten çözemezsiniz, nasıl bağladığımı bir ben biliyorum. Küçücük bir şey göreyim, hemen kutuyu eve götürürüm, resimleri de düşünüzde görürsünüz! Duydunuz mu?&rdquo; Sesinde bir tehdit tonu vardı, gerçekten de tehditti bu, çünkü herkes, kutunun içinde çıplak resim bulunduğuna inanıyordu. Bizim terbiyeli ve iffetli Fraulein Reichmann'ımız istediği kadar Herr Sieghart, ayakkabı kutunuz kimseyi ilgilendirmiyor,&rdquo; desindi. Sieghart buna &ldquo;Ha! Ha!&rdquo; ünlemiyle yanıt verirken, odadaki bütün erkeklere göz kırpıyordu. Birkaç kişi göz kırparak karşılık veriyordu, ama herkes neden kutunun içindekileri görmeye can attığını biliyordu.</p>

  <p class="p9">Sieghart, bizi haftalarca diken üstünde tuttu. Aramızda usta bir fotoğrafçının bulunduğunu duymuştu, Hund'un konularını bütün ayrıntılarıyla anlatmamızı istedi. Sonra yüzünü yamulttu ve &ldquo;Modası geçmiş!&rdquo; diye ünledi. &ldquo;O günler geçti! Eskiden vardı böyle fotoğrafçılar. Gerçi yanlış anlamayın, doğaya karşı değilim. Ama herkes doğa resmi çekebilir. Kapıdan çık, klik, klik, işte sana bir düzine resim. İşte buna modası geçmiş diyorum ben. Bundan kolay ne var! Ama benim kızlarım ağaçta bitmiyor, onları arayıp bulman gerek. Sonra biraz kur yapman gerek. Bakın, yazın durum o kadar fena değil. Ama kışın, onları ısıtmak zorundasınız. Yoksa hayır deyip kestirip atarlar. Bende tecrübe var tabii. Kimse beni geri çevirmez. Bütün kızlar izin verir resimlerini çekmeme. Şimdi diyeceksiniz ki, sen ufarak olduğundan seni çocuk yerine koyuyorlar. Hayır! Hiç de değil. Ne mal olduğumu gösteriyorum onlara. Ben de tıpkı bütün diğer erkekler gibi erkeğim, bunu kanıtlıyorum onlara. Önce fotoğraf makinesinin karşısında zafere ulaşıyorlar &ndash;nasıl <span class="t13">kabard</span><span class="t13">ı</span><span class="t13">klar</span><span class="t13">ı</span><span class="t13">n</span><span class="t13">ı</span> bir görseniz!&ndash; sonra da birer resim alıyorlar! Herkese yalnızca <span class="t13">bir tek</span> resim! O da iyi çıkmışsa yani. Hiçbir şey almıyorum bundan. buna kafa derler. Eğer kız birden fazla kopya isterse, parasını bastırmak zorunda. Bazıları erkek arkadaşlarına vermek için fazladan kopya istiyorlar da. Eh, bereket versin, bunda bir kötülük yok, para paradır yani.&rdquo;</p>

  <p class="p9">Bu açıklama, Sieghart&rsquo;ın çok sayıda arkadaşının olması olgusuna ışık tutuyordu. &ldquo;Arkadaşlık&rdquo; kızın kişisel fotoğrafçısı olmak anlamına geliyordu. Ama bu nokta daha fazla açıklığa kavuşmuyor, bu kadarla kalıyordu; bu amaçla kendine özgü bir tümceyle noktalıyordu konuşmasını: &ldquo;Hayır, daha fazla sormayın. İnsaf denen bir şey var! İnsan ağzım sıkı tutmalıdır! Ağzı sıkılık benim için bir onur meselesidir. Kız arkadaşlarım bunu bilirler. Ben onları nasıl tanıyorsam, onlar da beni iyi tanır!&rdquo;</p>

  <p class="p9">Bir sabah üniformalar içinde bir dev kapıda belirdi ve Franz Sieghaıt'ı görmek istediğini söyledi. Kafamızı kızların resimlerine öyle bir takmıştık ki, ağabey konusunu tümüyle unutmuştuk. Şimdi bedeni, üzeri Franz Sieghart&rsquo;ın &ndash;tıpkı maskeyi andıran&ndash; yüzüyle kaplı küçücük bir kafayla son bulan uzun boylu albaya şaşkın şaşkın bakıyorduk. Biri, cücenin çalıştığı yeri gösterdi. Franz, yere diz çökmüş, elindeki küçük alevli Bunseni, alkol imbiğinin altına yalapşap yerleştirmeye çalışıyordu. Ağabeyinin üniformalı bacaklarını görünce fırlayıp ayağa kalktı ve gakladı: &ldquo;Selâm! Hoş geldin! Nicel Analiz Kimya Laboratuvarı seni selamlar. Gel, arkadaşlarımla tanıştırayım seni. Önce bayanlar. Hadi canım, utanma. Burda herkes tanıyor seni!&rdquo; Albayın yüzü kızardı. &ldquo;Utangaçtır,&rdquo; diye açıkladı cüce. &ldquo;Çıplak kadın resimleri peşinde koşmak onun harcı değil!&rdquo;</p>

  <p class="p9">Bu sözler, ağabeyi büsbütün utandırdı. Cüce resimlerden söz ettiğinde, bizim kızlardan birini selâmlamak üzere önünde eğilmeye çabalıyordu. Bedeni daha selâmını tamamlamadan dikiliverdi, yüzü kiremit gibi kırmızıydı &ndash; bizim cücede böyle bir renk asla göremezdiniz. İşte şimdi iki kardeşin yüzü rahatça birbirinden ayırt edilebiliyordu. &ldquo;Sıkılma&rdquo; dedi küçük olanı. &ldquo;Ben seni şimdi rahatlatırım. Öyle kibar ki, şaşarsınız. Her şey olması gerektiği gibi, kaymak gibi olacak ona. göre, her an teftişte bir asker gibi görüyor kendini. Bak, bu Yunanlı bayan, bu da Rus bayan. Hah! İşte sana Viyanalı bir kız, Fraulein Fröhlich (neşeli). Adı gibi güleçtir hep, kimsenin gıdıklamasına da gerek yok ha. Ama Rus bayan böyle şakalardan hoşlanmaz. Baldırlarını gıdıklamaya cesaret eden adamı mumla arasan bulamazsın, ölçülerim uygun ama ben bile yanaşamam bu işe.&rdquo; Fraulein Reichman yüzünü astı ve başını çevirdi. Albay, kardeşinin saygısızlığına üzüldüğünü dile getirmek üzere hafifçe omuzunu kıstı; bu arada cüce, albayın Fraulein Reichmann'ın çekingenliğinden hoşlandığını fark etmişti. &ldquo;Hoş bir hanımdır,&rdquo; dedi. &ldquo;Gayetle okumuş biridir, çok iyi bir aileden gelir. Ama hiç umutlanma. Ne diyorsun? Her erkek bir yudum tatmak ister ondan. Ama kendine hakim ol. Toparlan lütfen. Bir subay olarak kendini tutma alışkanlığın vardır ne de olsa.&rdquo;</p>

  <p class="p9">Soma sıra bize geldi. Cüce, ağabeyinin yakasım kolay kolay bırakacağa benzemiyordu. Hepimiz tek tek takdim edildik. Herkes için uygun bir takılına yöntemi buluyordu cüce. Demek bizi çok büyük bir dikkatle gözlemlemişti, öyle anlaşılıyordu. Bizi takdim şekli, okul arkadaşlarına karşı düşünceli olmaktan çok iğneleyici olduğunu ele veriyordu gerçi ama, her şey öyle büyük bir hızla cereyan etti ki, kahkahalarla gülmekten başka bir şey yapamadık. Kırdı geçirdi bizi; sırada iki kişi kaldığında bile hâlâ herkes kasıklarını tuta tuta gülüyordu. İyi ki o gün laboratuvarda yoktu Hund. Daha tür günden beri Sieghart'a gizlemediği bir nefretle yan yan bakıyordu Hund çünkü, çıplak resim konusu ortaya çıkmadan önce bile böyleydi duyguları. Sanki Sieghart'ı gördüğü anda, cücenin heveskar etkinlikleri sonucu başına bir felaket geleceğini sezmişti Hund. Sieghart, Hund&rsquo;un ne tür resimler çektiğini sağa sola sormuştu gerçi ama, hiç onunla doğrudan doğruya ' konuşmamıştı, resimleri küçümsediğini ise hiçbir zaman gizlemiş değildi. Ama şimdi, Hund burada olsaydı, Sieghart hem onun adını söyleyecek, hem de onun hakkında iğneleyici sözler edecekti, çünkü ağabeyini herkese, yeraltında yaşar havasında dolaşan, bizim köyün delisi dediğimiz Wundel'e bile takdim etmişti. Bu durumda Hund için de mutlaka bir şeyler söyleyecekti; Hund da hassas biri olduğundan, korkunç bir sonuç ortaya çıkabilirdi. Aslında takdim töreni öyle pek uzun sürmedi. Tıpkı ağabey gibi hepimiz Sieghart'ın cebindeydik. Sırayla birimizi cebinden çıkarıyor; ağzının payını verdikten sonra, bir kenara atıyordu. Ama ağabey, yağmurdan kaçarken doluya tutulmuş, kızartma tavasından zıplayıp ateşin içine düşmüştü. Ona saplanan iğneler, hepimize saplananların toplam sayısı kadardı. Neden böyle üniformalara büründüğünü anlamaya başlıyordum. Cücenin egemen tavırlarından ve sonsuz alaycılığından kaçarak orduya sığınmıştı. Hiç değilse beklediği buyrukları duyacaktı orada, küçüğün ani patlamalarından korkmayacaktı artık burada. Albayın neden buraya uğradığını merak etmeye başladım. Kardeşinin nasıl davranacağını biliyor olsa gerekerekti. Bile bile neden gelmişti? Sorum, albay gittikten hemen sonra yanıtlandı.</p>

  <p class="p9">&ldquo;Cesaretin varsa gel de bir bak kimya laboratuvarına dedim ona. Burada insanlar ordudaki gibi uslu uslu oturmazlar, çalışırken konuşabilirsin. ama o, hep insanların çalışırken sessiz durduğunu sanıyor. Herkes tıpkı askere alınmış toy delikanlı gibi çenesini kapatacak. Ne kadar asıldım gelmesi için, bilemezsiniz! 'Ödlek!' dedim ona, 'Korkuyorsun da ondan gelemiyorsun,' dedim. 'Gerçek yaşamın ne olduğunu bilmiyorsun. Orduda hepiniz tarihsel birer sınır taşı gibi koruma altındasınız. Size hiçbir şey olamaz. Savaş geçmişte kaldı. Bundan sonra da bir daha asla savaş olmayacak' dedim. Ordu bize neden gerekli? Hayattan korkan ödlekler için gerekli. Adam bir seksen dokuz boyunda ve kimyadan korkuyor! Kızların önünde kıpkırmızı kesiliyor. Odada beş kız var burada, adam beş kez kızarıyor. Yani ben şimdi benim sekiz &ndash;şu anda sekiz kızım var&ndash; kız önünde boyuna kızaracak mıyım? Bu arada bizim buradaki hanım öğrencilerimizden söz etmiştim ona. Özellikle de o güzel Rus hanımdan. Tam sana göre dedim. Sağa bakmaz, sola bakmaz, ama korkaklıktan değil, terbiyesinden, eğitiminden geliyor bu! Neyse, korkuyordu işte. Ama sonunda geldi ya. İşte, adamı gördünüz. Bir seksen dokuz &ndash; insan bu kadar uzun boylu bir ağabeyi olduğuna utanacak nerdeyse. Korkak fare! Benden korkuyor! Çocukken öyle korkardı ki, beni görünce ağlardı, bağırırdı. Şimdi korkusunu öyle çok göstermiyor, ama hâlâ korkuyor benden. Fark ettiniz mi? Benden korkuyor! Korkak fare! Albay korkuyor. Şu hale bak! Gel de gülme. Bak, ben korkuyor muyum? Benden öğreneceği çok şey var.&rdquo;</p>

  <p class="p9">Sesinin yüksek olması nedeniyle Sieghart'ın böbürlenme söylevleri bazen rahatsız edici boyutlara varırdı, ama o işine bakardı. Bir yandan konuşur, bir yandan da paldır küldür analizlerini yapardı; göz ucuyla da köy delisini andıran, yamuk eliyle önlüğünün sağ cebine tıktığı minik bir kavanozla sırıta sırıta, yan yan yürüyerek odada dolaşan dolandırıcı Wundel'i izlerdi. Wundel, hiç beklenmedik anlarda birinin başında biter, yakaran gözlerini yüzünüze yaklaştırarak, &ldquo;Arkadaşım,&rdquo; derdi, &ldquo;Bu nedir biliyor musunuz? Orman orman kokuyor.&rdquo; Kapağı açık kavanozu burnunuza tutardı, içinize çeker, derin derin koklar, maddeye bakar ve &ldquo;Biliyorum elbet,&rdquo; derdiniz. &ldquo;Ben hazırladım onu.&rdquo; Ya da, &ldquo;Hayır, bilmiyorum,&rdquo; derdiniz. Yanıtınız birincisiyse, Wundel bunu nasıl hazırladığınızı öğrenmek isterdi. İçine koyduğunuz maddelerin ölçülerini ve hesapları içeren defterinizi ödünç ister, siz de şaşkın şaşkın, bir an için verirdiniz. O, gizlice sonuçları kopya eder, sonra da sonucu önceden bilen birinin güveniyle deneyleri yapardı.</p>

  <p class="p9">Hile yaptığını herkes biliyordu, ama kimse ele vermiyordu. Kimsenin kendisi hakkında her şeyi öğrenmesine ortam hazırlamazdı. Aygıtlarını hazırlayıp tüplerini kaynatmaya, sonra da dudaklarını büke büke tartmaya başladığında, herkes onun deneylerini yaptığını ve çeşitli kaynaklardan dilendiği rakamlarla sağlama yaptığını sanırdı. Bütün bu çalışma işlemlerinin baştan sona düzmece olduğunu, yalnızca <span class="t13">numaradan</span> deney yaptığını bilseydik onu böyle durmadan desteklemekten sakınırdık kuşkusuz. Hiçbir öğrenciye iki kez gitmezdi. Daha önce kullandıklarından uzak duracak şekilde zikzaklar çizerdi laboratuvarda. Birkaç haftada bir kez onu böyle oradan oraya yan yan dolaşırken görmenize karşın, önlemli bir şekilde yaptığı araştırmalar konusunda kesin bir bilgi edinemezdiniz. İnsanların kendisini olduğundan küçük görmelerini sağlamak konusunda çok yetenekliydi. Bu gözleme suratlı sırıtkandan bu türden sistemli bir kurnazlığı kimse ummazdı. Yüzündeki maske tıpkı bir gözlemeyi andırıyordu gerçekten. Bir mantar toplayıcısınınkine benzeyen gözleri, hep yere bakıyordu; yakarmalı ölgün sesi bu surata nasıl uymuyorsa, sırıtması da öyle uymuyordu.</p>

  <p class="p9">Gizli kapaklı işler yaptığından, hep yüksek sesle konuşan Sieghart'dan uzak duruyordu. Ama bu, Sieghart'ın onu bir mantar toplayıcı olarak görmesini ve böyle selamlamasını engelleyememişti. &ldquo;Daha önce tanışmıştık Bay Arkadaş!&rdquo; diye sesleniyordu ona Sieghart bas bas bağırarak. Bunun üzerine Wundel korkuyla kulak kesiliyordu. &ldquo;Nerde karşılaştık, biliyor musun acaba? Uzun bir zaman geçti aradan elbet! Bil bakalım nerde karşılaştık! Hatırlamıyor musun? Ben hiçbir şeyi unutmam. Bende fil bebeği vardır.&rdquo;</p>

  <p class="p9">Wundel, çaresizlik içinde, laboratuvardan yüzerek çıkmaya çalışırcasına kollarını sallamaya başlardı. Ama bunun bir yararı yoktu. Sieghart Wundel'in kanayan bir yarasını bulmuştu, üsteleyip duruyordu: &ldquo;Eee, hâlâ aklına gelmedi mi? Mantar toplarken karşılaşmıştık! Başka nerde olacak? Ormanda. Seni hep mantar toplarken görüyorum. Ama hep yere bakıyorsun. Mantardan başka şey görmüyor gözün. Eh, elbet bu nedenle de sepetini mantarla dolduruyorsun her seferinde. Ben de öyle, ben de öyle, çünkü yere çok yakınım, görüyorsun. Kimin, sepetinde daha çok mantar var, senin mi, benim mi? Bunu bilemiyorum işte. Ben insanlara da iyi bakarım. Burnum iyi koku alır. Bu benim fotoğrafçılığımdan geliyor. Şimdi sana mantar toplarken çektiğim resmini göstersem n'aparsın? Seni yakaladım yani.&rdquo; <span class="t13">Yakalamak</span> sözcüğü Wundel in hoşuna gitmezdi, cücenin kaba gevezelikleri ona işkence gibi geliyordu. Sonraları, zikzaklarını daha dikkatli düzenleyerek ondan uzak durmak için elinden geleni yaptı. Her zaman başaramıyordu bunu. Sieghart onunla eğlenmekten hoşlanıyordu. Bir yanını yakalayıp da birini diline doladı mı, kolay kolay susmazdı. Ve, gerçekten de bir mantar uzmanı olan Wundel, cücenin baş kurbanlarından biriydi.</p>

  <p class="p9">Ama bu bir takılmadan öte bir şey değildi. Aslında Wundel'den hoşlanıyordu. Belki de ondaki kurnazlığı sezmişti. Çünkü Wundel'e &ldquo;köyün delisi&rdquo; diye takılan oldu mu, Sieghart ciddi bir kararlılıkla, &ldquo;Wundel?&rdquo; diyordu. &ldquo;Köyün delisi falan değil o. Yapağını biliyor. Uykuda yakalayamaz kimse onu.&rdquo;</p>

  <p class="p9">Ama gene de Sieghart, salt fotoğrafçı ününden dolayı kendisini silip süpürmek isteyen bu gence gözünü dikmiş bulunuyordu.</p>

  <p class="p9">Umutlar vaat eden ayakkabı kutusu, hayli zamandır Sieghart'ın dolabında durmaktaydı artık. Zaman zaman kutuyu çıkarıyor, özenle evirip çeviriyordu; hatta zaman zaman iplerini (kutu düğümlerle kaplıydı) çözmeye bile başlıyordu. Ama öğrenci arkadaşlardan biri bunu fark edip de kutuya doğru bir iki adım attığı anda Sieghart birden aklına bir şey gelmiş gibilerden duruyor ve, &ldquo;Yok, bugün içimden gelmiyor kutuyu açmak,&rdquo; diyordu, &ldquo;Siz bunu hak etmiş değilsiniz. Bu hakkı kazanmanız gerek, anlıyor musunuz!&rdquo; İnsanın bu ayrıcalığı elde etmek için ne yapması gerektiği konusunda bilgi vermiyordu. Sieghart, bir şey bekliyordu, ama ne, bunu kimse bilmiyordu; cüceyse, laboratuvardaki ahmaklarla alay etmeyi ve bir iki düğüm çözerek ağızlarını sulandırmayı sürdürüyor, bununla yetiniyordu. Kutu hemen gene düğümlenip yerine kaldırılıyordu. &ldquo;Aman canım! Bize ne! Belki de kutuda hiçbir şey yok!&rdquo; türünden sözlere bana mısın demiyordu.</p>

  <p class="p9">Derken bir gün, Hund, yeni bir paketle, bu kez çok kalın bir desteyle çıkageldi; ve paketi, tezgâhın üzerine attı. O böyle davranmazdı. Laboratuvarda çok kişiyi etkilemiş olan, böbürlenmeli havalarıyla çok kişiyi kendine bağlamış olan Sieghart'dan örnek alıyordu. Biraz durdu, ama önceden olduğu kadar uzun süre oyalanmadı. Sonra gene her zamankinden daha yüksek sesle: &ldquo;Resim var! Kim görmek ister?&rdquo; diye bağırdı.</p>

  <p class="p9">&ldquo;En başta ben!&rdquo; diye gakladı cüce. Hemen Hund'un yanına geldi ve bekleme vaziyeti aldı. &ldquo;Bekliyorum!&rdquo; dedi, kışkırtıcı bir havayla, bu arada diğerleri de çok daha yavaş adımlarla gelerek Hund'un etrafında toplandılar. Bu kez elindeki işi bırakabilecek durumda olan herkes toplanmıştı. &ldquo;En güzel yeri ben kaptım,&rdquo; dedi cüce. Neşeli bir hava yaratmak amacıyla söylemişti bunu ama nefret uyandırdı. Hund'un yanıtı da aynı ölçüde nefret doluydu: &ldquo;Önümde dur, yoksa bu boyla hiçbir şey göremezsin.&rdquo;</p>

  <p class="p9">&ldquo;Önemli olan boy değil, resimler!&rdquo; diye yanıtladı onu cüce. &ldquo;Ah, ne heyecanlıyım. o bitirsin, ben de kendi koca kutumu açacağım. Çıplak genç kadın resimleriyle dolu benimki. Umarım çıplaklar üzerinde çalışmaya başlamadınız değerli arkadaşım; yazık etmiş olursunuz&ndash;doğaya bağlılığımız hâlâ sürüyor, değil mi? Pencereden bakan bir kedi yavrusu ya da rüzgarda savrulan gümüş renkli bir kavak? Geçen kış dağlarda çekilmiş bir kar manzarası? Etrafı mezarlıkla ve birkaç zavallı haçla çevrilmiş, minik güzel bir köy kilisesi olsa çok hoşuma giderdi. Hem, ölüleri de anmış olurduk. Yoksa gübre yığını üzerinde bir horoz resmi mi göstereceksiniz &ndash; yani bize çer çöp göstereceksiniz demek istemiyorum bu sözlerimle değerli arkadaşım. Lütfen yanlış anlamayın. Yani gerçek bir gübre yığını üzerinde gerçek bir horoz demek istiyorum!&rdquo;</p>

  <p class="p9">&ldquo;Çekip gitmezsen hiçbir şey göstermeyeceğim,&rdquo; dedi Hund. &ldquo;Benim masamdan çekil. Yoksa kimseye bir şey göstermem.&rdquo;</p>

  <p class="p9">&ldquo;Bir şey göstermeyecekmiş! Ne olacak şimdi! Başka çarem kalmadı!&rdquo; Cüce bağırıp duruyordu. &ldquo;Bari ben size genç hanımlarımın çıplak resimlerini göstereyim! Gelin benim masaya arkadaşlar. Harika vakit geçireceksiniz. Zahmete değer benim resimler. Bununkiler gibi değil!&rdquo;</p>

  <p class="p9">Sieghart, arkadaşlardan ikisini kolundan yakaladı, var gücüyle sıkarak kendi masasının bulunduğu yere çekelemeye başladı. Diğerleri de onları izledi. Onca zamandır beklenen an, nihayet gelmişti. Hund'un kavgacı ispinozlarını kim ne yapsındı. Yalnızca bir kişi Hund'un yanında kaldı, bir diğeri de yarı yolu gittikten sonra kararsızlık içinde Hund'a döndü. &ldquo;Git, git!&rdquo; dedi Hund. &ldquo;Ben bir şey gösterecek değilim. Oysa bugün özel bir şeyler getirmiştim. Haydi git, onun o adi kağıtlarına bak!&rdquo;</p>

  <p class="p9">Hund, kendisine sadık kalan tek kişiyi, belki de acıdığından dirseğiyle iteledi. Gene yerine dönüp, her zamanki gibi tümüyle yapayalnız kalıncaya dek rahat etmedi. Sieghart'ın gösterisini bozma yönünde bir çaba da harcamadı. Sanki onu küstah bir saldırıdan korumaya çabalıyormuş gibi sağ elini üzerine koyduğu paketinin önünde sessiz ve düşünceli bir halde dikildi kaldı.</p>

  <p class="p9">Bu arada Sieghart, kendi ayakkabı kutusunun iplerini çözmekteydi. Şimşek hızıyla çalışıyordu; kutu açılmıştı bile; bir deste fotoğraf çıkarılmış, hiç de özel bir şey değilmişçesine masanın üzerine saçılmıştı bile.</p>

  <p class="p9">&ldquo;Buyurun baylar, buyurun, alın. Her zevke uygun hanım var burada, herkes kendine yeteri kadar hanım alabilir. Bir kişiye birkaç tane de düşebilir! Haydi, haydi, alçakgönüllülük numarası yapmayın, karıştırın! Herkes kendi özel haremini kurabilir. Ne oluyor ? Mutluluğa ulaşma cesaretini gösteren yok mu yani aranızda? Elinizden tutup ben mi götüreceğim sizi? Bu ne korkaklık baylar? Aklıma gelmezdi böyle olacağı. Düşünsenize, bütün bu hanımlar benim karşımda <span class="t13">canl</span><span class="t13">ı</span> <span class="t13">olarak</span> durdular! Birden atılıp deklanşöre bastım ben bunların karşısında. Öyle kararsız dikilip dursaydım da anında düğmeye basmasaydım ne olurdu, düşünebiliyor musunuz? Bu hanımlar ikinci bir kez soyunmaz! Giyin soyun, giyin soyun olmaz! Sonra benim hakkımda ne düşünürler! Ve şimdi, siz, anında resimlere dalmazsanız, sizin hakkınızda ne düşünecek bu hanımlar!&rdquo;</p>

  <p class="p9">En yakınındaki öğrencinin eline yapıştı ve eli, içine dalmak için can attığı harika bir dünyaya ulaşmaktan sakındığı için titriyormuş gibilerden. sallaya sallaya resim yığınının üzerine çekti. Cüce, öğrencinin eline bir düzine kadar resim sıkıştırdıktan sonra seslendi: &ldquo;Sıradaki bay lütfen!&rdquo; Bunun üzerine herkes kendi isteğiyle yanaştı, çok geçmeden bütün herkes ağzı açık ayran budalası gibi kendilerini gözlerimize sunma konusunda hiç de kösnül olmayan soyunuk kızlara bakmaktaydı. Bu iş, bütün izleyicilere biraz tehlikeli görünüyordu. İçeriye ansızın bir asistan ya da hatta peşinde heyetiyle profesör girerse ne olacaktı? Öte yanda bu resimlere ahlâksız denemezdi; böyle olsaydı, öğrencilerden bazıları diğerlerinin gözü önünde onları ellerine alma cesareti gösteremezdi. Yalnız bayan öğrencilerin bu işin dışında bırakılması yakışık almamıştı. Her kes, çalışma yeri pek uzakta olmayan (bu arada hiçbir şey duymuyormuş gibi davranarak havalara bakan) Fraulein Reichmann'a karşı kendini suçlu hissetti.</p>

  <p class="p9">Hund'a gelince, onu herkes unutmuştu. Hâlâ odada olduğunun farkında bile değillerdi. Ansızın öğrencilerin ve resimlerin ortasında dikildi, tükürdü ve haykırdı: &ldquo;Sürtükler! Adi sürtükler!&rdquo; Sonra ortadan kayboldu. Ama hava artık değişmişti. Sieghart, hanım arkadaşları adına hakarete uğramış hissetti kendisini. Resimleri çabuk çabuk toplayarak, &ldquo;Hanım arkadaşlarım bunu hak etmedi,&rdquo; dedi. Bilseydim hiçbir şey getirmezdim buraya. Hanımlar bunu öğrense, aramızdaki her şey biter. Baylar, sizden ağzınızı sıkı tutmanızı rica ediyorum. Laboratuvar dışında bu olaydan tek bir sözcük bile etmemelisiniz. Bu işin özrü olmaz, hep birlikte ayaklarına gitsek ve bir ağızdan bizi bağışlamalarını istesek, yalvarsak, yakarsak, faydası yok. Sus pus olacaksınız. Sır saklayacağınıza güvenebilirim, değil mi baylar? Burada hiçbir paket açılmadı, hiçbir hakarette bulunulmadı. Ben de bu konuda konuşmayacağım. Koca ağabeyime bile söylemeyeceğim.&rdquo;</p>

  <h3 class="h31"><a id="ncx610"></a><a id="a80"></a><a id="a81"></a>Kızıl Saçlı Mormon</h3>

  <p class="p9">1926 yazını kardeşlerimle birlikte Goisern ile Hallstatt gölü arasında bir köy olan Sankt Agatha'da geçirdim. Eskiden atların nallandığı bir demirci dükkânı olan, geniş bir yemek salonu bulunan eski, sevimli bir otel bulduk. Yeni yetişmekte olan çocuklara uygun bir yer değildi burası. Ama tam yanında, çok daha küçük, daha yeni, Frau Banz adlı yaşlı bir kadının işlettiği Agatha Nalevi denilen bir pansiyon vardı. Tıpkı üç dört masanın sığdığı yemek salonu gibi, odalar küçük ve sadeydi. İri yarı bir kadın olan mal sahibiyle aynı masada yemek yiyorduk; ciddi ve sert görünümlü olan bu hanımın, konuştuğunda pek de böyle olmadığı anlaşılıyordu, çünkü evli olmayan çiftlere karşı hiç de önyargılı davranmadığı ortaya çıktı.</p>

  <p class="p9">Bizden başka müşteri olarak bir çift vardı: esmer, dağınık saçlı ve eski giysiler içinde, durmadan şakalar yapan orta yaşlı bir oyun yönetmeniyle, son derece genç, ince ve kendisinden çok daha uzun boylu, çekici sayılabilecek, sarışın ve erkeğin hiç dinmeyen konuşmalarım hayranlıkla dinleyen sevgilisi. Erkek, her zaman her şeyi açıklıyordu; bilmediği yoktu, ayrıca da her şeyi herkesten iyi biliyordu. Ona zaman zaman karşı koyduğum için benimle konuşmaktan hoşlanıyordu. Önce söylediğimi dinliyor, hatta ciddiye alıyormuş gibi görünüyordu. Ama sonra daha ağzını açar açmaz söylediğim her şeyi silip süpürüyor, alay ediyor, dalga geçiyor, tıslıyor, sanki sahnedeymiş gibi çeşit çeşit roller oynuyordu &ndash; konuşmasının sonunda da, mutlaka sevgilisi Affi'nin gözlerine uzun uzun bakarak noktalıyordu tümcesini. Kız, son sözü benim değil de <span class="t13">onun</span> söylemesinden daha doğal bir şey olmadığı görüşündeydi. Kendisi bir şey söylemeye kalkışmazdı ama gene de birkaç kez onu konuşturmaya çalıştım. Yönetmen beni yerle bir ettiği anda hiç beklenmedik bir şekilde fırlıyor ve söylediklerini çürütüyordum, <span class="t13">onun</span> iğneli yanıtından aşağı kalmayan sözleri oturtuyordum. Ancak Herr Brettschneider kötü niyetli biri değildi; Affi'nin herhangi bir başka erkeğin, ya da hatta delikanlının fazla uzun bir konuşmasını dinlememesi yalnızca yönetmenin kızı güzellikle sahiplenmesinden kaynaklanıyordu. Frau Banz, ağzını açmadan dinlerdi; hiç taraf tutmaz, kimin görüşüne katıldığını yüzündeki minicik bir kımıltıyla bile ele vermezdi. Ama gene de, her şeyi harfi harfine, üstelik de inceliklerine dek anlayarak izlediğini biliyorduk.</p>

  <p class="p9">Herr Brettschneider ve Affi, benimkinin bitişiğindeki küçük bir odada kalıyorlardı; duvarlar inceydi; bütün sesleri duyardım; ıslık çalmalar, şakalaşmalar, kıkırdamalar ve sık sık doymuşluk ve mutluluk belirten hırıltılar gelirdi kulağıma. Belki Herr Brettschneider bazen uyurken dilini tutuyordu; ama bu olasılık doğru bile olsa, ben hiç fark etmedim, çünkü o saatlerde ben de uyuyor oluyordum.</p>

  <p class="p9">Birbirine benzemeyen iki kişiden oluşan bu çifti merak etmemizde şaşılacak bir yan yoktu, çünkü bunlar, pansiyonda bizim dışımızdaki tek müşterilerdi.</p>

  <p class="p9">Ne var ki, bu kez kafamı daha çok meşgul eden bir başka şey vardı: Kırlangıçlar. Sayısız kırlangıç vardı burada; o harika eski demirhanede yuvalanmışlardı. Defterlerime yazı yazmak üzere bahçedeki tahta masaya oturduğumda, tepeden, çok yakınımdan geçiyorlardı. Saatlerce izliyordum onları. Büyülenmiştim. Bazen, kardeşlerim gezmek istediklerinde, &ldquo;Siz gidin,&rdquo; diyordum onlara, &ldquo;ben size yetişirim, şurada bir yazıyı bitirmek üzereyim.&rdquo; Ama çok az yazıyordum. Daha çok kırlangıçları izliyordum, onlardan bir türlü kopamıyordum.</p>

  <p class="p9">Sankt Agatha'da iki gün süren bir panayır düzenlenmişti; belleğimde en fazla yer eden bu olay oldu. Eski demirhanenin önündeki dev ıhlamur ağacının çevresine tezgâhlar kurulmuştu, ancak bunlar, ta bizim oturduğumuz eve dek uzanıyordu. Tam penceremin altında genç bir adam tezgâhına dağ gibi gömlekler yığmıştı. Satıcı gömlekleri çabuk, şiddetli bir hareketle alt-üst ediyor, eline bir gömlek, sonra bir ikincisini ya da üçüncüsünü alıyor, havada sallıyor ve fiyakalı bir hareketle gene bırakıyordu. Bu arada şöyle bağırıyordu:</p>

  <p class="p9">&ldquo;Bugün fark etmez amaan! İster para ver ister saman!&rdquo;</p>

  <p class="p9">Bu sözleri inançla ve sanki gömlekleri hiç umurunda değilmiş, hepsini de fırlatıp atmak istiyormuş gibisinden bir hareketle haykırıyordu. Köylü kadınlarsa atılmış gömleklerden kapmak üzere onun tezgâhına üşüşüyorlardı. Kadınların birkaçı, gömlekten anlarmış gibilerden kuşkuyla incelemeye koyuluyordu; bunun üzerine satıcı gömleği onların elinden kapıyor, sonra haydi al git dercesine, bedava vermek istiyormuşçasına gene kadınlara atıyordu. Bir gömleği kapıp da götürmeyen kadın yoktu; gömlek ellerine yapışıyordu sanki. Kadınlar paralarını verdiklerinde, satıcı parayı görmüyor sanırdınız. Paralan alıyor ve çabucak dolan büyük bir kutunun içine fırlatıyordu. Gömlek yığınları kısa süre içinde eridi. Onu, başının tam üzerine rastlayan penceremden seyrediyordum; böylesine hızla gerçekleşen başka bir şey görmemiştim daha önce; bu arada hep onun bağrışlarını duyuyordum.</p>

  <p class="p6"><span class="t17">&ldquo;Bugün fark etmez amaan!</span><span class="t17"><br /></span><span class="t17">İ</span><span class="t17">ster para ver ister saman!&rdquo;</span></p>

  <p class="p9">Sözlerindeki anlamsızlığın çiftçi kadınları etkilediğini fark ettim; paralarını çıkarıp verirken, nerdeyse saymadan, saymaya değmeyecek bir miktar veriyormuş gibiydiler. Gömleklerin hepsi ansızın bitiverdi. Tezgah bomboştu. Satıcı sağ kolunu kaldırdı, &ldquo;Bir dakika bekleyin! diye haykırdı ve karton para kutusuyla birlikte köşeyi dönüp kayboldu. Nereye . gittiğini göremedim; artık satış bitti diye düşündüm, pencerenin önünden ayrıldım. Ama daha küçücük odamın kapısına varmamıştım ki aynı ses, bu kez &ndash;bu eğer mümkünse elbet&ndash; eskisinden daha yüksek bir haykırış halinde kulaklarıma çarptı:</p>

  <p class="p7"><span class="t17">&ldquo;Bugün fark etmez amaaaan....</span></p>

  <p class="p9">Gömlek yığınları gene tezgâhın üzerindeydi. Acı bir sırıtmayla onları eline alıyor, çöpe atarcasına gene tezgâha fırlatıyordu. Çiftçilerin eşleri, dört bir yandan geliyor ve onun tuzağına düşüyorlardı.</p>

  <p class="p9">Büyük bir panayır değildi. Tezgahlar arasından geçerken dönüp dönüp onunkine bakıyordum. O da beni fark ediyordu; daha ben camdayken görmüş oluyordu zaten. Tezgahında yalnız olduğu nadir anlardan birinde öğrenci olup olmadığımı sordu. Sorusu beni şaşırtmadı, kendisi de öğrenciye benziyordu ve daha ben yanıt vermeden Viyana Üniversitesi öğrenci belgesini çıkarıp burnumun dibine tuttu. Hukuk fakültesi dördüncü yarıyıl öğrencisiydi ve yaşamını fuarlarda çalışarak kazanıyordu. &ldquo;Ne kadar kolay olduğunu görüyorsun,&rdquo; dedi. &ldquo;Satamayacağım. şey yok aslında. Ama en iyisi gömlek satmak. Bu ahmak köylüler bedava veriyorsun sanıyorlar.&rdquo; Kurbanlarını hor görüyordu. Bir hafta sonra diyordu, gömlekler lime lime olur, dört beş kez giyebilirsin ancak, ama sonra... Umurunda değildi. Onlar işin aslını anlayıncaya dek kendisi bin mil ötede olacaktı.</p>

  <p class="p9">&ldquo;Peki ya gelecek yıl?&rdquo; diye sordum.</p>

  <p class="p9">&ldquo;Gelecek yıl! Gelecek yıl!&rdquo; Sorum onu şaşkına çevirmişti. &ldquo; Gelecek yıl kim öle kim kala! Ben bambaşka bir yerde olurum gelecek yıl. Buraya döneceğimi mi sanıyorsun? Gözüme baksana sen! Sen gene gelecek misin peki? Sen de gelmeyeceksin. Sen sıkıldığın için gelmeyeceksin, bense bu gömlekler yüzünden gelmeyeceğim.&rdquo; Kırlangıçları düşündüm, onlar için geleceğimi düşündüm, ama ona bundan hiç söz etmemeye karar verdim; sonunda o haklı çıktı.</p>

  <p class="p9">Fuarda çeşit çeşit görülecek şey vardı, ama yalnızca bir kişiyle, kızıl saçlı tahta bacaklı bir adamla dost oldum. Tavernanın basamaklarında oturuyordu o; yanına koltuk değneğini uzatmıştı, tahta bacağı da önünde uzanmış duruyordu. Burada ne yapıyor acaba diye sordum kendi kendime; dileneceği aklımdan geçmemişti. Derken gelip geçenlerin arada bir eline bozuk para sıkıştırdığını, onunsa hiç küçülmeksizin &ldquo;Çok teşekkür ederim,&rdquo; dediğini fark ettim. Nereli olduğunu sormak isterdim kendisine. Başındaki saçlardan da kırmızıymış gibi görünen görkemli sakalıyla başka ülkeden gelmişe benziyordu. &ldquo;Çok teşekkür ederim,&rdquo; sözleri Avusturya aksanını yansıtıyordu. Sanki anlamamışım gibi, ona, bir dilenciye ne yaptığını sormaya utandım. Şimdilik ona bir şey vermedim, daha sonra eksiğimi kapatacaktım. Nereli olduğunu sorduğumda, sorumda ve sesimde aşağılayıcı bir hava yoktu sanıyorum. Ama o, ne bir kent adı söyledi, ne de bir ülke adı. Bunun yerine, beni çok şaşırtan bir yanıt verdi: &ldquo;Ben Mormon'um.&rdquo;</p>

  <p class="p9">Avrupa'da Mormonlar'ın olduğunu bilmiyordum. Ama belki de Amerika'ya gitmiş ve orada Mormonlar arasında yaşamıştı. &ldquo;Ne kadar kaldınız Amerika'da?&rdquo; diye sordum.</p>

  <p class="p9">&ldquo;Oraya ayağımı basmadım!&rdquo; Yanıtının beni şaşırtacağını biliyordu, bu nedenle Avrupa'da, hatta Avusturya'da sayıları pek de az olmayan Mormonlar konusunda beni biraz aydınlatmaya kalkmadan önce biraz durdu. Toplantılar yapıyorlar, diyordu, hep birbirleriyle ilişki içindeydiler. Gazetelerini gösterebilirdi bana. İşine engel oluyormuşum gibi geldi. Tavernaya girip çıkan insanları gözleriyle izliyordu bir yandan. Yanından ayrıldım, sonra geleceğimi söyledim. Ancak daha sonra baktım, orada. yoktu, nasıl olmuştu da gittiğini görmemiştim? O koca tahta bacağı, koltuk değneği ve kıpkızıl haliyle onu gözden kaçırmak olanaksızdı.</p>

  <p class="p9">Tavernaya girdim; iğne atılsa yere düşmezdi. Azıcık bakındım, büyük ön salonda ansızın gördüm onu, kocaman bir masanın başında, kalabalığın arasında oturuyordu, önünde saçının renginde küçük bir bardak şarap vardı. Yalnız görünüyordu; onunla kimse konuşmuyordu, ya da belki o kimseyle konuşmuyordu. Onu, az önce kendilerinden para dilenmekte olduğu diğer müşterilerle bir arada görmek garipti. Bundan rahatsız olmuşa benzemiyordu. Sakin sakin ve dimdik oturuyordu orada; belki onunla yanındaki arasında, herhangi iki kişi arasındakinden fazla yer vardı. Alev alev saçları ve özellikle de bıyığıyla diğerlerinden hemen ayrılıyordu. Onunla daha önce konuşmuş olmasaydım bile, bu masada hemen fark edeceğim tek kişi oydu. Hırçın bir görünümü vardı, ama kimse onunla tartışıyor değildi. Beni fark ettiği anda, elini dostça salladı ve yanına davet etti. Bana yer açmak için pek fazla kımıldamasına gerek yoktu; birisinin az önce kalkıp gitmiş olması nedeniyle yanında boş bir sandalye bile vardı. Sonunda, iki eski ahbap gibi yan yana oturmaktaydık; bana bir bardak şarap ikram etmek istiyor ve bu konuda ısrar ediyordu.</p>

  <p class="p9">Hemen, Mormonlara ilgi duyduğumu anlamış olduğunu belirterek söze girdi. Herkes Mormonlara karşı, diyordu. Salt Mormon olmaları nedeniyle kimse onlarla alışverişi olsun istemiyordu. Onların çok sayıda kadınla evlendiğini sanıyorlardı. İnsanlar Mormonlar hakkında yalnızca bunu biliyorlardı. Bu çok saçmaydı. Onun hiç karısı yoktu örneğin; kadın onu bırakıp kaçmıştı, zaten kendisi de bu nedenle Mormonlara katılmıştı. İyi insanlardı Mormonlar, hepsi de çalışıyordu. Aylak dolaşmıyorlardı, alkol denen şeyi ağızlarına koymuyorlardı, hem de hiç! Öfkeyle benim bardağımı gösterdi &ndash;kendininki boşalmış bulunuyordu, ya da tümüyle aklından çıkmıştı&ndash; koluyla da salondaki bütün bardakları kucaklayan bir hareket yaptı, &ldquo;Buradakiler gibi değil,&rdquo; dedi. Mormonlar hakkında konuşmaktan hoşlandığını söyledi; bunu hep tekrarlıyordu; Mormonlar, iyi insanlardı. Ama başkaları bundan düpedüz rahatsız oluyorlardı; daha ağzını açtığı anda, &ldquo;Kapa çeneni!&rdquo; ya da &ldquo;Amerika&rsquo;ya, Mormonlarının yanına gitsene!&rdquo; diyorlardı. Sırf Mormonlardan söz etmeye başlaması nedeniyle tavernalardan atıldığı olmuştu. Sırf bu nedenle herkes ona karşıydı. Bu insanlardan bir şey istediği yoktu; burada, içerdeyken kimseden asla bir şey almazdı, yalnızca dışardayken alıyordu. Bu kimseyi ilgilendirmezdi. Kimseye bir dokunuyor muydu? Ama Mormonlukta iyi bir şeyler bulanlara tahammül edemiyorlardı. Onlara göre, Monnonlar ya da kiliseye karşı duran insanlardı. Hatta bir gün kendisine bütün kızıl saçlıların Mormon olup olmadığını bile sormuşlardı. Karısı ona hep, &ldquo;O kırmızı saçlarınla yanıma yaklaşma. Sarhoşsun. Leş gibi kokuyorsun,&rdquo; diyordu. O zamanlar çok içerdi hatta zaman zaman karısına müthiş öfkelendiği, koltuk değneğiyle ona vurduğu bile olmuştu. Bu yüzden karısı onu terk etmişti zaten. Suç içkideydi. Derken biri ona, Mormonların insanı alkolden kurtaracağını söylemişti, hiçbiri ağzına içki koymuyordu çünkü. Derken kalktı, onlara gitti, iyi ki de gitmişti. Onu iyileştirmişlerdi. Şimdi bir damla içki koymuyordu ağzına. Bu arada boşaltmaya cesaret edemediğim kadehime öfkeyle bakmaktaydı.</p>

  <p class="p9">Masada oturan diğer adamların ona diş bilediğini hissettim. Onların bardaklarına dikmemişti gözünü ama sesi iyice duyuluyordu. Alkole karşı çektiği nutuk giderek daha şiddetli, daha yüksek sesli bir hal alıyordu. Bardağını kafasına dikeli çok olmuştu, ama garsondan ikinciyi istememişti. Ben ona bir içki ısmarlamayı önermeye cesaret edemedim. Bir an için gittim, garson kızdan bir bardak şarap getirmesini istedim, ama hemen değil, ben gidip oturduktan bir zaman sonra getirmeliydi içkiyi. Dilinin ucuna gelen soruyu hissettim ama sormasına meydan vermeden parasını ödedim. Sonra ansızın, dolu bardak önüne konuverdi; &ldquo;Çok teşekkür ederim,&rdquo; dedi ve bir dikişte içti şarabı. İnsanların sağlığına içmek gerek, diyordu, Mormonlar bile içer insanların sağlığına. Ne kadar iyi insanlar olduklarını anlatamazdı bana. Öyle iyiydiler... Hepsi de insanlara bir şeyler vermeye bayılırdı, zavallı yoksullara çok acırlardı; yoksul gördüler mi, masadaki herkes ona bir bardak içki ısmarlardı, hepsi de iyice sarhoş oluncaya dek onun onuruna içerlerdi, ama bunu acıdıklarından, <span class="t13">avutma</span> amacıyla yapıyorlardı. Bu iş başka işti, <span class="t13">avutma</span> amacıyla içmeye izin vardı. Ben neden onunla kadeh tokuşturmuyordum? Bana acıdığından bir kadeh şarap ısmarlamıştı, şimdiyse bir başkası gene avutma amacıyla ona bir kadeh şarap göndermişti, dolayısıyla içebilirdik. Mormonlar da aynısını yaparlardı, katı kuralları olan insanlardı onlar ve onlar buna izin veriyorsa, kimsenin bir diyeceği olamazdı.</p>

  <p class="p9">Onun bu sözlerine karşılık bir şeyler söylemek kimsenin aklından geçmiyordu. İçtikten sonra kimse ona diş bilemiyordu artık. Masadaki adamların (aralarında birkaç güçlü kuvvetli genç de vardı ve kızılı dövmeye can atıyorlardı) bakışları daha dostçaydı şimdi, daha az öfkeliydi. Onunla birlikte Amerika'ya kadeh kaldırdılar. Benim oradan geldiğimi söylüyordu; onu ziyaret ediyormuşum. İngilizceyi ne kadar iyi konuştuğumu görsünler diye bir şeyler söyleyeymişim. Müthiş utanmış bir halde, birkaç İngilizce tümce mırıldandım. Benimle kadeh tokuşturdular; gerçekten içip içmediğimi anlamak için yaptılar bunu belki de. Çünkü onun sayesinde beni Mormonların bir elçisi olarak görüyorlardı.</p>

  <h3 class="h31"><a id="ncx633"></a><a id="a83"></a><a id="a82"></a>Duyma Okulu</h3>

  <p class="p9">Viyana&rsquo;da döndüğümde Frau Weinreb'in Haidgasse'deki apartmanında oturmayı sürdürdüm; ve hiç istemediğim halde &ndash;elimde olmaksızın&ndash; mutfaktaki &ldquo;Cellat&rdquo;ın korkunç seslerini dinledim. Frau Weinreb&rsquo;in gece ziyaretlerinden beri olayın yinelenmesi beklentisi içinde daha hafif uyuyordum. Aslında uykumu kaçıran, kocasının dört bir yanda asılı resimleriyle olan tutkulu ilişkisiydi. Öyle çoktu ki bu resimler! boyutları ve duruşları dışında bunları birbirinden ayırmak nerdeyse olanaksızdı; ama her biri önemliydi, her birinin farklı anlamı vardı. Frau Weinreb, saygılarını belli bir sıraya uygun olarak sunuyordu; ama gündüzleri evde olmadığımdan nereden başladığını bilmiyordum. Odama her gün giriyordu mutlaka, bunu anlıyordum; benim odamda asılı resimleri atlaması düşünülebilir miydi?</p>

  <p class="p9">Geceleri geldiğinde, bir anlamda kendinden geçmiş halde oluyordu. Gündüz, Cellat ayaktayken. Frau Weinreb'in yaptığı her şey gözlenir ve onaydan geçirilirken ne durumda oluyordu acaba? Belki de her zaman aynı durumdaydı; belki resimleri görür görmez o kendinden geçmiş duruma bürünüyordu ve resimleri her an duvarların birinde mutlaka görürdü. Bir çift gözün yerini bir başka çift alıyordu; gözler aynı gözlerdi ve hep ona bakıyorlardı. Herr Weinreb her resimde yaşlı haliyle görünüyordu; gençlik döneminden kalma fotoğrafı olmasa gerekti. Kadın onun dönemini hiç bilmiyordu herhalde; ölümünden sonra gençlik resimleri ortaya çıkmışsa bile, bunlar bir yabancının resimleriymişçesine kaldırılıp atılmıştı; Bakışının katı olduğunu varsaymak yanlış olurdu. Adamın bakışları, her resimde sevecendi, uysaldı. Grup resimlerindeyse, öyle ters değil, barışçıl, güven verici hakem rolü oynadığını ele veren ılımlı bir görünümü vardı. Dolayısıyla Frau Weinreb'in huzursuzluğunun nedenini anlamak büsbütün güçleşiyordu. Onu heyecanlı heyecanlı resimden resme koşturan neydi; adam ona nasıl bir buyruk vermişti, onu durmadan dolaştıran, her göz çiftinin önünde &ldquo;ardışık&rdquo; bir hipnoz halinde kendini yenileyen, duyuran bu buyruk neydi acaba?</p>

  <p class="p9">Bir keresinde girişte karşılaşıp da bir iki söz etme fırsatı bulduğumuzda, Herr Weinreb nasıllar diye sormamak için kendimi zorlukla tuttuğumu fark ettim. Gene de kadın, her seferinde Herr Dr. Weinreb'in ne kadar değerli, iyi, tahsilli ve bilgili bir beyefendi olduğunu belirtmeden edemiyordu. Bir keresinde &ldquo;Uzun zaman önce ölmüş olması ne korkunç,&rdquo; dedim.</p>

  <p class="p9">Frau Weinreb hemen telaşlandı: &ldquo;Yoo, öyle uzun bir zaman olmadı,&rdquo; diye atıldı.</p>

  <p class="p9">&ldquo;Ne kadar oldu?&rdquo; diye sordum; Herr Weinreb gibi dostça bir görünüme bürünmeye çabalamıştım, ama sakalsız oluşum başarıya ulaşmamı engelledi.</p>

  <p class="p9">&ldquo;Bilemem,&rdquo; diye yanıtladı beni. &ldquo;Bilmiyorum.&rdquo; Ve çabucak odasına daldı.</p>

  <p class="p9">Apartmana girer girmez ben de tıpkı onun gibi sinir küpü kesiliyordum; ama ben bunu göstermiyordum, hiç hoşlanmadığım resimlere bakmamaya çalışıyordum. Çerçevelerin üzerinde hiç toz olmazdı, camları her zaman yıkanmış, paklanmıştı. Ben onları hep, yalnızca çerçeve ve camlardan oluşan nesneler olarak görüyordum.' Sanırım bir felaket bekliyordum ben, tek çözümün, resimlerin yok edilmesine bağlı olduğunu düşünüyordum.</p>

  <p class="p9">Bir gece düşümde aslında benim odama adımını atmayan Cellatın, Ruzena'nın teyzesinin odama girdiğini gördüm. Ağzı kulaklarına dek yayılmış bir haldeydi ve elinde dev boyutlu, yanmakta olan bir kibrit tutarak Herr Weinreb'in bir resminden diğerine gidiyor, son derece sakin bir halde hepsini ateşe veriyordu. Yürümüyor da kayıyordu sanki ve bunu yaparken kolunu da, elini de kibriti de aynı hizada tutuyordu. Ayaklarını göremiyordum; bunlar, yerlere dek uzanan etekliğinin altında kalıyordu. Resimler anında ama tıpkı mum gibi sessizce yanıyorlardı. Oda bir kiliseye dönüşmüştü; ama yatağımın hâlâ orada olduğunu ve üzerinde yattığımı biliyordum; derken bir kilisenin orta yerinde bir yatakta yatıyor olmaktan müthiş korkmuş ve utanmış bir halde uyandım.</p>

  <p class="p9">Bu düşü Veza'ya anlattım. Düşleri ciddiye alır, geleceğe yönelik yorumlarla sulandırmaksızın anlamaya çalışırdı. Frau Weinreb'deki resme tapınmayı ne kadar ters bulduğumu hemen anladı. &ldquo;Belki de,&rdquo; dedi, &ldquo;Bu kültü talep eden aslında o Cellattır. Olanları biliyor ve işçisini, bu resimler aracılığıyla kendisine bağımlı kılıyor. Şeytanın kilisesi orası, sense onun tam ortasında yaşıyor ve uyuyorsun, orada oturduğun sürece hep huzursuz olacaksın.&rdquo; Veza'nın, ince ayrıntılarla kafamı karıştırmaksızın birkaç sözcükle düşümü aramızdaki dile çevirdiğini, hissettim.</p>

  <p class="p9">Bu odadan, bu apartmandan, bu sokudan, bu mahalleden uzaklaşmam gerektiğini biliyordum. Ama burası Veza'nın oturduğu Ferdinandstrasse'ye on dakika uzaklıktaydı; bu odayı tutmamın asıl nedeni de buydu zaten. Beklenmedik bir anda sokağa çıkıp Veza'nın odasının penceresi altında dikilir, ıslık çalarak onu çağırabilirdim; kaygılı bir tip olduğumdan, onu koruyor ya da denetliyordum bir anlamda. Yalnız evde olup olmadığını değil, bir konuğunun bulunup bulunmadığını değil, kitap mı okuyor, çalışıyor mu, bilirdim; ne zaman gidersem gideyim, beni buyur ederdi. Asla rahatsız ediyormuşum duygusu uyandırmazdı bende; belki ben de hiçbir zaman ona karışmıyordum, ama sonuçta bir sınırlandırılma söz konusuydu: onun açısından ansızın uğramayacağımdan emin olmayışından kaynaklanan bir sınırlama, benim açımdansa nedenlerimin övünç verici olmamasından kaynaklanan bir sınırlandırılma: Çünkü tek nedenim, onun tam tamına ne yaptığını bilmek istememdi.</p>

  <p class="p9">Ayaklarım nasılsa beni buraya getirecekti, çünkü onunla birlikte olmak, ona hayranlık duymak ve bu hayranlığı yaşarken yaptıklarımı ya da düşündüklerimi ona söylemek kadar güzel bir şey yoktu yeryüzünde. O dinliyordu, hiçbir şeyi kaçırmıyordu, her bir sözcüğü özümsüyordu; ama kendi fikrini söyleme hakkına sahipti. Hiçbir şey onu durduramazdı. Söylediklerimi akıllıca bulduysa söylerdi; konuşmalarımızda onu yinelerdi. Zihinsel konuları ele almak boşuna değildi, aşırılık değildi, son derece doğaldı bize göre. Başka insanların size yankı gibi yanıt veren ve sizi güçlendiren düşünceleri vardı. Veza bunları biliyordu. Hebbel'in Güncelerini açıyor ve size az önce söylediğiniz sözleri gösteriyordu ve siz, onun da aynı şeyi söylediğini bilmediğiniz için utanmıyordunuz. Yaptığı alıntılar, insanı felce uğratmazdı: yalnızca etkileri insanı canlandıracak, ona katkıda bulunacak alıntılar ortaya atılıyordu. Tanıdığı pek çok yazardan esinlenerek geliştirdiği kendi düşünceleri de vardı. O dönemde Lichtenberg'i<a id="a84"></a><a href="../Text/notes.html#a201"><span class="t15">{32}</span></a> yaşamıma sokan Veza olmuştu. Başka şeyler de karşıma çıkarılıyordu; bu arada dişi olan her şeye karşı bağnazlık gibi bir duygu taşıdığını fark ettim. Kadınları övenleri nerdeyse elinde olmaksızın benimsiyordu; kadınlara ve küçük kızlara taptığı kadar, sık sık gördüğü, küçükken parkta rastlaştığı Peter Altenberg'e<a id="a85"></a><a href="../Text/notes.html#a203"><span class="t15">{33}</span></a> de tapıyordu. Bunu çok saçma buldum ve düşüncemi ona söylemekten çekinmedim. Neyse ki ona karşı gelmeme, kendi düşüncelerimi savunmama yarayacak konular bulunuyordu, yoksa giderek onun zengin yazınsal geçmişine teslim olabilirdim. Altenberg'in karşısına İsviçreli yazarlarımı çıkardım: Gotthelfin<a id="a86"></a><a href="../Text/notes.html#a204"><span class="t15">{34}</span></a> <span class="t13">Kara Örümcek</span>'iyle, Keller'in &ldquo;Üç Adil <span class="t13">Dokumac</span><span class="t13">ı</span>&rsquo;sından<a id="a87"></a><a href="../Text/notes.html#a207"><span class="t15">{35}</span></a> söz ettim.</p>

  <p class="p9">Birkaç önemli anlaşmazlığımız vardı: o Flaubert'ten hoşlanıyordu, ben Stendhal'den. Güvensizliğimden ya da azıcığından hoşlandığı yoğun kıskançlık duygularımdan rahatsız olup da kavga çıkarmaya çabaladığında Tolstoy'u kafama indirirdi. En sevdiği kadın karakter <span class="t13">Anna Karenina</span>'ydı; hatta bu konuda, benim en büyük Rus yazarım Gogol'e karşı savaş ilan edecek denli öfkelendiği olurdu. <span class="t13">Anna Karenina</span>'nın <span class="t13">onurunun iade edilmesini</span> talep ediyordu; bense <span class="t13">Anna Karenina</span>'yı, Veza ile hiçbir benzerliği olmaması nedeniyle sıkıcı buluyordum. Bu tür konularda her türden işkenceye razı bir inanç kurbanı kadar inatçı olduğumdan, sahte bir tanrıçaya boyun eğmektense paramparça edilmeyi yeğliyordum dolayısıyla görüşümü değiştirmezdim; bu durumda Veza işkence aletlerini eline alır ve benim yerime Gogol'ü yerden yere vururdu. Bu yazarın zayıf yönlerini biliyordu, hemen <span class="t13">Taras Bulba</span>'ya, ona Walter Scott'u anımsatan o Kazak'a darbe üstüne darbe indiriyordu.</p>

  <p class="p9">Taras Bulba'yı savunacak değildim. Ama konuşmayı büyük yapıtlara, <span class="t13">Palto</span> gibi, <span class="t13">Ölü</span> <span class="t13">Canlar</span> gibi olağanüstü eserlere çevirmeye çalıştığımda, küçümseyici bir tavırla <span class="t13">Ölü</span> <span class="t13">Canlar'</span><span class="t13">ı</span><span class="t13">n</span> ne yazık ki yalnızca ikinci bölümünden çok küçük bir kısmının akıllarda yer edebildiğini söylüyordu. Belki de bu ikinci bölüm ilk birkaç alt-bölümden sonra daha iyiye götürülebilirdi. Hem, kendi etkisi karşısında ürküp de yurda döndüğünde yaşadığı dönem, Gogol'ün Rusya yılları konusunda ne düşünüyordum bakalım? Dindar olduğunu her ne pahasına olursa olsun kanıtlamak için çaba harcamasına, hükümete bağlılığını göstermek için o &ldquo;Bir Dosta Mektuplar&rsquo;ını<a id="a88"></a><a href="../Text/notes.html#a209"><span class="t15">{36}</span></a> yazışına ve gerçek yapıtlarını ateşe atışına ne diyecektim?</p>

  <p class="p9">Dünya yazınında, Gogol'ün bu son yıllarından daha korkunç bir şey tanımadığını, bilmediğini söylüyordu; üstelik öldüğünde daha kırk üç yaşındaydı. Bu korkaklığa &ndash;cehennem ateşinden korkmak bile olsa&ndash; bu ürkeklik örneğine saygı duymak mümkün müydü? Buna karşılık, Gogol'ün iki katı yaş yaşayan ve (Veza'ya göre) kesinlikle tek satırını anlamadığım <span class="t13">Anna Karenina</span>'yı yazan Tolstoy'un son yıllardaki başarılarına, benim gibi iflah olmaz bir kadın düşmanının bile saygı duymak zorunda kaldığı çeşitli yapıtlar vermesine ne diyordum? Yaşamının son saatlerine dek eşi görülmedik bir inat, cesaret hatta büyüklükle, İngilizlerin &ldquo;spirit&rdquo; dediği o canlılığı yaşamasına bir diyeceğim olamazdı elbet... Tolstoy'u Gogol'den üstün görmeyenleri ciddiye almıyordu Veza.</p>

  <p class="p9">Yıkılmıştım, ama yıkılmış bir halde bile teslim olmayacaktım. Bütün o yürekliliğine karşın Tolstoy'un, onun kontunun <span class="t13">ba</span><span class="t13">ş</span><span class="t13">ı</span><span class="t13">na ne geldi</span><span class="t13">ğ</span><span class="t13">ini</span> sordum? Hiç hapse girmiş miydi, hiç mahkemeye çıkmış mıydı? Malikanesinden dışarı bir adım atmış mıydı? Sürgüne gönderilmiş miydi?</p>

  <p class="p9">Kontun başına <span class="t13">kad</span><span class="t13">ı</span><span class="t13">nlar</span> geldi, diyordu Veza, &ldquo;malikanesinden&rdquo; dışarı adım atmış ve de sürgünde ölmüştü.</p>

  <p class="p9">Gogol'ün onurunu kurtarmak için de çaba harcadım. Tolstoy'dan daha ileri gitti, dedim. Yapıtlarında herkesten daha gözü pek davrandı. Ne kadar gözü pek olduğunu fark etmemişti, ansızın bunu görünce de ölesiye korktu. Kendisini, saldırdığı kişiler olarak gördü, Rusya'ya döndükten sonra çevresindeki aşırı partizanlar, cehenneme gideceği gözdağını verdiler ona, yarattığı bütün karakterlerle birlikte cehenneme gideceğini söylediler. Korkunç sonu, yarattığı karakterlerinin ne denli güçlü ve yepyeni olduğunu kanıtlıyor. Onunla alay edebilirdi Veza, ama onun yazgısıyla alay ediyordu. Öte yanda göklere çıkardığı ihtiyar Tolstoy'un da yazgısıyla değil de neyiyle övünüyordu peki?</p>

  <p class="p9">İki yazarı aynı kefeye koymama dayanamıyordu Veza Üzerinde büyük etkisi olan, korkunç tehditler savuran Ortodoks papazlarının ağzına bakan Gogol bir yana, bilinciyle, vicdanıyla sürekli olarak sınadığı kendi inancına bağlı kalan Tolstoy bir yanaydı. Papazların tehdidiyle Tolstoy'un inancı asla bir kefeye konamaz, diyordu. Acımasız kavgamız, kavga konusunun yazınsal olmasına uygun olarak gene bir yazınsal yapıt, ama her ikimizin de hayran olduğu bir yapıt üzerinde uzlaşmaya varmamızla sona erdi: Okuması için kendisine verdiğim Gorki'nin Tolstoy üzerine notlarıydı bu. Herhangi bir kaygı taşımaksızın, dışardan gelen bir zorlama olmaksızın öylesine karaladığı ve yayımlamadan önce uzun süre beklettiği bu notlar, Gorki'nin en iyi yapıtı olarak ortaya çıkmıştı. Yaşlı Tolstoy'un çizilen bu resmi Veza'yı çok etkilemişti. Kendisine o güne dek verdiğim en güzel armağanın bu oluğunu söylüyordu. <span class="t13">Bu</span> notlardan konuşmaya başlayınca, ikimiz de havanın düzeldiğini görmüş bulunuyorduk. Yüreğimi parçalayan bir şeyler bile söyleyebilirdi artık. Ve dedi ki: &ldquo;Dünyada en çok istediğim ne, biliyor musun? Bir gün senin de böyle bir yazar olman.&rdquo;</p>

  <p class="p9">Bu insanın erek olarak seçeceği bir şey değildi. Bunun tek nedeni amacın ulaşılmazlığı değildi. (Ulaşılamaz nitelikli pek çok şey vardır, ama gene de insan o yönde yelken açmaya çalışabilir.) Bu anıların büyüklüğü, yazarından çok konusundan kaynaklanıyordu. Bugün bir Tolstoy var mıydı dünyada? Ve varsa, insanlar onun bir Tolstoy olduğunu biliyorlar mıydı? Bir yazar böyle nitelenmeyi hak edecek ölçüde gelişse bile, onunla karşılaşabilir miydi insan? Bu mantıkdışı bir dilekti ve belki de Veza böyle bir istek duymasaydı daha iyi olurdu. Ama onun bu sözlerini, hep o anda yüreğime sapladıkları o derin acıyı duyarak aklımdan geçirmeme karşın, erişilmezi söze dökmenin doğru olduğunu düşünmüşümdür. Bu bir kez söylendi mi, insan kolaylıkla ondan kurtulamıyor ve erişilmez olarak kalıyor.</p>

  <p class="p9">Bu konuşmalardaki şaşırtıcı nokta, ikimizin de bir diğerini etkilememiş olmasıydı. Veza, kendi başına edindiği düşüncelere bağlı kalırdı. Kendisine sunduğum bazı fikirler, onu etkilemezdi; ama bunları kendi içinde bulduğunda, sahiplenirdi; onlar artık onun fikirleri olurdu. Savaşlar oluyordu, ama zafer kazanan yoktu. Savaşların aylarca ve sonraları yıllarca sürdüğü olurdu; ama silahları bırakmak asla söz konusu olmazdı. İkimiz de birbirimizin uygun zamanını beklerdik ama vazgeçmeyi hiç düşünmezdik. Eğer söylenecek olan, birimizin yerine diğeri tarafından dile getirilmişse, çiçek, daha tomurcuk halindeyken koparılmış demekti. Veza bu tehlikeyi önlemek için çaba harcardı; gizli önlemini alırdı, sevecen bir ilgiydi bu, ama anaca bir ilgi değil... Çünkü biz eşittik. Sözcükleri ne denli önemli olursa olsun, üstünlük taslamazdı. Boyun eğmek de ona göre değildi; ve salt kavga çıkmasın diye, ya da zayıflık göstererek görüşünü, fikrini dile getirmediğinde, kendini asla bağışlamazdı. Belki de aramızdaki tartışmalar için savaş sözcüğünü kullanmak doğru değil. Burada, karşı tarafın bütün bilgisi söz konusuydu, yalnızca gücü ve hazırcevaplığı değil. Beni bile bile yaralaması olanaksızdı. Bense dünyadaki hiçbir şey uğruna incitmezdim onu. Ne var ki, ikimizde de düşünsel dürüstlük tutkusu vardı, daha önceki yıllarımda tanıdığım tutkudan aşağı kalmayan bir duyguydu bu.</p>

  <p class="p9">Ödün vermeme huyumu bu konuda bile bir kenara atamıyordum. Ancak, <span class="t13">dü</span><span class="t13">ş</span><span class="t13">ünen</span> bir kişiyle yakın olmayı öğreniyordum, bu da, kişinin her bir sözcüğü yalnızca işitmekle yetinmemesi, ama onu anlaması gerektiği, anladığını da eksiksiz ve çarpıtılmamış yanıtlar vermekle göstermesi gerektiği anlamına geliyordu. Başkalarına saygı, onların sözlerini yokumsamamakla başlar. Ben buna &ndash;çıraklık pek çok sözcükle gerçekleşmiş olsa da bu dönemin <span class="t13">sakin</span> çıraklığı demek istiyorum. Bunun tümüyle karşıtı olan ve hemen başladığım diğer çıraklığımsa çın çın ötüyor ve ışıl ışıl parlıyordu.</p>

  <p class="p9">Karl Kraus'tan, insanın başkasının sözcükleriyle istediğini yapabileceğini öğrendim. Ne okursa okusun, solukları kesen bir şekilde ele alıyordu sözcükleri. İnsanları kendi sözcükleriyle suçlamada üstüne yoktu. Bu, onlara ayrıca da kendisine ait sözcüklerle saldırmadığı anlamına gelmiyordu ama. Her iki yönden suçlamaları yığıyor ve herkesi ezip geçiyordu. Bu sözcükleri yöneten yasaları tanıdığınızdan dolayı hoşlanıyordunuz gösteriden, ama ayrıca içinde insanın kendisini artık kendi sınırları içinde göremediği, kabuğundan çıkmadığı, kitle diye bilinen o müthiş tınıyı hisseden birçok başka kişiyle bir arada olduğunuz için de kendinizi kaptırıyordunuz. Bu deneyimlerden hiçbirini kaçırmak istemiyordunuz; tek birini atlamadan izlemek istiyordunuz. Hasta olsanız da, ateşiniz kırka çıkmış olsa da gidiyordunuz bu konferanslara. Böylece doğası gereği zaten güçlü olan ve şimdi haklı olarak büsbütün yoğunluk kazanan hoşgörüsüzlük eğiliminize, hem de farkında olmaksızın boyun eğiyordunuz. Bundan daha da önemlisi, onu dinlerken bir yandan da <span class="t13">duymay</span><span class="t13">ı</span><span class="t13">, dinlemeyi</span> öğreniyordunuz. Herhangi bir yerde, herhangi bir zamanda, kim olursa olsun, herhangi bir kişi tarafından dile getirilen her şey, işitme duyunuza sunuluyordu. Dünyada böyle bir boyutun var olduğundan haberim bile yoktu daha önce. Ve konu&ndash;tüm değişik halleri içinde&ndash; dille insanın bir araya gelmesi olduğundan, bu belki de dünyadaki en önemli, ya da en azından en zengin boyuttu. Kendi duygularınızı dışlamamanız halinde böyle bir dinleme olanaksızdı. Dinlenecek şeyi harekete geçirdiğiniz an, bir kenara çekiliyordunuz ve yalnızca almaya, içmeye, emmeye başlıyordunuz; kendi yargılarınız, gururunuz, hoşnutluğunuz ya da hoşnutsuzluğunuz sizi durduramıyordu. Önemli olan saf, karıştırılmamış, bozulmamış olan o biçimdi: bu (benim daha sonra adlandırdığım üzere) akustik maskelerin hiçbiri, bir diğeriyle karışamazdı. Uzun bir süre, ne kadar büyük bir birikim edinmekte olduğunuzun farkına varmıyordunuz. Sınırlarını açıkça ve çok kesin çizgilerle çizmek istediğiniz, bir nesne gibi elle tutabildiğiniz, yüksek sesle söylemek zorunluluğunu duymak pahasına herhangi başka bir şeyle bağlantılarını ayırt etmeksizin ansızın işitip algıladığınız konuşma biçimine karşı müthiş bir susuzluk duyuyordunuz yalnızca. Bu sözlerdeki kusursuzluk pırıltısına, dünyada söylenebilecek her şeyi, hemen hemen her şeyi dışarda bırakan kesin körlüğe şaşmıyor değildiniz bu arada; çünkü bunların tek bir özelliği vardı: onları sürekli, durmaksızın tekrarlamamak elinizde değildi.</p>

  <p class="p9">Sanıyorum, Karl Kraus'un artık ezbere bildiğim <span class="t13">İ</span><span class="t13">nsanl</span><span class="t13">ığı</span><span class="t13">n Son Günleri</span>&rsquo;nde dinlediklerimden bağımsız, kendi başına bir anlam taşıyan bu türden maskelere ilk kez 1926 yazında Sankt Agatha'da gereksinim duydum. Saatler boyunca kırlangıçları seyrederken, onların hızlı, hafif hareketlerini, bu hareketlere koşut olarak çıkardıkları hiç değişmeyen seslerini dinlerken duydum. Bu sesler durmadan yinelenmelerine karşın tıpkı kırlangıçların uçuşlarındaki harikulade hareketler gibi beni hiç bıktırmadı. Belki de zaman içinde unutabilirdim onları; ama penceremin altında, hiç değişmeyen sözleriyle gömlek satan panayırcı da vardı:</p>

  <p class="p6"><span class="t17">&ldquo;Bugün hiç fark etmez aman</span><span class="t17"><br /></span><span class="t17">İ</span><span class="t17">ster para ver ister saman!&rdquo;</span></p>

  <p class="p9">Çocukluğumda çok sokak satıcısının bağrışlarını duymuştum, onların hep oralarda kalmasını, hemencecik gitmemelerini dilerdim. Bu satıcı aynı yerde iki gün boyunca kalmış, penceremin altından hiç ayrılmamıştı. Ama gürültüler beni yazılarımı yazdığım küçük bahçedeki tahta masaya götürdüğünde kırlangıçları buluyordum. Panayırın gürültülerinden hiç rahatsız olmaksızın aynı şekilde uçuyor, aynı sesleri çıkarıyorlardı. Bir yineleme, tıpkı bir diğer yinelemeye benziyordu sanki; her şey bir yinelemeden oluşuyordu; aklımdan çıkaramadığım sesler, yinelemelerden ibaretti. Gömlek satıcısının taktığı maske sahteydi gerçi, konuşmamız sırasında bir hukuk öğrencisi olduğunu, ne istediğini ve ne söylediğini iyi bilen bir öğrenci olduğunu söylemişti gerçi, ama bu maskeyi sürekli olarak kullanışı, kırlangıçların hiç değişmeyen ama doğal sesleriyle birleşince, üzerimde öyle bir etki bıraktı ki, daha sonra Viyana'da konuşma şekilleri peşinde koşarken gözüme uyku girmemesine, Leopoldstadt sokaklarında ve tavernalarında sabahlara kadar dolaşıp durmama yol açtı.</p>

  <p class="p9">Yılın sonuna yaklaştığımda, bu bölge bana dar gelmeye başladı. Daha uzun sokaklar daha uzun yürüyüşler, farklı insanlar arzular oldum. Viyana çok büyük bir kentti, ama Haidgasse ile Ferdinandstrasse arasındaki uzaklık kısaydı; kardeşimle birlikte birkaç ay oturduğum Praterstrasse, tükenmiş görünüyordu bana. Yürüdüğüm yollar, fazla alışılmış yollar halini aldı. Haidgasse'de, her gece bir felâket beklentisi içindeydim. Belki de bu yüzden sık sık kötü düşüncelere kapılıyor, odasındaki ışığın beni sakinleştirmesi için Veza'nın Ferdinandstrasse'deki penceresine koşuyordum. Odasında ışık yoksa, kendisi dışarı çıkmışsa, bana bir yere gideceğini önceden söylemiş olmasına karşın üzüntülere kapılıyordum. İçimdeki bir şey, onun, sorumluluklarını hesaba katmaksızın, hep orada olmasını umuyordu sanki.</p>

  <p class="p9">Giderek, denetlemenin olanaklı oluşunun, Veza'nın evine yaptığım kısa yürüyüşlerin, bu yürüyüşleri yapma heyecanını yaşama eğiliminin, güvensizliğimi arttırdığını, bizim için bir tehlike oluşturmaya başladığını fark ettim. Aramızda bir uzaklık yaratılmalıydı. Haidgasse&rsquo;den ayrılmak zorundaydım, hatta aramızda bütün bir Viyana uzansaydı daha iyi olurdu, böylece onun evine yaptığım her yürüyüş, kentin bütün sokaklarını, kapılarını, pencerelerini, tavernalarını tanımama, bütün bunların sesini duymama hiçbir sesten ürkmememe, onlara teslim olmama, sesleri kendime katmama, ama öte yanda, sürekli olarak yeni seslere açık bir şekilde kalmama yardımcı olabilirdi. Kentin ta diğer ucunda, bir yer bulmak, kendime ait bir yer oluşturmak istiyordum; Veza, hiç değilse arada bir, bir kulağını hep kendisinde tutmak zorunda olduğu kötü ihtiyarın işkencesinden uzaklaşıp beni ziyaret edebilirdi; çünkü, adamın şöminesinin başından ansızın ayrılıp, cehennemini bırakıp, o kutsal bölgeye dalıvermeyeceğini kim garanti edebilirdi?</p>

  <h3 class="h31"><a id="ncx661"></a><a id="a90"></a><a id="a89"></a>Uydurma Sevgililer</h3>

  <p class="p9">1927 Noel tatilinde annemle kardeşlerimi görmeye Paris'e gittim. Nerdeyse bir yıldır oraya yerleşmişlerdi, durumları pek de kötü değildi. Kardeşlerim okullarında başarılıydı. Daha küçük yaşta Lozan'daki erkek yatılı okulunda geçirdikleri iki yılda öğrendikleri Fransızca işlerine yaramıştı, sorunları yoktu. Orada mutluydular. Özellikle de şimdi Georges diye anılan ve bir bakıma tam istediğim gibi gelişmekte olan Georg başarılıydı. Uzun boylu kara gözlü bir delikanlıydı Georg, sözcükleri ustaca kullanırdı, felsefe derslerinde de hayli öne çıkmıştı. Mantık konusundaki yeteneği (bu kuşkusuz benim etkimle gelişmiş bir şey değildi), beni şaşırtıyordu ve daha on altı yaşında olmasına karşın bu eğilimi, bana yazdığı uzun mektuplarda ve ayrıca bu ziyaretim sırasındaki uzun konuşmalarımızda bol bol sergilediği belli bir özgürlük kazandırmıştı ona. Ustaca bir inceliği vardı, zeki ve bilgiliydi; okulunda kendisini felsefeye adayacağını düşünüyordu herkes. Benim Almancaya eğilimim olduğu gibi onun da Fransızcaya karşı özel bir istekliliği vardı, ama gene de hiçbiri bizim ana dilimiz olmamıştı. Ancak aramızda Almanca konuşuyorduk. O da Viyana'dan düzenli gönderdiğim <span class="t13">Die Fackel</span> 'in sadık bir okuruydu. Önemli niteliklerinden biri de bir dili öğrendiğinde (zaman içinde pek çok dil öğrendi) onu tıpkı ana dili gibi hatta genellikle daha da iyi konuşmasıydı.</p>

  <p class="p9">Bütün bu zihinsel özelliklerine, iyi bir düşünür, hırslı bir öğrenici olmasına karşın, sevecen bir insandı, inceliği ve sevecenliği özellikle annemize karşı davranışlarında kendini gösteriyordu. Annemin bende bulamadığı şeylerin- yerini alıyor, onunla herhangi bir anlaşmazlığa girmekten sakınıyordu. Benim annemi ne kadar derinden incittiğimin bilincindeydi. Yaşından çok büyük olan duygusal olgunluğuyla aramızda ne olup bittiğini anlamış bulunuyor ve bunu hiç aklından çıkmıyordu. Annemin bana yönelttiği acımasız suçlamaları sabırla dinliyor, ona bunların yanlış olduğunu söylemiyor, ama aynı zamanda günün birinde uzlaşacağımız düşüncesiyle bu yolu açık tutmak amacıyla, onun görüşlerini paylaştığını da söylemiyordu. Benim anneme karşı eskiden duyduğum sevgiyi şimdi o sunuyordu sanki, onu zenginleştiriyor ve bende bulunmayan sevecenliği ve inceliğiyle onu berraklaştırıyordu. Ayrılışımız hem ailem açısından hem de benim açımdan iyi olmuştu. Bu bir fırsattı. Ama bu fırsatı iyi değerlendirmek için ben kendi payıma onun yüreğinde derinlere batmış olan dikeni çıkarıp almam gerekiyordu$ bu dikeninse bir adı vardı.</p>

  <p class="p9">Annemler Paris'e taşınmadan önce annemi işkenceden kurtarmanın ve &ndash;benim için daha da önemlisi&ndash; Veza'yı annemin nefretinden korumanın tek bir yolu var diye düşünmüştüm: kadın icat etmek. İcatlarıma mektuplarımla başladım ve kısa bir süre sonra, bu değişen öykülerden hoşlanır oldum. <span class="t13">Birkaç</span> kadın olmalıydı. Fazlaca ciddiye aldığım her kadın, öne çıkan her kadın, annemi ürkütecek ve onda nefret uyandıracaktı. Annem bu kadının benim üzerimde etkili olacağı korkusuyla onu kafasında şeytana dönüştürecek ve uykularını kaçıracaktı. Bu durumda çeşit, tek çareydi. Bütün mesele çeşit yaratmaktı. Birkaç deneyden sonra, çok mutlu bir çözüm buldum: ikisi arasında gidip geldiğim, derslerimi etkilemeleri için biri Viyana dışında oturan, diğeri de pek yakınımda oturmayan, birbirinden çok farklı <span class="t13">iki</span> kadın olacaktı. Ama aynı zamanda bu kadınlardan biri diğerinden daha fazla hoşuma gitmeyecek, baskın olmayacaktı; çünkü bu annem için tehlikeli olabilecek bir egemenlik duygusu yaratabilirdi; ben, annemin yazdığı üzere, onun emrinde olacaktım. Bu öyküleri uydurmak konusunda herhangi bir suçluluk duygusu taşımıyordum; bunları bildiğimiz anlamıyla yalan olarak görmüyordum. Her zaman örnek olarak gördüğüm Odysseus, bu durumun çeşitli yönleriyle ilgili olarak bana yardımcı oldu. İyi uydurulan bir şey, öykü olurdu, yalan değil; bu girişimdeki amacın da iyi, hayır iyiden de öte, bir yardım olmasıysa, yarattığı etkiyle kendini belli ediyordu.</p>

  <p class="p9">En büyük güçlük, Veza'ya bunu açıklamaktı Onun bilgisi, onun onayı olmaksızın ne bu öyküleri yaratabilirdim, ne de onları devam ettirebilirdim. Dolayısıyla ona söylemek kaçınılmazdı. Azar, çok küçük dozlarda, elimden geldiğince nazik bir şekilde, Annemin ona karşı duyduğu derin düşmanlıkla ilgili hakikati Veza'ya anlatmak zorundaydım. Neyse ki Veza olan biteni anlamasına yetecek sayıda iyi roman okumuştu. Zaten bu işe ona haber vermeden başladığımdan, engel olması olanaksızdı. Annemin gerçeği başkalarından öğreneceğinden korkuyordu; bu, işleri iyice sarpa sardırırdı. Bense, <span class="t13">zaman kazanman</span><span class="t13">ı</span><span class="t13">n</span> yararlarını savunuyordum. İleriki yıllarda, onun yürekten saygı duyacağı bir kitabım yayımlandığında, hakikatleri öğrenmek onu daha az incitecekti. Veza&rsquo;yı ikna etmeyi başardım; Veza &ndash;bana söylemedi gerçi ama&ndash; annemin kıskançlıktan ona karşı fiziksel bir davranışta bulunmasından müthiş korktuğumu hissetmişti.</p>

  <p class="p9">Ne var ki hesaba katmadığım bir şey vardı: Pek de karmaşık olmayan ayrıntılı öykülerimin Annemin imgeleminde ne hale geleceğini, onu ne ölçüde heyecanlandıracağını aklıma getirmemiştim. Paskalyada Paris'e geldiğimde, mektuplarıma göre, Salzburg'da bir &ldquo;Maria&rdquo; ve Rodaun'da &ldquo;Erika&rdquo; adında bir kemancı vardı ve ben, sözüm ona Veza'yı pek görmüyor ve artık ondan hoşlanmıyordum. Daha Paris'teki apartmanın holünden bir adım ileri geçmeden &ndash;bana henüz hiçbir ilgi gösterilmemişti, yalnızca resmi bir selâmlaşma geçti aramızda&ndash; annem Erika'yı sordu. Yalnız olduğumuz ilk anda, kardeşlerim yokken de, &ldquo;Çocuklara hiçbir şey söylemedim; ama Maria nasıl? Viyana'dan direkt mi geldin yoksa Salzburg'a uğradın mı?&rdquo; diye beni sıkıştırdı. Çocukların bu ikili yaşantıyı öğrenmelerinin doğru olmayacağını düşünmüştü; onların moralini bozabilirdi bu. Onlara Erika'dan söz etmişti. Benim için sakıncası olmadığını umuyordu; aile, Veza umacısından böylece kurtulmuş ve beni Viyana'da düşünürken fazla kaygılanmamış olacaktı.</p>

  <p class="p9">İşte durum buydu; sayısız sorular soran annemin merakını gidermek durumundaydım. Her şeyi bilmek istiyordu, ama sorulan, kardeşlerimin yanımızda olup olmamasına göre farklılık gösteriyordu. Salzburg'lu kız Maria'nın ikimiz arasında bir giz olmasından sonsuz bir hoşnutluk duyuyordu. Akrabalarımıza da söylemememi önerdi; saygınlığımı zedeleyebilirdi bu. Durum biraz ahlakdışı görünüyordu çünkü; öte yanda kendisi de şunu itiraf etmeliydi ki, müthiş bir beceriklilik isteyen böyle bir konuda bunca akıllı davranacağımı aklından geçirmezdi. Ancak, diye ekliyordu, belki de işler kendiliğinden böyle gelişmiştir, şans eseri yaşadığım bir olaydan dolayı da beni övecek değildir.</p>

  <p class="p9">Birkaç gün sonra, Georg'la ilk uzun yürüyüşümüzü yaparken (daha önce birkaç kez Paris'e gelmiş olmama karşın görmediğimden kuşku duymadığı şeyleri bana göstermek istiyordu), ilk önce diğer &ldquo;gerçek&rdquo; şeylerden, yani entelektüel konulardan konuştuk. Derken annemin şimdi çok daha iyi olduğunu söyledi bana. Veza'yla işlerin kapanmış olması Anneme bir mucize ilâç gibi gelmişti. Georg bunları söyledikten sonra dilinin ucunda olmasına karşın söylemeye çekindiği bir şey varmışçasına içtenlikle gözlerimin içine baktı. Ne söyleyeceğini anlamıştım ama üstüne üstüne gittim. &ldquo;Bu konuda ne düşündüğümü biliyorsun, sormana gerek yok,&rdquo; dedi. &ldquo;Umarım herkesi Veza'yı kullandığın gibi kullanmaz, onlara oyun oynamazsın.&rdquo; Gene bir duraksadı. &ldquo;Ne yapıyor, nasıl, biliyor musun? Haber alıyor musun ondan? Kendine bir şey yapar diye korkmuyor musun?&rdquo;</p>

  <p class="p9">Her zaman sevmiştim Georg'u, ama şimdi daha da fazla seviyordum. Hakikati herkesten önce ona anlatmaya karar verdim. Şimdi daha çok erkendi. Yalnızca şöyle böyle tanıdığı ve bana çok yakın olan biri için benden fazla üzülmesine meydan verdiğim için kendimi çok kötü hissettim. O aptal yalanın bu yönünü hiç düşünmemiştim; şimdiden karşıma çıkması iyi olmuştu bir bakıma.</p>

  <p class="p9">Ne zaman yalnız kalsak bu konuyu düşünürdü Georg. Böylesine acımasızca terk edilmiş birinin tehlikede olduğuna ve özel bir ilgi gereksindiğine inanıyordu. Paris'te anneme gösterdiği anlayışı, duyduğu kaygıları, şimdi Viyana'daki Veza için de besliyordu. Ona yaklaşmamı sağlamaya çalışıyor, ama öte yanda, ne adını ağzına alıyor, ne de bana öğüt verir havalarına giriyordu. Zaman zaman birlikte ziyaret ettiğimiz Louvre'da, Leonardo'nun Azize Anna, Mary ve İsa tablosu önünde durdu, Azize Anna'ya uzun uzun baktı, sonra gözlerini bana çevirdi. Azize Anna'nın gülümsemesi ona Veza'yı anımsatıyordu. <span class="t15">Ö</span>ylesine iyi anımsıyordu Veza'yı. Onu görmüştü gerçi, ama iki söz etmiş değillerdi. Sanki ressamlardan başka hiçbir şeyden konuşmuyormuşuz gibilerden, Leonardo'yu sevip sevmediğimi sordu. Bazıları Leonardo'nun yüzlerindeki gülümsemeyi tatlı buluyordu, ama Georg aynı kanıda değildi. Duruma bağlı dedim ben, böyle gülümseyebilen, ama yaşamları pek de tatlı .olmayan kişiler tanıyıp tanımamana bağlı. Düşüncemi doğru buldu. Kendisine çok kötü davrandığımı sandığı Veza hakkındaki gerçek görüşlerimi öğrenmek istediğini hissediyordum. Ama aynı zamanda evinde çok korkunç olaylar yaşadığını bildiğinden, Veza'ya haksızlık edilmemesini istediğini de hissediyordum. Bu isteklerinde haklı olduğunu bilmesine karşın ağzını açıp da bir şey söylememeyi yeğliyordu.</p>

  <p class="p9">Derken Gericault&rsquo;nun ikimizi de büyüleyen <span class="t13">Medusa'n</span><span class="t13">ı</span><span class="t13">n Sal</span><span class="t13">ı</span> tablosunun önüne geldik. On altı yaşında bir çocuğun bu tablonun önünde çakılıp kalması, oradan ayrılamaması beni şaşırttı. &ldquo;Bu başlar neden bu kadar canlı biliyor musun?&rdquo; diye sordu, sonra da bana Gericault'nun <span class="t13">Sal</span>'ındaki figürler için taslaklar çalışırken, model olarak idam edilmiş cesetlere baktığını söyledi. Bunu bilmiyordum, &ldquo;ben bunu yapamazdım,&rdquo; dedim.</p>

  <p class="p9">&ldquo;Bu nedenle doktor olmadın ya zaten. Sen bir otopsi yapamazdın örneğin.&rdquo; Tıp okuma fikrinden vazgeçmediğini gördüm, çok sevindim. Şu anda felsefe ön plandaydı, ama bu dalda uzmanlaşmayı düşünmüyordu. Sevecenliği, acı denen şeyi iyi bilmesi, ölüm karşısında, onun tuzağına düşmeksizin direnç göstermesi, sabrı, ayrıca da insanlarda saygı uyandıran adalet bilinci onun doktor olmak için doğduğunu gösteriyordu. Bu uğraşa korkuyla karışık bir saygı duyuyordum; Georg, benim başaramadığım bir şeyi gerçekleştirecekti.</p>

  <p class="p9">Birbirimizi enine boyuna inceliyorduk; pek umursamadığımız tabloların önünde uzun uzun durup konuşmamız komik kaçıyordu, çünkü bizi daha çok çeken, çok sevdiğimiz için yakından tanıdığımız başka tablolar vardı. Georg, Babil antiklerini ziyaret etmek isteyip istemediğimi sordu; Gılgamışa olan tutkumu biliyordu çünkü. Bunu da unutmamıştı; hiçbir şeyi unutmamıştı. Radetzkystrasse'deki kaos eski anılarının hiçbirini silip atmamıştı. Babillileri bıraktım, onu sıkacağını biliyordum çünkü. O da ödül olarak bana harikulade bir küçük Breughel'i, <span class="t13">Dört Kötürüm'ü</span> gösterdi. &ldquo;Bizi gene ziyaret edeceksin, değil mi,&rdquo; diyordu, Viyana'dan neden ayrılamadığını bilmediğimi mi sanıyorsun? Breugheller var orda, Karl Kraus ve bir de...&rdquo; Bu sonuncusunu söylemeye dili varmadı, önceden olsa, mutlaka söylerdi.</p>

  <p class="p9">Her zamankinden daha yakındık artık. Georg, benim için dünyanın en önemli kişisi olan biri için, uğrunda suç işlediğim biri için kaygılanıyordu. Georg'un kaygısı bende bir rahatlama duygusu uyandırdı. Suçsuz olduğumu biliyordum, çünkü sorun başka nasıl çözümlenebilirdi?</p>

  <p class="p9">Ama bir yandan da kendimi suçlu hissediyordum. Ve ancak annemle yalnızken, &ldquo;Maria&rdquo; ile ilgili hevesli sorularını dinlerken &ndash;bu sorulan müthiş ayrıntılı bir şekilde yanıtladığımdan&ndash; suçluluk duymuyordum. Annem yalnız Maria ile ilgileniyordu. Şimdiden konserler vermeye başlayan ve eleştirmenlerin dikkatini çeken kemancıyı pek tutmamıştı. Maria'ya da acıyordu, çünkü benden çok uzakta oturuyordu zavallı. Salzburg'da otursaydı ya? Öte yandan bu uzaklık onun için iyiydi. Annem Maria'nın çok güzel olmasından hoşlanmıştı, çok şanslı olduğumu söylüyordu. En küçüğümüz yakışıklı olan kardeşime kıyasla pek de çekici olmamama karşın Maria&rsquo;nın benden hoşlanmasına pek şaşırmıyordu. &ldquo;Sen bir ozansın,&rdquo; dedi annem ansızın, ben şimdi ne yalan uyduracağım diye düşünürken. &ldquo;Sen yaratıcısın, çoğu genç gibi sıkıcı değilsin. Salzburg gibi bir kentte ozanlara karşı duyarlıdır insanlar. Seni bir kimyacı olarak düşünmüyor. Şanslısın.&rdquo;</p>

  <p class="p9">Paris'te, Rue Copemic'teki apartmanda üç hafta geçirdim; annemin benim ağzımdan Maria ile ilgili bir şeyler almaya çabalamadığı tek bir gün olmadı. Yanıtlamadan edemeyeceğim sorular soruyordu. Bazı tartışmalı konulan, örneğin, annesinin, Maria'yı müthiş rahatsız eden tamahkârlığını gizlemiyordum.</p>

  <p class="p9">&ldquo;En iyi ailelerde görülür bu,&rdquo; diye yanıtladı beni annem. &ldquo;Veza'nın üvey babasını düşünsene!&rdquo; Bu sözler onun havasının değiştiğini göstermeye yetiyordu. Veza'nın evinde ne büyük bir baskı altında yaşamakta olduğunu arada bir düşünüyor olsa gerekti. Gene de yola çıkacağım zaman, beni istasyona götürecek taksiyi çağırmazdan yarım saat kadar. önce, cömertliği tuttu ve eskiden olduğu gibi yumuşadığını gösteren sözler söyledi; &ldquo;Ona karşı haşin davranma oğlum.&rdquo; Veza'dan söz ediyordu yani. &ldquo;Zaten bir darbe yemiş, yerle bir edilmiş. Ona her şeyi anlatma. Bu iki sevgilinin ne kadar güzel olduğunu falan söyleme örneğin. Unutma ki o hâlâ yaşamak zorunda ve de yapayalnız. Sana hiçbir kötülük etmedi, sen onun yaşadığı güçlüklerden kaçtın çünkü. Bu güçlükleri paylaşacak senin gibi birini bulması nerdeyse olanaksız, çünkü hiç kimse senin o zamanlar olduğun kadar toy olamaz. Ben oğullarımı saf ve temiz yetiştirdim, o da bunu anında anladı. <span class="t13">Sana,</span> benim oğluma göz koyması, onun iyi bir insan olduğunu gösterir. Zaman zaman ziyaret et onu da, çok sık gitme ama, yoksa acısını tazeler durursun. Derslerin eskisinden daha ağır olduğu için gidemediğini söyle ona &ndash; şimdi hayata hazırlanıyorsun, işler ciddileşiyor ve zamanını boşa harcayamazsın.&rdquo;</p>

  <p class="p9">Evden çıkarken bu sözlerle uğurlandım. Burgtheater'ın annemin yüreğinde tümüyle küllenmediğine sevinmiştim. Ama nefretinin acımaya dönmesine daha da çok sevinmiştim. Benim masallarıma öyle bir kaptırmıştı ki kendini, iki kadından birini rahatça yeğleyebiliyordu. Hangisini daha çok beğendiğimi <span class="t13">ben</span> bile bilmiyordum; ama o ağırlığını Maria'dan yana koymuştu. Uzakta birini düşünmek, her zaman için daha iyidir, diyordu. İnsanlar birbirlerine yeterinden fazla yakın olursa fazla sürtüşme olur, ilişki yavanlaşır. Ayrıca Erika'nın kemanı da ilişkimize bir sahtelik katıyordu. Ne de olsa insan bir kişiyi severdi, onun aletini değil; öyle olsa, konser dinlemek yeterli olurdu. Ama diyordu annem, Maria&rsquo;yı görmek istediğimi sanma. Salt Viyana'da değil de Salzburg'da oturduğu için iki yıl daha, okulum bitinceye dek Maria'ya bağlı kalacağımı düşünüyordu. Onu merak ettiğini gizlemiyordu annem. Benim abartmaya eğilimli olduğumu, belki de onunla karşılaştığında söylediğim kadar güzel olmadığını göreceğini söylüyordu. Ama annemle tanışması doğru olmazdı çünkü bu, ona önem verildiğini gösterirdi. İnsan bağlanmamalıydı, önümde koca bir hayat vardı. Bu çağda, daha yirmi iki yaşında, birine bağlanmak için ahmak olmak gerekirdi.</p>

  <h3 class="h31"><a id="ncx679"></a><a id="a92"></a><a id="a91"></a>Steinhof&rsquo;a Bakış</h3>

  <p class="p9">Kolmar&rsquo;da, Grünewald sunağı önünde bütün bir gün geçirdim. Ne zaman geldiğimi bilmiyordum, ne zaman gideceğimi bilmiyordum. Müze kapandığında, geceyi orada geçirebilmek için görünmez adam olmak isteği duydum. İsa'nın cesedi acıma duygusu uyandırmadı bende; bedeninin o korkunç durumu bana bir hakikatmiş gibi geldi. Bu hakikatle karşı karşıya gelince, çarmıha germe konusunda beni büyüleyen şeyin ne olduğunu anladım: onların güzelliğine, şekillerinin değiştirilip başka bir şeye dönüştürülmelerine, yüceltilmelerine hayrandım. Haçın şekli değiştirilmiyordu, yalnızca beden, meleksi bir havaya büründürülüyordu. Gene de, insanların gerçek yaşamda ürküyle kaçındıkları şey, yani insanların birbirlerine yaptıkları korkunç şeylerin anısı, tabloda kendini gösteriyordu. O zamanlar, 1927 Şubatında savaş da, gaz bombaları da tabloyu daha değerli kılacak kadar yakındı. Belki de sanatın en önemli görevi, çoğu kez unutuluyordu: coşkuları durultma görevi yoktur sanatın, avutma görevi yoktur, yaşantılar mutlu sonlar getirecekmiş gibi her şeyi bir yana bırakmaz, çünkü yaşantılar mutlu sonla bitmez. Veba, ülser, işkence korku &ndash;iyileştirilen bir vebanın ardından daha da kötü bir korku yaratılır. Her zaman için aynı olan ve gözlerimizin önünde bulunması gereken bu hakikat karşısında avutucu aldatmacaların ne anlamı olabilir ki? Başa gelecek bütün korkunçluklar, bütün korkular öngörülmüş burada. Aziz John'un kocaman parmağı gösteriyor işte: Bu budur, gene olacak olan da budur. Bu tablodaki kuzu neyi simgeliyor? Çarmıhta kokuşmakta olan bu insan kuzu muydu? Çarmıha çivilenip kuzu diye anılmak için büyüyüp insana mı dönüştü?</p>

  <p class="p9">Ben oradayken, Grünewald&rsquo;ın önünde bir ressam durmuş, tabloyu kopyalıyordu. Büyülenmiş ya da utanıyor gibi görünmüyordu, bir fırça darbesini vurmazdan önce pek uzun boylu düşünüyor da değildi. Keşke gitse buradan dedim içimden; başka kimse yoktu, benimle konuşmaya kalkar mutlaka diyordum. Ama konuşmadı; o da sessizlik istiyordu, dinginlik istiyordu. Çarpıcı olan tek yönü, başkalarını yok saymasıydı. Ben de yaptığı resmin orada olmadığını düşlemeye çalıştım. Onu görmeyecek bir şekilde durdum. Ama düşünmemek olanaksızdı. Bir de, o kadar uzun kaldığım için utanıyordum. Hiçbir şey yapmıyor, orada dikiliyordum; bir bakıma ona benziyordum, o da yerinden kımıldamıyordu çünkü, ama onun elinde bir fırça vardı ve bir çaba harcamaktaydı. Enine boyuna yapılı, orta yaşlı bir adamdı, yüzünde hiçbir anlatım yoktu, acı duyduğunu ele veren bir durum yoktu; adamın yüzünün, tablodakinin yakınında olması, onunla aynı zamanda orada, aynı odada bulunması, tablodaki kişinin gözünü hiç ayırmadığı uğraşını canla başla sürdürmesi inanılmaz bir görüntü oluşturuyordu.</p>

  <p class="p9">Kopyacının karşısında öylesine utandım ki, sunağın diğer bölümlerini geziyormuş gibilerden arka tarafına geçtim. Çarmıha gerilmenin hem resminden hem de kopyalanmasından kaçmak zorundaydım; ressam da benim çok anlayışlı biri olduğumu düşünmüş olsa gerekti. Belki de yalnız başına kaldığında değişiyordu, yaptığı bu işe dayanabilmek için yüzünü buruşturuyordu. Ben arkadan çıktığımda rahatlamış görünüyordu çünkü; gülümsüyor gibi geliyordu bana. Onun beni gözlemleyişini gözlemledim. İnsanın karşısında gerçek bir insanoğlunun varlığını fark etmesinde şaşırtıcı bir yan var mı? İnsanın bu kişiye gereksinmesi vardır, çünkü o, çarmıha gerili değildir. Kopyalamakla uğraştığı sürece başına hiçbir şey gelmez. Beni en çok sarsan bu düşünce oldu. Gördüğün şeye karşı korunmak için gözünü başka hiçbir yöne çevirmemen, gerekir. Başını çevirmemekle korunmuş oluyorsun. Korkakça bir sığınma değil bu. Aldatmaca değil. Ama kopyacı bu kurtuluşla kusursuzluğa ulaşacak mı? Hayır, çünkü görmekle, gördüğü şeyi <span class="t13">parçalara ay</span><span class="t13">ı</span><span class="t13">r</span><span class="t13">ı</span><span class="t13">yor.</span> Bütünsellikle bağlantısı geciktirilmiş olan parçalara sığınıyor. Bunlar bir kez daha onun parçası olacaklar. Ama zaman zaman, tam tamına doğru olması gereken ayrıntılara daldığından, bütünselliği asla göremiyor. Kopyacı bir görüntü, bir suret. Aziz John'un parmağı gibi değil onunki. Kopyacının parmağı görünmüyor, hareket ediyor ve iş yapıyor. Hiç gizlemeden yaptığı tek şey, onun görüş şekli, bakış şekli, yani, hiç değişmemesini sağlayacak şekilde gerçekleşen bakışı. Bakışı onu değiştirse, kopyalamayı tamamlayamaz.</p>

  <p class="p9">Kopyacıyı, ancak birkaç yıl sonra, resimlerin, odama astığım büyük kopyalarını ele geçirdikten sonra aklımdan çıkarabildim. Kolmar'dan dönünce, bu kopyaları asabileceğim bir oda bulmaya giriştim. Hemencecik buldum da, ama bunun bana ne yararı olacaktı, bilemiyordum.</p>

  <p class="p9">Ağaçlar istiyordum, bir sürü ağaç olsun istiyordum, Viyana'da bildiğim en yaşlı ağaçlar, Lainz Park&rsquo;takilerdi. Gözüme çarpan ilk ilân, parkın yakınındaki bir kiralık oda ilânı oldu. Kent demiryolunun son durağı olan Hacking'e gittim, Viyana Nehri diye bilinen (tehlikeli geçmişi hakkında inanılmaz öyküler anlatılan) o korkunç dereyi geçtim, bir bayırı tırmandım, bu noktada başlayıp Ober Sankt Veit'e dek bir duvar boyunca uzanan Erzbischofgasse&rsquo;yi geçtim (bu sokağı çok severdim); Hagenbergasse'ye saptım. Kiralık ilânında sözü edilen oda, bayırda, sağdan ikinci evdeydi.</p>

  <p class="p9">Ev sahibi hanım beni yalnızca bu odadan oluşan üçüncü kata çıkardı, pencereyi açtı. Hemen dışarı baktım, kararımı vermiştim: Burada oturmalıydım; uzun bir süre burada oturacaktım. Pencereden bir oyun alanı görünüyordu, bu çayırın ve Erzbischofstrasse'nin gerisinde ağaçları görüyordunuz, pek çok ve de büyük büyük ağaçlar. Bunlar Rahibin bahçesinde olsalar gerek dedim kendi kendime. Ağaçların ardında Viyana</p>

  <p class="p9">Nehri vadisinin öte yanında bir tepede, deliler kenti Steinhofu görebiliyordum. Bu, uzun bir duvarla çevriliydi, duvarın ortasında, eski zamanda, bir kasaba oluşturmaya yetecek bir alan vardı her halde. Steinhofun katedrali vardı. Otto Wagner'in<a id="a93"></a><a href="../Text/notes.html#a210"><span class="t15">{37}</span></a> kilisesinin kubbesi ışıl ışıl parlıyordu. Kasaba, uzaktan villa gibi görünen sayısız kulübeden oluşuyordu. Viyana'ya geldim geleli Steinhof hakkında birçok şey duyuyordum: bu kasabada altı bin kişi yaşıyordu. Merkezî bir yer değildi, ama bambaşka bir yerleşim yeriydi. Evlerdeki yaşantıları merak ediyor, pencerelerden odaları görebileceğimi düşlüyordum.</p>

  <p class="p9">Penceresinden içerisini görmeye çalışmamı yanlış yorumlamış olan ev sahibi (altmış yaşlarında bir kadındı, etekleri yerlere dek uzanıyordu), bugünün gençliği ve fiyatları yüzde yüz artan patatesler konusunda derli toplu bir konuşma yaptı bana. Onu dinledim, sözünü hiç kesmedim; belki de bu türden konuşmaları sık sık dinleyeceğimi hissetmiştim. Ama herhangi bir yanlış anlamaya meydan vermemek için, kadın sözünü bitirdiğinde, hemen, kız arkadaşımın beni ziyaret etmesine hakkım olacağını açıkladım. Kadın hemen, &ldquo;Fraulein Fiancee&rdquo; diye andı onu ve yalnızca bir tek Fraulein Fianbee'nin gelebileceğini söyledi. Bir de kitaplarımı getireceğimi, çok sayıda kitabımın bulunduğunu söyledim. Bu onun içini rahatlatmış göründü; bir Herr Öğrenciye kitabın yakışacağını söyledi. Duvarlara asmak istediğim resimler konusunda anlaşmamız kolay olmadı; Zürih'teki Villa Yalta'dan beri yanımdan ayırmadığım Şistine Şapeli resimlerinden ayrılmayı düşünmüyordum. &ldquo;İlle de çivi çakmak gerekiyor mu?&rdquo; diye sordu, ama sonra razı oldu. Pek yüksek olmayan kirayı hemen kabul ettim, kitaplarım da kadına müthiş bir güven verdi. Sık sık kiracı değiştirmekten hoşlanmıyordu, çok kitap getiren uzun süre kalacak demekti.</p>

  <p class="p9">Böylece Şistine resimleriyle birlikte taşındım, ama asıl amacımı hiç unutmuyordum: İsenheim sunağının resimlerini bulup bunları duvarlarıma asacaktım, elime geçen bütün resimleri toplayacaktım. Aradığımı bulmam uzun zaman aldı. Bu odada altı yılımı geçirdim; ve Grünewald resimleri sağıma soluma asılır asılmaz, burada <span class="t13">Körle</span><span class="t13">ş</span><span class="t13">me'</span>yi<a id="a94"></a><a href="../Text/notes.html#a213"><span class="t15">{38}</span></a> yazmaya başladım.</p>

  <p class="p9">Kocası ve yetişkin çocuklarıyla giriş katında oturan ev sahibesini pek sık gömüyordum; yalnızca aydan aya kirayı verirken, hemen sonra da odama makbuzu getirdiğinde karşılaşıyorduk. Ama arada bir, ben dışardayken birinin uğradığı oluyordu. Böyle durumlarda ev sahibim, eve döndüğümde beni ön kapıda yakalıyor ve ziyaretçinin görünümü, davranışları ve arzularıyla ilgili ayrıntılı bilgi veriyordu. Uğrayanlardan hiçbirine güvenmiyordu; rastlantıyla tanıştığım ve okuyacak bir şeyler ödünç almak üzere gelmiş bir komşum söz konusu olduğunda, salt, çalınacak ne var diye sağa sola bakmaya gelen kötü niyetli insanlara karşı beni uzun uzun uyarıyordu. Ev sahibimin bana yönelik bütün konuşmaları, günümüz gençliğiyle ilgili bir söylevle sona eriyordu.</p>

  <p class="p9">Evin en altında, bodrum katta, vaktiyle günlerini ormancı kocasıyla parkın ortasında geçirmiş ama şimdi dul kalmış bir kapıcı kadın yaşıyordu. Yatağımı düzeltme, odamı temizleme işleri ona aitti. Laboratuvara gitmediğim ve sabahları evde kaldığım günler onu görürdüm, kadın bana Lainz Park'taki günlerini anlatırdı. Frau Schicho, beyaz saçlı, çok şişman, kırmızı yüzlü, konuşkan bir ihtiyardı. Küçücük bir çaba harcadığında, hatta her hareketinde, şıpır şıpır terlerdi; temizlik sırasında pek seyrek de olsa ben evdeysem bir hava akımı oluşturmak üzere kapının da pencerenin de açık olmasına karşın, oda çok keskin bir kokuyla dolardı. Kötü ya da iğrenç bir koku değildi bu; daha çok ne taptaze, ne de tam bozulmuş olmayan bir tereyağı kokusu yayardı ihtiyar. Başka bir nedenim olmasa da, salt bu kokuyu duymamak için dışarı çıkmak isterdim. Ama Frau Schicho öyle tatlı konuşur, öyle güzel öyküler anlatırdı ki, dayanamaz kalırdım. Yaban domuzlarını, baykuşları sorduğumda seve seve, ama pek heyecan katmaksızın anlattığı zamanlar dışında ormandan ve ormandaki evinden konuşmazdı. Daha çok Kaiser döneminde parkı gezen yüksek rütbeli konuklardan söz etmeyi severdi. Gururlu ama pek ciddi olmayan bir havayla, Rus Çarıyla Alman Kaiser&rsquo;inin at sırtında geldiği ve ormancının evinin önünde, Kaiser Franz Joseph&rsquo;in yanı başında durduğu, kendisininse onlara içecek bir şeyler ikram ettiği Üç İmparator Gününü anlatırdı. Üçü de şu anda karşısında duruyorlarmışçasına, dün gibi anımsıyordu; sorguçlarını, üniformalarını, yüzlerini betimliyordu; ne cins at bindiklerini de verdiği içecek için hangi sözcüklerle teşekkür ettiklerini de hâlâ anımsıyordu. Uşakça bir hava yoktu konuşmasında, daha çok sanki hâlâ her şey yerli yerinde. duruyormuş, imparatorluk yıkılmamış havadarındaydı; bardakları imparatorların her birine teker teker nasıl sunduğunu betimlerken kollarını uzatıyor, tepsiyi eğiyor gibi yapıyordu, işte bu sırada, kimsenin bardakları almayışına şaşırmış görünüyordu. Her şey geçmişte kalmıştı. İmparatorlar neredeydi? Nasıl oluyordu da geriye hiçbir şey kalmamış oluyordu? Bu düşünceleri sözcüklere dökerken, küçücük bir pişmanlık duygusunu ele vermiyordu gerçi ama, olanları tıpkı benim aklım gibi onun aklı da almıyordu, durum ikimiz için de bilmece niteliği taşıyordu; geçmişi bana bu denli güçlü ve hareketlerle anlatması da bu bilmece özelliğinden kaynaklanıyordu.</p>

  <p class="p9">Bu odada hiç kahvaltı etmedim; hatta meyve ya da sebze de bulundurmadım. Hep içinde yiyecek bulunmayan, rahatsız edici ya da boş bulduğum şeylerden uzak bir yer isterdim kendime. Buna şakayla karışık, benim &ldquo;evcil saflığım,&rdquo; diyordum. Veza geldiğinde bu durumu anlayışla karşılar, burada bir kadından beklenebileceği üzere bir ev düzeni kurmaya çabalamazdı. Kendine özgü övücü havasıyla odama böyle şeyler sokmama isteğimi şöyle yorumlardı: Hâlâ duvarlarda duran peygamberlere ve kâhinlere duyduğum saygıdan böyle davranıyordum, belki de yiyeceği aklına getirmeksizin durup dinlenmeden çalışan Michelangelo'ya duyduğum saygı da bunda rol oynuyordu.</p>

  <p class="p9">Ama bu açlıktan ölme noktalarına gelmek bir yana, kendimi yiyecekten mahrum ettiğim anlamına bile gelmiyordu. Auhofstrasse'de, eve beş dakika uzaklıkta, yokuşun alt başında bir süt ürünleri dükkânı vardı, burada yoğurt, ekmek, tereyağı alabilir ve dükkanın tek masasında ve tek sandalyesinde oturarak bunları sessiz sakin tüketebilirdiniz. Laboratuvara gitmeden önce buraya uğrar, kahvaltımı ederdim. Evde kalıyorsam, yokuşu iner, bir şeyler yer, sonra dönerdim. Bu yıllar boyunca seve seve yoğurt, ekmek ve tereyağıyla yetindim, çünkü böylece biriktirebildiğim paralarla kitap alabiliyordum.</p>

  <p class="p9">Bu dükkânı işleten Frau Fontana, Frau Schicho'ya hiç ama hiç benzemiyordu. Sesi tıpkı her şeye soktuğu burnu kadar sivri ve keskindi. Yemeğimi yerken, az önce çıkan müşterilerle, az sonra gelmesi beklenen bütün müşteriler hakkındaki ayrıntıları öğreniyordum. Hiç de kısa sürmemekle birlikte bu konu tükendiğinde, sırayı evlilik öyküsü alıyordu. Evliliği daha ta baştan pek iyi gitmemişti. Frau Fontana'nın birinci kocası,</p>

  <p class="p9">Sibirya'da savaş esiri olarak kalmış, birkaç yıl böyle yaşadıktan sonra bir hastalığa tutulup ölmüştü. Bir dostları oradan çok sonraları elinde bir resimle dönmüş, kocasının son sözlerini, bir de nikâh yüzüğünü getirmişti. Arkadaşları, diğer tutuklularla çektirilmiş bir grup resmiydi elindeki. Çok değerli bir fotoğraftı, sahibi, onu göstermekten hoşlanıyor, ama bir an olsun yanından ayırmıyordu. Adamların hepsinin de sakalları uzamıştı, hiçbiri tanınacak halde değildi. Resmin sahibi sakallardan birini, alt sırada sağdan İkincisini göstererek, &ldquo;Bu bendim işte! Tanımadınız mı? Ah, neler çektik neler!&rdquo; diyordu. Sonra yüzüne ciddi bir görünüm veriyor ve başka bir sakalı, en altta soldan İkinciyi gösteriyordu: &ldquo;Bu da benim dostum ve selefim. Evet, bakın, buna birinci Herr Fontana da diyebilirsiniz, ama adı farklıydı doğal olarak. Karıma sorsanız daha iyi olur. Onun erdemlerini en iyi o sayar döker çünkü. Ne de olsa eski kocası.&rdquo;</p>

  <p class="p9">Frau Fontana, ikinci kocasının erdemlerini döktürecek durumda değildi ama. Kendisi çok erken kalkıyordu, dükkân erkenden açılıyordu. Adam öğleye dek uyuyordu. Sonra da gecenin yarısında, son trenle, hatta bazen daha da geç, yürüyerek kasabadaki barından evine dönüyordu. Bu arada kadın derin uykulara dalmış oluyordu, böylece adam karısını hiç görmüyordu. Öğleden sonra, kadın süt ürünleri dükkânındayken adam yataktan kalkıyor, kasabadaki kafadarlarının yanına gidiyordu.</p>

  <p class="p9">Kadın hemen dırdıra başlıyordu; kocası elden geldiğince ondan uzak durmaya çalışıyordu. Ama Öğleden sonra, kasabaya inmeden önce arada bir dakika uğrar karısının yerini alırdı. Ben onu böyle bir nöbet sırasında tanıdım. Sibirya'yı da bana o anlattı. Şöyle bir iki yıl sonra, karı koca arasındaki gerilim öyle arttı ki, kadın onu evden attı. Böyle evlilik olmaz diyordu Frau Fontana; birbirleriyle hiçbir ilişkileri yoktu. Adam evi otel olarak kullanıyordu. Bunun dışında kadınla hiç konuşmuyordu. Kadın ayaktayken adam uyuyordu, kadın uykuya daldığı anda kocası uyanıyordu.</p>

  <p class="p9">Sonunda gitti, gittiğinin ertesi sabah kadın hem mutlu hem de gücenmiş bir halde olanları anlattı bana. Zaten hiçbir şey getirmemişti; hiçbir şeyi yoktu ki, ne getirsin. Varsa da aldı hepsini götürdü, iki tane paslı çiviyi bile torbasına koydu. &ldquo;Düşünebiliyor musunuz, paslı çivileri bile götürdü; bana tek bir çivi bırakmadı.&rdquo; Onun o paslı çivilerinden birinin &ndash;bir anı olarak? salt ona zarar vermek amacıyla?&ndash; kendisinde kalmasını istiyordu da sanki adam ondan bir çiviyi bile esirgemişti. Ya yeni olsaydılar... Ama kullanılmış çivilerdi bunlar, eskiydi, paslıydı.</p>

  <p class="p9">Herr Fontana çok kısa boylu ayrıca da kamburdu, ciddi bir fıtık rahatsızlığı varmış gibi yürürdü. Kafasında tek saç teli yoktu, yorgun ve bitkin görünürdü hep, çok da kötü giyinirdi. Gözleri akmak üzereymiş gibiydi, ama hiç atmadılar. Dükkâna geldiğinde, bazen özel bir müşterisi olurdu: yakınlarda ailesiyle birlikte oturan çok hoş, zengin bir kontesti bu; uzun boylu güçlü kuvvetli bir kadındı, anlaşılan at biniyordu ve &ndash;gerçi onu ne atın tepesinde, ne de avlanırken gördüm ama&ndash; avcılık eğitimi görmüştü. Yüksek sesle konuşurdu, bu dükkân sırf onun için burada bulunuyormuş havalarında alış veriş yapardı. Ne var ki pek fazla bir şey aldığı görülmemişti, çünkü üzerinde hiçbir zaman yeterli para olmuyordu. Bazen, üç küçük çocuğunu da yanında getirirdi, onu gören, anında kadındaki devasa göğüsleri düşünmeye başlardı. Herr Fontana'nın gözleri, yorgun yuvalarından fırlayıp çıkardı. Kontese kin duygularıyla değil, emrindeymiş gibi hizmet ederdi; bunun dışında kendisinin dükkân nöbeti sırasında gelen herkes onu rahatsız ederdi. Kontes kapıdan çıkar çıkmaz bana döner ve şimdi gerçekten akmakta olan gözlerle, &ldquo;Ne kısrak ama! Ne kısrak!&rdquo; derdi.</p>

  <p class="p9">Sanırım bu saatlerde dükkana gelmesinin tek nedeni onu görmekti &ndash; yoksa daha uzun süre uyumayı yeğlerdi. Kontesse, programına uygun olarak her zaman aynı saatte gelir ve adamdan başkasının kendisine hizmet etmesini istemezdi. Bazen sipariş ettiği her şey önüne, tezgâhın üzerine yığılırdı. Bunun üzerine &ndash;hesabı hiç de kuvvetli olmayan&ndash; kadın, fiyatları toplamaya başlardı. Onu daha uzun süre seyretmek için dükkânda fazla kalmasını isteyen Herr Fontana, toplamada ona yardımcı olurdu. Parası hiçbir zaman denk gelmezdi; ama adamın ondan hoşlanmasına karşın, hiç borca almazdı. Bu durumda, tezgâh üzerindeki ürünler birer birer alt tarafa alınır gözden kaybedilirdi. Bu işlemden hiçbir zaman utanmıyordu; aritmetiğinin iyi olmaması onur kırıcı bir şey değildi ki. Ama atlar konusunda çok şey biliyordu örneğin. Bu nedenle hiç sıkılmaksızın ürünleri teker teker geri verirdi. Herr Fontana, nazik bir hareketle kadının avucunu açma özgürlüğünü tanımıştı kendisine; hemen kaç parası olduğuna bakardı. Bakar ve artık başka şeyleri bırakmasına gerek olmadığını belirtmek üzere, &ldquo;Tamam,&rdquo; derdi. &ldquo;Bu kalanlar için yeterli paranız var!&rdquo;</p>

  <p class="p9">Adam gittikten sonra kadın onu aradı, çünkü artık kontesin yetersiz aritmetik bilgisine daha az hoşgörü gösteren ve bu yetersizliği konusunda dürüstlükten uzak niyetlerini hayata geçiren Frau Fontana ona hizmet ediyordu. Kadınla çocuklar dükkandan çıkar çıkmaz Frau Fontana da bir şeyler söylerdi mutlaka: &ldquo;Hayatında okula gitmemiş. Toplama bilmiyor, okuma yazma da bilmiyor. Bunun gibi birinin benim dükkânımı çalıştırdığını düşünebiliyor musunuz!&rdquo; Bu düşmanca duygulara duyarsız kalmayan kontes, dükkanın önünde, bana şunları söylemişti: &ldquo;Ne yazık ki o iyi insan yok artık! Çok iyi biriydi!&rdquo; Paslı çivilerle ilgili hiçbir şey bilmediği açıktı.</p>

  <p class="p9">Ben de Herr Fontana'yı, özellikle de Sibirya öykülerini özlemiştim. Gerçeklikte, o hâlâ orada yaşıyordu. Bardaki ahbapları, Sibirya'yı anlatmasından hoşlanırlardı. Her gün bara gitmesi 'Şarttı, böyle söylüyordu bana. Onu orada bekliyorlardı çünkü, daha çok şey anlatmasını istiyorlardı. Daha anlatacak çok şey vardı; o-hooo, Sibirya'yla ilgili bir kitap bile yazabilirdi. Ama sözlü anlatmak daha kolayına geliyordu. Karısı daha ilk Sibirya anısını anlattığında uyuklamaya başlamıştı. Ona göre her şey nikah yüzüğünden ibaretti. Arkadaşı, kadının ilk kocası yani, öyle demişti ona: Tanrı aşkına bu yüzüğü götür karıma, yoksa bir an bile rahat etmez içi!. Ona göre değerli bir nesne bu. Hem, diyordu bana, aslında yüzüğü vermeyebilirdi. Ama bir ölüye, ölmüş bir dostuna söz vermişti, sözünü tuttu. Milyon değerinde olsaydı bile verirdi. İyi de, bütün bu dürüstlüğüne karşılık ne görmüştü? Şimdi sırtında bir kontes yerine sütçü kadını taşıyordu.</p>

  <p class="p9">Fontana gittikten bir yıl sonra, bölgede Sibirya gene konuşulur oldu.</p>

  <h3 class="h31"><a id="ncx703"></a><a id="a95"></a><a id="a96"></a>Ölü Maskları</h3>

  <p class="p9">İbby Gordon'da beni çeken şey, zekâsı ve neşesiydi; her an yeni bir fikir, yeni bir cevher atardı ortaya. Ondan beklenen bir tümce duyduğum olmamıştır; ağzını açtığı anda beklenmedik bir şey söyleyeceğinden emin olabilirdiniz. Macardı İbby, ama yaptığı her dil yanlışı parlak bir ışığa dönüştüğünden, sizi milliyetiyle bile şaşırtmayı beceriyordu. Bu kızın sayesinde ilk kez duyduğunuz sözcükler vardı örneğin; bir Almanca sözcüğü özellikle sevmişse, onu bir kenara koyar, sözcüğün artık kalktığını size anımsatacak, ama şimdi, o yitik sözcüğün çeşitli yeni anlamlara bürünebileceğini anlatacak şekilde yalnızca yeni kullanım biçimleriyle ortaya çıkarırdı. Hızlı konuşmazdı; söylediği her şey yerli yerindeydi; her hecenin bir ağırlığı vardı. Hiçbir sözcük aceleye getirilmez, ya da bir sonraki sözcüğün araya girmesiyle örtülmezdi. Ama İbbi hızlı <span class="t13">dü</span><span class="t13">ş</span><span class="t13">ündü</span><span class="t13">ğ</span><span class="t13">ünden,</span> aklındaki pek çok şey söze dökülme sırasını beklemekteydi, işte bu sıradakiler görülür ve duyulur hale gelmeden önce sabırsız neşelerini yüzünde yansıtıyorlardı. Hepsi de yeni olan sayısız sevinç sıra olmuşlardı ve bunların hiç tükenmeyen neşeleri, üzüntüye, korkuya, sıkıntıya ya da kaygıya yer bırakmıyorlardı. Onunla birlikte olduğunuzda, dünyada, dünyanın herhangi bir yerinde üzülecek şeylerin, sıkıntıların bulunabileceğine inanamazdınız; çünkü onun bakışlarını değdirdiği ya da kendisine iletilen her üzüntü, ağırlığını yitiren bir şeye dönüşür ve birden kanatlanırdı. Başına gelen hiçbir şeyden yakınmadığından, başka insanların korkularıyla eğlenmesinde itici bir yan göremezdiniz.</p>

  <p class="p9">Bir Maillol heykelciğini andırıyordu İbby; yüz çizgileri, klasik köylü yüzünü yansıtıyor ve az sonra olgunlaşma noktasına ulaşıp ışıldayacak bir meyveyi andırıyordu. Çevresinde gördüğü, algıladığı uyumsuzluklar ve gariplikler onun besin kaynağıydı. Onu acımasız biri olarak değerlendirebilirdiniz, ama kendisine karşı da acımasızdı. Zeki ve eğlenceli alaylarının kendisi üzerinde ne iyi bir etki yaptığını gördüğünüzde şaşıp kalıyordunuz. Tam anlamıyla sağlıklı insan simgesi sayılabilecek olan İbby, çoğu kez karnını doyuramazdı, ama bunu bir şakaya konu yapacağı durumlar dışında açlığından tek sözcük etmezdi: Omuzlarının güzelliğine bir türlü doyamayan erkeklerin gözünde çok iyi beslenmiş biriydi örneğin.</p>

  <p class="p9">Gelenekle, düzenle, programlı bir günlük yaşantıyla ilgili her şey, ama her şey ondan uzaktı, bunlar hiçbir iz bırakmaksızın çıkmıştı yaşantısından. Geçmişiyle ilgili bir şeyi anlatırken, o olay sanki hiç olmamış gibi umursamazdı. Macaristan'ın Doğusunda, Karpat Dağları'nın eteklerinde bulunan Marmaros Sziget diye bir yerde büyümüştü; doğum yerinin aklımda kalmasının nedeni, Marmaros sözcüğünün bana, Almancadaki <span class="t13">Marmor,</span> yani mermeri, Maillol'un İbby'yi yonttuğu mermeri anımsatmasıydı. Kulağa bir garip gelen ilk adı İbolya, Macarcada <span class="t13">menek</span><span class="t13">ş</span><span class="t13">e</span> anlamına geliyordu; neyse ki ona herkes İbby dediğinden bunu aklınıza getirmiyordunuz. Ben onun kızlık soyadını, Feldmesser'i kullanmayı yeğliyordum; Belki, hakkında hiçbir şey bilmediğim ailesi nedeniyle bu addan utanıyordu. Sonradan Gordon soyadım talana ad olarak almıştı ve bunu çok seviyordu; hayatta yalnızca bunu, yani soyadının Gordon olmasını umursuyordu sanki.</p>

  <p class="p9">Budapeşte'de, kendi ülkesinde ünlü bir Macar taşlama yazarı olan anlattığı kadarıyla Swift gibi yazıyordu. İbby onunla yaşamaya başladı. Adamın hoşuna giden şiirler yazıyordu; herhalde hem şiirlerine hem de güzelliğine âşık olmuştur. Adamın karısı Aranka, İbby'nin söylediğine göre esmer bir Çingene güzeli, ateşli, hiddetli bir kadındı, kocasını öyle kıskandı ki, dördüncü kat penceresinden atladı. Ağır yaralanmasına karşın mucize eseri kurtuldu. Karısının bu çaresiz davranışı, Karlnthy üzerinde öyle bir etki bıraktı ki, anında İbby'den ayrılmaya karar verdi. Ve Aranka'nın yaşamını kurtarmak için İbby'yi Budapeşte'den ve Macaristan'dan <span class="t13">sürdü.</span></p>

  <p class="p9">Adamın- bir arkadaşı İbby'yi sınırdan geçirip Viyana'ya getirdi; geldiğinde diş fırçasından başka hiçbir şey yoktu çantasında &ndash; bunu böbürlenerek söylüyordu. Kötü bir yazgıydı bu, ama İbby, bunları anlatırken hiç yakınmıyordu. Aranka'ya ne kadar az acıyorsa, kendisine de o kadar acıyordu; yalnızca durumunun çok saçma olduğunu hissediyordu. Ünlü yazar, en güvenilir dostundan ona eşlik etmesini istemişti. Bu arkadaş, onun sınırdan geri kaçıp Macaristan'a girmemesinden sorumluydu. Adam ona Strozzigasse'de bir oda kiraladı; her gün bir kafeye gidip ona kendisini göstermesi gerekiyordu. İbby varlığını kanıtlar kanıtlamaz adam kalkıyor telefona gidiyor ve Budapeşte'deki Karlnthy'yi arıyordu: &ldquo;İbby Viyana'da. İbby ortadan kayıp olmadı.&rdquo; Telefon kapanınca kıza yiyecek bir şeyler ısmarlardı. Kirayı da kendisi ödemiyordu, hiçbir şeyi yoktu. Budapeşte'ye tren bileti alacak para toparlar diye ödleri kopuyordu. Kendisi kafeye gitmezse Karinthy'nin arkadaşı Strozzigasse'ye gidip kızı denetliyordu; ama böyle durumlarda aç kalıyordu. Onu ilk gördüğümde işte bu durumdaydı: elinde elma yerine bir diş fırçası bulunan Pomona tanrıçasını anımsatıyordu.</p>

  <p class="p9">İbby birkaç hafta içinde iki kardeş arasında bir çatışmanın hedefi olan Viyana'nın <span class="t13">jeunesse dorée</span> (altın gençlik) çevresi içinde kendisine bir yer buldu. Bu çevredeki herkes onun peşindeydi; sayılan çoktu, hepsi de ona aynı anda kur yapıyordu; bu durumda İbby, saldırılardan kendini korumak ve bu oğlanları birbirine düşürmek için elinden gelen kurnazlıkları yapmakla vakit geçirdi. Hayranları arasında bulunan iki kardeşin ikisi birden kıza karşı ciddi duygular beslediğinden, onlardan çok çekti. Nerdeyse bir yıl kadar Viyana'da kaldı. Onu sık görüyordum; bir kafede buluşuyorduk, bana çevresinde olup bitenleri anlatıyordu. O sakin, tarafsız tavrıyla, soğuk, ışıl ışıl ve insanı kahkahalara boğacak kadar komikti. Dinlemek zorundaydım, ama o da anlatmak zorundaydı. Durumdan yararlanmaya çalışmadığım için bana şükran duyuyordu. Benimle dinleniyordu söylediğine göre, masum güzelliğinden uzaklaşıp dinleniyordu. Güzelliği hakkında benim de kendisi gibi düşündüğümü anlamıştı: etkilerine çaresiz katlanmak zorunda olduğunuz bir yüktü güzellik.</p>

  <p class="p9">Kardeşlerden biri, babalarının ölümü üzerine başına geçtiği büyük bir kitapçı dükkânını işletiyordu. Daha zeki ve daha bilgili kabul edilen diğer kardeş, çeşitli bölümlerde okuyor, sürekli fakülte değiştiriyordu; o sıralarda felsefe bölümündeydi. Kitapçı olan Rudolf, kişi denmesine tanık gerektiren ufak tefek, çirkin bir kişiydi; özenle giyinmekle, kafasında kalan iki üç tel saçı şöyle ya da böyle taramakla etkileyici olmaya çalışıyordu. O da tıpkı ağabeyi gibi İbby'nin büyüsüne kapılmış bulunuyordu, ama kuru, yaratıcılıktan yoksun yaklaşımı nedeniyle, kızın ilgisini çekmek için, dinlemesini bilen, hafif kekeleyerek ama ısrarlı önerilerde bulunan, öğütler veren ağabeyinden daha büyük çaba harcaması gerekiyordu. Öğüte gereksinimi olan ve asla öğüt vermeyen Rudolf, yeni kitaplara, özellikle de dükkânı sayesinde elinin altında bulunan, sanat kitaplarına güveniyordu; İbby'yi bunlarla şaşırtıyor, ona aklını meşgul edecek bir şeyler sunmuş oluyordu. Bir keresinde kıza, ölü masklarının resimlerini içeren, <span class="t13">Ölümsüz</span> Çehreler adlı yeni bir kitap verdi. Onunla buluşmaya gittiğimde, İbby kitabı açmak üzereydi; daha ilk birkaç sayfayı çevirir çevirmez o da ben de kendimizi kitaba kaptırdık. Aramızda yaşanması olanaksız, akla hayale gelmeyecek bir durum gerçekleşti: ikimiz de sessizliğe gömüldük. Yan yana oturuyorduk. Sessizliğimizin yansıttığı uyuma dayanamayan Rudolf, kitabı bıraktı ve ortadan kayboldu.</p>

  <p class="p9">Daha önce ölü maskları görmemiştim: benim için tümüyle yeni bir şeydi bu. Hakkında en az bildiğim o ana çok yaklaştığımı hissettim.</p>

  <p class="p9">Kitabın adı olan <span class="t13">Ölümsüz Çehreler</span> sözcüklerini, hiç düşünmeden kabullenmiştim. İnsanoğlunun çeşitliliği beni hep büyülemişti; ama bu çeşitliliğin, ölüm anında yoğunlaşmasını hiç beklemiyordum. Bu kadar çok şeyin korunabileceği olgusu da şaşırtmıştı beni. Çocukluğumdan beri ölülerin ortadan yok olmaları acısını içimde taşıyordum. Bir adı ya da bir kişinin yapıtlarını korumak yeterli değildi benim için. Onların bedensel varlığı da beni ilgilendiriyordu, yüzlerinin şekli, mimikleri, her şey önemliydi. Aklıma takılan bir sesi duyduğumda, boş yere sesin sahibinin yüzünü arardım; bu, düşlerde, ben istemediğim zamanlarda ortaya çıkardı; ama istemekle karşımda belirtemezdim yüzü. Eğer yüzü (çok seyrek olarak) gördüğüm olursa, farklı bir görünüm aldığını, kendi oluşma yasalarına uymuş bir halde olduğunu fark ederdim. Şimdi ise, düşüncelerini ve yapıtlarını yaşamıma kattığım, yaptıklarından dolayı sevdiğim, yanlışlarında dolayı nefret ettiğim insanları görüyordum; önümdeydiler, değişmezlikleri içinde, gözleri kapalı &ndash; sanki bu gözler hâlâ açılabilirmiş gibi, sanki onarılması olanaksız hiçbir şey olmamış gibi karşımda duruyorlardı. Bu insanlar hâlâ kendilerini denetliyorlar mıydı? Yalnızca kendilerine söylenen şeyleri hâlâ duyuyorlar mıydı? Her birini tek tek yakalayıp tutmak istiyormuş gibi, bir yüzden öbürüne geçiyordum. Bu kitapta hepsinin bir arada olduğunu düşünemiyordum. Hepsi ayrılıp dört bir yana, tek tek ayrı yönlere dağılacaklar diye ödüm kopuyordu. Adlarına bakmadan tanıdığım birkaç yüz vardı. Adları olmasa, müthiş bir çaresizlik içinde kalacaklardı. Ama bir yüzü bir ada bağladığınız anda, yüz çürümekten kurtulmuş hissediyordu kendini. Sayfaları çevirdim, çevirdim, sonra birden, geri geri çevirmeye başladım; hepsi de gene aynı yerlerde duruyordu; tek tek hepsi oradaydı; hiçbiri ayrılmamıştı, hiçbiri konuldukları sıranın yapısına karşı koymamıştı; bu kitapta rastgele dizildikleri sıra, onlar için önemsiz değildi.</p>

  <p class="p9">Çürümeden önceki son an: sanki bir insan can havliyle, kendisini oluşturan her şeyi, onu o yapan her şeyi toparlamış, bu nihai sunuluşa rıza göstermişti. Ama <span class="t13">bu r</span><span class="t13">ı</span><span class="t13">za</span> bütün masklara verilmiş değildi: sizi yaralayan masklar &ndash; kendilerini ele veren masklar da vardı. Bu yaşamın içinde sona eren egemen ilkeyi bozdukları gerçeğini, bu korkunç hakikati yansıtıyorlardı: Walter Scott'ın üzerindeki yük, yaşlı Swift'in çılgınlığı,</p>

  <p class="p9">Gericault'nun korkunç hastalığı. İnsan masklarda yalnızca korkuyu arayabilirdi, ölümün korkusunu. O zaman öldürme maskları olurdu bunlar. Ama bu yanlıştı: bunlarda, öldürmenin, cinayetin ötesine uzanan bir şeyler vardı.</p>

  <p class="p9">Soluğun kesilmesiydi bu, ama soluk korunmuştu, saklanmıştı sanki. Soluk, insanın en değerli şeyidir, sona gelindiğinde, her şeyden değerli olanı; ve bu son nefes, maskta bir imge olarak korunmuş bulunuyordu.</p>

  <p class="p9">Ama soluk nasıl bir imge olabilir? Kitabı açınca karşıma çıkan, aradığım ve her seferinde yerli yerinde bulduğum mask, Pascal'ın maskıydı.</p>

  <p class="p9">Burada acı, kusursuzluk noktasına ulaşmıştı. Burada hanidir aranan anlamını bulmuştu. Düşünce olarak kalmayı amaçlayan acı, başka hiçbir şey yapamaz. Eğer inlemelere sığmayacak bir acı, bir ölüm varsa, böyle bir şey varsa eğer, işte burada karşımıza çıkmış bulunuyor. Ardındaki bilinmeyene ulaşabilmek için ölümün eşiğini aşma arzusundan doğan betimlenmesi olanaksız, minicik anlık adımlarla ölüme giderek artan bir yakınlaşmanın resmi bu. Öteki dünyadaki yaşam uğruna bu yaşamdan kurtarılmak isteyen inançlılar ve inanç kurbanları üzerine yazılmış pek çok şey okuyabilirsiniz. Ama burada, bunlardan birini, arzusuna ulaştığı andaki haliyle görüyoruz &ndash; kendisini nasıl azarlayacağım, kendisine nasıl kötülük edeceğini bilmeyen, ama azarlamaktan çok daha fazla düşünen bir insanın resmi bu. Nitekim, yaşamına karşı yaptığı her şey düşüncesinde yansımış. <span class="t13">Onun</span> çehresine, ebedi ve ezeli, diyebiliriz, ölümsüz diyebiliriz çünkü o, insanın peşinde olduğu ölümsüzlüğü dile getiriyor. Terk etmeyi arzulamadığı acısıyla yatıyor o. Ölümsüzlüğün severek kavrayıp almak istediği kadar acı istiyor bu insan; ve ölümsüzlüğün elverdiği ölçüye tam anlamıyla ulaştığında, o acıları ölümsüzlüğe sunacak ve ölümsüzlüğe adım atacak.</p>

  <h3 class="h31"><a id="ncx718"></a><a id="a97"></a><a id="a98"></a>On Beş Temmuz</h3>

  <p class="p9">Yeni odama taşındıktan birkaç ay sonra yaşamımın bundan sonraki dönemi üzerinde derin etkilerde bulunan bir şey oldu. Pek sık gerçekleşmeyen toplu olaylardan biriydi bu ve bütün kenti öylesine etkisi altına aldı ki, kent, o günden sonra asla eskisi gibi olamadı.</p>

  <p class="p9">15 Temmuz 1927 sabahı, her zaman yaptığımın tersine Wahringerstrasse'deki Kimya Enstitüsüne gitmemiştim; o günü evde geçirecektim. Ober Sankt Veit'deki kafede sabah gazetesini okuyordum. <span class="t13">Die Reichspost'u</span> elime aldığımda duyduğum öfkeyi bugün bile hissedebiliyorum: İri puntolarla basılmış manşet şöyleydi: &ldquo;<span class="t19">ADIL</span> <span class="t19">BIR</span> <span class="t19">KARAR</span>&rdquo; Burgenland'da<a id="a99"></a><a href="../Text/notes.html#a214"><span class="t15">{39}</span></a> çatışma olmuştu; işçiler öldürülmüştü. Mahkeme katillerin suçsuz olduğuna karar vermişti. Bu beraat, iktidar partisinin organında, bir &ldquo;adil karar&rdquo; olarak niteleniyor, hayır borazanlarla açıklanıyordu. Viyana işçileri arasında müthiş bir kargaşa yaratan şey bu beraat kararından çok bu sözüm ona adalet anlayışıydı. Kentin bütün bölümlerinde toplanan işçiler, düzenli taburlar halinde, onlara göre yalnızca adıyla bile haksız kararı simgeleyen Adliye Sarayına yürüdüler. Baştan sona kendiliğinden gelişmiş bir tepkiydi bu: Yalnızca- kendi davranışıma bakarak ne kadar kendiliğinden bir hareket olduğunu görebilirdim. Çünkü hemen bisiklete atlayıp kent merkezine gittim ve bu yürüyüşçülere katıldım.</p>

  <p class="p9">Genelde disiplinli olan işçiler, Sosyal Demokrat liderlerine inanmış ve Viyana'nın bu liderler tarafından örnek bir şekilde yönetilmesinden memnun kişilerdi, ancak bugün liderleri başlarında <span class="t13">olmaks</span><span class="t13">ı</span><span class="t13">z</span><span class="t13">ı</span><span class="t13">n</span> harekete geçmişlerdi. Adliye Sarayı'nı ateşe verdiklerinde Vali Seitz, bir itfaiye aracına çıktı, sağ elini havalara kaldırarak işçilerin ilerlemesine engel olmaya çalıştı. Bu hareketin bir etkisi olmadı: Adliye Sarayı <span class="t13">yan</span><span class="t13">ı</span><span class="t13">yordu.</span> Polise, ateş etmesi emredildi; doksan kişi öldü.</p>

  <p class="p9">Olayın üzerinden elli üç yıl geçti, gene de o günkü karmaşayı, o günkü heyecanı hâlâ kemiklerimde duyuyorum. Benim de katılımımla gerçekleşen, bir devrime en yakın şeydi o. O günden beri Bastille'in alınmasıyla ilgili tek bir sözcük okumak zorunda olmadığımı kesinlikle biliyordum. Kitlenin bir parçası olmuştum, tam anlamıyla içinde erimiştim, kitlenin yaptıklarına en küçük bir direnç duymuyordum içimde. Öyle bir ruh hali içinde olmama karşın, gözlerimin önünde cereyan eden bütün sahneleri tek tek ve de somut olarak kavradığıma şaşırıyordum. Bunlardan birini anlatmak isterim.</p>

  <p class="p9">Yanmakta olan Adliye Sarayı yakınlarındaki bir yan sokakta, kalabalıktan apayrı bir noktada bir adam dikilmiş, elini kolunu havada sallayarak tekrar tekrar şu sözleri haykırıyordu: &ldquo;Dosyalar yanıyor! Bütün dosyalar yanıyor!&rdquo;</p>

  <p class="p9">&ldquo;İnsanların yanmasından iyidir!&rdquo; dedim ona, ama sözlerim ilgisini çekmedi; o yalnızca dosyaları düşünüyordu. Dosyalarla kişisel bir ilişkisi olabilir, bir arşiv memuru falandır diye düşündüm. Ama söz dinletemiyordum. Böyle bir durumda olmamıza karşın onu gülünç buluyordum. Ama ben de rahatsız olmuştum. &ldquo;İnsanları vuruyorlar!&rdquo; dedim öfkeyle, &ldquo;Sense dosya diye tutturmuş gidiyorsun!&rdquo; Ben orda değilmişim gibi baktı yüzüme ve inlemesini sürdürdü: &ldquo;Belgeler yanıyor! Bütün dosyalar yanıyor! &ldquo; Kenarda bir yerde duruyordu, ama tehlikelerden uzak değildi; haykırışları duyulmuş olmalıydı &ndash; hem, ben bile duymuştum.</p>

  <p class="p9">Müthiş kederli geçen sonraki günler ve haftalar boyunca, başka bir şey düşünmenin mümkün olmadığı, tanığı olduğunuz olayların zihninizde tekrar tekrar yaşandığı o dönemde bile, yazınla <span class="t13">tek bir</span> aklı başında ilişki vardı. Bu ilişki, Karl Kraus'tu. Onu putlaştırışım, o dönemde en yüksek noktasındaydı. Bu kez, özel bir toplu edimden duyulan şükran söz konusuydu; böyle bir olaydan dolayı Kraus'tan çok kime minnet duyulabilir, bilemiyorum. O günkü katliamın etkisiyle Kraus Viyana'nın dört bir yanına posterler astı, ateş emrinden ve doksan ölümden sorumlu olan Polis Komiseri Johann Schober'in kendi isteğiyle istifa etmesini talep eden afişlerdi bunlar. Bu talebi yapan yalnızca Kraus oldu; bu şekilde davranan tek tanınmış kişi oydu. Viyana'da her zaman bol bol bulunan tüm diğer ünlüler ağızlarını açmaz ya da belki olayı küçümserken, yalnızca Kraus öfkesini dile getirme yürekliliğini gösterdi. O günlerde bizi ayakta tutan tek şey, onun afişleri oldu. Bir afişten diğerine gidiyor, her birinin önünde duruyor ve yeryüzündeki bütün adaletin, Kraus'un adındaki harflere girdiğini hissediyordum.</p>

  <p class="p9">Bir süre önce bu 15 Temmuz olayını ve sonrasını yazdım. O yazdığımı buraya aynen alıyorum. Kısa olmasına karşın, olup bitenlerin ne denli önemli olduğu konusunda bir fikir verebilir diye düşünüyorum.</p>

  <p class="p9">O günden bu yana yaşamımda, babamın ölümünden sonraki en kritik gün olan o güne sık sık yaklaşmaya çalıştım. &ldquo;Yaklaşmaya&rdquo; diyorum, çünkü o güne ulaşmak çok güç; yayılmış bir gün o, bütün bir kente yayılmış bir gün, benim için de hareketli bir gün, çünkü bütün Viyana'yı bisikletle dolaşmıştım. O günle ilgili duygularımın hepsi tek <span class="t13">bir yöne</span> odaklanmış durumda. Anımsadığım en <span class="t13">belirsizlikten uzak</span> gün o, belirsizlikten uzak çünkü o gün geçtiği halde, o günün duyguları geçemedi.</p>

  <p class="p9">Adliye Sarayı'nı kentin dört bir yanında aynı anda başlayan o müthiş yürüyüşün varış noktası olarak saptayan <span class="t13">kimdi,</span> bilmiyorum. Doğru olamaz gerçi ama, bu seçmenin kendiliğinden ortaya çıktığı düşünülebilir. Belki birisi &ldquo;Adliye Sarayı'na&rdquo; diye bağırmıştır. Ama bunun kim olduğunu bilmek o kadar önemli değil, çünkü bu sözleri duyan herkes anında buyruğa uymuş olmalı; bu sözleri, hiç tartışmadan, duraksamadan, ya da kuşku duymadan, gecikmeksizin, anında kabul etti herkes ve bu sözler herkesi aynı yöne çekti.</p>

  <p class="p9">Belki de 15 Temmuz'un özü, tam anlamıyla <span class="t13">Kitle ve Güç'e</span> girdi. Bu doğruysa, herhangi bir şeyi geriye, yaşandığı güne götürmek, o günün duygu öğelerini yeniden yaşamak olanaksız demektir.</p>

  <p class="p9">Kent merkezine uzun bir bisiklet yolculuğu yapmıştım. Hangi yollardan gittiğimi anımsamıyorum. İnsanlarla ilk nerede karşılaştığımı bilmiyorum. Kendimi o gün içinde açıkça göremiyorum, ama heyecanı hâlâ hissediyorum, hareketin ilerleyişini, akışını, akıcılığını duyuyorum. Her şeye <span class="t13">ate</span><span class="t13">ş</span> sözcüğü, sonra da gerçek ateş, yani yangın egemen oldu o gün.</p>

  <p class="p9">Başım <span class="t13">zonkluyor.</span> Polislere saldırıldığını bizzat görmeyişim şans eseri olsa gerek. Ama kalabalığa ateş edildiğini ve insanların düştüğünü gördüm. Çığlıklar kamçı gibiydi. İnsanların yan sokaklara kaçıştığını gördüm, yeniden ortaya çıkıp gene kalabalıklar oluşturduklarını gördüm. Düşen insanları, yerlerdeki cesetleri gördüm, ama tam yanlarında değildim. Müthiş korkmuştum, özellikle bu cesetlerden korkmuştum. Onlara yaklaşmaya kalktım, ama yakınlaştığım anda onlardan <span class="t13">sak</span><span class="t13">ı</span><span class="t13">nd</span><span class="t13">ı</span><span class="t13">m, kaç</span><span class="t13">ı</span><span class="t13">nd</span><span class="t13">ı</span><span class="t13">m.</span> O heyecan içinde, bana giderek <span class="t13">büyüyorlarm</span><span class="t13">ı</span><span class="t13">ş</span> gibi geldiler. Cumhuriyet Savunma Birlikleri onları almaya gelinceye dek cesetler boş bir alanla çevriliydi, sanki insanlar, mermilerin gene buraya fırlatılmasını bekliyorlardı.</p>

  <p class="p9">Atlı Savunma Birlikleri, belki kendileri de korktuklarından, son derece korkunç bir görünüm sergiliyorlardı.</p>

  <p class="p9">Önümde bir adam tükürdü ve sağ baş parmağıyla geride bir yeri işaret etti: &ldquo;Orada biri asılmış! Pantolonunu çekip çıkardılar!&rdquo; Neye tükürüyordu? Kurbana mı? Yoksa katile mi? Gösterdiği şeyi göremiyordum. Önümde bir kadın &ldquo;Peppi! Peppi!&rdquo; diye inliyordu. Gözleri kapalıydı ve koşuyordu. Herkes koşmaya başladı. Kadın yere düştü. Ama yaralı değildi. Atların nal seslerini duydum. Yerde yatan kadının yanına gitmedim. Diğerleriyle birlikte koştum. Onlarla koşmam gerektiğini hissetmiştim. Bir kapıdan girip korunmak istedim, ama koşmakta olan kalabalıktan, kitleden ayrılamıyordum. Yanımsıra koşan çok iri, güçlü. bir adam yumruklarını göğsüne indiriyor, hem koşuyor, hem de bağırıyordu: &ldquo;İşte vurun beni! Beni! Beni! Beni!&rdquo; Ansızın kayboldu. Yere düşmemişti. Neredeydi?</p>

  <p class="p9">En garibi buydu belki de: insanların diğer her şeyi bastıran güçlü seslerini ve hareketleri görüyordunuz, duyuyordunuz, sonra birden yer yarılmış da onları almış gibi yok olduklarını görüyordunuz. Her şey yok oluyor ve her yerde' gözle görünmez delikler açılıyordu. Ancak, genel yapı yok olmuyordu; ansızın bir yerde yalnız kalıverdiğinizi görseniz bile sizi itip kakan şeyleri hissediyordunuz. Bunun nedeni, her yerde bir şeyler işitiyor olmanızdı: havada ritmik bir şey, kötü bir müzik vardı. Buna müzik diyebilirdiniz; kendinizi ona kaptırıyordunuz çünkü. Ben, sanki kendi ayaklanın üzerinde hareket etmiyormuşum gibi hissediyordum. Yankılanan bir rüzgârın içindeydim sanki. Çeşitli noktalarda kırmızı bir kafa beliriyordu önümde; iniyor çıkıyor, iniyor çıkıyor, suda yüzüyormuş gibi batıyor, çıkıyordu. Onun buyruklarını izlemem gerekiyormuş gibi onu arıyordum hep; kızıl saçlı bir kafa sandım onu, sonra kırmızı başörtüsü bağlamış biri olduğunu anladım, bir daha aranmadım.</p>

  <p class="p9">Ne kimseyle karşılaştım, ne de kimseyi tanıdım; kimseyle konuştumsa da, önceden tanıdığım kişiler değildi bunlar. Nitekim birkaç kişiyle konuştum. Çok şey duydum; hep dinlenecek, duyulacak bir şeyler vardı; hepsinden etkileyicisi, polisin kalabalığa ateş edişiyle vurulan insanların sesleriydi. Böyle anlarda bağrışlar, özellikle de diğerlerinden iyice ayırt edilebilen kadın çığlıkları acımasızdı. Tüfek salvolarını yaratan çığlıklarmış gibi geldi bana. Ama bu izlenimin yanlış olduğunu da fark etmiştim, çünkü artık çığlıklar duyulmaz olduğunda da yaylım ateşi sürüyordu. Her yerden tüfek sesleri geliyordu, uzaklardan bile duyuluyordu, tekrar tekrar kamçılar iniyordu.</p>

  <p class="p9">Dağıtılmaya çalışılan kirlenin ısrarı, anında yan sokaklardan fırlamalarıyla kendini gösteriyordu. Ateş, insanların ilerlemesine engeldi; Adliye Sarayı saatlerce yandı; yanına süresi, kaynaşmanın en fazla olduğu süreyi oluşturuyordu. Çok sıcak bir gündü; alevleri görmeseniz de, gökyüzünün kıpkırmızı olduğunu ta uzaklardan görüyordunuz; hava, yanık kağıt kokuyordu, binlerce ve binlerce dosya kokuyordu.</p>

  <p class="p9">' Her yerde görülen, rüzgârlıkları ve kol bantlarıyla ayırt edilen Savunma Birlikleri, polis gücüyle zıtlık oluşturuyordu: Birlikler silahsızdı. Onların silahları, üzerinde ölülerin ve yaralıların taşındığı sedyelerdi. Yardım etmeye istekli oldukları açıkça görülüyordu; birlik üyeleri sanki kitlenin bir parçası değillermiş gibi, insanların öfkelerine karşı duruyorlardı. Bir de, her yerde karşınıza çıkıyorlardı; ortaya çıkmaları, kurbanların varlığını ve bu kurbanların herkesten önce onlar tarafından görüldüğünü belirtiyordu.</p>

  <p class="p9">Ben şahsen Adliye Sarayı'nın ateşe verilişini görmedim, ama daha alevleri görmeden olacakları anlamıştım: bunu, kitlenin havasındaki değişiklik belli ediyordu. İnsanlar birbirlerine haykırarak olayı haber veriyorlardı; başlangıçta anlamadım; sevinçli bir haber gibi geldi bana, acılı değildi sesler, hırslı değildi; rahatlamış, özgürleşmiş havası esiyordu.</p>

  <p class="p9">Yangın, bir birliktelik yaratmıştı. Yangını hissediyordunuz, varlığı sizi sarıyordu; görmeseniz bile, aklınızdaydı, onun çekiciliği ve kitlenin yaydığı çekicilik aynıydı, birleşmişlerdi. Polisin salvoları çığlıkların atılmasına yol açıyordu, çığlıklarsa yeni salvolara. Ama silahların etkisi altında, nerede olursanız olun, nereye kaçlarsanız kaçın, diğerleriyle olan bağlantınızın (bulunduğunuz yere bağlı olarak açık ya da gizli bağlantınızın) etkisi altındaydınız. Ve hep &ndash;başka türlüsü olanaklı olmadığından&ndash; yangın bölgesine çekiliyordunuz.</p>

  <p class="p9">Tek-tip bir duygudan doğan bugün (kentin üzerinde dalga dalga kabaran, onu yutan bir tek büyük, müthiş büyük dalga şeklindeydi bu duygu; dalga kıyıdan uzaklaştığında kentin hâlâ yerli yerinde durduğuna inanamıyordunuz) &ndash; evet, bugün, her biri zihninize iyice yerleşen, bir teki bile uçup gitmeyen sayısız ayrıntıdan oluşuyordu. Her ayrıntı kendi başına varlığını, unutulmazlığını, eşsizliğini koruyor, bununla birlikte her biri, yokluğu halinde her şeyin bomboş ve saçma göründüğü müthiş bir dalganın parçalarını oluşturuyordu. Kavranması gereken dalgadır, bu ayrıntılar değil. Olayı izleyen yıl ve daha sonra da tekrar tekrar dalgayı kavramaya çabaladım, ama hiç başarılı olamadım. Başarılı olamazdım, çünkü bir kitleden daha gizemli, daha anlaşılmaz bir şey yoktu. Onu tam anlamıyla kavrasaydım, otuz yıl boyunca kitle sorunuyla boğuşmaz, bu bilmeceyi çözmeye, onu betimlemeye ve diğer insansal görüngüler gibi elden geldiğince enine boyuna yeniden oluşturmaya çabalamazdım.</p>

  <p class="p9">Bu günün bende yer eden bütün somut ayrıntılarını bir araya getirecek olsam, azımsamadan ya da abartmadan, hiç süsleyip püslemeden oldukları gibi toparlayacak olsam bile ona layık olduğu yeri vermiş olamam, çünkü çok daha büyük anlamlar taşıyor o gün. Dalganın gümbürtüsü hiç kulağımdan gitmedi, kabarıyor, gürlüyor ve bu ayrıntıları yüzeye çıkarıyordu; bu dalgayı sözcüklere dökebilmek, betimlemek mümkün olsaydı, şu söylenebilirdi: aslında hiçbir şey azaltılmadı.</p>

  <p class="p9">Ama tek tek ayrıntıları ele almak yerine, bu günün benim daha sonraki düşünme yaşantımdaki etkilerinden söz edebilirim. Kitleler üzerine yazdığım kitaptaki en önemli öngörülerden bazılarını o güne borçluyum. Çok geniş bir yelpazede çeşit çeşit kaynak kitaplarda aradığım, yeniden aradığım, sınadığım, not ettiğim, okuduğum ve sonra hemen yeniden daha yavaş, sindirerek okuduğum her şeyi &ndash;daha sonra çok daha büyük ölçüde, çok daha fazla insanın katılımıyla gerçekleşen, dünya için daha büyük sonuçlar yaratan birçok olay olmasına karşın&ndash; belleğimde taptaze kalan o asıl olayla, o günün olaylarıyla kıyaslayabiliyordum. Daha sonraki yıllarda, kışkırtılmanın ve öfkenin artık aynı ağırlığı taşımadığı dönemlerde, On Beş Temmuzun soyutlanmışlığı, bunun Viyana ile kısıtlı olması, olaya bir örnek niteliği verdi: hem yeri, hem zamanı sınırlı olan, tartışma götürmez bir nedeni bulunan, çok açıkça ve şaşmaz bir süreçte gerçekleşen tek olaydı bu.</p>

  <p class="p9">Burada, her şeyden önce, sonraları <span class="t13">aç</span><span class="t13">ı</span><span class="t13">k</span> kitle diye andığım bir olayı yaşadım, onun oluşumuna, yani halkın kentin dört bir yanından, uzun hızlı adımlarla bozulması olanaksız sıralar halinde akışına, Adliye adını taşıyan ancak adaletin yanlış bir uygulaması nedeniyle adaletsizliğin somut örneği olan binanın konumuna göre yönlerini belirlemelerine tanık oldum. Bir kalabalığın dağılmak zorunda bırakıldığını ve parçalanmaktan korktuğunu görmüştüm; bu parçalanmaya engel olmak için her şeyi yapışını izlemiştim; tutuşturduğu alevlerde bizzat kendisini izleyişini, bu ateş yandığı sürece parçalanmasını erteleyişini izlemiştim. Yangının söndürülmesi girişimlerine karşı önlem alıyordu; kendisinin sürekliliği, yangınınkine bağlıydı. Dağıtılmıştı, saçılmıştı ve saldırılarla kaçırılmıştı; ama gene de, yaralı olmasına, kanamasına, önünde, sokakların ortasında ölü insanların uzanmasına karşın, kalabalığın kendi silahlarının bulunmamasına karşın, yeniden toplanıyordu, çünkü yangın hâlâ yanıyordu ve alevlerin şavkı, meydanlar ve caddeler üzerindeki gökyüzünü aydınlatıyordu. Bir kitlenin, paniğe kapılmadan kaçabileceğini gördüm; kitlesel bir kaçış ayrı bir şeydi, panik ayrı. Kaçmakta olan kitle, yalnızca kendileri için, kendi benlikleri için kaygı duyan bireyler halinde parçalanmadığı sürece, kaçma halinde bile olsa, kitle niteliğini koruyordu; ve kaçmayı bıraktığında, dönüp saldırabilirdi.</p>

  <p class="p9">Bu konudaki tüm önceki kuramlara karşın, kitlenin oluşmak için bir <span class="t13">lidere</span> gereksinim duymadığını anladım. Bütün bir gün boyunca, <span class="t13">liderleri olmaks</span><span class="t13">ı</span><span class="t13">z</span><span class="t13">ı</span><span class="t13">n</span> oluşan bir kitleyi izledim. Arada bir, pek seyrek olarak, kitleyi destekleyen konuşmalar yapan insanlar çıkıyordu. Bunların önemi pek azdı, bunların adları yoktu, kitlenin oluşmasına hiçbir katkıda bulunmuyorlardı. Onların rolünün önemli olduğunu söylemek, olayları yalanlamak olur. Kitlenin oluşmasında kıvılcımı tutuşturan bir şeyden söz etmek gerekirse, bunun, yanmakta olan Adliye Sarayı'nın görüntüsü olduğu söylenebilir. Polisin salvoları, kitlenin parçalanmasını kamçılamadı: birleşmesini kamçıladı. Sokaklara kaçışan insanların görüntüsü sadece bir görüntüydü: çünkü koşarken bile, bazı insanların vurulduğunu ve bir daha kalkmayacağını çok iyi biliyorlardı. Bu kurbanlar, kitlenin öfkesini, en azından yangın kadar körüklüyorlardı.</p>

  <p class="p9">O müthiş aydınlanmış korkunç günde, yüzyılımızı bir kitle olarak dolduran şeyin gerçek resmini gördüm. Öylesine derinden etkiledi ki bu beni, hem içten gelen yenilmez bir dürtüyle, hem de isteyerek onu yeniden yaşamak için hep dönüp gittim. Tekrar tekrar döndüm ve izledim; bugün bile, başlangıçtaki ereğimin, kitlenin ne olduğunu anlamak ereğimin ancak minicik bir bölümüne ulaşmayı başardığımdan, kitleden kopmanın benim için ne denli güç olduğunu hissediyorum.</p>

  <h3 class="h31"><a id="ncx746"></a><a id="a100"></a>Ağaçtaki Mektuplar</h3>

  <p class="p9">Bu olayı izleyen yılı tümüyle bu deneyimlerin etkisi altında geçirdim. 1928 yazına dek aklım başka hiçbir şeyle meşgul olmadı. Kitlenin &ndash; beni hem zihinsel hem de bedensel olarak sarıp sarmalayan kitlenin tam anlamıyla ne olduğunu anlamaya her zamankinden fazla verdim kendimi. Kimya eğitimini sürdürüyordum güya ve doktora tezime hazırlanıyordum; ama bana verilen konu ilginç olmaktan öylesine uzaktı ki, zihnimin küçücük bir köşesini işgal ediyordu. Bu çalışmanın dışında kalan her banımı, benim için gerçekten önemli olan şeyleri incelemeye ayırıyordum. Bir kitle olarak değerlendirdiğim, yaşadığım olguya en ters yollardan, görünürde dolambaçlı yollardan yaklaşmaya çalışıyordum. Tarihteki, bütün uygarlıkların tarihlerindeki kitleleri incelemeye çabalıyordum. Çin'in tarihi ve erken dönem felsefesi beni giderek daha çok büyülüyordu. Yunanlıları çok daha önceleri, Frankfurt'ta okula giderken okumuş öğrenmiştim. Şimdi eski tarihçileri, özellikle de Tukidides'i okuyordum. Doğal olarak İngiliz, Fransız ve Rus devrimlerini inceliyordum. Üstelik, dinlerde kitlenin anlamı konusunda bazı fikirler edinmeye, kitlenin bu alandaki önemini kavramaya başlamıştım. Bütün dinleri öğrenme yönündeki büyük isteğimi, beni bir daha hiç terk etmeyen bu isteği, işte bu dönemde duymaya başladım. Hayvanlar arasındaki kitle oluşumu hakkında bir şeyler öğrenme umuduyla Darwin'i okudum, böcek toplumları üzerine yazılan bütün kitapları adeta ezberledim. Az uyuyordum, sabahlara dek okuyordum çünkü. Birkaç şey yazdım, birkaç deneme kaleme almaya çalıştım. Bu etkinliklerin hepsi, kitle üzerine yazacağım kitabın ön çalışmalarını, geçici bölümlerini oluşturuyorlardı, ama yeterli olmaktan uzak bir bilgiye dayandıklarından, hayli anlamsızdılar.</p>

  <p class="p9">Gerçeklikte, bu, birdenbire pek çok yöne yayılmamın başlangıcıydı; bu çalışmaların iyi yönü, kendime hiçbir sınırlandırma koymamış olmamdı. Gerçi, belli bir şeyin peşindeydim, yaşamın her alanındaki kitlelerin varlığını ve etkilerini kanıtlayacak bilgilerin peşindeydim, ama bu görüngüye pek ilgi gösterilmemiş olduğundan, konuyla ilgili çalışmalar çok azdı; bunun sonucu olarak kitle denen şeyle hiçbir ilgisi bulunmayan bir yığın başka şey öğrendim. Çin yazarlarım, kısa bir süre sonra da Japen yazarlarını tanıdım; öğrencilik günlerimde Yunanlıları bildiğim gibi bunları da biliyordum şimdi. Çin klasikleri çevirileri arasında, şimdi en iyi aşina olduğum filozofa, Çuang Tzu'ya rastladım; onun yapıtlarının etkisiyle, Taoculuk üzerine bir makale yazmaya başladım. Asıl konumdan böylesine uzaklaşmamı haklı çıkarmak için, önce aşırı <span class="t13">soyutlanman</span><span class="t13">ı</span><span class="t13">n</span> ne olduğunu öğrenmeden kitleleri asla anlayamayacağıma kendimi inandırmaya çalışıyordum. Ancak, Çin felsefesindeki bu özgün eğilimin beni büyülemesinin asıl nedeni (gerçi bunun farkında değildim ama) buradaki <span class="t13">dönü</span><span class="t13">ş</span><span class="t13">ümün</span> önemiydi. Bugün, onun beni dönüşüme yönelten iyi bir güdü olduğunu. anlıyorum; bu yöndeki ilgim ve bu alanı deşme çabalarım, hep kıyısında kalmış olduğum kavramlar dünyasına yenik düşmemi engelledi.</p>

  <p class="p9">Soyut felsefeden kaçınmayı hangi ustalıkla &ndash;buna başka bir ad bulamıyorum&ndash; becerdim, bilemiyorum. Soyut felsefede, peşinde olduğum şeyin, hem somut hem de gizil bir görüngü olan kitlenin izine rastlamadım. Kitlelerin, belli filozoflarda, başka biçimlerde, kılık değiştirmiş şekilde ortaya çıktığını çok daha sonraları anladım.</p>

  <p class="p9">Beni hızla ileriye doğru iten bu şiddetli yöntemle edindiğim sayısız deneyimin yüzeyde kalmakla yetindiğini sanmıyorum. Her şey kök salıyor ve bu kökler kendilerine bağlı alanlara yayılıyordu. Birbirine yakın olmayan şeyler arasındaki bağlantılar toprağın altında yaratılıyordu. Bunlar, uzun bir süre benden gizlendiler, bu da iyi oldu, çünkü, yıllar sonra, çok daha güçlü, çok daha kesin olarak filiz verdiler. İnsanın boyundan büyük işlere kalkışmasının tehlikeli olduğunu sanmıyorum. Yaşam süreci, gerekli daraltmayı, ya da küçültmeyi gerçekleştiriyor; bu küçülmeye engel olamıyorsunuz gerçi ama, en azından ona engel olmaya çabalıyor, elden geldiğince yayılarak ona karşı savaşıyorsunuz.</p>

  <p class="p9">15 Temmuzdan hemen sonra üzerime çöken çaresizlik duygusu, bazen çalışırken beni saran ve işimi sürdürmeyi olanaksız kılan korkunun yarattığı o bir tür felç, hali, altı, yedi hafta boyunca, Eylülün başlarına dek sürdü. Karl Kraus'un o sıralarda asılan afişi,<a id="a101"></a><a href="../Text/notes.html#a216"><span class="t15">{40}</span></a> yumuşatıcı bir etki <span class="t18">yaratt</span><span class="t18">ı</span> <span class="t18">ve beni felçte</span>n kurtardı. Ancak kulağım, hâlâ kalabalıklardan, kitleden gelen seslere karşı çok hassastı. O güne, acılı çığlıklar egemendi. Ölümcül çığlıklardı bunlar, kurşunla yanıtlandılar ve kurşun yiyen insanların yere düşmesiyle yoğunlaştılar. Bazı sokaklarda, çığlıklar azaldı, bazılarında arttı; yangına yakın yörelerde, en yüksek perdeye ulaştılar.</p>

  <p class="p9">Kısa bir süre sonra, çığlıklar Hagenbergasse çevresine taşındı. Odamdan on beş dakika kadar uzaklıkta, vadinin diğer tarafında, Hütterlsdorf&rsquo;da Pazar ve tatil günleri futbol karşılaşmalarının yapıldığı Rapid Stadyumu bulunuyordu. Ünlü Rapid futbol maçını kaçırmak istemeyen kalabalıklar akın akın stada geliyorlardı. Futbol ilgimi çekmediğinden, olaya pek ilgi göstermemiştim. Ama 15 Temmuzdan sonra bir Pazar günü, gene sıcak bir günde, bir dostumu bekliyordum; penceremi açtım ve ansızın kalabalığın haykırışlarını duydum. Bunları çığlık sandım; o korkunç günkü olaylarla hâlâ öylesine doluydum ki, bir an için kafam karıştı, o günü aydınlatan alevleri görmek üzere pencereden sarkarak arandım. Ama yangın yoktu; Steinhof Kilisesinin altın sarısı kubbesi güneşte parlıyordu. Kendime geldim ve gürültünün oyun sahasından geldiğini anladım. Gürültü, bunu kanıtlarcasına tekrar duyuldu; kulak kesildim; bunlar çığlık değildi: kitle bağırıyordu.</p>

  <p class="p9">Üç aydır burada oturuyordum, bu bağrışlar hiç dikkatimi çekmemişti. Daha önce de tıpkı şimdi olduğu kadar güçlü ve gariptiler herhalde; ama bu gürültüye sağırdım o zamanlar. Kulağımı açaıı tek şey, Temmuzun on beşiydi. Yerimden kımıldamadım; oyunu baştan sona dinledim. Goller, zafer çığlıklarını patlatıyordu ve bu ses kazanan taratan geliyordu. Başka bir ses de duyuluyordu, bir düş kırıklığı haykırışıydı bu. Penceremden bunların hiçbirini göremiyordum; ağaçlar ve evler buna engeldi; aramızdaki uzaklık fazlaydı. Ama kitleyi, sanki her şey yanı başımda oluyormuşçasına, yalnızca kitleyi duyuyordum. Bağrışların iki taraftan hangisinden geldiğini bilemiyordum. Takımların adlarını bilmiyordum. Adlarını umursamadım, ne olduklarını anlamaya çabalamadım. Bu takımlar hakkında gazetede yazılanları okumaktan sakındım ve hafta boyunca bu konuda kimseyle konuşmadım.</p>

  <p class="p9">Ama bu odada yaşadığım altı yıl boyunca, bu sesleri dinleme fırsatlarını kaçırmadım. İstasyonda trenden boşalan insanları görüyordum. Kalabalığın her zamankinden yoğun olduğunu gördüğümde maç olduğunu anlıyor ve pencereme koşuyordum. Uzaktan oyunu izledikten sonraki heyecanımı betimlemekte güçlük çekiyorum. Taraf tutmuyordum, çünkü hangi takımların oynadığını bilmiyordum. İki kitle vardı, bildiğim tek şey buydu; her ikisi de aynı ölçüde heyecanlanmaya açıktı ve aynı dili konuşuyorlardı. Bu kez, bu kitleleri oluşturan uzamdan kopmuş bir durumda, yüzler koşul ve ayrıntıyla yönlendirilmemiş olarak, daha sonra anladığım ve çifte kitle diye betimlemeye giriştiğim bir duygu edindim. Bazen, oyun devam ederken bir şeye dalmış oluyor, odanın ortasındaki masamda yazı yazıyordum. Ama ne yazarsam yazayım, Rapid Stadyumundan gelen seslerden kurtulamıyordum. Bu gürültüye hiçbir zaman <span class="t13">al</span><span class="t13">ı</span><span class="t13">ş</span><span class="t13">amad</span><span class="t13">ı</span><span class="t13">m.</span> Kitleden çıkan en küçük bir ses üzerimde bir etki bırakıyordu. O günlerde yazdıklarımı karıştırdığımda, sanki gizli bir noktalama işareti konulmuş gibi, böyle bir sesin duyulduğu bütün bölümleri bugün bile ayırt ettiğimi sanıyorum.</p>

  <p class="p9">Yaşadığım bu yörenin, başka konularda yoğunlaştığımda bile üzerinde çalıştığım konuya ilgimi canlı tuttuğu kesin. Çok uzun olmayan aralıklarla yüksek sesli bir besin alıyordum böylece. Kentin dışına yakın bir noktadaki soyutlanmışlığım içinde, haklı nedenlerle bilerek isteyerek seçtiğim ve Viyana'da geçirdiğim yıllardaki &ndash;az da olsa&ndash; ürünlerimi borçlu olduğum o soyutlanmıştık içinde, o çok ivedi, çok karışık, çok anlaşılmaz görüngüyle istesem de istemesem de ilişki halindeydim. Benim kendisini duymayı seçmediğim zamanlarda o bana sataşıyor, beni üzerinde çalıştığım ve daha rahat sorunlara sığınmak üzere kolayca kaçınacağım konuya dönmeye zorluyordu.</p>

  <p class="p9">Sonbahar geldiğinde, benim için hiç de ilginç olmayan doktora tezimi hazırlama çalışmaları için gene her gün Kimya Laboratuvarına gitmeye başladım. Bunu ikincil bir uğraş, başlamış olmam nedeniyle sürdürdüğüm bir iş olarak görüyordum. Başladığım bir şeyi mutlaka bitirmek, yapımdan gelen anlatılması olanaksız bir ilkeydi, dolayısıyla, hoşlanmadığımı açıkça kabul ettiğim kimya bile, bunca yol kat ettikten sonra bırakamayacağım bir şeydi. Bu yaklaşımda, yeni edindiğim gizli bir saygının da rolü vardı: zehirler konusunda bilgi sahibi olmak istiyordum. Backenroth'un ölümünden beri sürekli kafamı kurcalıyordu bu konu; hepimizin de siyanürü ne büyük kolaylıkla elde edebileceğimizi düşünmeden bir kez bile adım atmadım o laboratuvardan içeri.</p>

  <p class="p9">Laboratuvarda, açıkça değilse bile, kesinlikle, savaşın kaçınılmaz olduğu görüşünü savunan öğrenciler vardı. Bu görüş, yalnızca Nasyonal Sosyalistlerin tarafını tutan kişilere özgü değildi. Bu partiyi destekleyen çok kişi vardı, laboratuvarda, yakından tanıdığımız hiçbir parti yandaşında, düşmanca ya da yıkıcı bir davranış gözlemlemiş değildik. Bu günlük çalışma ortamında, görüşlerini hemen hemen hiç dile getirmiyorlardı. Ben şahsen, parayla ilgili konulardan nefret ettiğim fark edildiğinde kibarlığa dönüşen belli bir çekingenlik seziyordum çevremde. Öğrencilerimiz arasında parasal konularda çok titiz olmaksızın üniversiteye devam edemeyecek köyden gelme gençler vardı; bunlara, karşılığında para istemeksizin bir şey verdiğinizde mutluluktan uçuyorlardı. Özellikle, beni nerdeyse tanımayan ancak &ndash;bütün dış görünümüme karşın&ndash; canlı hayvan tüccarı sanan bir köy çocuğunun yüzündeki şaşkın mutluluk çok hoşuma giderdi.</p>

  <p class="p9">Öte yanda, açıklıklarına ve saflıklarına bugün bile şaştığım öğrencilerle de karşılaştım. Derslerden birinde, ışık saçan bakışları ve son derece güçlü, ama aynı zamanda önlemli tavırlarından dolayı kalabalık içinde hemen gözüme çarpan biriyle tanıştım. Biraz konuştuk, sonra da arada bir buluşmaya başladık. Bir yargıcın oğluydu ve babasının tersine, Hitler'e güvendiğini söyledi bana. Bu inancı, eksiksiz bir açıklıkla &ndash;hatta diyebilirim ki gururla&ndash; savunduğu nedenlere dayanıyordu: Bir daha asla savaş olmamalı, diyordu; savaş insanlığın başına gelen en kötü şeydi ve dünyayı savaştan kurtaracak tek kişi, Hitler'di. Ben karşıt görüşü savunduğumda, Hitler'in konuşmalarını dinlediğini ve Hitler'in <span class="t13">bunu kendi a</span><span class="t13">ğ</span><span class="t13">z</span><span class="t13">ı</span><span class="t13">yla söyledi</span><span class="t13">ğ</span><span class="t13">ini</span> belirtirdi. Bu nedenle destekliyordu onu ve hiç kimse onun bu inancım değiştiremezdi. Öyle şaşırmıştım ki, salt bu nedenle onu tekrar görmek istedim, aynı konuyu birkaç kez tartıştık. Barış konusunda çok güzel, hatta herkesten güzel şeyler söylüyordu. Şu anda onu gözümün önüne getiriyorum, pırıl pırıl barışçıl yüzünü, onun o peygamber yüzünü karşımda capcanlı görüyorum ve inancının bedelini yaşamıyla ödemek zorunda kalmadığını umuyorum.</p>

  <p class="p9">Kimyaya öylesine gömülmüştüm ki, o günleri ancak yüzleri ve kimyayla hiç ilgisi olmayan konuşmaları anımsayarak gözümün önüne getirebiliyorum. Belki tam saatinde laboratuvara gelmemin, derslere düzenli olarak katılmamın nedeni, özellikle aramadığım halde bir sürü gençle bir araya gelmemdi: onlar orada hazır duruyorlardı. Böylece o dönemin bütün eğilimlerini, doğal bir akış içinde, pek de bulaşmak durumunda kalmaksızın kenardan izleme olanağı buluyordum. Genelde, o günlerde kimse savaşı düşünmüyordu; ya da düşünen vardıysa bile yalnızca geçmişte kalan savaş söz konusu ediliyordu. O zamanlar 1928'de, insanların kendilerini yeni bir savaştan ne kadar uzak hissettiklerini anımsamak ürkütücü geliyor şimdi. Savaşın ansızın yeniden baş gösterebileceği olgusu, bir inanç olarak, kitlenin doğasıyla ilgili bir şeydi; ve beni, bu doğanın, bu yapının bilmecelerini çözmeye iten güdü, hiç yanlış değildi. Laboratuvardaki, görünüşte saçma ya da önemsiz konuşmalardan ne kadar çok şey öğrendiğimin farkında değildim. Dünyayı etkileyen bütün görüşlerin savunucularıyla karşılaşıyordum. Ve, (sandığım gibi) bütün somut şeylere açık biri olsaydım, bu sözüm ona basit konuşmalardan oldukça önemli öngörüler kazanabilirdim. Ama kitaplara saygım hâlâ buna elvermeyecek ölçüde büyüktü ve gerçek kitaplara, her insan bireyinin kendine özgü olduğu, kendi yasalarına uyduğu gerçeğine giden yola daha yeni adım atmıştım.</p>

  <p class="p9">Artık Hagenbergasse&rsquo;de oturduğumdan, Veza&rsquo;ya giden yol uzundu; aramızda bütün bir Viyana uzanıyordu. Pazar günleri öğle sonrasının ilk saatlerinde bana gelirdi, birlikte Lainz Park'a giderdik. Konuşmalarımızın havası hiç değişmemişti; ben hâlâ yazdığım her yeni şiiri ona gösteriyordum; Veza bunların hepsini büyük bir özenle küçük bir hasır çantada saklıyordu. Hafta içinde bana bu şiirleri eleştiren çok güzel mektuplar yazardı, ben de bu mektupları aynı özenle saklardım. Birbirimize çok şakalar yapardık, hatta parktaki bir ağacı kendimize tapım olarak seçmiştik. Parktaki ağaçlar çok güzel ve çeşitliydi. Bunları bilgiç havalarla seçer ve altlarına yerleşirdik.</p>

  <p class="p9">Bu ağaçlardan biri olağandışı bir rol oynadı. Ölü masklarını, dünyanın en neşeli insanı İbby Gordon sayesinde tanımıştım. Bu masklar beni öyle ilgilendirdi ki, kitaptan bir tane Veza&rsquo;ya armağan ettim. Bunun düşüncesizce verilmiş bir armağan olduğu aklıma gelmedi, çünkü ölümle ilgili her şey Veza'nın ilgi alanına giriyordu. Daha' önce sözünü ettiğim kitabı ona getirdiğimde, yüzünü çarpıttı ve kitabı öfkeyle yere fırlattı. Ben aldım, o gene attı, kitabı açmıyordu. Bunun kendisine değil, ozan olduğunu iddia eden ve hep sırıtan o öteki kadına ait olduğunu söyledi; beni masklarla tanıştıran kendisi değil, öteki kızdı. Gerçekten de &ldquo;sırıtma&rdquo; sözcüğünü kullanmıştı. Veza İbby'yi şahsen tanımıyordu, ama ona neşeli bir kız olduğunu söylemiştim; neşelilik, Veza'da en fazla eksiği duyulan şey olduğundan, İbby'nin neşesinin, ona şair gözüyle bakmamın tek nedeni olduğunu sanmıştı. Şimdi Veza, İbby'nin beni bu ölü masalarına bulaştırması olayını üzerinden atamamıştı.</p>

  <p class="p9">Kitabı gene götürdüm, pencereden dışarı fırlatacağını söyledi, yapardı da. Daha önce hiç yaşamadığım bu kıskançlığı hoşuma gitmiyor değildi. Ona her şeyi anlatmıştım, çünkü ondan hiçbir şey gizlemiyordum. İbby ile konuşmaktan başka bir şey yapmadığımızı biliyor ve buna inanıyordu. Ama bu konuşmalar sırasında İbby şiirlerini bana Macarca okurdu. Bir gün büyük bir heyecanla Veza'yla buluştum, başlangıçta hiç sevmemiş olmama karşın şimdi heyecanımın kaynağı olan Macar dilinin güzellikleri hakkında konuştum durdum. Bunun dünyanın en güzel dillerinden biri olduğuna kuşku yok, diyordum; sonra Veza'ya İbby'nin o komik Almancasıyla şiirlerini çevirmeye çabaladığını anlattım. Yanlışlarla dolu Almancasına çeki düzen veriyordum, İbby de düzeltilmiş çevirileri kaleme alıyordu. Çok gülünç şiirler bunlar diyordum, benimkiler gibi yabanıl ve öfkeli değil, hepsi de derli toplu, akıllıca yazılmış şiirler, her biri bir diğerinden farklı, ama kendine özgü bir biçemle yazılmış. Veza dikkatle dinledi &ndash;o zam anki hakikat anlayışıma göre&ndash; onları şiir sayamayacağımı açıkça söylemiş olmama karşın, onları dinlemekten ve düzeltmekten ne kadar hoşlandığımı kim olsa anlardı.</p>

  <p class="p9">Bu bir süre böyle gitti, sonunda ölü maskları konusu açılınca olay patlak verdi; sonra olanları anlatmak kolay değil benim için. Ama Veza&rsquo;nın Hagenbergasse'ye gelip odama çıkışını (ben evde yoktum) anlatmam gerek. Koyduğum yeri bildiği mektuplarını alıp Lainz Park'a gitmiş. Duvarı kolayca tırmanmak için ayağını koyabileceği bir yer bulmak üzere hayli yürümüş. Sonra aşağı yukarı gözlerinin hizasında dallara ayrılan ve üzerinde bir oyuk bulunan bir ağaç aramış; koca mektup paketini oyuğa yerleştirmiş. Sonra Hagenbergasse'ye dönmüş. Bu arada ben eve gelmiştim. Korkunç üzgün olduğu hemen anlaşılıyordu, az sonra onu konuşturmayı başardım: mektuplar gitmişti, aldığını itiraf ediyordu. Onları ormana fırlattığını söyledi. Birden paniğe kapıldım, nereye attığını bana göstermesi için ona yalvarmaya başladım. Orada kimsenin bulunmadığından emindim. Park o gün kapalıydı; mektupları kesinlikle bulur ve kurtarırdık. Paniğe kapılmam onun hoşuna gitmiş olsa gerekti, mektupların benim için ne denli önemli olduğu açıkça anlaşılmıştı; bunun üzerine pişman oldu, ısrarım üzerine beni uzunca bir yolun yürünmesini gerektiren parka götürdü. Duvarı tırmandık, belleğine dikkatle yerleştirdiği ağacı bulduk, ağacın çatalına uzanmamı söyledi. Uzandım ve parmaklarım kağıdı buldu. Bunların onun mektupları, olduğunu hemen anladım. Çekip çıkardım; pakete sarılıp öptüm. Onlarla birlikte dans ederek gene duvarı aştım, Hagenberggasse'ye dek böyle havalarda yürüdüm. Veza peşimden geliyordu, ama ona bakmıyordum bile, bütün dikkatimi kurtarılmış mektuplara vermiştim. Paketi bir bebek gibi kollanma aldım, odama giden basamakları ikişer üçer çıktım ve elimdekini yerli yerine koydum. Veza benim bu hareketlerimden çok etkilenmişti, kıskançlığı söndü. Onu ne kadar çok sevdiğime inandı.</p>

  <p class="p9">Bu olaydan sonra İbby'yi daha seyrek görmüş olmam mümkündür, ama görmeye devam ettiğim kesin; kafede buluştuğumuzda, yeni şiirleri var mı diye sorardım. Onları okumaktan hoşlanırdı. Hep, önce Macarcalarını dinlemek isterdim, sonra, seslerine kendimi kaptırdığımda, onları çevirmeye girişirdik. Başlıklar şöyleydi örneğin: &ldquo;Köprüde İntihar&rdquo;, ya da &ldquo;Hasta Yamyam Reis&rdquo;, &ldquo;Bambu Beşik&rdquo;, &ldquo;Pamela&rdquo;, &ldquo;Ringstrasse'deki Sığınmam&rdquo;, &ldquo;Devlet Memuru&rdquo;, &ldquo;Dejd Vu&rdquo;, &ldquo;Aynalı Kız&rdquo;. Zaman içinde İbby'nin elinde küçük bir Almanca çeviriler demeti oluştu; ama Viyana'da kaldığı süre içinde şiirler yayımlanmadı; tek okurları biz olduk. Onları önce hiç bilmediğim bir dilde dinlemiş olmasaydım, benim için bir anlam taşımayabilirlerdi. Ama onlardaki o hafifliği seviyordum, ağırlıktan yoksun oluşlarını, daha yukarlarda ya da daha derinlerde bir şeylere gereksinim göstermemelerini, hafif ve hep beklenmedik sözcüklerle oluşturdukları müziği &ndash; şiirde bulmayı hiç ummadığım şeyleri duymayı seviyordum. Ona kendi şiirlerimi göstermeye korkuyordum. Yaptığımız konuşmalardan, zengin düş gücü ve çeşitli alanlarda bilgi içeren konuşmalarımızdan, benim şiirlerimin harika şeyler olduğunu ve kendisinin onları okumaya layık olmadığını varsayıyordu. Onu korumak için düşünceli davranıyordum da, şiirlerimle onu utandırmamak için ona göstermiyordum, böyle düşünüyordu İbby; bana şükran duyuyor ve ona asılan, boş yere pohpohlayan ahmak erkeklere ilişkin öykülerle beni müthiş eğlendiriyordu.</p>

  <p class="p9">Bu, bir sonraki yılın baharına dek böyle sürdü. Sonra asılma durumları İbby'yi rahatsız etmeye başladı. Özellikle de o iki kardeş, ciddi boyutlara varan kavgalara giriştiler. Bu İbby'yi rahatsız ediyordu, çünkü ona sıkıcı geliyordu. Günün birinde Viyana'dan yok oldu. İki ay kendisinden haber almadım. Sonra nerdeyse artık unutmaya karar verdiğimde, Berlin'den bir mektubu geldi. İyiydi, şiirlerinin çevirileri ona şans getirmişti. Berlin'deki bazı kişilerle onu kim tanıştırmıştı, bilmiyorum; bu konuda sonradan bile tek bir hece söylemedi bana. Ama ansızın kendisini pek çok ilginç kişinin ortasında bulmuştu; Brecht'i tanıyordu, Döblin'i,<a id="a102"></a><a href="../Text/notes.html#a219"><span class="t15">{41}</span></a> Benn'i, George Grosz'u tanıyordu; şiirleri <span class="t13">Querschnitt</span> ile <span class="t13">Die Literarische Welt</span> tarafından kabul edilmişti, yakında basılacaktı. Bana gene yazdı, hiç değilse yaz tatili için Berlin'e gitmem için ısrar ediyordu: Temmuzdan Ekime kadar orada kalacaktım, koca bir üç ay, diyordu. Tanıdığı bir yayıncı, bana iş vermek istiyordu. Bir kitap için malzeme toplamasında yardımcı olacak birini arıyordu. Buradaki kişilere alışmam kolay olacaktı, üstelik, anlatacak o kadar çok şeyi vardı ki, üç ay bile yeterli olmayacaktı.</p>

  <p class="p9">Mektupları yaza doğru daha sık ve daha ısrarlı olmaya başladı. Hep dağlara mı gidecektim? Artık dağları ezberlemiş olmalıydım, hem dağlardan daha sıkıcı ne olabilirdi? En korkunç yönleriyse hiç değişmemeleriydi, dolayısıyla benden kaçmalarına olanak yoktu. Ama Berlin'in bugünkü ilginçliğini uzun süre koruyup korumayacağı kuşku götürürdü. Hem, çevrilmiş şiirleri yayımlanıp tükendiğinde ne yapacaktı? Kimse onları aynı güzellikte çeviremezdi; bu bizim için işten değildi oysa, oturup konuşurken, bir de bakıyorduk şiirler çevrilmiş. Sonunda şiirlerinden para kazanma fırsatını yakalamışken, onun orada açlıktan ölmesine nasıl razı olabilirdim?</p>

  <p class="p9">Belki gerçekten de şiirlerinin çevirisini düşünüyordu, ama konuşmalarımızın onun için daha önemli olduğuna inanıyorum. İçinden gelen her şeyi, oradaki dostlarıyla ilişkilerini bozmadan anlatabilirdi bana. Böylesine sonsuz sayıda şey varken nasıl sessiz kalabilirdi? Mektuplarından birinde çabuk gitmezsem, gazetelerde suskun bir ozanın Berlin'de patladığını okuyacağımı yazdı.</p>

  <p class="p9">Mektuplarında, bir şeyin gizlendiğini ele veren garip bir yapı vardı: yazamadığı, bana Berlin'de yüz yüze anlatacağı bir şeydi bu belki. Berlin'de heyecan verici ve garip şeyler var, diyordu; kendi gözlerinle gördüğün şeylere bile inanmayabilirsin.</p>

  <p class="p9">Her mektubu merakımı biraz daha artırıyordu. Sözünü ettiği herkes, bir konuda ünlüydü. Andığı yazarları pek okumamıştım, ama herkes gibi kim olduklarını biliyordum. Ancak bunlar arasında benim için bütün yazarlardan daha çok anlam taşıyan tek kişi George Grosz'du. Onu görme düşüncesi karar vermeme yetti.</p>

  <p class="p9">15 Temmuz 1928 günü, yarıyılın bittiği gün, yazı geçirmek üzere Berlin'e gittim.</p>

  <p class="p9">&nbsp;</p>
</body>
</html>
