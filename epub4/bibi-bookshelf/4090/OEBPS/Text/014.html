<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.13" name="Generator" />
  <link href="../Styles/style.css" rel="stylesheet" type="text/css" />

  <title>Deliler Koğuşu</title>
</head>

<body>
  <h3 class="h31"><a id="a126"></a>Deliler Koğuşu</h3>

  <p class="p9">1929 Eylülünde, Berlin'e ikinci bir ziyaretten sonra Viyana'ya döndüğümde, sonunda &ldquo;gerekli&rdquo; yaşam dediğim şey başlamış oldu. Bu, kendi iç gerekliliklerimin belirlediği bir yaşamdı. Kimya defteri kapanmıştı: Benim için fazladan bir araştırma dönemi olmaktan başka bir anlam taşımayan bir çalışmayı tamamlayıp Haziranda doktoramı almıştım.</p>

  <p class="p9">Ekmek parası sorunu çözümlenmişti: İki Amerikan kitabının Almancaya çevrilmesi işini almıştım. Günde dört beş saat çalışarak istenen zamanda tamamlayabilirdim bunları. Başka çeviriler de yoldaydı. Bu işten iyi para kazandığıma göre (Hagenbergstarasse'de çok alçakgönüllü bir yaşam sürüyordum) önümde dilediğim gibi geçireceğim iki ya da üç yıllık bir zaman vardı. Bir yaşam meselesi gibi ciddiye aldığım çeviri, kolay bir işti. Ne var ki bu kitapların özü bana pek bir şey söylemiyordu; bazen çalışırken, farkında olmadan tümüyle kendime ait başka düşüncelere dalıveriyordum.</p>

  <p class="p9">Berlin'den kendimi kesinlikle koparmakla dış dinginliğe kavuşmuştum, ama geride bırakılmış bir cennete dönmüş sayılmazdım. Kafamda bir yığın soru vardı, bir sürü kuruntu, kuşku, gelecek felâketlerin korkusu aklımı kemiriyordu, ama aynı zamanda ayağımı sımsıkı basacak yeri bulmak, olayları çözümlemek, yönlerini saptamak, böylece onları iyice anlamak yönünde de inanılmaz ölçüde güçlü bir kararlılığım vardı. Berlin bir kenara atılabilirdi. Gece olsun, gündüz olsun, durup dururken her şey ansızın su yüzüne çıkıyor, beni altarının ayrıntıları odamın duvarlarında asılı duran Grünewald&rsquo;ın resimlerindeki şeytanlar gibi, şekilden şekle sokuyordu. Kendi kendime itiraf etmek istediğimden çok daha fazla yük yüklenmiştim anlaşılan. Çok moda olan <span class="t13">bast</span><span class="t13">ı</span><span class="t13">rmak</span> sözcüğü benim için yaratılmış değildi. Hiçbir şey bastırılmıyordu, her şey, her zaman, aynı anda oradaydı, sanki insan onları elleriyle yakalayabilirmişçesine capcanlı duruyorlardı. Kabarıp alçalmaları benim elimde olmayan dalgalar, önümde birbiri ardına yükseliyor, dilediklerini su yüzüne çıkarıyorlardı; sonra bir başka dalga gelip onu götürüyor, anında bir başkasını bana gösteriyordu. İnsan bu okyanusun enginliğini ve doluluğunu, insanın <span class="t13">tan</span><span class="t13">ı</span><span class="t13">y</span><span class="t13">ı</span><span class="t13">p bildi</span><span class="t13">ğ</span><span class="t13">i</span> canavarlarla kaynadığını hep hissediyordu. İşin ürkütücü yönü, her şeyin bir <span class="t13">yüzünün</span> bulunmasıydı, bunlar gözünüze gözünüze bakıyor, ağzını açıyor, bir şeyler söylüyor ya da söylemek üzereymiş gibi duruyorlardı. Sizde gerçekleştirdiği çarpıklıklar, hesaplı kitaplıydı, bilerek yapılıyorlardı, size, kendinizle işkence ediyorlardı, size <span class="t13">gereksinimleri</span> vardı ve siz, kendinizi teslim olmak zorunda hissediyordunuz. Ama teslim olma gücünü bulduğunuz anda, yoğunluk açısından bundan aşağı kalmayan başka talepler, onları sürükleyip götürüyordu. Bu, böyle devam ediyordu; her şey yeniden, yeniden görünüyor, hiçbir şey birden kapıp koparmanıza yetecek süre olduğu yerde kalmıyordu. Ellerinizi, kollarınızı uzatmanızın bir yararı yoktu, ellerinize sığmayacak kadar çoktular ve dört bir yana dağılmış durumdaydılar; bunu yenmek olanaksızdı, içinde kendinizi yitik hissediyordunuz.</p>

  <p class="p9">Berlin'de yaşanan haftaların belleğimden akıp gitmemesi, her şeyin aklımda yer etmesi hiç de fena olmadı. Hepsini satır satır yazabilirdim; hatta, renkli, az çok ilginç bir anlatı ortaya çıkabilirdi. Bugün de her şeyi kâğıda dökebilecek durumdayım, bütün bu yıllar boyunca korudum anılarımı. Ancak, hiçbir anlatı, o dönemin özünü, berbat şeylerle dolu olduğunu ve bu berbatlıkların bir yığın çelişik yönlere doğru durmadan hareket ettiğini yansıtamaz. Bir kere, bunları kapmış bulunan ve şimdi belleğinde saklı tutan kişi, bütünüyle bir seraptı. Saklanan anılar, bu kişinin bu anıları, başkalarıyla birlikte koruması nedeniyle değiştirildi. Asıl döngü, merkezkaç kuvvetle hareket ediyordu, şeyler, kişiler, birbirinden ayılıyor, en büyük hı7.a ulaştığı anda birbirlerini terk ediyorlardı. Gerçeklik, bir dizgin gibi her şeyi bir arada tutmak üzere merkezde yer alıyor değildi; pek çok gerçeklik vardı ve bunların hepsi de döngünün dışında yer alıyordu. Birbirlerinden kopuktular, bağlı, ilişkili değildiler; bu gerçeklikler arasında bir uyum sağlama girişiminde bulunduğunu, bunu gerçekleştirdiğini söyleyen, yalan söylüyordu. Kendilerine doğru yürümekte olduğum yeni gerçeklikler, döngünün, bu çemberin ta uzaklarında, nerdeyse dünyanın kıyıcığında, birer kristal gibi duruyordu. Bu gerçeklikler, çok güçlü birer ışık olarak, birer projektör gibi içeriye doğru, dünyaya doğru çevrilmeli ve onu aydınlatmalıydı.</p>

  <p class="p9">Bu projektör ışıkları, bilginin asıl kaynaklarıydı. İnsan, bunlar sayesinde, içini dolduran kaosun derinliklerine ulaşabilirdi. Bu ışıklardan yeterince olsaydı, bunlar doğru dürüst algılansaydı, kaos, <span class="t13">parçalara ayr</span><span class="t13">ı</span><span class="t13">labilirdi.</span> Hiçbir şey dışarda bırakılmamalıydı. İnsan hiçbir şeyi elinden düşürmemeliydi. Bu gerçeklikleri birbiriyle uyumlu hale getirme çabasıyla başvurulan bütün o bilinen hileler, mide bulandırıyordu. Daha hâlâ mümkün olan en iyi dünyada yaşadığını sanan, gözlerini kapatmalı ve kör sevinçlerle eğlenmeliydi; önümüzde neyin uzandığını bilmesine gerek yoktu onun.</p>

  <p class="p9">Görmüş olduğum her şeyin, hep <span class="t13">bir arada</span> var olması mümkün olduğuna göre, onları değerlerinden bir şey yitirmeksizin koruyacak bir biçim bulmak zorundaydım. İnsanları ve davranışları, bunların sonunun neye varacağını sürekli olarak açıklamaksızın, bana göründükleri gibi gösterirsem, onları küçültmüş, eksiltmiş olacaktım. Yeni bir şeyle karşılaştığınızda, o şeyin, her zaman kendini örtülü bir şekilde belli eden varlığını güçlü bir şekilde hissetmenize karşın yalnızca ima yoluyla dışa vurulan olanakları, doğru gibi görünen tanımlamalarda kesinlikle yitiriliyordu. Gerçeklikte, her şeyin bir yönü vardı ve her şey artıyordu, insanların ve şeylerin belli başlı özelliklerinden biri, <span class="t13">yay</span><span class="t13">ı</span><span class="t13">lmayd</span><span class="t13">ı</span><span class="t13">;</span> bunu anlayabilmek için, şeyleri parçalara ayırmak zorundaydınız. Bu biraz, her şeyin birbirine dolaştığı bir yabanıl ormanda, düğümleri çözmenize benziyordu; bitkilere hiç zarar vermeksizin, onları öldürmeksizin birbirinden ayırmak zorundaydınız; her şeyi kendi gerilimi içinde görmek ve onu gözden yitirmeksizin, sürekli olarak büyümesine olanak tanımalıydınız.</p>

  <p class="p9">Genel olarak dinginlik ve sınırlılıkla öne çıkan bir çevreye döndüğümde, beraberimde getirdiklerim, deneyimlerim, ivedilik kazandı. Yavaşlamak için, kendimi sınırlamak için ne büyük çaba harcarsam harcayayım, deneyimlerim bana rahat vermiyordu. Uzun yürüyüşler yapmayı denedim, hiçbir özelliği olmayan yollardan yürümeyi denedim. Hacking'den Hietzing'e uzanan Auhofstrasse boyunca bir aşağı bir yukarı yürüyor, adımlarımı yavaş tutmak için çaba harcıyordum. Bu, benim farklı bir ritme alışmamı sağlar diye düşünüyordum. Hiçbir köşe başında, hiçbir şey üstüme atlamıyordu ne de olsa. İki katlı alçak evler boyunca yürürken, on dokuzuncu yüzyılın bir banliyösünde geziyor gibiydim.</p>

  <p class="p9">İşleri ağırdan almaya başladım; belli bir amacım yoktu; bir şey yazmak için bile olsa, uğramayı düşündüğüm taverna falan yoktu. Başımı bir sağa bir sola fıldır fıldır döndürmeyecek yürüyüşler olmalıydı bunlar; turist gezmesi olmamalıydı, oradan buradan tiz çığadan duyulmamalıydı; ayaklarını sürüye sürüye yürüyen bir tarihöncesi yaratık gibi yürümeliydim, tam tamına bunu istiyordum, hiçbir şeyden kaçmayan, hiçbir şeye rastlamayan, kendine yol açmak durumunda olmayan, tökezlemeyen, herhangi bir şeye toslamayan, itmeyen, herhangi bir yerde bulunmak durumunda olmayan, zamanı bol bir yaratık, hiçbir şeyin peşinde olmayan, saat taşımadığını iki kez kontrol eden bir yaratık olmak istiyordum.</p>

  <p class="p9">Ama kendime hazırladığım boşluk ne denli eksiksiz olursa, yola ne denli öylesine, tam bir aylak gibi çıkarsam, saldırı o denli kaçınılmaz oluyordu: bir şey gözüme çarpıyor, kafama bir kaya iniyordu &ndash; bunlar içimden fırlatılmaları nedeniyle kaçınılmazdı. Kaçmaya çalıştığım bir dönemde yaşamış biri, tanımadığım bir şekil beni ele geçirdi. Bu, henüz varlık kazanmıştı, nereden geldiğini biliyordum gerçi, &ndash;ısrarcı kişiliği bunu ele veriyordu&ndash; ayrıca, bende olan her şeyi acımasızca avuçları içine almıştı ama gene de onu ilk kez görüyor gibiydim. Onunla hiç karşılaşmamıştım. Beni korkutucu ölçüde rahatsız ediyordu, yumruklar indiriyordu, omuzlarıma vuruyordu, göğsümü iki bacağı arasında sıkıştırıyordu, beni, canının istediği hızla, canının istediği zamanlarda ve yönlere doğru iteleyip duruyordu. Tenha ve zararsız bir sokak olması nedeniyle seçtiğim Auhofstrasse'de soluk soluğa kalmıştım. Endişeliydim, hatta, kaçıyordum, ancak kaçınılması olanaksız tehlike omuzlarıma bütün ağırlığıyla çökmüş durumdaydı. Korkuyordum, ama gene de beni yanımda getirdiğim kaostan kurtaracak tek durumun, şu anda yaşamakta olduğum durum olduğunu da biliyordum.</p>

  <p class="p9">Bu şeklin sürekli ilerleyen, anlamsız bir biçimde sağa sola dağılmış şeyleri toplayıp onlara varlık kazandıran bir siluetinin bulunması beni kurtarıyordu. Korkunç bir siluetti bu ama canlıydı. Beni tehdit ediyordu ama bir yönü vardı. Neyin peşinde olduğunu gördüm. Uyandırdığı korkudan hiçbir zaman tam anlamıyla kurtulmadım ama aynı zamanda merakımı da uyandırıyordu. Neler yapabilirdi bu? Nereye gidiyordu? Böyle durmadan ilerlemesi ne kadar sürecekti? Ulaşmak istediği bir son var mıydı? Şekil, kaba çizgileriyle tanınır hale geldiği anda, ilişkimiz tersine döndü, artık kimin kimi elinde tuttuğu, kimin kimi sürüklediği açıkça belli değildi.</p>

  <p class="p9">Aynı sokağı giderek daha hızlı arşınlayarak bu durumda bir aşağı bir yukarı koşturuyordum. Sonunda, her nerede olursa olsun, bir tavernaya girip oturuyordum. Defterimle kalemim hazırdı. Hemen kayıt etmeye başlıyordum; hareketlerimde olan biten ne varsa, yazılı sözcüklere dönüşüyordu.</p>

  <p class="p9">Bu sürekli kayıt halini nasıl betimleyebilir insan? Başlangıçta, bir tutarlılık yoktu. Binlerce şey vardı. Her şeyin açıkça anlatıldığı, bir düzenin başlangıcı denilebilecek bir şey, şekillere ayırma işiyle başladı. Kendimi tümüyle verdiğim bu etkinlik, öfkeyle kendimi yokumsama yönünde yaptığım bir girişim, yani bir dönüşümdü. Kendilerine göre bakışları olan, artık rastgele ortaya atılmayan, ama yalnızca belli kanallar boyunca hissedebilen ve düşünebilen kişiler çizmeye başladım. Bu kişilerden, tiplerden bazıları sık sık ortaya çıkıyor, bazılarıysa çabuk sayılabilecek şekilde ortadan yitiyordu. Onlara ad vermek istemiyordum; bildiğimiz bireyler gibi değildi bunlar: her biri, kendi aklını en çok meşgul eden şeye göre, onu durup dinlenmeksizin başkalarından uzaklara iten şeye göre yaratılıyordu. Her birinin tümüyle kendine özgü kişisel görüşü, kendi dünyasının, başka hiçbir şeye benzetilemeyecek baskın bir özelliği olmalıydı. Her şeyin, o bakışa uygun olarak geliştirilmesi çok önemliydi. Bu bakışın dışındaki her şeyin tiplerin dünyasının dışında bırakılması tutumundaki büyük özen, sonsuz acımasızlık, belki de işin en önemli yönünü oluşturuyordu. Dolaşık bir yumaktan çektiğim bir iplikti bu. İpliğin katışıksız ve unutulmaz olmasını istiyordum. İnsanların aklına bir Don Kişot gibi yerleşmeliydi. İplik, başka hiç kimsenin düşünmediği, söylemediği şeyleri düşünüp söylemeliydi. Dünyanın herhangi bir yönünü öylesine güçlü ve iyi anlatmalıydı ki, onsuz, dünya eksik, yoksul kalmalıydı, daha yoksul, ama aynı zamanda daha yalancı olmalıydı bu iplikten yoksun bir dünya.</p>

  <p class="p9">Bu kişilerden biri, kendisini tümüyle hakikatin getirdiği iyiliklerle kötülüklere adamış olan Doğrucu başıydı. Ancak bu iyi ve kötü yönlerin her biri, belli bir doğruyla, kendi içinde uyum doğrusuyla ilgiliydi. Bu tiplerden çoğu değil, birkaçı battı gitti, sekizi yaşamayı başardı, bir yıl boyunca beni büyüledi ve hareketli kıldı. Her karaktere ad olarak bir harf verilmişti, kişinin kafasını kurcalayan şeyin ya da egemen özelliğinin baş harfi. W, size sözünü ettiğim bu <span class="t13">Wahrheitsme</span><span class="t13">ı</span><span class="t13">sch\</span> (Doğrucubaşı'yı) simgeliyordu. <span class="t13">Ph, Phantast'</span><span class="t13">ı</span><span class="t13">n</span> (Hayalci'nin) simgesiydi: bu kişi, yeryüzünden kaçıp kurtulmak, uzaya gitmek istiyordu; aklı, tümüyle bunun bir yolunu bulmaya çalışıyordu; duyduğu yoğun keşfetme hırsı, burada görülebilecek her şeye karşı bir hoşnutsuzluk beslemesine neden oluyordu. Yeni ve inanılmaz şeylere duyduğu istek, dünyasal şeylere karşı duyduğu tiksintiyle besleniyordu. Bir <span class="t13">R, Religious Fanatic</span> (Din Fanatiği) vardı; <span class="t13">S, Sammler</span> (Koleksiyoncu, Toplayıcı) vardı. Sonra, <span class="t13">Verschwender</span> (Mirasyedi), <span class="t13">Tod-Feind</span> (Ölüm Düşmanı) vardı. Ancak hızlı dönüşümler yaparak yaşamını sürdürebilen <span class="t13">Sch, Schauspieler</span> (Aktör) ve bir de <span class="t13">B, Büchermensch</span> (Kitap Adam) vardı.</p>

  <p class="p9">Bu türden baş harfler, sayfanın bir köşesine yazıldı mı, artık kendimi sınırlandırılmış hissediyor ve şiddetle bu tek yöne uzanıyordum. Beni dolduran sonsuz şeyler kütlesi, parçalara ayrılmıştı. Ben, bu yabanıl kaostan koparmak istediğim (bu sözcüğü daha önce kullanmıştım) <span class="t13">kristallerin</span> peşindeydim. Berlin'den bu yana beni müthiş bir korku ve uğursuzluk beklentisiyle doldurmakta olan şeylerden hiç, ama hiçbirini aşmış değildim. Bütün bunlar ancak ve ancak korkunç bir yangına neden olabilirdi. Yaşamın acımasızlığını yüreğimde duyuyordum; yani her şey koşut çizgiler üzerinde hızla ilerliyor, bunların hiçbiri, kendisinden başka hiçbir şeyi umursamıyordu. Yalnızca kimsenin kimseyi anlamadığı değil, hiç kimsenin bir başkasını anlamak <span class="t13">istemedi</span><span class="t13">ğ</span><span class="t13">i</span> de apaçık ortadaydı.</p>

  <p class="p9">İşimi kolaylaştırmak için bu iplikleri çile haline getirip dokumaya çalıştım; insanoğluna bağladığım birkaç bireysel özelliği bir araya getirdim; bu, deneyim yığınlarına açıklık kazandırmanın başlangıcı oldu. Bir o karakteri anlatıyordum, bir bu karakteri; belli bir kural koymamıştım, içimden hangisini yazmak gelirse onu yazıyordum; hatta bazen aynı gün iki ayrı iplikler demeti üzerinde çalıştığım bile oluyordu, ama asla bir diğerininkini geçmeyen sınırlarına sıkı sıkıya bağlı kalıyordum.</p>

  <p class="p9">Tiplerin düz bir çizgi üzerinde ilerlemesi, her birinin kendi sınırları içinde kalması, onları &ndash;canlı birer roket gibi- tek bir yönde hareket ettiren şiddetli güdü, değişen bir çevreye durmaksızın tepki göstermeleri, kullandıkları dil &ndash; hepsi de birbirinden farklı, anlaşılabilir, ama başka kimsenin diline benzemeyen dilleri, eksiksiz birer sınır oluşturuyordu, gözü pek, şaşırtıcı düşünceler, bu sınırlar içinde, kendi dilleriyle anlatılıyordu. Bunlar hakkında tam bir fikir sahibi olmanız için, yapabileceğim hiçbir genelleme yok. Bütün bir yıl, bu sekiz kişinin taslağıyla uğraşmakla geçti; yaşamımın en zengin, en dizginsiz yılıydı bu. Bir <span class="t13">Comédie Humaine</span> yaratmaya uğraşıyorum duygusuna kapıldım; karakterler, aşırı uç özellikleriyle yoğunlaştırıldığından ve birbirlerine kapalı olduklarından, buna, <span class="t13">İ</span><span class="t13">nsanl</span><span class="t13">ığı</span><span class="t13">n Yan</span><span class="t13">ı</span><span class="t13">lg</span><span class="t13">ı</span><span class="t13">lar Komedisi</span> adını verdim.</p>

  <p class="p9">Evde yazdığımda (yalnızca tavernalarda yazıyor değildim), Steinhof tımarhanesi gözlerimin önündeydi. Bu hastanede yatanları düşünüyor ve onları karakterlerimden herhangi birinde somutlaştırıyordum. Steinhof&rsquo;un duvarları, benim çalışmamın duvarları. oldu. Çok iyi görebildiğim hastaneyi düşünüyor, benim karakterlerimin sonunda bir arada bulunabilecekleri bir koğuş düşlüyordum. İçlerinden hiçbiri sonunda ölmeyecekti. Taslak hazırlamayla geçen bu bir yıl boyunca deli işlemi görebilmek için diğer insanlardan böylesine uzaklaştırılmış olan bu insanlara daha çok saygı duymaya başladım; karakterlerimden bir tekini bile öldürmeye gönlüm razı olmadı. Hiçbiri de, sonunu görmeme izin verecek ölçüde gelişmedi. Yalnız, sonunda öldürülmeyecekleri ve kendileri için ayırmış olduğum koğuşta onları bir arada göreceğim, kesindi. Tasarladığım sona göre, bunlar karşılıklı konuşacaklardı. Kendi bireysel soyutlanmışlıkları içinde birbirlerine söyleyecek tümceler bulacaklardı, bu tümceler, çok çok ağır <span class="t13">anlamlar</span> yüklü olacaktı. İçlerinden hiçbiri, günlük yaşamın ıvır zıvırlarına dönmenin yolunu bulamayacaktı. Kendilerini bize ayarlamaları demek, yok olmaları demekti; benzersiz deneyimleri nedeniyle, böyle bir girişime kalkışmayı olanaksız kılacak ölçüde değerliydiler. öte yanda birbirlerine karşı tepkileri, bana çok yüce, anlatılmaz ölçüde değerli geliyordu. Kendilerine özgü bireysel dillerini konuşan bu kişilerin, birbirlerine söyleyecek bir şeyleri varsa, kendileri için anlam taşıyan herhangi bir şey varsa, deliliğin onurundan yoksun olan biz sıradan insanlar için daha hâlâ umut var demekti.</p>

  <p class="p9">Giriştiğim işin ütopik yönü buydu; Steinhof karşımda elle tutulur bir şekilde dururken bu ütopik yön, çok çok ileri bir zaman diliminde ta uzaklarda öyle durup duruyordu. Kişiler daha yeni yeni ortaya çıkıyordu ve yaşamları öylesine çok katlıydı ki, her şey, olanak dahilindeydi, yazgı her şekilde değişebilirdi. Ne var ki, ben, dönüşü olmayan bir son tasarlamaya yanaşmıyordum, diğer bütün tiplerin yaşamlarını, benim için en önemli olan Ölüm Düşmanı tipine teslim etmiştim sanki. Başlarına ne gelirse gelsin, yaşamayı sürdürecekti bunlar. Penceremden koğuşlarına bakacaktım; koğuşun demir parmaklıklı penceresinde bir o karakter görünecekti bir bu karakter ve bana el sallayacaklardı.</p>

  <h3 class="h31"><a id="ncx905"></a><a id="a127"></a><a id="a128"></a>Ehlileştirme</h3>

  <p class="p9">Hacking&rsquo;in aşağısında, Viyana Nehri üzerindeki köprünün hemen yanında bulunan küçük bir kafeye giderdim; burası geç vakitlere dek açık kalırdı. Bir keresinde, gecenin geç bir saatinde, gençten biri gözüme ilişti. Ona pek uygun görünmeyen birkaç kişiyle birlikte oturuyordu. Uzun boylu, açık mavi gözlü, ışıklar saçan bir gençti. Zevkle içiyor, zevkle konuşuyordu. Masasında müthiş bir şeyler oluyor, insanlar ansızın bağırıp patlıyor, sövüyor, ama o bunlardan hiç etkilenmiyordu. Onu bir dergide falan gördüğüm resminden tanımıştım. Kitabı, Berlin'de bir yayınevi tarafından yayımlanmış olan Albert Seel'di bu; Rusya'da savaş tutsağı olarak yaşamış, bu konuda da bir kitap yazmıştı. Kitabı okumuş değildim; yalnız başlığı biraz aklımda kalmıştı. <span class="t13">Sibirya</span> sözcüğünü içeren bir adı vardı kitabın. Yanımdaki masada oturuyorlardı; utanmayı bir yana bırakıp, masamdan kalkmaksızın ona Alben Seel olup olmadığını sordum; ışıltısından bir şey yitirmeksizin ama biraz mahcup bir havayla beni onayladı. Masasına çağırdı ve beni dostlarıyla tanıştırdı. Mandi adıyla Poldi adlarını anımsıyorum, gerisini unutmuşum.- Öğrencilikten çıkmış bir çevirmen olmama karşın, öğrenci olarak tanıttım kendimi ve Seel&rsquo;in ahbaplarını kahkahalarla güldürdüm.</p>

  <p class="p9">Daha önce hiç kimse beni böyle gözlemlememişti; benim için büyük plânları vardı da sanki, tam düşündükleri adam mıyım diye ölçüp biçiyorlardı. Aydın değillerdi; ilkel, kaba ve hiddetli bir havayla konuşuyorlardı; sanki ben onları eleştirmişim de yanıtlıyorlarmış gibilerden her tümceleriyle kendilerini haklı çıkarmaya çabalıyorlardı. Onları hiç tanımıyordum; kim oldukları konusunda en küçük bir fikrim yoktu. Yalnızca ünlü olduğunu bildiğim bir yazarla birlikte olmaları bana güven vermişti; birkaç ay önce Viyana'ya döndüğümden beri hiçbir yazarla karşılaşmamıştım. Onlara güvenmiyor değildim, korkuyor değildim, ama gene de, benim yanımda bir rahatsızlık, bir güvensizlik hissettiklerini fark ettim; bedensel güce bunca değer vermelerine de şaşırdım. Seel, önündeki şarabın hakkını veriyordu, kısa bir süre içinde, benim, edebiyatla ilgili konuşma girişimlerime tepki göstermeyi bıraktı.</p>

  <p class="p9">Sorularımı kendisini rahatsız eden sinekler gibi kovarcasına, &ldquo;Her şeyin bir yeri ve zamanı vardır,&rdquo; dedi. &ldquo;Dostlarımla birlikteyken eğlenmeyi yeğlerim.&rdquo; Belki arkadaşlarının katılamayacağı bir edebi konuşmaya girmekten kaçındığı için böyle söylüyor, diye düşündüm. Sonra oturup diğerlerini dinlemeye koyuldum; ama baktım, &ldquo;cesaret isteyen başarılardan&rdquo; söz ediyorlar; ancak ne demek istediklerini anlayamadım. Özellikle aralarında en iri yarı ve en güçlü olanı Poldi, dev boyutlu eliyle, şunu ya da bunu nasıl yere serdiğini gösteriyordu. Kimse onun elinden kurtulamazdı. En kısa boylu olanın, Mandi'nin yüzü bir maymununkine benziyordu; son derece eline çabuk ve becerikli görünüyordu, nitekim hemen, yakınlarda bir villanın köpeklerini nasıl ürküttüğünü anlatıyordu. Köpeklerin neden ürkütüldüğünü bilemiyordum, bir bebek kadar masum bir şekilde dinliyordum; derken Poldi birden eliyle göğsüme vurdu ve girmek istedikleri villayı bilip bilmediğimi sordu &ndash;sonradan bunun, kontesin, sütçüde görülen &ldquo;görkemli kısrağın&rdquo; evi olduğu anlaşıldı. Ben de biraz eğleneyim dedim ve gerçekten bir soygun tasarlıyorlarmış gibi, konuşmalara katıldım. Yanlış evi seçtiklerini söyledim onlara. &ldquo;Kontla ailesi&rdquo;nin çalınmaya değer bir şeyleri yoktu. Bunun üzerine göğsüme ilkinden daha güçlü bir yumruk daha yedim; Poldi, azarlarcasına, &ldquo;Bunu da nerden çıkarıyorsun?&rdquo; diye haykırdı; böyle insanların evleri soyulur muydu hiç? Hacking'de herkes tanıyordu bu aileyi. Bu kadar aptallar mıydı! Mandi kafasından değil de başka yerinden atmaya bayılırdı!</p>

  <p class="p9">Yaptığım şakanın uygunsuz kaçtığım anlamıştım, ama Poldi'nin neden rahatsız olduğunu anlayamadığımdan sesimi çıkarmadım, öyle oturdum. Konuşma sürüyor, sesler yükseliyor, şiddet, sövgü artıyordu. Benden başka beş altı kişinin oturduğu bu masa, kafedeki en hareketli masaydı. Normalde burası ve tenha olurdu: birkaç yaşlı emekli, birkaç çift bulunurdu, ama büyük gruplar gelmezdi. Ama bu gece, kafe, olduğundan da sessiz görünüyordu, kimse bizim masamızdakini bastıracak bir gürültü yapmaya cesaret edemiyordu sanki. Kafenin sahibi Herr Bieber tezgahın arkasında duruyordu, oturduğum yerden onu görebiliyordum, rahatsız olmuşa benziyordu. Genellikle yapacak işleri olur, durmadan oradan oraya gidip gelirdi; ama bugün öyle dimdik duruyor ve sürekli bana bakıyordu. Hatta, kimseye belli etmeden bana göz kırptığını sanıyordum, ama emin değildim.</p>

  <p class="p9">Bizim masadaki curcuna giderek daha da büyüyordu. Poldi ile Mandi, tartışmaya, birbirlerine sövmeye başladılar; bana göre, bu ortamda bile ağza alınmayacak sözler söylüyorlardı. Her zamanki şaşmaz ışığını yaymayı sürdüren Seel, onlar hakkında kötü izlenimler edineceğimi anlatmaya çalışır gibilerden eliyle beni göstererek düşünceli bir hal aldı. Bunun üzerine iki ahbap durumu örtbas etmeye kalktılar ama bana da nefret dolu bakışlarını diktiler. Seel, artık eve gitme vaktinin geldiğini söyledi, kafe kapanmak üzereydi. Kimse yerinden kalkmadı, ama ben kalktım. Aslında belki de yalnızca bunu demek istemişti. Giderek daha . kaba ve daha öfkeli hale gelen ahbaplarından beni korumaya çabalıyordu. İyi geceler diledim. Benim için tümüyle yepyeni tipler olan bu insanlar karşısında duyduğum şaşkınlık sıcak bir iyi geceler dileğine dönüşmüş olsa gerek, çünkü Poldi, &ldquo;Biz her zaman buradayız,&rdquo; diye yanıtladı beni. Çok daha kurnaz görünen Mandi ise, &ldquo;Takıl bize,&rdquo; dedi, &ldquo;Öğrenciler her zaman işimize yarar!&rdquo;</p>

  <p class="p9">Hesabımı ödemek için tezgahın başına gittiğimde, Herr Bieber çok ciddi bir tavırla alçak sesle konuşarak karşıladı beni. Onun ne fısıldadığını, ne de böylesine ciddi olduğunu görmemiştim daha önce. &ldquo;Tanrı aşkına, Herr Doktor, bu adamlara karşı dikkatli olun,&rdquo; diyordu bana; &ldquo;Bunlar kaba adamlar, onlarla oturmayın!&rdquo; Oturanların beni uyardığından kuşkulanmaması için bir yandan da resmen sırıtıyordu.</p>

  <p class="p9">Ben de onun gizlilik kuralını kabullendim ve &ldquo;Ama o adam bir yazar, kitabını gördüm,&rdquo; dedim.</p>

  <p class="p9">Herr Bieber'in ağzı açık kaldı. &ldquo;Yazar falan değil o,&rdquo; dedi. &ldquo;Buraya hep bu adamlarla geliyor, onlara yardım ediyor.&rdquo; Müthiş ürkmüş bir hali vardı; gerçekten de benim adıma korkuyordu, ama kendi adına da korkuyordu. Ertesi gün, tavernada yalnızdım, onunla rahatça konuşabildim; yeni tanıştığım kişilerin, ünlü bir soyguncu çetesinin adamları olduğunu söyledi bana. Hepsi de uzun yıllar hapis yatmışlardı. Bir kedi gibi tırmanma yetisine sahip olan Mandi, hapisten daha yeni çıkmıştı; Poldi ile birlikte yatmışlardı, ama ayrı tutukevlerinde kalmışlardı. Hepsi de bu çevredendi. Herr Bieber onları bu tavernaya sokmak istemezdi ama bu fazla tehlikeli olurdu. Ben bir ev olmadığıma ve benden kitaptan başka bir şey çalmayacaklarına göre bana ne yapabilirler diye sorduğumda, deliymişim gibi baktı bana: &ldquo;Anlamıyor musunuz Herr Doktor, sizin beyninizi kullanmak istiyorlar, başka yerlerde kimden ne çalacaklarını öğrenmek istiyorlar. onlara bir şey söylemediniz, değil mi?&rdquo;</p>

  <p class="p9">&ldquo;Ama başka yerlerden ne çalabileceklerini bilmiyorum ki? Burada kimseyi tanımıyorum.&rdquo;</p>

  <p class="p9">&ldquo;Tamam, ama siz villalar mahallesinde, Hagenberggasse'de oturuyorsunuz. Bakın göreceksiniz, bir daha sefere içlerinden biri sizi evinize götürmek isteyecek ve önünden geçtiğiniz evler hakkında bilgi almaya çalışacak sizden. Burada kim oturuyor? Peki burada kim oturuyor? Sakın bir şey söylemeyin Herr Doktor, tanrı aşkına, bir şey söylemeyin. Sonra bir şey yaparlarsa, suçlu siz olursunuz!&rdquo;</p>

  <p class="p9">Ona hâlâ inanmıyordum. Birkaç akşam sonra, tavernaya gelip de, yaşlıca bir ressam olan bir tanışımın yanına oturduğumda, benden hayli uzakta, karşı köşedeki masada oturan &ldquo;çete&rdquo;yi görmezlikten geldim. Bu kez Seel yoktu. Mandi de yoktu. Bir şey göstermek üzere elini kaldırdığında Poldi gözüme çarptı. Ama bir şeyler oluyordu mutlaka. Gürültü patırtı yoktu; ortalık sessizdi; Herr Bieber Kasandra çığlıklarını boşuna attı dedim kendi kendime; benimle ilgilenen yoktu, çeteden kimse beni selamlayıp masaya çağırmamıştı. Herr Bieber kahvemi getirdiğinde, &ldquo;Bugün,&rdquo; dedi, &ldquo;kapanış saatine dek kalmayacaksınız burada Herr Doktor. Bugün, erken gideceksiniz.&rdquo; Bu akşam için başka planlarım olduğunu biliyormuş gibi konuşuyordu. Bu denetleyici havası beni sıkıyordu; ama başım rahat olsun diye erkenden ayrıldım.</p>

  <p class="p9">Daha birkaç adım attım atmadım, omuzuma müthiş bir el darbesi indi. &ldquo;Aynı yoldan gidiyoruz,&rdquo; dedi Poldi. Hemen peşimden çıkmıştı.</p>

  <p class="p9">&ldquo;Sen de burada mı oturuyorsun?&rdquo;</p>

  <p class="p9">&ldquo;Hayır, ama aynı yoldan gitmem gerekiyor.&rdquo;</p>

  <p class="p9">Başka bir açıklama yapılmadı, Hagenberggasse'ye giden tek yol olan bu dar ve karanlık sokakta onunla birlikte yürümekte bir sakınca görmedim. Ama hiçbir şey belli etmedim; yalnız, &ldquo;Seel bugün yoktu ha?&rdquo; dedim. &ldquo;Mandi de yok?&rdquo;</p>

  <p class="p9">Demez olaydım! Müthiş bir top ateşine tutulmuş gibi oldum. Poldi, Mandi için atıp tutmaya, onun hakkında suçlamalarda bulunmaya başladı; bu &ldquo;sencil'' (&ldquo;bencil&rdquo; demek istiyordu) adam için söylemediğini bırakmadı. Poldi'nin gözü onu bir daha görmek istemiyordu. Mandi'ye zaten zor dayanıyordu; Seel olsa, her gün görmekten bıkmazdı, gerçi onun da neyin nesi olduğu belli değildi ya. Şu Seel'in yazdığı kitap da neyin nesini anlatıyordu?</p>

  <p class="p9">Savaş tutsaklığıyla ilgili olduğunu söyledim, Sibirya'da savaş esiriyken tanıdığı insanları anlatıyor dedim.</p>

  <p class="p9">&ldquo;Sibirya?&rdquo; diye yanıtladı beni, &ldquo;Poldi hayatında gitmedi oraya. Deliğe tıkıldı, tamam. Ama Sibirya'da değil.&rdquo;</p>

  <p class="p9">&ldquo;Ama gitti,&rdquo; dedim ben. &ldquo;Bir süre önce, gençliğinde.&rdquo;</p>

  <p class="p9">&ldquo;Yani şu kadarcık çocukken mi demek istiyorsun?&rdquo;</p>

  <p class="p9">Uzun sözün kısası, Seel'in adi suçlu değil de savaş tutsağı olarak hapis yattığını kabul etmedi. Poldi, Seel'in her zaman yalan söylediğini anlattı bana. Onun tek sözüne bile inanmıyordu kimse; o her şeyi uyduruyordu. Ancak şu var ki, kendi başına oturup bir kitap yazdığını hiç söylememişti onlara. Özellikle söylemedi, diyordu Poldi, çünkü o zaman yeni bir yalanını daha yakalamış olacaklardı. Yalandan başka şey bilmeyen biri hakkında ne düşünürdüm? Emeğin Poldi, yalan söylemeyi asla beceremezdi. Her zaman doğru konuşurdu.</p>

  <p class="p9">Herr Bieber'in uyarılarını aklımdan çıkarmamıştım, dolayısıyla, evlere yaklaştıkça Poldi'nin bana bunlar hakkında sorular sormasını bekliyordum; ama onun aklı Seel'in yalanlarında ve kendisinin hakikat aşkındaydı, dolayısıyla bana bir şey sormadı. İyi ki de beyleydi, çünkü onun ilgilendiği villa sahipleri hakkında isteseydim bile söyleyecek bir şeyim yoktu. Çoğunun adını bile bilmiyordum; eğer herhangi bir nedenle dikkatimi çekecek bir şey olmuş olsa bile, bu ona saçma, ya da Seel'in yalanlarından biri gibi gelecekti.</p>

  <p class="p9">Erzbischofgasse'ye geldik; doğruluk dürüstlük nutukları bir an için kesildi. Bu fırsattan yararlanarak elimle sağ tarafta bir yeri gösterdim: Erzbischofgasse 70 numarada oturan Marek'i tanıyor musun?&rdquo; dedim. &ldquo;Tekerlekli bir arabada yatar hep, annesi onu sağa sola götürür.&rdquo;</p>

  <p class="p9">Poldi Marek'i tanımıyordu, buna şaşırdım, çünkü genç Marek'le arabası, her yerde görülebilirdi; annesi onu dolaştırmaya çıkarmamışsa, evinin önünde, güneşte öyle uzanıyor olurdu. Yalnız da olsa, annesiyle de olsa, sırtüstü uzanmış durumdaydı hep. Yürüyemezdi, elini ayağını oynatamazdı. Başı, şöyle biraz eğik bir şekilde dururdu, başının yanındaki bir yastığa dayanmış olarak da açık bir kitap bulunurdu. Bir keresinde oradan geçerken, dilini çıkarıp kitabının sayfasını çevirdiğini gördüm. Çok açıkça görmeme karşın buna inanamadım. Uzun, keskin, dikkat çekecek ölçüde kırmızı bir dili vardı. Rastlantıymış gibilerden bir daha yanından geçtim, bir sayfayı okumasına hatta, ezberlemesine yetecek bir zaman tanımak için yavaş yürüdüm. Evet, yanına iyice yaklaştığımda, dilinin fırlayıp sayfayı çevirdiğini çok yakından gördüm.</p>

  <p class="p9">Bu genç adamı iki üç yıl önce, Hagenberggasse'ye geldiğimde fark etmiştim: annesi onu itiyordu. İkisine de başımla selam verdim ve &ldquo;Günaydın,&rdquo; diye mırıldandım, ama delikanlıdan yanıt alamadım. Hareket etmesi gibi konuşması da güç herhalde dedim kendi kendime ve konuşmaya girişmedim. Uzun, esmer bir yüzü, gür saçları ve yanına yaklaşan herkese dikkatle bakan iri, kahverengi gözleri vardı, yanından uzaklaştıktan sonra daha uzun süre hissederdiniz o bakışları. Bazen öyle okumaksızın güneşte uzanırdı, gözleri kapalı olurdu. Bir gürültü duyduğu an gözlerini açıvermesini izlemek çok hoştu. Ayak sesine karşı özellikle duyarlıydı; derin uykuda bile olsa, gözlerinin açılmasına neden olmaksızın yanından geçemezdiniz. Onu uyandırmamak için ayaklarınızın ucuna basarak yürüseniz bile o mıcırların çıkardığı sesi duyar ve yanından geçene mutlaka bakardı.</p>

  <p class="p9">Günün birinde onunla oturup konuşacağımı biliyordum; burada uzun süre oturmayı umduğumdan, sabırlı davranıyordum. Mahallede ondan çok kafamı meşgul eden kimse yoktu. Hakkında bir şey biliyorlar mı diye herkese soruyordum, söyledikleri bazı şeylere inanmam nerdeyse olanaksızdı. Üniversiteye gidiyor dediler, felsefe bölümünde okuyordu; yanındaki yastıkta açık duran kalın kitaplar, ders kitaplarıydı. Öyle yetenekli ki diyorlardı, Viyana Üniversitesi profesörleri, ta Hacking'e sırf ona özel ders vermek için geliyor. Bu bana düpedüz saçma geldi. Ama bir gün, güneşli bir öğle sonrasında, bendeki Yunan kinikleri imgesine tıpatıp benzeyen uzun sakallı bir adam olan Profesör Gomperz'in Marek'in arabasının yanında oturduğunu gördüm. Uzun süre önce Sokrates-öncesi düşünürler konusunda verdiği bir dersi dinlemiştim. Konuşma şekli, konusu kadar ilgi uyandırıcı değildi, ama söyledikleri çok ilginçti. Onu genç Marek'in karşısında oturmuş, bol ve yavaş el hareketleriyle konuşurken gördüğümde, öyle şaşırdım ki, profesörün yanından geçip onu selamlamak zorunda kalmamak için hemen yolumu değiştirdim. Aslında, bu, felçli gençle sonunda tanışmak için en güzel ve en onur verici fırsat olsa gerekti.</p>

  <p class="p9">Şimdi gece yarısını geçmişti, etraf iyice karanlıktı. Dar patikanın yukarı ucunda, kolumu Marek'in evine doğru uzatmış, benden olsa olsa bir baş daha uzun olan kaba ve tuhaf yol arkadaşıma felçli genci tanıyıp tanımadığını soruyordum. Poldi, o yönü, patikanın sağ tarafını göstermeme şaşırmıştı. Gerçekten de o yönü gösterdiğimi doğrulamak istercesine farkında olmayarak dev elini aynı yöne doğru uzattı. &ldquo;Orada hiçbir şey yok ki,&rdquo; dedi, &ldquo;Orada ev falan yok.&rdquo; Ama vardı, tek bir ev, alçak da olsa, villa değil de tek katlı, alçakgönüllü bir ev de olsa, 70 numaralı tek bir ev orada duruyordu. Poldi'nin ilgi alanına giren ve tanıyıp bildiği villalar yokuşun sol tarafında, benim oturduğum Hagenberggasse'yi oluşturan yöndeydi.</p>

  <p class="p9">Poldi, felçli adamın nesi var diye sordu. Ben de söyledim. Poldi&rsquo;ye, Marek hakkında duyduğum her şeyi söyledim. Anlatmaya başladıktan kısa bir süre sonra, bu iki adamın yüzlerinin birbirine çok benzediğini fark ettim: Marek'in yüzü çok daha dardı ve bir derviş suratını andırıyordu; Poldi'nin yüzü ablaktı, belki de salt onu karanlıkta iyi göremediğimden böyle bir benzerlik kurmuştum. Ne var ki, tavernada, geçen gece yaptığımız konuşma sırasında iyice gördüğüm yüzü çok net bir şekilde belleğimdeydi; iri pençeleriyle müthiş çelişen kışkırtıcı kara gözleri özellikle dikkatimi çekmişti.</p>

  <p class="p9">&ldquo;Siz benzeşiyorsunuz,&rdquo; dedim bu kez, &ldquo;ama yalnızca yüzleriniz benziyor. O felç olmuş. Ne kollarını oynatabilir ne de ayaklarını. Ama mutsuz olduğunu sanma. Öyle yürekli biri ki, gözlerine inanamazsın. Hareket edemiyor, ama okuyor. Profesörler, ta Erzbischofgasse'ye ona ders vermeye geliyor. Para da almıyorlar. Zaten veremez ki. Parası yok çocuğun.&rdquo;</p>

  <p class="p9">&ldquo;Bana benziyor ha?&rdquo; diye sordu Poldi.</p>

  <p class="p9">&ldquo;Evet gözleriniz benziyor. Hem de tıpatıp benziyor. Bir gün onu görmeye gelsen, aynaya baktığını sanırsın.&rdquo;.</p>

  <p class="p9">Poldi biraz öfkelendi, &ldquo;Ama o kötürüm!&rdquo; diye haykırdı. Bu kıyaslamanın onu rahatsız ettiğini hissettim.</p>

  <p class="p9">&ldquo;Ama aklı kötürüm değil!&rdquo; dedim. &ldquo;Senden benden daha zeki! Bir yere gidemiyor, ama okuyor! Okulunu bitirsin diye profesörler ayağına geliyor. Duyulmamış bir şey bu. Kafada bir şeyler var ki geliyorlar. Sana bir şey söyleyeyim mi, ona müthiş saygı duyuyorum! Ona hayranım!&rdquo; Thomas Marek beni ilk kez böyle heyecanlandırıyordu. Oysa daha kendisini tanımıyordum bile. Daha sonra dost olduğumuzda bu kadar heyecanlanmadım.</p>

  <p class="p9">Durduk. Marek'in evini gösterdiğim noktadan bir adım ileri gitmemiştik. Thomas Marek'in bedensel durumunu çok yavaş kavradı Poldi. Adam kendi başına hiç hareket etmiyor mu diye birkaç kez sordu. &ldquo;Hiç,&rdquo; dedim. &ldquo;Bir adım atamaz. Ağzına bir lokma ekmek bile koyamaz. Bir bardak suyu dudaklarına götüremez.&rdquo;</p>

  <p class="p9">&ldquo;Ama içiyor mutlaka, değil mi? Çiğniyor, yutuyor, yemekleri yutabilir mi? &ldquo;</p>

  <p class="p9">&ldquo;Evet, bunları yapabilir. Gözünün içine bakabilir! Gözlerini açtığında öyle güzel oluyor ki, tahmin edemezsin!&rdquo;</p>

  <p class="p9">&ldquo;Ve bu bana benziyor?&rdquo;</p>

  <p class="p9">&ldquo;Evet, ama yalnız yüzü yüzüne benziyor! Sendeki büyük eller onda olsun isterdi! Şimdi senin bana eşlik ettiğin gibi birini evine götürmeyi ne kadar isterdi, düşünebiliyor musun! Küçücük bir çocukken bile bunu yapamıyordu.&rdquo;</p>

  <p class="p9">&ldquo;Ve sen ondan hoşlanıyorsun! Bir kötürüme hayransın!&rdquo;</p>

  <p class="p9">Bu sözcük artık beni rahatsız etmeye başlamıştı; bütün söylediklerimden sonra, bu sözcüğü kullanmaması gerekirdi. &ldquo;Bana göre kötürüm değil o!&rdquo; dedim. &ldquo;Bence harika bir insan! Bunu anlamıyorsan yazık sana! Anlayacağını sanmıştım!&rdquo; Öyle rahatsız olmuştum ki, kiminle konuştuğumu unuttum, öfkelendim. Marek'i övmeyi sürdürüyordum. Susmadım, susamadım. Ekleyecek somut bir şey kalmayınca, başka ayrıntılar uydurmaya başladım, ama uydurduğum özelliklere kendim de inanıyordum. Öyle yürekten inanıyordum ki, Poldi durdu dinledi, yalnız arada bir &ldquo;Demek bana benziyor?&rdquo; sorusunu yineliyordu.</p>

  <p class="p9">&ldquo;Yüzü benziyor dedim sana, yüzü tıpkı seninkine benziyor.&rdquo;</p>

  <p class="p9">Derken olan oldu, durmadan konuşmaya başladım. Kadınların te uzaklardan Marek'i görmeye geldiklerini söyledim. &ldquo;Arabasının önünde duruyor, ona bakıyorlar. Annesi, oturmaları için içerden sandalyeler getiriyor. Ona âşık olduklarına yemin edebilirim. Kendilerine bakmasını bekliyorlar. Onları okşayamaz, hiçbir şey yapamaz. Ama bakabilir, gözleriyle bakabilir.&rdquo; Söylediğim her şey, o akşam uydurulmuş olmalarına karşın doğruydu. Kısa bir süre sonra, Marek'le dost olduğumda, ona gelen kadınları ve kızları gördüm; gözlerimle gördüm, görmediklerimi de bana Marek anlattı.</p>

  <p class="p9">Ama o gece, Poldi ile ikimiz, bir adım daha atmadık. Poldi, giderek daha sakin, daha sessiz bir havaya büründü, kötürüm sözcüğünü kullanmaz oldu. Evimin bahçe kapısına dek beni götürmeyi ve sonra yoluna gitmeyi tasarladığını unuttu. Villaları unuttu. Kendisine benzeyen ancak ne ayağa kalkabilen ne de yürüyebilen genç adamı düşünmekteydi. Övgülerim iyice tükendikten sonra elini sıktım. Elimi biraz çekinerek tuttu, her zaman yaptığı gibi kemiklerimi kırmadı. Döndü, birlikte tırmandığımız patikadan aşağı doğru yürüdü gitti. Artık ondan korkmuyordum.</p>

  <h3 class="h31"><a id="ncx949"></a><a id="a129"></a>Ev Geçindiren Oğul</h3>

  <p class="p9">Marek konusundaki çekingenliğim o gece yok oldu. Onun hakkında öyle çok şey söylemiştim ki, artık ona görünmemeye çabalamıyordum. Övgülerim onu daha yakından tanıyormuşum duygusu uyandırdı bende. Marek'le ilgili sözlerimin, gece yarısından sonra Erzbischofgasse'de benimle aylak aylak dolaşan yabanıl müşteriyi ehlileştirdiği de gözümden kaçmamıştı. O ve arkadaşları beni artık ilgilendirmiyordu. Tavernaya gittiğimde şöyle uzaktan gözüme ilişiyorlardı. Birbirimize başlarımızla selam veriyorduk, onlar da beni merak etmiyorlardı. O akşamki davranışım onlara nasıl aktarılmıştı, bilemiyorum. Şimdi o konuda ne düşündükleri belli değildi, ama böylesine zavallı yaratıklarla ilişkisi olan birinden onlara hayır gelmeyeceği iyice anlaşılmış olsa gerekti. Başlangıçtaki ilgileri, azarlamaya, ya da nefrete de dönüşmedi; bana dokunmadılar. Beni öylesine rahat bıraktılar ki, onlara karşı sessiz bir hoşnutluk bile duydum yüreğimde; ne yazık ki, dışa vurulmayan, suskun, belli belirsiz algılanabilecek nitelikteki bu hoşnutluk, taverna sahibinin bana karşı duygularının değişmesine, bana düşmanlık beslemesine yol açtı.</p>

  <p class="p9">O gece, içlerindeki en güçlü kuvvetli ve en yoldan çıkmış adamın beni izlediğini pekâlâ fark etmişti, olan biteni öğrenmek istiyordu. Hiçbir şey olmadı deyişim onu müthiş şaşırt. &ldquo;Ama sizinle ta eve kadar gelmedi mi?&rdquo; dedi; bunu neredeyse bir tehdit havasında söylemişti.</p>

  <p class="p9">''Hayır, yalnızca Erzbischofgasse'ye kadar yürüdük.&rdquo;</p>

  <p class="p9">&ldquo;Peki sonra?&rdquo;</p>

  <p class="p9">&ldquo;Sonra geri döndü.&rdquo;</p>

  <p class="p9">&ldquo;Size bir şey sormadı mı yani?&rdquo;</p>

  <p class="p9">'Hiçbir şey sormadı.&rdquo;</p>

  <p class="p9">&ldquo;Bunu başkası söylese Herr Doktor, kimse inanmazdı.&rdquo;</p>

  <p class="p9">Bir şeyler sakladığımdan emindi, haklıydı da; çünkü, konuşmamızın asıl konusundan hiç söz etmedim. Taverna sahibinin bunu anlayabilecek durumda olmadığını düşünüyordum. Belki de söyleyeceklerini &ndash;özellikle de bu adamın, ayakta duramayan, yürüyemeyen insanlar hakkındaki aşağılayıcı görüşlerini, bunların vergi veren vatandaşların sırtında yük olduklarını açıklamasını duymak istememiştim. &ldquo;Sizinle birlikte yürüdü ve hiç konuşmadı yani. Olamaz.&rdquo;</p>

  <p class="p9">&ldquo;Konuşmadı demedim, ama beni sorguya çekmedi. Zaten sorsaydı da bir şey bilmiyordum.&rdquo;</p>

  <p class="p9">Bu tümce güvenini büsbütün sarsmış olsa gerekti. Hiçbir şey bilmiyorum derken ne demek istemiştim! İki üç yıldır burada oturuyordum. İnsan sağdan soldan bir şeyler duyardı ne de olsa. Hem, her şey bir yana, beni sorguya çekmedi derken, onun herhangi bir suç işleme niyeti beslemediğini söylemiş oluyor, dolayısıyla adamı koruyordum.</p>

  <p class="p9">Şimdi artık Herr Bieber kafeye girdiğim an dikkatle saate bakıyordu. Onlar kaçta gelmişlerdi? Ben kaçta geliyordum? Neden artık benimle konuşmuyorlardı? Neden ben onlarla hiç konuşmuyordum? Mutlaka bir şeyler olmuştu. Herkesin içinde konuşmadığımıza göre gizli gizli konuşuyorduk Herr Bieber'e göre; bu böyle sürüp gittiğine, gizlilik sürdüğüne göre, bir şeyler oluyordu kuşkusuz. Bir izin peşindeydi ve ipuçlarını bulduğunu sanıyordu, şimdi yapılacak tek şey, her şeyin açığa çıkmasını ve utkuya ulaşmayı beklemekti.</p>

  <p class="p9">Bu kafeye sabahları seyrek gelirdim. Ama bir keresinde, böyle erken geldiğimde, yanıma yaklaştı, &ldquo;İşler kötü bitti,&rdquo; dedi.</p>

  <p class="p9">&ldquo;Hangi işler?&rdquo;</p>

  <p class="p9">&ldquo;Eh, duymuşsunuzdur her halde. Hepsini yakaladılar! Eve girmelerine göz yumdular, sonra da kapana kıstırdılar. Dördü de hapsi boyladı. Bunun için kaç yıl yerler kim bilir! Zaten dosyaları kabarık! Böyle bitmesi kaçınılmazdı. Şimdi Seel'in peşindeler. Ortadan yok oldu Bay Yazar!&rdquo;</p>

  <p class="p9">Bu son sözcüğü gerçek bir azarlama havasında söylemişti, ya çoğu kez yazarken gördüğü beni azarlıyordu, ya da Seel'in yazdığı bir kitabı gördüğüm savını çürütüyordu aklınca. Herr Bieber, bu haber karşısında büyük bir şaşkınlığa düştüğümü gördü, raporunu, uyarıcı sözcüklerle süslemeye kalktı: &ldquo;Gördünüz mü, iyi ki sizi uyarmışım. Yoksa şimdi sizin başınız belada olacaktı.&rdquo;</p>

  <p class="p9">O geceki güçlü kuvvetli, hızlı yol arkadaşımı, dar bir hücrede gözümün önüne getirdim; felçli adam hakkında söylediklerimin Poldi'yi işini gücünü unutup eve eli boş dönecek kadar derinden etkilemesinin nedenlerini şimdi anlıyordum. Gerçekten de bana bir şey sormamıştı, tek bir soru çıkmadı ağzından. Başının üzerine yansıtıcı bir ağ gibi fırlattığım öyküye kendini öylesine kaptırmıştı ki, buna fırsat bulamadı. Ona benzeyen, ama ne kollarını ne de bacaklarını hareket ettirebilen birinden &ndash; hücreye tıkılmış bir Poldi'den daha kötü durumda olan bir adamdan söz etmiştim ona.</p>

  <p class="p9">Olaylar çabuk gelişti; o gece sohbetiyle dev boyutlu elleri olan adamın kapatıldığı hücre arasında birkaç ay geçmişti. Ama bendeki felçli adam imgesi, öyle bir canlandı ve öylesine şiddetli duygular uyandırdı ki, gerçek bir karşılaşma kaçınılmaz hale geldi. Artık arabasında yatan adamla birinin konuştuğunu gördüğümde, yolumu değiştiriyordum; mırıltıdan çok daha yüksek sesle onları selamlayarak yanlarından geçiyordum. İlk kez felçli adamın selamıma yanıt veren sesini duyduğumda müthiş şaşırdım, hem şaşırdım, hem sevindim. Sesi sanki ta derinlerden geliyormuş gibi soluk soluğaydı, bu onun selamına renk ve oylum katıyordu. Bu sesi gene duymak istediğimi düşündüm. Ertesi gün, şansım yaver gitti, Profesör Gomperz, orada oturuyordu. Onu ta uzaktan, uzun sakalından ve görünüşünden tanımıştım, otururken bile uzun boylu ve dimdik duruyordu. Beni tanıyıp tanımayacağını bilemiyordum. Onun derslerinde, kendisiyle konuşurken birçok öğrencinin arasında, onlardan biriydim, bir keresinde bir konu hakkında görüşmek üzere yanına gitmiştim.</p>

  <p class="p9">Ancak ben yaklaştıkça dikkat kesildi, bana öyle şaşkın bir bakış baktı ki, durup elimi uzatmaktan çekinmedim. Başını eğdi, ama elini uzatmadı. Utançtan kıpkırmızı kesildim. Büyük kabalık etmiştim. Felçli bir adamın önünde nasıl elimi uzatabilirdim! Neyse ki Profesor Gomperz o yavaş, tatlı sesiyle benimle konuştu, unuttuğunu söylediği adımı sordu; sonra beni Thomas Marek'e takdim etti. &ldquo;Genç dostum, sık sık sizi buradan. geçerken görüyor,&rdquo; dedi profesör. &ldquo;Sizin de bir öğrenci olduğunuzu anlamış. İnsanları şaşmaz bir doğrulukla tanıma güdüsü var onda. Ara sıra gelip onu ziyaret etsenize? Ne de olsa çok yakın bir yerde oturuyorsunuz.&rdquo;</p>

  <p class="p9">Ben yanlarına yaklaşırken Marek ona her şeyi anlatmıştı. O benim dikkatimi çektiği gibi ben de onun dikkatini çekmiştim, nerde oturduğumu da öğrenmişti. Profesör Gomperz, Thomas Marek'in felsefe bölümünü bitirmekte olduğunu ve kendisinin onu haftada bir kez iki saatliğine ziyaret ettiğini açıkladı. Marek'ten öyle hoşnuttu ki, daha sık gelmek isterdi, ama ne yazık ki zamanı yoktu. Uzun yoldan geliyordu, bütün bir öğle sonrası yolda geçiyordu. Ama diyordu profesör, Thomas Marek onun haftada iki kez gelmesini hak etmiş biri. Bu, biraz yüreklendirmek için söylenmiş olabilirdi ama pohpohlama değildi; kinik bir düşünürden bekleneceği üzere dolaysız, açıkça dile getirilmiş bir düşünceydi yalnızca. Bu söz üzerine felçli adam güçlü soluğuyla, &ldquo;Şimdi hiçbir şey bilmiyorum,&rdquo; dedi. &ldquo;Ama çok şey öğreneceğim.&rdquo;</p>

  <p class="p9">Bundan sonra her şey hızla ilerledi. Mayıs başlarıydı. Felçli adam, evinin önünde sık sık güneşleniyordu. Onu ziyaret ettim. Annesi belki hemen giderim korkusuyla içerden bana bir sandalye getirdi. İlk gidişimde epey oturdum, bir saat kadar kaldım orada. Artık kalkmaya hazırlandığımda, Thomas, &ldquo;Yoruldum diye düşünüyorsunuz belki,&rdquo; dedi, &ldquo;Ciddi bir konuşma yaparken asla yorulmam. Sizinle konuşmak hoşuma gidiyor. Lütfen kalın!&rdquo; Öyle geçerken hiç dikkatimi çekmeyen elleri beni korkuttu. Parmakları yamuk ve kıvrıktı, bunları istediği gibi hareket ettiremiyordu; bahçe çitinin dikenli tellerine yaklaşmış ve tele dolanmışlardı; teli öylesine sıkı kavramışlardı ki, ayrılamıyorlardı. Marek'in annesi gene yanımıza geldiğinde, adamın elini dikkatle kurtardı, parmakları tek tek ayırdı; bu hiç kolay olmadı. Sonra parmakları gene tele dolanmasın diye Thomas'ın arabasını çitin biraz uzağına çekti. Kadın, çukurları derin gözleriyle şöyle bir baktı bana; vaktinden önce yaşlanmış olan bu kadın, yalnızca gözleriyle, arabanın bir daha çite dayanmamasına engel olmamı istiyordu.</p>

  <p class="p9">Thomas boyuna hafif hafif kımıldanıyor, arabanın kaymasına yol açıyordu. Annesi ağzına ilâcını verdi. Bunu günde birkaç kez aldığını söyledi annesi gittikten sonra; öylesine şiddetli nöbetleri oluyordu ki, bu ilâç olmaksızın ne okuyabilir ne de konuşabilirdi. Ama ilaç iyi, diyordu. Yıllardır alıyordu bunu. Etkisi birkaç saat sürüyordu. Ne türden bir hastalığı olduğu konusunda kimsenin bir fikri yoktu. Hiç bilinmeyen bir hastalıktı bu. Sinir hastalıkları Hastanesinde uzun dönemler kalmışlardı. Profesör Pappenheim böylesine ilginç bir vaka olması nedeniyle onu bizzat muayene etmişti. Ama profesör de hiçbir şey anlayamamıştı. Görülmedik bir hastalıktı bu, henüz adı konmamıştı. Marek bunu birkaç kez yineledi. Bu hastalığa başka hiç kimsenin yakalanmamış olması onun için önemliydi. Hastalığın adı olmadığına göre, kendisi için de bir giz olma niteliğini koruyordu, dolayısıyla utanması için bir neden yoktu. &ldquo;Hiçbir zaman bulamayacaklar nedenini,&rdquo; dedi, &ldquo;bu yüzyıl içinde bulamazlar. Belki daha sonra. Ama o zaman da beni ilgilendirmeyecek.&rdquo;</p>

  <p class="p9">Çocukken ayakta durma güçlüğü çekmişti, ama eklem yerleri bükük değildi. Hiçbir aykırılık yoktu eklemlerinde. Altı yaşına geldiğinde, kolları ve bacakları bükülmeye ve büyümemeye başladı, ondan sonra da durumu her geçen gün kötüleşti. Nöbetlerin ne zaman başladığı konusunda bir şey söylemedi. Belki artık bunları unutmuştu; aramızda annesine hiçbir şey sormayacağım konusunda sözsüz bir anlaşma vardı. Hakkında ne öğrendimse, kendisinden dinlemiştim, dolayısıyla bir başkasının anlatması yanında daha büyük önem kazanıyordu; çünkü, yüreğinin derinlerinden gelen soluğunun gücü, sözcüklere taşımaları gereken anlamı veriyordu. Bunlar, yürekte doğdukları anda ağızdan çıkan sözcüklerdi. Thomas'ın ağzını geride bıraktıklarında, ılık bir buhar gibi yayılıyorlar, başkalarının sözcükleri gibi kırık dökük taş parçaları ya da molozlar halinde ortalığa düşmüyorlardı.</p>

  <p class="p9">İlk konuşmamızda, bir felsefe çalışması yapmak istediğini söyledi, ama hangi konuda olduğunu belirtmedi. Şu anda çalışmalarını tamamlamak ve doktorasını almak istiyordu; ilerde yapacağı çalışmanın ciddiye alınması için bu gerekli, diyordu. O gün geldiğinde, kitabının insanların ona acımaları nedeniyle okunmasını istemiyordu. Tıpkı herkes gibi, ortaya koyduğu çalışma ile değerlendirilmek istiyordu. Yanındaki yastıkta, Kuno Fischer'in,<a id="a130"></a><a href="../Text/notes.html#a234"><span class="t15">{49}</span></a> <span class="t13">Felsefe Tarihi</span> adlı yapıtının bir cildi duruyordu. Marek bu on ciltlik dev yapıtın her tümcesini tek tek okumayı kafasına koymuştu; şu anda Leibniz'in anlatıldığı cilde kadar gelmişti, çok kalın bir kitaptı bu. Yarısını okumuştu. Bana çok gülünç bulduğu bir düzeltme yanlışını göstermek istedi. Dili ansızın dışarı fırladı ve şimşek hızıyla ön sayfa kadar çevirdi. İşte, işte buradaydı. O bölümü bulmuştu, kafasının kısa ve ani hareketiyle benim bakmamı istediğini belirtti. Kitabı elime alsam mı, almasam mı, bilemiyordum, onu yastıktan kaldırmak doğru olmayacaktı, hepsine &ndash;en azından şu ana dek okuduklarının hepsine&ndash; dili değmiş, sayfalar tükürüğüyle ıslanmıştı. Çekindim; &ldquo;Eline alabilirsin istersen,&rdquo; dedi. &ldquo;Profesör Gomperz kendi kitaplığından getirdi bunu. Viyana'daki en büyük felsefe kitaplığı onundur.&rdquo; Bunu duymuştum; Profesör Gomperz'in kendi kitaplığının değerli ciltlerini Thomas Marek'in çalışmaları için alıp getirmesi, beni derinden etkilemişti.</p>

  <p class="p9">&ldquo;Kitaplarının bende uzun süre kalmasında bir sakınca görmüyor. Spinoza cildi hâlâ içerde, bende duruyor. Kitaplarının böylesine büyük bir hevesle okunmasının bir onur olduğunu söylüyor.&rdquo; Thomas dilini çıkardı ve güldü. Okuma şekliyle ilgili her şeyin beni çok derinden etkilediğini anlıyordu, ayrıca bana sunacak garip bir şeyinin bulunması onu müthiş mutlu ediyordu. Benim bunlara iyice alışıp olağan karşılar hale gelmemden önce, işin tadını çıkarmak istiyordu. Sonradan söylediğine göre çok konuğu oluyordu, ama insanlar, bir iki ziyaretten sonra onda olup da başkalarında göremedikleri şeylerin hepsini görüp tüketiyor, bir daha da gelmiyorlardı. Bu onu çok incitiyordu, çünkü onlara akıllarından hayallerinden geçmeyecek pek çok şey anlatabilirdi. Ama buna şaşırmıyordu; insanların böyle olduğunu biliyordu. Bir insanın kişiliğini anlamada şaşmaz bir yöntem geliştirmişti: onların yürüyüşlerini gözlemliyordu.</p>

  <p class="p9">Evinin önünde güneşte uzanırken, artık canı okumak istemediğinde gözlerini kapatıyordu, ama asla uyumuyordu. Onu uyandırmamak için yavaş ve sessiz yürümeye çalışan insanlara gülerdi. Onların kişiliklerini araştırmada kullandığı yöntemlerden biri de şuydu: Yaklaştıklarında, sonra da artık kendilerini duymayacağını sandıklarında yürüyüşlerini nasıl değiştirdiklerine bakıyordu. Aslında o gelenleri, sandıklarından çok daha önce, uzattıklarında da gene çok daha uzun süre duyabiliyordu. Aklında her zaman bir yürüyüş çeşidi vardı; yürüyüş biçimlerinden dolayı kendilerinden nefret ettiği insanlar vardı, yürüyüşlerini beğendiği için kendileriyle dostluk kurmak istediği insanlar vardı. Ama ne olursa olsun, yürüyen herkesi kıskanıyordu. Dünyada en çok istediği şey, günün birinde rahatça yürüyebilmekti. Bununla ilgili olarak bana açmakta bir sakınca görmediği bir gizi vardı: büyük bir felsefe yapıtı ortaya koyarak, yürüme yetisini <span class="t13">kazanabilece</span><span class="t13">ğ</span><span class="t13">ini</span> hissediyordu. &ldquo;Kitap basıldığında, ayağa kalkıp yürüyeceğim. Daha önce değil. Bu uzun bir zaman alacak elbet.&rdquo;</p>

  <p class="p9">Yürüyebilen insanlardan çok şey bekliyordu; ayak seslerini, birer mucize olarak görüyordu. Dinlediği her yeni ayak sesinin sahibi, ne kadar şanslı olduğunu bilmeli ve yalnız ve yalnız kendisinin söyleyebileceği önemli sözler söylemeliydi. Marek, uyuduğunu sananların arabasına yaklaştıklarında söyledikleri sözlerin böylesine basit oluşunu bir türlü kabul edemiyordu. &ldquo;Saçmalıklarını&rdquo; duyduğunda, her seferinde müthiş şaşırıyor, büyük bir düş kırıklığına uğruyordu; bunları aklında tutuyor ve en aptalca olanları, alaylı bir sesle yineliyordu. &ldquo;Böylelerinin yürümesi yasaklanmalı,&rdquo; diyordu. &ldquo;Böyle biri yürümeye <span class="t13">lây</span><span class="t13">ı</span><span class="t13">k</span> değildir.&rdquo; Ama belki de, yanından geçenlerin yürürken Spinoza'dan dizeler okumaması daha iyiydi. İnsanların kendisiyle konuşmalarını beklemesine karşın, dinlemeye <span class="t13">tenezzül edece</span><span class="t13">ğ</span><span class="t13">i</span> kişiler konusunda çok seçiciydi. Sağır görünmek (en iyi işleyen organını yok saymak) büyük bir çaba harcamasını gerektiriyordu ve üçüncü kişiler önünde duymadığını <span class="t13">kan</span><span class="t13">ı</span><span class="t13">tlamay</span><span class="t13">ı</span> başardığında müthiş gurur duyuyordu. Duymazdan geldiği biri uzaklaşıp gittiğinde, Marek'in yüzü aydınlanıyordu. öyle bir gülüyordu ki, arabası denizlerdeki dalgalar gibi inip kalkıyordu; o zaman şöyle derdi kendi kendine: &ldquo;Sağır olduğumu sanıyor. Burada ne işi var! Ayakta durmaya hakkı yok onun! Sağır olduğumu sandığı için bana acıyor. Asıl ben ona acıyorum. Ne ahmak adam!&rdquo;</p>

  <p class="p9">Her şeye karşı duyarlıydı, en çok da, ayağa kalkıp yürüyebilen, ama bundan dolayı ne kadar şanslı olduklarını bilmeyenlere karşı duyarlıydı.</p>

  <p class="p9">İri kara gözlerinin yarattığı etkinin pekâlâ farkındaydı ve bunları, kaslarına yasaklanmış bazı hareketler yerine kullanırdı. Bir tümcenin orta yerinde gözlerini kapatarak sözünü öylesine dramatik bir havayla keserdi ki, bu oyuna iyice alışkın olmayanlar biraz ürkerdi. Ama göz kapaklarının yavaş yavaş kalkması, gözlerinin görkemli bir dinginlikle açılması sahnesini kimse kaçırmak istemezdi. Böyle anlarda, İsa'yı betimleyen bir doğu ikonunu andırırdı Thomas. Yavaş gerçekleşen bu gözleri açma işlemi sırasında son derece içtendi. Kendisini oynuyordu; ritüel bir gösteri sunuyordu.</p>

  <p class="p9"><span class="t13">Tanr</span><span class="t13">ı</span> sözcüğünü hiç ağzına almadı. Küçükken, annesi, diğer iki çocuğa, kız kardeşiyle erkek kardeşine, Marek'in iyileşmesi için <span class="t13">dua</span> ettirirdi. Bu onu büsbütün umutsuzluğa düşürür ve öfkelendirirdi. Önceleri, onlar dua ederken ağlamaya başlıyordu. Sonra sonra, çığlıklar atarak, onlara söverek, Tanrıya söverek onları durdurmaya başladı; öyle bir öfkeleniyordu ki böyle zamanlarda, annesi korktu, sonunda dua işine son verildi. Hiçbir şeyin peşini bırakmıyordu. Bana bu anılarını anlattığında, Tanrıya karşı çocukluğunda gösterdiği tepkinin yerinde bir tepki olduğunu şöyle açıkladı: &ldquo;Sana bir şey vermesi için istemek zorundasın, bu ne biçim Tanrı böyle! Durumu biliyor! Yapacaksa kendiliğinden bir şeyler yapmalı!&rdquo; Durdu, sonra ekledi: &ldquo;Ama yapmıyor.&rdquo; Bu son tümce, beklentilerinin, umutlarının henüz tükenmediğini ele veriyordu. .</p>

  <p class="p9">İkinci gelişimde, kapının önünde görmedim onu. İçeri girdim. Annesi geleceğimi biliyormuş, beni oturma odalarına aldı. Orada, yemek masasının tam yanında arabasının içinde yatıyordu. Kanepenin ardındaki duvarda, bir Giorgione tablosu asılıydı: Üç <span class="t13">Filozof.</span> Bunun aslını yakınlarda Viyana'daki Kunsthistorisches Museum'da görmüştüm; iyi bir kopyaya benziyordu. Hemen ondan söz etmeye başladı Marek. Ailesini tanıtmak amacıyla beni buraya aldığını biraz sonra anladım. Burada daha kolay olacaktı tanıtması; her şeyi bana gösterebilirdi. Evin önünde, daha az inandırıcı olma tehlikesi vardı. Babası ressamdı, Giorgione kopyası, onundu. Bugüne dek yaptığı en iyi tek resim buydu. Başka hiçbiri görülmeye değmezdi. Babayı daha önce görmüş olmalıydım. Bazen uzun sanatçı saçlarını uçura uçura yürüyüşlere çıkardı. Dimdik yürürdü, yakışıklı bir' adamdı, ilgisini çeken her şeye gözünü dikip açık açık bakmaktan çekinmezdi. Ama başka bir özelliği yoktu; evde oturmaktan başka bir şey yapmazdı, tek kuruş kazanmazdı. Birkaç yılda bir kendisine bir resim ısmarlandığı olurdu belki kopyaları artık <span class="t13">Üç Filozof</span> kadar güzel olmuyordu, onu da çok çok uzun yıllar önce yapmıştı.</p>

  <p class="p9">Annesi yanımızdan ayrıldı; konukları geldiğinde, hep onu yalnız bırakırdı; böylece Marek'in annesi hakkında konuşması da mümkün oluyordu. Anne, köyden gelmeydi. Avusturya'nın güneyinde küçük bir çiftlikte, süt sağıyordu. O zamanlar genç olan ressam, elinde sehpası, yelesini uçura uçura sağda solda caka satarken, kızlar ona hayran bakardı. Kadın ona bayıla bayıla âşık oldu ve evlendiler; anne, kendisini müthiş onurlandırılmış hissediyordu; adamda yeleden başka hiçbir şey yoktu, kadın, cakaya kanmıştı; adamın bütün sanatı buydu.</p>

  <p class="p9">Ailenin bakımını anne üstlenmek zorunda kaldı; baba nerdeyse tek kuruş kazanmıyordu. Üç çocukları oldu. Ablası, kardeşi ve annenin en sevdiği kendisi. Altı yaşından sonra Marek'in sağlığı giderek bozulmaya, annesine bütün bir ev işinden daha fazla yük olmaya başladı. Bu annesi için hiç kolay olmamıştı. Onu iyileştirecek bir doktor bulmak için yer senin gök benim dolaştı. Arabasının girmediği hastane kapısı kalmadı; &ldquo;hayır&rdquo; yanıtını kabul etmiyordu kadın, gene gidiyordu, bir daha gidiyordu &ndash; aklına yapacak başka bir şey gelmiyordu.</p>

  <p class="p9">Ama bu arada her şey değişiverdi; son sekiz yıldır, ailesinin yemesini içmesini sağlayan Thomas Marek'ti. Söylediğine göre ağabeyi bir işte çalışıyordu; memurdu. Kız kardeşi, Marek&rsquo;in hiç istememesine karşın evden kaçmış olmak için evlenmişti. Çok güzel bir kadındır, diyordu. Bakan bir daha bakar. Bir tanrıça gibi yürür &ndash; dansçı ve oyuncudur kendisi, isteseydi bu uğraşlarda yükselebilirdi, bir numara olabilirdi. Çocukluklarında birbirlerine çok yakınlarmış. Annesi işe gittiğinde ablası bakarmış ona. Gizlerini paylaşırlarmış. Kız ona kitap okumuş, yoruldum demeden onun ilgisini uyandırmaya çalışmış. Ah, evlenip de gitmeseydi, diyordu Marek, ama dayanamadı. Ablasına hayran olup da peşine düşenlerin hiçbiri ona lâyık değildi; kendisi ona eş bulup önüne koyuyordu, ama kız, hiçbirinin Marek&rsquo;in düzeyinde olmadığını anlıyordu. Derken bir &ldquo;boyama memuru&rdquo; diye nitelediği resim öğretmeni çıktı; Thomas ona hiç saygı duymadı &ndash; &ldquo;sıkıcı ama yapışkan biri.&rdquo; Öğretmen kızı bırakmadı, o da onunla evlendi. Ama o sırada Thomas bursunu almış bulunuyordu, bütün aileye yetecek bir paraydı bu. Evet evet, öğrencilik yaparak ailesini geçindiriyordu.</p>

  <p class="p9">Bunu bana üzüntülü bir gururla söyledi. Kendisinin değil de kocasının ekmeğini yeğleyen ablasına kızıyordu; evde kalsaydı, o da Thomas&rsquo;ın bursuyla karnını doyurabilirdi. &ldquo;Burs&rdquo; derken neyi anlatmak istediğini pek anlamamıştım. Sormak istiyordum, ama bu ayıp olur diye kendimi tuttum. Neyse ki sormama gerek kalmadı; kendisi olayı bütün ayrıntılarıyla anlattı. Onu görmeye gelen profesörler, yeteneği konusunda kesin bilgi sahibi olup da onun geleceğini felsefe alanında gördüklerinde, durumu sanatçıları destekleyen bir &ldquo;hami&rdquo;ye, zengin bir yaşlı kadına açmışlardı. Ne var ki kadın bağış yapmaktan yana değildi. Çok özel, benzersiz durumlar arardı hep. Yaptığı yardımdan yalnızca tek bir birey değil, bütün insanlık yararlanmalıydı. Profesör Gomperzle diğer hocalar, Thomas'ın eğitimini dikkatle ve bütünüyle tamamlaması halinde, hiç kimsenin gerçekleştiremeyeceği bir zihinsel başarı ürünü ortaya koyacağını açıkça belirttiler kadına. Bu koşullar altında, büyük bir eksiklik gibi görünen şey, çok yararlı bir işe yarayacaktı, gerekli olan tek şey sabır ve uygun bir aylıktı. Annesi, dediler kadına, onun için mutlaka gerekli, ondan ayrı düşünülemez; her gün, bütün gün ona bakması şart. Thomas'ın kafasını tümüyle bu konuya vererek çalışması için babasının yoksulluğunu düşünmemesi gerek. Gerçi, babayı başarısız biri olarak kabul etmek hiç yanlış değil, ama ne denli çaresiz olduğu başına kakılmazsa, mesele çıkarmaz. Kötü biri değil sonuçta, sadece akıllan yerine ayaklarına güvenen ve ciddi bir kitap okumak yerine sağda solda dolaşan bütün insanlar gibi ağlanacak bir durumda.</p>

  <p class="p9">Bayan yalnızca bir kez gelmişti eve; baba, Giorgione'si önünde kanepede oturmuş bekliyordu. Kadın resme uzun uzun baktı ve adamı övdü; baba bunun bir kopya olduğunu söylememe zayıflığını, saygısızlığını gösterdi. Kadın, resmin çok güzel olduğunu, onu elde etmek istediğini söyledi &ndash;&rdquo;satın almak&rdquo; yerine &ldquo;sahip olmak&rdquo; deyişini kullandı; ne zarif bir kadın&ndash; ve bunun üzerine baba büyük bir kabalıkla, &ldquo;Bu resim satılık değil,&rdquo; dedi. &ldquo;Benim en iyi eserimdir ve asla onu elden çıkarmayacağım&rdquo; diye kükredi. Kadın korktu ve özür diledi. Onu incitmek istemediğini söyledi. Sonraki çalışmalarında kendisini yüreklendirecek bir &ldquo;en iyi yapıtı&rdquo; elden çıkarmamasının doğal olduğunu dile getirdi. Aynı odada arabasında yatmakta olan Thomas'ın içinden, &ldquo;Diğer resimleri de görmek istemez misiniz?&rdquo; ya da &ldquo;Kunsthistorisches Müzesine hiç gitmediniz mi?&rdquo; gibilerden bir şeyler söylemek geldi. Babası, kendini beğenmişti, Thomas'ın deyişiyle &ldquo;küstahlık&rdquo; etmişti. Ama Thomas sesini çıkarmadı. Kadın Thomas'a bakmaya cesaret edemedi, ama büyük bir felsefe kitabının yanındaki yastıkta açık durduğu gözüne ilişmişti; Thomas, ne iyi okuduğunu ona göstermek isterdi. Sayfayı baştan sona okumayı tasarlamış, kendini hazırlamıştı, böylece hanım, aldatılmadığını anlayabilirdi. Ama o hiç oralı olmadı, belki de dili onu ürkütmüştü, bazıları diliyle okuduğunu görmekten korkardı. Kadın ona dostça bir bakış baktı ve babasına, ayda dört yüz şilinle geçinip geçinemeyeceğini sordu; bu miktar azsa, lütfen söylesindi. Baba başını iki yana salladı: Hayır, hayır, bu yeterdi, ama diye ekledi sonra, ne kadar süre verileceği önemli. Bu türden bir eğitim uzun bir süre alabilirdi.</p>

  <p class="p9">&ldquo;Çalışma bitinceye kadar,&rdquo; dedi kadın. &ldquo;Siz, bunu bana bırakın. Eğer uygun görürseniz, şimdilik on iki yıl diyelim. Böylece oğlunuz kendini sıkmak durumunda kalmaz. Belki de hemen kitabına başlamak ister. İnsanlar ondan çok şey bekliyor. Onun zekâsı konusunda çeşitli kişilerden çok iyi şeyler duydum. On iki yıl sonra da kitabı üzerinde çalışmayı sürdürmeyi arzu ederse, süreyi dört beş yıl daha uzatabiliriz.&rdquo;</p>

  <p class="p9">Baba, oğluna duyulan bu güvene diz çöküp teşekkür edeceği yerde sakalını okşamış ve, &ldquo;Sanırım oğlum adına önerinizi kabul ettiğimi söyleyebilirim,&rdquo; demişti. Kadınsa, sanki baba hayatını kurtarmış gibi ona yürekten teşekkür etti ve hiçbir şey yapmayan adama, &ldquo;Yapılacak işleriniz olmalı,&rdquo; dedi. &ldquo;Sizi daha fazla meşgul etmeyeyim.&rdquo; Thomas'a bakarak başıyla dostça selâmladı. Nerdeyse arabasına sürünerek kapıya doğru giderken de, &ldquo;Bana büyük bir mutluluk veriyorsun,&rdquo; dedi. &ldquo;Ama korkarım kitabını anlayamayacağım. Felsefeden anlamıyorum.&rdquo; Sonra gitti. O günden bu yana, her ayın tam birinci günü hiç şaşmadan dört yüz şilin gönderdi. Sekiz yıl önce başlamıştı ve bir kez olsun parayı göndermeyi unutmadı kadın.</p>

  <p class="p9">Böylesine sevimli bir öykü duymamıştım daha önce. Thomas bunun karşılığında sadece okumayı sürdürmek zorundaydı. Ama nasılsa böyle yapacaktı, hayatta en çok yapmak istediği şeydi çünkü bu. Herhalde, en azından doktorasını alacağı bekleniyordu. Ama kadın bu konuda tek bir söz söylememişti. Bu konuda bazı güçlükler olduğunu biliyordu herhalde. ineğin, doktora alabilecek noktaya geldiğinde, sınavlara nerede girecekti? Anne onu arabasının içinde üniversiteye mi getirecekti, yoksa ona ders vermeye gelen profesörler (birkaç profesör geliyordu) sınavını evinde yapmak için özel bir izin almayı mı umuyorlardı. Ne de olsa öğreniminin tamamını evde, ya da güneşli günlerde, dışarda, Erzbischofgasse'de alıyordu.</p>

  <p class="p9">Özellikle kendisi için gelen bir öğretmenden daha söz etti; bu ona ekonomi politik dersleri veriyordu; Benedikt Kautsky, İşçi Derneği Sekreteriydi ve Alman Sosyal Demokratlarının ünlü kuramcısı Karl Kautsky'nin<a id="a131"></a><a href="../Text/notes.html#a237"><span class="t15">{50}</span></a> oğluydu. Thomas, kendileri de başarılı ürünler vermiş iki en önemli öğretmeninin de kendilerinden daha ünlü babaların çocukları olmasını eğlendirici buluyordu. Heinrich Gomperz'in babası da Eski Çağ yazını uzmanı Theodor Gomperz'di; birçok ciltten oluşan <span class="t13">Yunan Dü</span><span class="t13">ş</span><span class="t13">ünürleri</span> adlı yapıtı İngilizceye bile çevrilmişti. Avusturya-Macaristan İmparatorluğunda, parlamento üst kurul üyesiydi ve Liberal Partinin önemli bir konuşmacısı olarak tanınıyordu. &ldquo;Bütün partiler temsil ediliyor burada,&rdquo; dedi Thomas. &ldquo;Ben bağımsız düşünme hakkına sahip biri olarak hiçbir partiyi tutmak zorunda değilim.&rdquo;</p>

  <p class="p9">Babanın Giorgione yapıtının önündeki sahne onu nerdeyse boğuyordu, ayrıca, ailenin gerçek durumuna uygun olarak baba tümüyle geri planda kalmıştı. Onu eve geldiğinde arada bir görürdüm, ama çoğu zaman dışarda yürüyüşte olurdu. Ondaki bu doğa sevgisinin birazı, gençliğinden kalmaydı. Ama durmadan aylak; aylak dolaşıyor olamazdı; başka nereye gidiyordu, bitmiyorum. Tavernalarda görünmezdi, onun hakkında söyleyecek hiçbir iyi şey bulamayan oğlunun görüşleri ne olursa olsun, bir işte çalışıyor gibi geliyordu bana. Evde, her gördüğümde, kanepenin üzerinde, Üç Filozofun önünde oturuyor olurdu; onun başını, diğer üç başın dördüncüsü olarak görmeye alışıyordu insan. Onların yanında pek de fena görünmüyordu. Havalar kötü olduğunda, içerde oturmak zorunda kalıyorduk; baba evde oluyordu, ben oturma odasındaki o dört kafanın önünden geçerek anne-babanın yatak odasına giderdim. Thomas'ın annesi, arabasını önceden bu odaya çekmiş olurdu. Burada onunla yalnızdım, evde kimse yokmuş gibi rahatça konuşabilirdik.</p>

  <p class="p9">Annesi, bütün dikkatini oğluna vermiş olduğundan, kadının gözlerini hiç göremezdiniz ya da belki çok seyrek de olsa kısa bir süre için göz göze geldiğiniz olurdu. Ağzına ilâç damlatırken ya da onu yudum yudum beslerken bakışları hep oğlunda, ya da ona verdiği şeylerde olurdu. Thomas iştahlıydı; annesi yalnızca onun için yemek yapardı; diğerlerinin ne yediği önemli değildi. Ama oğul, yemekleri hiç övmezdi; bir filozofa, yiyecek gibi sıradan şeyleri hor görmek yakışırdı. Hor gördüğünü dile getirmek için &ndash;-sonradan başka bir şeye yönelik olduğunu anlasanız da, üstünüze alındığınızdan&ndash; biraz korkunç sayılacak bir yüz anlatımı geliştirmişti. Kaşların bir diğerinden farklı oyunları, burun delikleri ve ağzının köşeleri, yüzünü bir Doğu maskesine, ama hiçbir yerde görmediğiniz ve göremeyeceğiniz bir maskeye çevirirdi. Bir keresinde bu azarlama mimlerini uzun uzun prova ettiğini itiraf etti bana. Yarı şaka yarı ciddi, bu yüz anlatımının bana Leibniz'in bir mektubunda okuduğum &ldquo;Jemeprise presque rien&rdquo; (Hemen hemen hiçbir şeyi küçümsemiyorum) sözlerini anımsattığını söyledim. Bunun üzerine Thomas öfkelendi ve yastığının üzerinde duran bir Leibniz kitabına bakarak, &ldquo;Leibniz. yalan söylüyordu!&rdquo; dedi. Ama kendi sözleriyle &ldquo;beslenirken&rdquo; izlenmekten hoşlanmıyordu. Ancak eğer biri izliyorsa, bütün bu beslenme süresince, yüzündeki o azarlama anlatımını korumayı başarıyordu. Tabağında kalan son iki üç lokmayı istemediğinde, annesine kaba kaba &ldquo;Al götür bunu! Görmek istemiyorum!&rdquo; diyordu.</p>

  <p class="p9">Annesi onun hiçbir dediğini geri çevirmiyordu. Onu herhangi bir konuda ikna etmeye çalışmıyordu. Bazen çok yersiz, buyruk havası taşıyacak ölçüde kesin isteklerini tek söz etmeden yerine getirirdi. Bunları yerine getirirken, gözlerinin. derinliklerinden bakmıyordu kadın, tıpkı bir kör gibiydi. Ama aslında, oğlunun küçücük bir hareketi ya da onunla ilgili olarak başkaları tarafından yapılmış herhangi bir hareket gözünden kaçmazdı. Oğlu için yararlı olduğunu düşünmesi nedeniyle hoşlandığı kişiler vardı, onu sıktıkları için nefret ettiği kişiler vardı. Biri oğlunun yanından ayrıldığında, kadın onun ruh haline bakıyordu, birinin oğlunun benliğine iyi geldiğini fark ettiğinde, o kişi artık istenen ve yeğlenen konuk listesine girerdi. En çok da, oğluyla gezileri ya da atletizmi konuşanlardan nefret ederdi. Durumu dolayısıyla kendilerini bu konularda konuşmak zorunda hissedenler vardı; bunlar, onun halini görünce öyle bir çöküntüye uğruyorlardı ki, kendi yaşantılarından, onun durumuna en uzak deneyimleri anlatıyorlardı. Bu acımasızlığı mantıklı gösterme çabasına girmişlerse, kendilerine onu &ldquo;eğlendirdiklerini&rdquo; söylüyorlar, en çok eksikliğini duyduğu şeyleri ona verdiklerini öne sürüyorlardı. Böyle durumlarda, Marek dinler, derin derin soluk alır ve çoğu kez gülerdi; bu da onları daha da yüreklendirirdi.</p>

  <p class="p9">&ldquo;Yardım&rdquo; olsun diye onu her hafta ziyaret eden bir öğrenci, bir keresinde bir engelli atlama yarışını nasıl kazandığını, olanları yaşıyormuş gibi anlatmıştı. Hiçbir ayrıntıyı adamamıştı; bunu bana yıllar sonra Thomas, tekbir ayrıntıyı unutmamıştı. Sporcu yanından ayrıldığında öyle bir umutsuzluğa kapılmıştı ki, artık yaşamını sürdürmek içinden gelmiyordu. Ateşinin alındığı termometre hâlâ yastığının üzerinde, diliyle kavrayabileceği uzaklıktaydı. Termometreyi ağzına aldı, çiğnedi, çiğnedi, cıvasıyla birlikte bütün camları yuttu. Ama hiçbir şey olmadı. Hemen hastaneye götürüldü. Şaşırtıcı ölçüde güçlü olan bağırsakları ona oyun oynamıştı; ağrısı sancısı bile olmadı, kurtuldu.</p>

  <p class="p9">Bu onun ilk kendini öldürme girişimiydi. Zaman içinde iki girişimde -daha bulundu. Elleri ve kollarıyla hiçbir şey yapamadığından, kendini öldürtme girişimleri olağandışı bir hız ve kararlılık gerektiriyordu. İkincisinde bir su bardağını çiğnedi ve cam parçalarını yuttu. Üçüncüsünde, bütün bir gazeteyi yedi. Bu girişimlerini bana anlatırken öfkesinden ağlıyordu. Hiçbir seferinde ona bir şey olmamıştı. &ldquo;Kendini öldüremeyecek tek kişi benim,&rdquo; diyordu. Bazı &ldquo;eşsiz özelliklerinden&rdquo; gurur duyuyordu, ama bundan değil. Bu koşullar altında diye sordu bana, pek de sık denemediğim kanısında değil misin?</p>

  <h3 class="h31"><a id="ncx995"></a><a id="a132"></a>Tökezleme</h3>

  <p class="p9">Marek&rsquo;le kitle konusunu hiç çekinmeden konuştum. Beni diğerlerinden farklı bir biçimde dinliyordu. (Fredl Waldinger'den sonra) kitleler hakkında uzun konuşmalara giriştiğim ikinci kişiydi Marek. Budist bilincinin iyice gelişmiş olması nedeniyle, Fredl'in takındığı alaycı yaklaşım yoktu onda. Fredl ile kitleler hakkında konuştuğumuzda &ndash;özellikle ilk yıllarda&ndash; Fredl bazıları beni etkileyen karmaşık ve dikkatlice tanımlanmış kavramlarla sözlerime karşı çıkarken hep aynı şeyi yinelediğim için kendimi biraz barbar hissetmiştim. Özellikle Buda'nın başlangıç noktası olan hastalık fenomeni, yaşlılık ve ölüm, üzerimde çok anlamlı bir etki yaratmıştı; ölümle bağlantılı olan her şey, benim için kitlelerden daha önemliydi.</p>

  <p class="p9">Ama Thomas Marek'e kitlelerle ilgili ne söylesem, başlangıçta beni şaşırtan tümüyle farklı bir tepkiyle karşılaşıyordum. Bireyin kitle içinde.. erimesi, benim için yeryüzünün en büyük bilmecesiydi, Thomas ise bunu kendi koşulları içinde değerlendiriyor, kendisinin bir kitle olabileceğinden kuşku duyuyordu. Bir keresinde annesinden onu bir 1 Mayıs gösterisine götürmesini istemişti. Kadın (oğlunun inatlı ısrarı nedeniyle istemeye istemeye) kabul etmiş ve arabasını ta kente itelemişti. Ama yürüyüşe katılmaya çalıştıklarında, kendi arabalarını ite çeke gelen bir grup sakatlar arasına atılmışlardı. Buna karşı çıktı. Thomas. Diğerleriyle birlikte ilerlemek istediğini var gücüyle bağırarak haykırdı, ama onu duymazdan geldiler. Bu olamaz, dediler; yürüyemezsin ki; kalabalığın ilerlemesine engel olursun. Hayır, sakatlar bir arada olmalı, böylece ortak bir tempo tutturabilirler. Hem göze daha iyi görünür. Hem zaten tek sakat o değildi ki, daha pek çok kişi vardı onun gibi; bütün savaş malulleri buradaydı.</p>

  <p class="p9">Ama o savaş malulü değildi; öfkeyle böyle bağırdı onlara. Bir öğrenciydi; felsefe öğrenimi görüyordu; militan sosyalist öğrencilerden oluşan Akademik Grubun arkasında yer almalıydı, onun yeri orasıydı. Benzer düşünen bütün öğrenciler, onların ardında yürüyorlardı. O da öğrenci arkadaşlarıyla birlikte olmak istiyordu, yoksa bütün bunların hiç bir anlamı kalmayacaktı onun için. Böyle bağırdı çağırdı Thomas. Ama gösteriyi düzenleyen görevliler buna bir türlü razı olmuyorlardı. Her şeyin bir düzen içinde gelişmesini sağlamak durumunda olduklarını söylediler ve Thomas'ı acımasızca küçük arabaları içinde ilerleyen savaş sakatlarının arasına yerleştirdiler. Bazıları kendi başlarına ilerleyebiliyorlardı, bazıları da kendisi gibi itilmek durumundaydı.</p>

  <p class="p9">Bütün gösteri boyunca kendisini hep aldatılmış hissetti. En kenardaydı, sıralanmış duran izleyiciler onu rahat rahat görebiliyorlardı; neyse ki soluklu sesiyle söylediklerini duymuyorlardı: &ldquo;Ben buraya ait değilim! Ben bir savaş malulü değilim!&rdquo; Olmak istediği en son şeydi bu. O savaşa katılmamıştı. Kimseyi öldürmemişti. Olanaklı olsaydı bile savaşa gitmeyeceğini söylediğinde ciddiydi. Diğerleri, korkaklıklarından gitmişlerdi, ciddi yaralar alarak da cezalarını bulmuşlardı. Hatta pek çoğu heves uğruna gitmişti cepheye, ama hevesleri hemencecik sönmüştü.</p>

  <p class="p9">Şimdi hepsi, &ldquo;Savaş Bir Daha Asla!&rdquo; pankartları ardında sürünüyorlardı. Elbet bir daha savaş olmasındı. <span class="t13">Onlar</span> bir daha asla savaşa gitmeyeceklerdi, gidemezlerdi. En azından yalan söylemiyorlardı, ama ayakları üzerinde yürüyen tüm ötekiler, koyunlar gibi savaşa koşacak ve bütün o güzel Bir Mayıs sloganlarını unutacaklardı. Bu gösteriyi anlatırken derin bir nefretle doluydu. Tıpkı ordu gibiydi. Bütün kötürümler bir arada, özel bir birlik halinde toplanmışlardı. Ona göre herkes dilediği yerde durabilmeliydi. Yürüyüşçüleri, bölgelere göre, ya da fabrikalarına göre bölümlere ayırmaya bir diyeceği yoktu; ama sakatlıklara göre ayırma bir skandaldı, bir daha hiç katılmadı gösterilere.</p>

  <p class="p9">Kendi isteğiyle bir kitlede eriyeceği bir başka durum aklına geliyor mu diye sordum. Ne de olsa Bir Mayıs gösterisine katılmıştı; istemeseydi, annesine asılmazdı. Kadın hiç istemeyerek razı olmuştu; sonucu baştan - görmüş olsa gerekti. Öte yanda örneğin bir salonda toplanmak gibi hareket gerektirmeyen başka durumlar vardı. Onlardan hoşlanıyor muydu? Böyle deneyimler yaşamış olsa gerekti. Savaş hakkında konuşurken takındığı tavır, savaş karşıtı konuşmaları duyduğunu kanıtlıyordu; hatta çok sayıda dinleyiciyle birlikte olunduğunda yaşanabilecek bir heyecanla konuşuyordu.</p>

  <p class="p9">Thomas'ın yüzünde ne diyeceğini bilemediğini ele veren bir anlatım belirdi. Beni doğru anladıysa, diyordu, böyle deneyim için insanda <span class="t13">e</span><span class="t13">ş</span><span class="t13">itlik</span> duygusunun bulunması gerekir, buysa onun sahip olmadığı duygulardan biridir. Sakatlar Derneğinin çıkardığı sakat gazetesini biliyor muydum? Hayır? Bir dahaki gelişimde bana göstermek üzere annesinin gazetelerden birini saklamasını isteyecekti. Bu sakatlar (kendisini ne büyük bir kesinlikle bu kategorinin dışında tuttuğunu açıkça belirtmek. üzere bu sözcüğü böylesine sık kullanıyordu), bu sakatlar da aralarında toplantılar yapıyorlardı. Bu toplantılar gazetelerde ilân ediliyordu. Bir keresinde ne olup bittiğini anlamak üzere kendisi de gitmişti bir toplantıya. Ama hiçbiri arabada değildi. Hepsi de sıra sıra sandalyelerde oturuyorlardı, tek kollu adamın biri sahneye çıkmış düzeni sağlamaya çalışıyordu. Sözünü sakınmamaya kararlıydı, sesi duyulsun diye annesi arabasını önlerde bir yere, kenara koymuştu.</p>

  <p class="p9">Böyle bir toplantının düzeyini asla gözünün önüne getiremezsin, diyordu bana. Bu insanlar kendilerini birlik halinde görüyor ve öyle davranıyorlardı. Kazanmak için savaşmak durumunda oldukları bazı haklardan konuşuyorlardı boyuna &ndash; ne kadar kötü durumda oldukları konusunda inleyip durmalarına dayanamamıştı. Oysa yoksun kaldıkları tek şey ya bir kol, ya da bir gözdü. Bazılarının tahta bacağı vardı, bazıları sallabaş olmuştu, hepsi de çirkindi. Sıra sıra insanlar tek tek tarayarak aydın bir yüz aramıştı. Bir felsefe konuşmasına girişmeyi arzulayabileceği tek kişi yoktu aralarında. Salondaki bu dört beş yüz kişiden bir tanesinin bile Leibniz adını hayatlarında duymadığına bahse giderdi. Konuştukları tek konu, daha yüksek sakat aylığı alma istekleriydi Bir emekliler toplantısıydı bu aslında, evet evet, tam bir emekliler toplantısı. Böyle bir talep dile getirildiğinde, hemen atılıp konuşmacının sözünü kesmek istiyor, yeter diye bağırıyordu. Hepsinin de hali vakti yerinleydi. Daha ne istiyorlardı? Kendi ayakları üzerinde yürüyerek bu toplantıya gelmiş olan bu insanların küstahlığına diyecek yoktu doğrusu, bir e kalkmış yakınma cesaretini gösteriyorlardı. Gene de ne olursa olsun, konuşmaları elinden geldiğince engellemeye çalışmış, hatta bunu bir ölçüde başarmıştı. Benim tahmin edebileceğimden de yüksek sesle bağırmıştı. Sözlerinin anlaşılıp anlaşılmadığını bilmiyordu ama bazı sözleri duyulmuş olsa gerekti çünkü rahatsız olanlar, giderek öfkelenenler çıkmıştı. İnsanların dillerine doladıkları konuşma özgürlüğü <span class="t13">buydu</span> işte! Tek kollu başkan kendisinden konuşmacıya engel olmamasını istemiş, daha başkalarının da konuşmak istediğini söylemişti. Ama Thomas, saçmalık dinlemeye dayanamazdı, konuşanların sözünü kesmeyi sürdürdü; sonunda tek kollu başkan ondan salonu terk etmesini istedi!</p>

  <p class="p9">&ldquo;Nasıl terk edecekmişim?&rdquo; diye yanıtladı onu. &ldquo;Bina nasıl gitmemi istediğinizi söyler misiniz?&rdquo; Tek kollu adam altta almadı: &ldquo;Buraya gelmenin yolunu buldunuz, gitmenin yolunu da bulursunuz!&rdquo; dedi ona. Başkan, annesinin onu dışarı çıkarması gerektiğini adatmak istiyordu; ne yazık ki, kadın da bunu yaptı, çünkü korkmuştu. Oysa Thomas ne yapacaklarını görmek için kalmak istemişti. Belki de bu yürüyebilen insanlar hiç utanmadan onu, savunmasız birini döveceklerdi. Ben ne düşünüyordum bu konuda? Döverler miydi? Aslında beklemeye değerdi. Kendisi korkmuyordu. Onların yüzlerine tükürüp &ldquo;Süprüntüler!&rdquo; diye haykırırdı. Ama annesi böyle şeylere yatkın değildi. Kadın onun, biricik evlâdının üzerine titriyordu. Aslında kadın ona kundakta bebek gibi davranıyordu, o da ona bağımlıydı; başka da çaresi oktu. Ne de olsa sonuçta yalnızca oğlunun istediklerini yapıyordu.</p>

  <p class="p9">Peki şimdi bunun bir &ldquo;kitle deneyimi&rdquo; olduğunu söyleyebilir miydim? Kendisini hiç de <span class="t13">e</span><span class="t13">ş</span><span class="t13">it</span> hissetmemişti. Hepsi de kendilerinin Thomas'dan çok daha kötü durumda olduğunu sanıyorlardı, oysa bunlar kendi kötürüm gazetelerini okumaktan başka bir şey yapmıyorlardı. Demek ki, Thomas'tan çok daha kötü durumdaydılar; bu nedenle az daha onu döveceklerdi. Şimdi geriye bakıp da olayı tekrar düşündüğünde, kendisini <span class="t13">k</span><span class="t13">ı</span><span class="t13">skand</span><span class="t13">ı</span><span class="t13">klar</span><span class="t13">ı</span> sonucunu çıkarmak zorunda hissediyordu kendini. Belki de felsefe doktorasına hazırlandığını daha ilk bakışta yüzünden anlamışlardı.</p>

  <p class="p9">Thomas'ın kitleler hakkında söyleyebilecekleri bu kadardı. Kitleler konusunda konuşurken ne büyük patavatsızlık ettiğimi anlamaya başlamıştım. Onun karşısında nasıl bir kitle içindeki <span class="t13">yo</span><span class="t13">ğ</span><span class="t13">unluktan</span> ve <span class="t13">e</span><span class="t13">ş</span><span class="t13">itlik</span> 'ten söz edebilirdim? Onun için bu ne biçim bir eşitlik olabilirdi? Hep arabasında uzanmış yatan Thomas karşısında diğerleri ne kadar yoğun bir şekilde kitleye katılabilirlerdi? Böylesine farklı olduğundan &ndash;değiştirilmesi olanaksız, acı veren bir farklılık içinde bulunduğundan&ndash; - gurur verici bir şey haline gelmek, onun için ölüm kalım meselesiydi. Nitekim diliyle okumayı öğrenmişti, ancak varlığından birkaç seçkin insanın haberli olduğu zor kitapları okuyordu; aslında, bir <span class="t13">filozof</span> olarak tanınmak ve günün birinde kendisi hakkında &ndash;tıpkı Spinoza, Leibniz ve Kant gibi&ndash; kalın ciltler yazılmasına yol açacak ölçüde güçlü ve benzersiz yapıtlar yazmak istiyordu. Tanıyıp kabul ettiği tek mertebe buydu; gerçi, o noktaya henüz ulaşamamıştı ve yalnız çok utandığı anlarda, başkaları bir gün kendisinin bu düzeye çıkacağı ve orada kabul göreceği konusunda ona inanmadığı anlarda kuşkuya düşüyordu ama, ait olduğu yer, orasıydı.</p>

  <p class="p9">Bu tutkunun nereden kaynaklandığını pek bilemiyordum ama, böylesine alev alev tutuşmuş bir hırs görmemiştim daha önce. Çünkü, yazarının yaşantısını bilmemiş olsaydım, Thomas'ın annesine yazdırdığı şeyler &ndash;dağınık düşünceler ve bir öz yaşam öyküsü taslağı&ndash; bana hiç de çarpıcı gelmezdi. Kendine özgü bir üslup geliştirmemişti henüz, yazdırılmış bu parçalardaki dil, renksiz ve duygusuzdu; uzun saatler süren konuşmalarımız sırasında bana anlattıkları çok daha ilginçti. Her şeyden çok çarpıcı olan durum, böyle konuşmalar sırasında kendisinin yoğunlaşması ve ilginç <span class="t13">hale gelmesiydi.</span> Yazdıklarını pek ilginç bulmadığımı anlamakta gecikmedi, bütün bunların ölçü olmayacağını söyledi bana:</p>

  <p class="p9">çünkü, her şeyden önce bunları yıllar önce, düşünmeyi öğrenmesinden bile önce yazdırmıştı, sonra &ndash;özyaşamöyküsü&ndash; çok duygusaldı, yakınmalarla doluydu. Hem, annesine gerçek katı düşüncelerini nasıl anlatsındı. Bunlar onu hasta ederdi. Böyle bir yazı yazdırmak için benim gibi onun akranı olan biri gerekliydi, ama her neyse, zaten bu işler için vakit erkendi. Ondaki ün ve ölümsüzlük kavramlarını öyle beğeniyordum ki, ona inandım. Ona inanmaya razı <span class="t13">oldum,</span> bütünüyle sönmemiş olan kuşkularımı bir kenara bıraktım.</p>

  <p class="p9">Benimle her konuda konuşuyordu. Tanıdığını bildiğim herkesten daha açıktı. Sıradan, önemsiz gördüğüm pek çok şeyi, hiç düşünmeden yaptığım şeyleri ilk kez onun sayesinde bilinçli olarak düşünmeye başladım. Fiziksel şeylere pek önem vermiyordum: bedenim, benim için hiçbir anlam taşımıyordu örneğin; vardı, bana hizmet ediyordu, bunun böyle olduğunu, olması gerektiğini kabul etmiştim. Okulda bedenin öne çıktığı konular örneğin atletizm, beni müthiş sıkardı. Acelen yoksa neden koşasın, bir ölüm kalım meselesi söz konusu değilse neden havalara sıçrayasın, aynı ölçüde güçlü ya da zayıf olsan bile, aynı önkoşullara sahip olmadığın kişilerle neden yarışasın diyordum. Jimnastikte yeni bir şey öğrenmiyordu insan: hep aynı şeyi tekrarlıyordunuz, hep toz ve ter kokan aynı alanda bulunuyordunuz. Yürüyüş, farklıydı. Yeni yerler, yeni manzaralar görüyordunuz; hiçbir şey tekrarlanmıyordu.</p>

  <p class="p9">Oysa şimdi, benim en sıkıcı bulduğum konuların, Thomas'ı en çok ilgilendiren konular olduğu ortaya çıkmıştı. Hep, yüksek atlayan bir insanın atlama sırasında ne hissettiğini soruyordu; ya da yüksek atlama, sırıkla atlama, ya da yüz metre yarışı hor görülecek bir şey midir, diyordu. Bu etkinlikleri ona anlatırken, merakını doyuracak ama bunları kendisi yapamadığı için pişmanlık duyurmayacak şekilde anlatmaya çalışıyordum. Ama benim tanımlamalarımı hiç doyurucu bulmuyordu. Her seferinde sessizliğe gömülüyor, uzun bir süre konuşmuyor, sonra çok daha belirgin ve doğru tanımlamalar istediğini belli eden sorular soruyordu. Bazen bu konuları özet halinde anlattığım için eleştiriyordu beni. Böyle bir acımasızlığın bana yakışmadığını söylüyordu. Yeterinden fazla yemiş, tıka basa doymuş da aç birine yiyecekten söz eden, aç adama yemek yemenin pek de öyle ahım şahım bir şey olmadığını kanıtlamaya çalışan birine benziyordum. Böylece, bedensel şeylere daha fazla dikkat etmeye zorlamış oluyordu beni. Birden, yürürken yürüme hakkında, özellikle de düşerken düşme hakkında düşünmekte olduğumu fark ettim. Ona <span class="t13">ba</span><span class="t13">ş</span><span class="t13">ar</span><span class="t13">ı</span><span class="t13">s</span><span class="t13">ı</span><span class="t13">zl</span><span class="t13">ı</span><span class="t13">klar</span><span class="t13">ı</span> anlatmanın önemli ve yararlı olduğu duygusunu hiç yitirmedim. Gerçi, hiç itiraf etmedi ama, ona bir keresinde ne kadar saçma ve gülünç duruma düştüğümü utanarak anlattığımda mutluluk duyduğunu hissediyordum.</p>

  <p class="p9">Lisedeyken zaten jimnastikte iyi değildim, dolayısıyla geçmişte bu alanda yaşadıklarım konusunda yeni şeyler uydurmak zorunluluğu yoktu. Yapmam gereken tek şey, normalde anımsamak istemediğim durumları anımsamaktı. Ama şu sıralarda, yürüyüşlerim sırasında tökezliyor, düşüyor, dizlerimi ve ellerimi yaralıyordum, bunları da Thomas'ı ziyaret ettiğimde ona gösteriyordum. Öyle gider gitmez hemen bunlardan söz etmezdim, başlangıçta yaralı eli utanıyormuşum gibilerden gizlemeye çalışırdım. Bu oyundan hoşlanıyordu, beni dikkatle izliyor, sonra da &ldquo;Eline ne oldu?&rdquo; diyordu.</p>

  <p class="p9">&ldquo;Yok bir şey.&rdquo;</p>

  <p class="p9">&ldquo;Göstersene!&rdquo;</p>

  <p class="p9">Biraz nazlanıyordum ama sonra elimi çıkarıyor ve beceriksizliğim karşısındaki hoşnutluğunu izliyordum.</p>

  <p class="p9">- &ldquo;Gene düştün! Gene düştün!&rdquo; Yere bakacağına yıldızlara bakarak yürüyen ve tökezleyip bir kuyuya düşen İonya'lı filozof Tlıales'i anımsadı bu kez. &ldquo;Bugünden sonra sana Thales diyeceğim! İçeri gir de elindeki kanları yıka! Annem evde!&rdquo; Pek fazla kan yoktu, ama beceriksizliğimi annesinin görmesi ona iyi gelecekti. Bu yüzden içeri girdim ve kadın elimdeki kanı yıkamam için ısrar etti.</p>

  <p class="p9">Eğer onun evine giderken arabasından birkaç adım uzaklıkta tökezleyip düşersem, müthiş neşeleniyordu. Bu pek sık olmuyordu; kuşku duymasını istemiyordum. Ama gene de inandırıcı bir şekilde düşmeyi öğrendim, Thomas benimle alay etti, hatta, &ldquo;Düşme Sanatı&rdquo; konulu bir inceleme yazmamı önerdi &ndash; böyle bir deneme hiç yazılmadı, diyordu. Düşme sanatı derken, hakikate ne kadar yaklaştığının farkında değildi, onun benliğini doyurmak için, gerçek bir düşme sanatçısı olmuştum. Neyse ki, olayların bu şekilde gelişmesi yönünde daha onunla tanışmadan önce çalışmalara başlamıştım. Karşılıklı konuşmaya oturmadan önce üç yıl boyunca birbirimizi izlemiştik. O beni öylesine büyülemişti ki, bastığım yere dikkat edemiyordum; bir keresinde ona çok yakın bir noktada ayağım. takıldı ve düştüm. Bu onun üzerinde derin bir etki yarattı. Düştüğümü fark etmişti, bu düşme geleneğini bilerek isteyerek ve sürekli olarak sürdürdüğümde o sözünü ettiğim düşüşü bana bütün ayrıntılarıyla anlatıyor, anımsatıyordu.</p>

  <p class="p9">Sanının onun hatırı için sahnelediğim bu tökezlemeler sayesinde benden hoşlanmaya başlamıştı. Elbet konuşmalarımız da onun için önemliydi, çünkü burada da &ldquo;tökezlemeye&rdquo; özen gösteriyordum. Bu pek kolay olmuyordu. Konuşmalarımızı dünyada hiçbir şeye değişmezdim, bunlara ve onun güvenine hak kazanmak için biraz okuduğumu ve birkaç şey bildiğimi söylüyordum. Pek sık olmasa da arada bir, önemli bir bilim kitabını, ya da hatta kendisinin baştan sona bildiği büyük bir filozofu tanımıyormuş gibi davranıyordum. Bu oyunun tehlikeli tarafı vardı: Thomas'ın metinleri okuyarak iyice öğrendiği şeyleri ben özetlerden okumuş numarası yapmak zorundaydım. Bir tartışma sırasında dilimin ucuna gelen savları yutmak durumunda kalıyordum. Konuşma sırasında bazı alıntıları söylememe işini becerdiğimde, gerçek bir küstahlıkla daha büyük bir pot kıracak kadar gözü pek davranıyordum. Haklı olduğumu. göstermek için Spinoza'yı, Descartes'dan bir dizeyle destekliyordum örneğin, bu durumda Thomas'a en ağır silahlarını hazırlaması için yeterli zaman bırakıyordum. Gözle görünür şekilde giderek artan bir öfkeyle kabarışını yapmacık bir korkuyla izliyordum. Sonunda savlarım kesinlikle çürütülmüş göründüğünde, öyle bir perişan ve utanmış numarası yapıyordum ki, Thomas eski görkemine kavuşuyor ve beni avutmaya ' kalkıyordu. Bu arada hilemin işe yaradığını görüyordum; beni küçük görmeksizin bir üstünlük duygusu sağlamış, bu zevki tatmış oluyordu, çünkü bizi bu sonuca getiren tartışma sırasında büsbütün cahil görünmemeyi başarmıştım. Bilgisinin zaferini yaşadıktan hemen sonra gücünün tükendiğini görmek beni müthiş mutlu ediyordu; bugün de o anlara geri dönmek bana aynı ölçüde mutluluk veriyor:</p>

  <p class="p9">Ne var ki Thomas beni yalnızca asıl konusu olan felsefe tarihinde alt ediyor değildi. Bir başka farklı ve çok önemli alanda da deneyimden yoksun olmadığı duygusunu verdi bana. Başlangıçta belki beni ürkütmekten korktuğu için çekinerek konuştu o konuda. Ya da belki önce ne kadar ileri gidebileceğini anlamak istemişti, beni fazla iffet taslayan biri olarak görüyordu. Onu hep çaresiz biri olarak görüyordum. Yedirme içirme işleri bazen benim yanımda yapılıyordu, bedenine kendi başına herhangi bir şeyi yaklaştırmadaki yetersizliğine tanık oluyordum. Ben yanındayken tuvalet ihtiyacının giderilmesine meydan vermiyordu.</p>

  <p class="p9">Ansızın böyle bir istek duymuşsa, beni anında kovuyor, birkaç adım uzaklaşmamdan sonra annesini çağırıyordu. O gün geri dönmeme izin vermezdi, ancak ertesi gün gelebilirdim. Bu konularda tutucuydu, böyle olması da hoşuma gidiyordu. Ve işte bütün bunlardan sonra, bir keresinde bana pat diye &ldquo;kızın&rdquo; dün burada olduğunu söylediğinde müthiş şaşırdım. Kızın güzel ve aptal olduğunu, yalnızca bir işe yaradığını söyledi; genellikle bir saat tutuyordu onu. Yürüyüş şekli aldatmıştı onu. Aslında bunu gönderip bir başkasını getirtmek istiyordu. Aralarından istediğini seçeceği havuz dolusu kız elindeymiş gibi konuşuyordu. Nutkum tutuldu. Utandığımı anladı ve bana olayı anlattı.</p>

  <p class="p9">Söylediğine göre önceleri kız mız yoktu; bu da gene Profesör Gomperz'e borçlu olduğu bir başarıydı. Bir kadınla birlikte olmayı derinden arzuluyordu. Bu onu öyle mutsuz ediyordu ki, çoğu kez artık çalışmalarını sürdürme isteği duymuyordu. Günlerce bir kitaba dokunmadığı oluyordu, yapacak hiçbir şeyi olmadığından dili adeta çekti, küçüldü, kız kardeşini istemeye gelen oldukça kızı öyle bir azarlıyordu ki kızcağız gözyaşları içinde koşarak evden kaçıyordu. Derslerde onunla hiçbir yere varamayan Profesör Gomperz, derdinin ne olduğunu sordu, Thomas da bir kadına ihtiyacı olduğunu itiraf etti. Ona bir kadın gerekliydi, yoksa çalışmalarını sürdüremeyecekti. Profesör. Gomperz, güçlüklerle karşılaştığında yaptığı üzere, serçe parmağını kulağına soktu ve bu işi çözümleyeceğine söz verdi.</p>

  <p class="p9">Gomperz, Kürtnerstrasse'nin yan sokaklarından birindeki bir kafeye, fahişelerin takıldığı bir yere girdi, yuvarlak bir masaya tek başına oturdu. Gomperz, böylebir yere daha önce hiç gelmemişti. Tanınmasın diye güneş gözlükleri taktı o' gün; ne de olsa üniversitede profesördü, üstelik yaşlıca bir beyefendiydi. Sırtından hiç çıkarmadığı, özellikle de bu türden bir yerde çıkarmayacağı peleriniyle orada öyle oturdu; dimdik duruyordu. Yalnızlığı uzun sürmedi. Üç kız masasına geldi. Ona fazla umut bağlamamışlardı; rastlantı sonucu buraya düşmüş birine benziyordu. Ama Profesör gururunu bir kenara attı, yavaş, vurgulu ses tonuyla, hemen söze girdi ve neyin peşinde olduğunu onlara açıkladı: Felçli bir genç dostu vardı, kendisine bir kız arıyordu. İğrenç ya da itici bir durumu yoktu; kötü bir hastalığı yoktu &ndash; tersine gür saçları, olağanüstü güzel gözleri vardı. Çok hassas biriydi, kendi başına hiçbir şey yapamıyordu; yiyeceğine bile uzanamıyordu. Çok akıllı, çok yetenekli biriydi ama kendisi için gerekli her şeyi başkalarının yapması zorunluydu. Haftada bir kez, öğleden sonraları Hacking'deki evine gelebilecek genç, sağlıklı bir kız arıyordu. Para konusunu kendisi (profesör) çözümleyecekti. Ücret konusunda anlaştılar mı, para her seferinde. yatak odasındaki komodinin üzerinde bulunacaktı. Kıza, ayrılmadan önce parayı oradan almak kalıyordu &ndash; ama bir şartla: işlerin yolunda gitmiş olması gerekiyordu.</p>

  <p class="p9">Felçli adamın başka bir hastalığının bulunmadığından emin olduktan sonra, kızların hepsi de işi almak istedi. Bir de adını öğrenmek istediler; adı da soyadı da kulaklarına hoş geldi. Tavernadaki bir kız arkadaşlarının adı da Marek'ti. Hepsi de işi kabul ettiğine göre Profesör Gomperz'e içlerinden birini seçmek kalıyordu, &ldquo;Thomas&rdquo;ın (daha şimdiden ona adıyla seslenmeye başlamışlardı) beğeneceği birimizi seç, diyorlardı. Eh, hepsi de farklı biçimlerde de olsa güzeldi. Profesör için bu seçme işi kolay olmadı; sonra gidip olanları Thomas'a anlattığında, bunu &ldquo;Paris'in Kararıma benzetti.</p>

  <p class="p9">Kızın ilk gelişinde profesör onları tanıştırma işini üstlenmedi; kır sakalıyla eğlencelerini bozmak istemediğini söyledi. Kız, sıcak, şevkli biriydi; Thomas, öylesine tutkuyla istediği şeye kavuştu. Sevinçten <span class="t20">(</span> kendinden geçmişti ve o bitkin halinde, kıza paranın komodinin üzerinde olduğunu söylemeyi unuttu. Kızsa bu yeni göreve kendini öyle bir kapamıştı ki, işler bittiğinde parayı ne aradı, ne de sordu, ertesi Cumartesi öğleden sonra saat üçte tekrar geleceğini söyledi. Her cumartesi söz verdiği saatte geldi. Thomas ona birinci ziyaretinden borçlu olduğu parayı anımsatmak zorunda kaldı. Parayı alıyordu almasına; ama onunla birlikte olduktan <span class="t13">hemen sonra</span> paraya dokunmuyordu; Thomas alması için uyardığında, &ldquo;Boş ver! Eğlence olsun diye geliyorum sana,&rdquo; diyordu.- Kendini toparlayıp dolabın üzerine konulmuş ücretini alması için bir haftanın geçmesi gerekiyordu; her seferinde bir önceki ziyaretin parasını alıyordu, eh, ne de olsa anlaşma paranın alınmasını gerektiriyordu.</p>

  <p class="p9">Bu böyle altı aydan fazla sürdü, Thomas her seferinde parayı alması için kızı uymak zorunda kaldı. Aslında içinden kızın parayı orada bırakıp gitmesini istiyordu, bu isteği öylesine güçlüydü ki, bu uyarına işini her seferinde yeni bir şakayla dile getiriyordu. &ldquo;Biri cüzdanını komodinin üzerine boşaltmış,&rdquo; diyordu örneğin, &ldquo;Lütfen alır mısın!&rdquo; Ya da, &ldquo;Biri gene parasını ortalıkta bırakmış! Buna dayanamıyorum! Dilenci miyim ben?&rdquo; Bu işi, kız odadan içeri girdiği an yapmalıydı, yoksa <span class="t13">sonradan</span> parayı almasını sağlamanın olanağı yoktu. Cumartesi günleri, onun gelişini dört gözle bekleyecek yerde, bu saçma para meselesi aklına geliyor, yeni bir söyleyiş biçimi bulma çabasına giriyordu. Bir de, bütün bu olanların &ndash;bunca ayın geçmesine karşın bu buluşmaları sanki hâlâ Gomperz ayarlıyormuş gibi&ndash; profesörle bağlantılı olması gururuna dokunuyordu. Thomas'ın keyfi yerinde değilse ve kızı üzmek istiyorsa, &ldquo;Senin profesörün selâmı var,&rdquo; diyordu ona. Ya da &ldquo;Profesör sizin tavernaya geldi mi gene?&rdquo; diye soruyordu. Kız, basit biriydi; onu üzmek istemediğinden itaat ediyordu. Thomas inatçıydı, işin ucunu bırakmıyordu, kızsa, onun dediklerini yerine getirmeden yanına gelmeye cesaret edemiyordu. Kız ona armağan falan getirmek istiyordu. Bir keresinde küçük bir armağan vermeye çalışmış ama bu işi başaramamıştı. Thomas kafasını komodine doğru titreterek azarlayan bir sesle &ldquo;Armağan orda,&rdquo; demişti. &ldquo;Burada armağanları yalnız profesör verir.&rdquo;</p>

  <p class="p9">Kız onun gerçekten ne istediğini bilseydi, her şey güzel güzel yürüyecekti; ama Thomas'ın gururu onu rahat bırakmıyordu; istemediği bir şeyi almaya zorluyordu kızı; başlangıçta bir minnet borcu olarak saptanan şey, gücenme yaratacak bir öğeye dönüşmüştü. Hafta içinde kızı bazen nefretle andığı olurdu. Arabasında uzanmış güneşlenirken yürüyüşü çok çekici bir kadın geçerdi önünden, işte o zaman yaklaşan &ldquo; Cumartesi ziyaretini nefretle aklından geçirirdi. Sık sık bozuştuklarını anlattı bana, bunlardan pişmanlık duyuyor gibi görünmüyordu. Kavgaları, dilediği gibi davranan birinin &ndash;hele bozuştuktan sonra uzun süre kadınsız kalan birinin&ndash; erkekçe bir edimi olarak görüyordu. Sonunda bir gün nerdeyse homurdanır gibi &ldquo;Gene bir şey unuttun!&rdquo; dedi ona. Aşağılık şey kızın cüzdanına girinceye dek bekledi, sonra da &ldquo;Sen artık gelme,&rdquo; dedi ona. Nedenini açıklamak istemedi. Kız kapıda durmuş soran gözlerle ona baktığında, &ldquo;Vaktim yok,&rdquo; diye tısladı, &ldquo;Daha çok çalışmam gerekiyor.&rdquo; Kız ona garip, yanlışlarla dolu bir mektup yazdı; ömrümde böyle bir aşk mektubu görmemiştim &ndash; keşke ezberleseymişim.</p>

  <p class="p9">Mektubu bana okuttu. Okurken gözünü benden ayırmadı. Etkilenmemiş göründü; olayın üzerinden hayli zaman geçmişti. Ama gene de mektubu saklıyordu ve görmek istediğinde, annesine, ona uygun gördüğü azarlamalı sesiyle &ldquo;Mektubu ver!&rdquo; diyordu. Hangi mektup olduğunu açıklamıyordu ama annesi anlıyordu. Okudum ve olanları anladım. Kıza ne büyük haksızlık ettiği açıkça görülüyordu. Hoşgörüsüzlüğünü korudu, bu konuda söylediği son tümce, &ldquo;Hepsini, ama hepsini Gomperz'e geri vermesi gerekirdi!&rdquo; oldu.</p>

  <p class="p9">Bu arada kadınları etkilemeyi öğrenmişti; konuşmalar sırasında, âşıkdaşlık konularında deneyimli olduğunu ele veriyordu. Güneşte, arabasının yanında oturmalarına izin verilen kadınlar onu ziyaret ediyor, mutsuz evliliklerinden, acımasız kocalarından çektiklerinden söz ediyorlardı. Thomas onları dinliyordu, kadınlar içlerini dökmüş, rahatlamış oluyorlardı. Bazen öğüt veriyordu onlara. Kadınlar öğütlerini tutuyordu. Gene geldiklerinde ona teşekkür ediyorlardı, öğütleri işe yarıyordu. Bir kadının yürüyüş şeklini beğenmezse, onunla konuşmuyordu. Böyle durumlarda annesine işaret ediyor, kadın da arabayı çekip götürüyor, böylece aslında başlamamış olan oturumu kapatıyordu.</p>

  <p class="p9">Beklediği mucize, ikimiz arkadaş olduktan sonra gerçekleşti. Muayenehanesi Ober Sankt Veit'de bulunan bir kadın doktor, ateşinin çıktığı bir gün gelip ona bakmıştı. Kadın küçük otomobiliyle gelmiş ve hemen Thomas'ın yatak odasına alınmıştı, yani doktorun yürüyüşünü bile göremedi Thomas. Ateş onu sersem etmişti, uyukluyordu. Kadın ansızın karşısına dikildi ve kendisinin doktor olduğunu söyledi. Böyle bir durumda bile &ndash;her zaman olduğu gibi&ndash; gözlerini yavaş yavaş, iri iri açmayı ve elbet her zamanki etkiyi yaratmayı ihmal etmedi Thomas. Doktor, anında ona âşık oldu. Thpmas sağlığına kavuştuğunda, kadın onu otomobiliyle gezdirmeye <span class="t13">davet</span> etti. Doktorun zamanı uygunsa, hava da güzelse, gelip onu alıyordu.</p>

  <p class="p9">Önce annesinin yardımıyla onu arabasından kaldırıyor ve bir bohça gibi otomobile koyuyordu. Sonra nereleri görmek istediğini soruyordu; dilediği yeri seçebilirdi. önceleri kısa olan otomobil gezileri giderek uzun sürmeye başladı, sonunda ta Semmering'e<a id="a133"></a><a href="../Text/notes.html#a239"><span class="t15">{51}</span></a> kadar uzandılar. Otomobile yerleştirilmek üzere arabasından kaldırılırken, kendine özgü bir ezgi tutturuyordu. Buna birkaç kez tanık oldum. Ziyaretine gittiğimde, doktorun arabasını evin önünde görmeme karşın geri dönmüyordum. Güya bir merhaba demek için, ama aslında dünyanın önünde açılmakta olması nedeniyle neşelenmeye çalışan Thomas'ın sesindeki o mutlu soluğu duymak için yanlarına yaklaşıyordum. Ona özenle bakan, bütün boş anlarını bu otomobil gezmelerine ayıran doktor, Thomas&rsquo;ın metresi oldu; ve bizim arkadaşlığımız boyunca metresi olarak kaldı.</p>

  <h3 class="h31"><a id="ncx1030"></a><a id="a135"></a><a id="a134"></a>Kant Yanıyor</h3>

  <p class="p9">Kentin ta ucundaki tepeye taşındığımdan beri, Veza'nın Ferdinandstrasse'deki eviyle Hacking arasında uzanan Viyana, yani baştan başa Viyana, benim mahallem haline geldi. Veza'dan gecenin geç saatinde döndüğümde, (en kısa yol olan) Hütteldorf-Hacking&rsquo;e dek giden trene binmiyordum. Kent tren yoluna yakın, birbirine paralel olarak ilerleyen iki troleybüs hattı vardı ve bunlar, kalabalık mahallelerden geçiyorlardı. Bir tramvaya atlıyordum. Hayli uzun bir yoldu bu; yolda, canımın istediği bir yerde atlayıp iniyor ve karanlık caddeler boyunca yürüyordum. Bu büyük bölgede yerlerini elimle koymuş gibi bulamayacağım tek bir cadde, belki de tek bir ev yoktu. Ve elbette, geç saatlere dek açık kalan her tavernaya da uğruyordum.</p>

  <p class="p9">Viyana'ya döndüğümden beri bu gezilere çok daha büyük bir istekle çıkıyordum. <span class="t13">Adlardan</span> iğreniyordum; adlarla ilgili hiçbir şey duymak istemiyordum; hepsine tek tek hızla vurmak geliyordu içimden. Bir keresinde üç ay ve ikincisinde altı hafta olmak üzere büyük bir adlar mutfağının göbeğinde yaşamış biri olarak adlara karşı hüzün verici bir tiksinti duyuyordum. Kendimi, (çocukluğumdan beri korkunç bir görüntü olarak belleğime yerleşen) bir kaz gibi hissediyordum, kıstırılmış, zorla ağzına adlar tıkılan bir kaz. Gaganız açık tutuluyordu ve adlardan oluşan bir hamur içine tıkıştırılıyordu. Hamura hangi adların karıştırıldığı önemli değildi, yeter ki hamurda ya da lâpada bütün adlar bulunsun ve siz, boğulmak üzere olduğunuzu sanın. İşte bana böyle adlarla saldırılmasına keder ve üzüntü verilmesine karşıydım; buna, adsız insanlarla ad açısından yoksul kişilerle direniyordum.</p>

  <p class="p9"><span class="t13">Herkesi</span> görmek ve dinlemek istiyordum, uzun süre, tekrar tekrar hatta, sonsuz bir yineleme halinde dinleyebilirdim insanları. Adlardan ne kadar kurtulursam, bu işe o kadar çok vakit ayırabiliyordum; insanların çeşitliliği karşısındaki, yoksullukların dereceleri, çiğlikler, sözcüklerin yanlış kullanılması karşısındaki şaşkınlığım, bu kişilerin, yazarların palavralarından, kendini beğenmişliklerinden uzak konumları karşısındaki şaşkınlığım adlardan uzak kaldığım ölçüde artıyordu.</p>

  <p class="p9">Bana hoş bir dinleme fırsatı veren, geç saatlere dek açık bir tavernaya girmişsem, sabahın dördüne, taverna kapanıncaya dek orada kalıyordum, giren çıkan, gene giren insanlar seline teslim ediyordum kendimi. Yarı uyuyormuş gibi gözlerimi kapayarak ya da yüzümü duvara dönerek dinlemekten çok hoşlanıyordum. İnsanları salt dinleyerek birbirlerinden ayırmayı öğrendim. Bitinin oradan çıktığını görmüyordum, ama sesinin yokluğunu duyuyordum; gene sesini duyduğumda, geri döndüğünü anlıyordum. Eğer tekrarlardan sıkılmazsanız, olanları tamamıyla ve saygısızlıktan uzak bir tutumla kavrarsanız, hemen bir konuşma ve yanıtlama ritminin varlığını anlıyorsunuz; sahneler gelgitlerle, akustik maskelerin hareketleriyle biçimleniyordu; ve bu sahneler, adların kendilerini kabul ettirme çığırtılarının tersine, ilginçti &ndash; yani hesaplı değildi. Sahneler, diledikleri etkiyi yaratıyor ya da yaratmıyor olabilirlerdi; ama gene de tekrar tekrar gerçekleşiyorlardı &ndash; ya da belki hesap kitaplarının dar olması nedeniyle, dinleyiciye başarısız görünmeye mahkûm, dolayısıyla boşuna ve masum olduklarını söylemek daha doğru.</p>

  <p class="p9">Bu insanları seviyordum, aralarında en nefret edilesi olanları bile seviyordum, çünkü bunlara konuşma gücü verilmemişti. Sözcüklerle gülünç hale sokuyorlardı kendilerini, sözcüklerle mücadele ediyorlardı. konuştuklarında, eğlence parklarındaki o görüntüyü çarpıtan aynalara dalıyordu gözleri; kendilerini sözcüklerin çarpıklığı içinde ortaya koyuyorlardı, bu çarpıklık, sözüm ona kendilerinin benzeri haline geliyordu. Anlaşılmaları için çaba harcadıklarında, incinmeye hazır bir yapıya bürünüyorlardı; birbirlerini öylesine başarısız bir şekilde suçluyorlardı ki, hakaretleri övgü, övgüleriyse hakaret gibi geliyordu kulağa. Berlin'de yaşadığım, aldatıcı bir ün kılığı altında yakından tanıdığım ve içinde boğulacağımı sandığım iktidar ya da güçlülük deneyiminden sonra, doğal olarak her türden güçsüzlüğe karşı duyarlıydım. Yakamı bırakmıyordu bu duygu, ona şükran borçluydum; kendimi onunla doyuramıyordum ve bu başkalarının bencilce kullandığı açıkça ilân edilmiş bir güçsüzlük değildi: birbirlerinden ayrı duran, bir araya gelemeyen, hele hele onları bağlamak yerine birbirlerinden ayıran konuşmada birleşemeyen bireylerin, gizli, sapına dek güçsüz güçsüzlüğüydü.</p>

  <p class="p9">Thomas Marek'te beni çeken çok şey vardı, özellikle de güçsüzlüğünü yenmede her gün harcadığı çaba benim için çok ilginçti. O güne dek tanıdığım insanlar arasında en kötü durumda olanıydı; ama konuşuyordu, ben onu anlıyordum. Söyledikleri anlam taşıyordu. Yalnızca soluğuyla sözcükler oluşturmak için öylesine büyük bir çaba harcadığı için aklımdan çıkmıyor değildi. Zekâsıyla, kendisini bir acıma nesnesinden insanların hacca gider gibi ziyaret ettiği bir kişiye dönüştürdüğü için hayrandım ona. Geleneksel anlamda bir aziz değildi Thomas. çünkü yaşama açıktı ve onun her yönünü, özellikle de kendisine kapatılmış olan yönlerini müthiş seviyordu. Çocukluğunda, <span class="t13">ister istemez</span> sade bir yaşantıya başlamıştı; anlatılması olanaksız çabalarla geçen yıllar boyunca olan biten her şey, başkalarının doğallıkla sahip olduğu yetenekleri ve kolaylıkları elde etme uğraşından oluşuyordu.</p>

  <p class="p9">Kendi kendisine okumaktansa başkasının ona istediğini okuması daha etkileyici olmuyor mu diye sordum Thomas'a. Önceleri oluyordu diye yanıtladı beni: küçüklüğünde, şiirleri, öyküleri, oyunları kız kardeşi ona okuyordu. Dostlukları böyle başlamıştı zaten, bu şekilde birbirlerinden ayrılmaz bir ikili olmuşlardı. Ama bu artık ona yeterli gelmemeye başladı. Kız kardeşinin anlamadığı daha güç şeylere ulaşmak istedi. Tümcelerin ne anlama geldiğini bilmeden, mekanik olarak okuması iyi olur muydu peki? Bunu yapmak, kız kardeşi için haksızlık olurdu, kendisi için de haksızlık olurdu. Ona bir şey okurken, okuduğunu ona aktarıyordu. Aktarılanın her ikisi için de aynı ölçüde önemli olması gerekiyordu. Kardeşini okuyan bir papağana indirgemek istemezdi. Ayrıca da, zaman zaman sakin sakin düşünme ihtiyacı duyuyordu, okuduğunu sözcüğü sözcüğüne anımsamadığında, geri dönüp bakmak istiyordu. Her iki nedenden dolayı, kendi başına okuması kaçınılmaz olmuştu. Onun bu yönteminde eleştireceğim bir yön var mıydı?</p>

  <p class="p9">Kuşkusuz hayır, dedim. Tersine sorunu öylesine inandırıcı bir şekilde' çözümlemişti ki, dünyadaki en doğal şeymiş gibi görünüyordu.</p>

  <p class="p9">Öyleydi de. ama gene de ben buna hiç alışamadım. Ne zaman bana bir şeyler (belki yalnızca bir tümce ya da çok çok bütün bir sayfa) okusa, bu olayı ilk kez yaşıyormuşum gibi geliyordu bana. Saygıdan da fazla duygular besliyordum: Her zaman için kolaylıkla okuduğuma utanıyordum ve onun bu yönteminden sağladığı yararı görmek, için sabırsızlanıyordum. Bu şekilde soluğuyla oluşturduğu her tümce, duyduğum bütün diğer tümcelerden farklı geliyordu bana.</p>

  <p class="p9">1930 Mayısında Thomas'ı ziyaret etmeye başladığımda, taslaklarım üzerinde çalışmaya başlayalı altı ay olmuştu. <span class="t13">İ</span><span class="t13">nsanl</span><span class="t13">ığı</span><span class="t13">n Yan</span><span class="t13">ı</span><span class="t13">lg</span><span class="t13">ı</span><span class="t13">lar Komedisinin</span> sekiz karakteri oluşmuştu ve her birinin tek bir romanın baş kişisi olacağı kesin görünüyordu. Hepsi de yan yana ilerliyordu; birini diğerine yeğlemiyordum. Bir onda yoğunlaşıyordum bir diğerinde; hızla birini bırakıp birini elime alıyordum; hiçbirini ihmal etmiyordum, hiçbirini de öne çıkarmıyordum; hepsinin kendine özgü konuşma biçimi ve özgün düşünme biçimi vardı. Sanki ben sekiz kişiye ayrılmıştım, ama ne kendimi, ne de onlar üzerindeki denetimimi elden bırakıyordum. Onlara ad vermek konusunda endişelerim vardı; (daha önce de söylediğim gibi) bu kişileri baskın özellikleriyle nitelemiştim, o niteliklerin baş harfleriyle anıyordum. Kendilerine ait birer adları olmadığı sürece kimse birbirini fark etmiyordu. Fazlalıklardan arınmışlardı, yansız kişilerdi hepsi, anlamadıkları, algılamadıkları konularda üstünlük kazanmaya çabalamıyorlardı. &ldquo;Ölüm Düşmanı&rdquo; ile &ldquo;Mirasyedi&rdquo; arasında büyük bir uzaklık vardı, bu İkincisiyle &ldquo;Kitap Adam&rdquo; arasında da büyük bir uzaklık vardı. Ama gene de yol açıktı; kendileri kendi başlarına yolu tıkamıyorlardı. Hiç acelem yoktu; o günlerden beri bir daha hiç yaşamadığım bir canlılık, bir sevinç duygusuyla doluydum &ndash; birbirinden uzak, garip bölgeleri tek başına düzenleyen, denetleyen, durmadan bir bölgeden diğerine gidip gelen, hatta bazen yolda giderken yolunu değiştiren, istemediği hiçbir yerde kalmayan, hiçbirinin yıkıcı etkisi altında kalmayan yalnız bir adam, birine değil de bütün bölgelere bana ait diyen, herhangi bir öngörü kafesine asla girmeksizin avlanıp duran bir kuştum.</p>

  <p class="p9">Thomas'la konuşmalarım felsefe ya da bilimsel konular üzerineydi. Söyleyecek çok şeyi vardı, bunları söylemekten de hoşlanıyordu, ama benim neyle uğraştığımı bilmek de istiyordu. Kitle görüngüsünün izlerini bulmak umuduyla uygarlıkları ve dinleri incelediğimi söyledim ona. O sıralarda bile, yazınsal taslaklarımı oluşturduğum günlerde bile günün birkaç saatini bu işe ayırıyordum. Yazınsal çalışmalarım konusunda bir şey öğrenmedi Thomas; içimden bir ses, karakterlerimde, ya aşırı hareketlerinin onun asla yapamayacağı şeyler olması nedeniyle, ya da kısıtlamalarının ona kendi kısıtlanmışlığını anımsatabileceği nedeniyle onu incitecek bir yön bulunduğunu söylüyordu. Taslaklarım konusunda söz etmemeye kesin kararlıydım, çünkü böylece, konuşacağımız konular hiç tükenmeyecekti: Jacob Burckhardt'ın,<a id="a136"></a><a href="../Text/notes.html#a241"><span class="t15">{52}</span></a> yaşamıma Thomas'la birlikte giren ve benim için en önemli şey haline gelen <span class="t13">Yunan Uygarl</span><span class="t13">ığı</span> <span class="t13">Tarihi</span> adlı yapıtını tartışıyorduk. Thomas, Yunanlılarla uzun zaman önce tanışmıştı ama onlarla. kendi dönemlerinin aşırı bilimsel ilerleyişleri içinde karşılaşmıştı. O zamanın yeni bilim adamlarının hangi yönlerden Burckhardt'tan ayrıldığını açıklayabiliyordu bana; ama Thomas, Burckhardt'ın başkasıyla kıyaslanması olanaksız yorumlarını da derinden kavramış bulunuyordu. Burckhardt'ın on dokuzuncu yüzyılın büyük tarihçisi olduğu konusunda aynı görüşteydik. ve artık kendisine ait olan yeri alması gerektiğini düşünüyorduk.</p>

  <p class="p9">Bu konuşma benim için önemliydi, ama ben. yalnızca bir yanımla katılıyordum tartışmalara. Ancak Thomas'la olan ilişkimin. sık buluşmalarımızın. kendisinden gizlediğim o diğer yanımı etkilediğini hissediyordum.</p>

  <p class="p9">Bu konuda Thomas'tan tanıdığım tüm diğer insanlardan daha fazla yararlanıyordum. Bu yalnızca onun başkalarınınkiyle kıyaslanamayacak bir varoluşa sahip olmasından ileri gelmiyordu; kendisinden beklemediğim şeylerle de şaşırtıyordu beni. Bazı bakımlardan yarattığım karakterlerden birine benziyordu: o kişinin dayandığı. bağlı olduğu koşulu biliyorsanız. onun yaptığı her şey kesin ve tutarlıydı, hiçbir şey daha önce olduğundan farklı olamazdı. Davranışlarının açık ve kavranabilir olduğunu hissediyordunuz. O. benim <span class="t13">İ</span><span class="t13">nsanl</span><span class="t13">ığı</span><span class="t13">n Yan</span><span class="t13">ı</span><span class="t13">lg</span><span class="t13">ı</span><span class="t13">lar</span> Komedisi'nin özünü oluşturdu; kendisi içinde yer almadan o özün doğru olduğunu büsbütün kanıtlıyordu. Ama benim karakterlerimden çok farklı biri olduğundan. hepsinden de daha canlı görünüyordu. O da öldürülemezdi: hepsi de çok ciddi olan üç kendini öldürme girişimi, hiçbir iz bırakmaksızın başarısızlığa uğramıştı; herhangi bir insanı öldürecek şeyler. onu hiç etkilememişti. Teslim olmaya karşı korunmuş durumdaydı; bunu biliyor ve kabul ediyordu. Kendisini kötü hissetmediği zamanlarda, bundan gurur bile duyuyordu; başkalarından. hatta benden bile elde ettiği her şey. onu güçlendirmeye yarıyordu.</p>

  <p class="p9">Beni doldurmuş bulunan karakterlerden daha büyük bir ağırlığı vardı onun; çünkü bağımsızdı, kendi yaşamını kendisi <span class="t13">yarat</span><span class="t13">ı</span><span class="t13">yordu.</span> Bu koşullar altında bile, hiç beklenmedik değişimler gösterebiliyordu; beni en çok bu alanda şaşırtıyordu. Onu tanıdığınızı sanıyordunuz. bir bakıyordunuz, hiç beklemediğiniz bir davranışta bulunmuş. Sanıyorum özellikle onlardan çok daha güçlü ve daha gizemli olduğundan. benim içimde çarpıştığı sekiz karakterin sekizinin de yok olmasına neden olabilirdi. Ben. onları tanımıyordum; onlar, Thomas'ı tanıyorlardı. ve adsız olduklarından, Thomas'ın adının insafına kalmışlardı.</p>

  <p class="p9">Ama yalnızca birkaç aylık bir süreç içinde, benim tasarımın sessiz bir tehlikesi haline gelen bu insan, saflığı içinde her karakterin içine girme yolunu buluveren, onları içlerinden yaralayan ve zayıflatan Thomas, bir kurtuluşun da nedeni oldu. Tasarımın büyüklüğü, kendi cezasını içinde taşıyordu; bununla birlikte sonuçta ulaşılan felaket tamamlanmadı; geriye &ndash; bugün <span class="t13">Die</span> <span class="t13">Blendung</span> (Körleşme) başlığını taşıyan bir şeyler kaldı..</p>

  <p class="p9">Thomas sık sık kendisinin yoksun bırakıldığı deneyimleri anlatmamı isterdi benden, hatta bir keresinde, On Beş Temmuz olaylarını tam tamına, anlatmam için ısrar etti. Her şeyi olduğu gibi anlattım; daha önce toparlayıp bir araya getirmemiş olduğum bütün ayrıntıları verdim ona. Üç yıl sonra bile o günün bende ne kadar canlı bir şekilde korunduğunu görmüş oluyordum. Onun duyguları benimkinden farklıydı: onu ürkütmedi; hızlı hareket, mekanın sık sık değişmesi onu etkiledi; düşünmeye başladı. Sonra birden ''Yangın!&rdquo; dedi. Bu sözcüğü tekrar tekrar söyledi. &ldquo;Yangın! Yangın!&rdquo; Nerdeyse sarhoş olmuştu. Kalabalıktan ayrı bir yerde ellerini başına vura vura tekrar tekrar ağlamaklı bir sesle &ldquo;Dosyalar yanıyor! Bütün dosyalar!&rdquo; diye bağıran adamdan söz ettim ona. Thomas birden neşelendi, kahkahalarla gülmeye başladı; öyle çok gülüyordu ki, arabası hareketlenip ilerlemeye başladı. Gülme, itici güce dönüşmüştü; kendisi duramayacağından fırlayıp onu yakalamak zorundaydım; arabayı tuttuğumda, kahkahasının tekerleklere verdiği müthiş itme gücünü hissettim.</p>

  <p class="p9">O anda sekiz karakterden biri olan &ldquo;Kitap Adam&rdquo; gözümün önüne geldi. Ansızın fırladı, dosyalara hayıflanan adamın yerini aldı. yanmakta olan Adliye Sarayı'nın önünde duruyordu. Kitap Adam'ın bütün kitaplarıyla yanmasının gerektiği şimşek gibi çaktı beynimde.</p>

  <p class="p9"><span class="t13">&ldquo;Brand</span>&ldquo;<a id="a137"></a><a href="../Text/notes.html#a243"><span class="t15">{53}</span></a> diye mırıldandım, <span class="t13">&ldquo;Brand.&rdquo;</span> Arabası durup da gülmesi sonunda geçince, &ldquo;Yangın!&rdquo; diye yineledi Thomas, &ldquo;Bu bir yangın olsa gerek!&rdquo; Brand sözcüğünün benim gözlerimde bir ad haline, kitap kahramanının adı haline geldiğini bilmiyordu. O andan sonra Kitap Adam'ın adı Brand oldu. Bir ad alan ilk ve tek karakterdi, onu diğer karakterlerin tersine, kendi içinde erimekten kurtaran da bu ad oldu.</p>

  <p class="p9">Karakterler arasındaki denge yok olmuştu. Brand'a olan ilgim giderek artıyordu. Neye benzediğini henüz bilmiyordum; dosyalara ağlayan adamın yerini almıştı gerçi ama, ona hiç benzemiyordu. O bir kenarda durmuyordu. Onun yangını, yazgısı olan ve ister istemez kendi sonunu içeren yangını ciddiye alınası gibi ben de onu ciddiye alıyordum. Sanıyorum. diğer karakterleri giderek kurutan bu yangın beklentisi olmuştu. Zaman zaman oturuyor ve onlar üzerinde yoğunlaşıyordum, yazmaya çalışıyordum gerçi, ama yangın, şimdi yeniden canlanan yangın, yaklaşıyordu; onun varlığında bu karakterler boş, kitabî görünüyordu. Bir ölüm tehdidi altında değillerdi &ndash; ne biçim yaratıklardı bunlar? Ne de olsa onların ölmeyeceğini kesinlikle saptamış bulunuyordum; o koğuşta, kendileri için seçtiğim tımarhane koğuşunda bir araya gelmek için yaşamlarını sürdürmek zorundaydılar. Orada büyük umutlar bağladığım o konuşmayı yapacaklardı; bu konuşmanın, bayağılıklardan başka bir şey söylemeyen ama gene de birbirlerini anlamayan &ldquo;normal&rdquo; insanların konuşmalarının tersine <span class="t13">anlam</span> taşıyan bir konuşma olacağını bile düşlemiştim.</p>

  <p class="p9">Bu konuşmaları önlemli bir sevecenlikle korumaya çalışmama karşın. bunların kafamdaki görüntüsü, sürprizlerle dolu konuşmalar yapmaya başlamamızdan beri. sönükleşmişti. Düşlediğim konuşmalarda. sağduyuları, kendininkilerden bile daha önemli hale gelen bir başka kişinin esirgenmesi, korunması gerekiyordu; oysa Thomas'la yaptığım konuşmalar, aklımı kafamdan uydurabileceğim bütün her şeyden daha fazla meşgul ediyordu. Hâlâ karşımda duran Steinhoftaki koğuş, içinde bir araya gelmelerini tasarladığım tüm karakterler gibi çabucak boşalıverdi. Bu koğuşu saçına buluyordum artık; diğer koğuşların önünde hava atıyordu. Buna neden öylesine büyük bir onur bağışladığımı anlayamıyordum; bu koğuşlardan herhangi biri de aynı işi görebilirdi. Hepsi de birbirinin aynadaki görüntüsü gibiydi.</p>

  <p class="p9">Karakterler, benim kendileri için şiddetli-hiddetli bir son hazırlamama gerek kalmaksızın, giderek artan bir bağımsızlaşmayla kendi başlarına kalırken, (onları reddetmiyordum, gizlemiyordum; hepsini birden, tümcenin ortalarında bir yerde terk ediyordum) Kitap Adam Brand beni öylesine sarmıştı ki, sokaklarda yürürken onu aramaya başladım. Onu uzun boylu ve bir deri bir kemik biri olarak canlandırmıştım gözümün önünde, ama yüzü nasıldı, bilmiyordum. Onun yüzünü görünceye dek. bu karakter de, diğer yediyi dilenciliğe sürükleyen hayalet gibi bir şey olma niteliği taşıyacaktı. Adamın Hacking'de olmadığını biliyordum; Brand, kent merkezinde ya da oraya yakın bir yerlerde otururdu, bu yüzden şimdi ona rastlayıvereceğim diye. sık sık Viyana'ya gidiyordum.</p>

  <p class="p9">Beklentilerim beni yanıltmadı. Onu kendisini fark etmeksizin önünden sık sık geçtiğim bir kaktüs çiçekçisinin sahibi olarak buldum. Kohlmarkt'tan Cafe Pucher'e giden yolun başında. solda küçük bir kaktüs dükkanı, dükkanın da çok geniş olmayan, içinde her boyutta pek çok kaktüsün diken diken dizildiği bir vitrini vardı. Bunların ardında. ipince, upuzun bir adam olan dükkan sahibi durmuş, dışarı bakıyordu; bütün o dikenlerin ardında çok belirgin bir görüntü oluşturuyordu. Vitrinin önünde durdum ve adamın yüzüne baktım. Benden bir baş uzundu, o da bana bakıyordu, ama beni fark etmeksizin. bedenimi delip ardımda bir yerlere de bakıyor olabilirdi. Kuru olduğu kadar dalgındı; kaktüs dikenleri olmasaydı ona bakmazdınız; o. dikenlerden oluşuyordu:</p>

  <p class="p9">Böylece Brand'ı bulmuştum. adam beni bırakmıyordu. Bedenime bir kaktüs ekmişti. bu bitki, kararlı ve kayıtsız bir şekilde gelişip duruyordu. Güz başlamıştı; çalışmaya koyuldum; her gün. hiç ara vermeden ilerliyordum. Yılların zihni dağınıklığı sona ermişti; şimdi. katı yasalar hüküm sürüyordu. Kendime ara verme fırsatı tanımadım, hiçbir kışkırtmaya yenik düşmedim. Önemli olan içimdeki, &ldquo;yırtılmazlık&rdquo; diye andığım, delikleri çok küçük, sıkı ağdı. Aklımın dağınık olduğu geçen yıl boyunca müthiş bir hayranlık duyduğum Gogol, ustam olmuştu. Tüm zamanımı onun okulunda kendimi yaratma özgürlüğüne adadım. Bu özgürlükten duyduğum sevinci, daha sonra başka şeyler için çaba harcarken bile hiç yitirmedim. Ama şimdi, kafamın toparlanma süreci yaşadığı, açıklık ve yoğunluk peşinde koştuğum. tıpkı amberde olduğu gibi hiç tortu bırakmayan bir şeffaflık peşinde koştuğum bu yıl süresince, gene Gogol kadar hayran olduğum bir örneğe tutundum: Stendhal'in Kırmızı ve <span class="t13">Siyah</span>'ıydı bu. Her gün yazmaya başlamadan önce bu romandan birkaç sayfa okur, böylece yazarın tıpkı farklı bir kitapla, çağının ünlü yasalar kitabıyla yaşadığı deneyimi yaşardım.</p>

  <p class="p9">Brand adını birkaç ay korudum. Bu karakterin özellikleriyle adındaki titrek parıltı arasındaki zıtlık, önceleri beni rahatsız etmedi; ama bütün özellikleri, katı ve sarsılmaz bir şekilde ortaya çıkınca, ad, karakteri ezerek yayılmaya başladı. Bu ad bana durmadan karakterin, vaktinden önce düşünmeyi arzulamadığım sonunu anımsatıyordu. Yangının vaktinden önce alev almasından, daha yeni ortaya çıkmakta olan bir şeyi yutacağından korkuyordum. Brand'ın adını değiştirdim, ona şimdi Kant diyordum.</p>

  <p class="p9">Bir yıl boyunca beni denetimi altında tuttu Kant. Çalışmam acımasız bir kararlılıkla sürüp gidiyordu; böyle bir deneyimi daha önce hiç yaşamamıştım. Kendimden daha çok, bir yasanın denetimi altındaydım, öylesine kararlı bir şekilde sırt çevirmiş olsam da, varlığıma ne de olsa özel bir şekilde sızmış, bulunan doğa bilimleri disiplinini anımsatan bir şey tarafından yönetiliyormuşum gibi geliyordu bana. Bu disiplinin üzerimde bıraktığı etkilerin ilk belirtilerini, kitabımın katılığı ele veriyor.</p>

  <p class="p9">1931 Ağustosunda, Kant kitaplığını ateşe verdi ve kitaplarıyla birlikte yandı. Ölümünden, bu süreci ben yaşamışım gibi etkilendim. Yazdığım kitap, kendi sağduyumu ve deneyimlerimi ortaya koyuyordu. Birkaç yıl boyunca odamda öylece dokunulmadan duran elyazmasının başlığı Kant Yanıyor'du. Bu başlığın verdiği acıya dayanmak kolay değildi. İstemeyerek değiştirmeye karar verdiğimde, yangını tümüyle bir kenara atmayı başaramadım. Kant, Kien (Almanca çıra) oldu; dünyanın tutuşturulabilirliği, içimde duyduğum bir tehdit, başkişinin adı olarak korunmuş oluyordu. Ancak acı, Körleşme adında yoğunlaştı. Bu başlıkta (başka kimsenin bilmediği) Samson'un kör edilmesinin anısı, bugün bile tümden bir kenara atmaya cesaret edemediğim bir anı yaşıyor.</p>
</body>
</html>
