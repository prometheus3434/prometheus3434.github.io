<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/stylesheet.css" rel="stylesheet" type="text/css" />
</head>

<body>
  <h2>TELGRAFÇI ABDURRAHİM</h2>

  <p>Mazmanoğlu hacı Abdullah, deminden beri, dalgın bir ciddiyetle hatta kederle burnunu karıştırıyordu. Kırmızı ve büyük yüzünde burnu kocamandı. Kırmızıydı. Burun karıştırmak, karıştıran için tadına doyulmaz bir iş, seyreden için pis ve usandırıcı bir harekettir.</p>

  <p>Mazmanoğlu kendini bildi bileli burnunu karıştırılmış; ne aşk, ne ölüm tehlikesi, ne alay, ne dedikodu Mazmanoğlu’nun elini burnundan çektirememişti. Kerhanedeki dostu, vaktiyle «Burnunu karıştırırsan, seni içeri almam.» dediği halde para etmemiş. Onsekiz yerinden vurmuşlar, delik deşik vücudunu hastane sertabibi masaya uzatmış, terzinin hırka yamadığı gibi dikmiş. O sırada Mazmanoğlu gene böyle dalgın bir ciddiyetle burnunu kurcalamakla meşgulmüş. Arkadaşları, «Oyun çıkardıkları» zaman herkesin taklidini yaparken Mazmanoğlunu da burnunu karıştırırken temsil ederler, seyirciler gülmekten kırılır, Mazmanoğlu da güler. Ama gene de eli burnundadır. Yakında oniki seneyi günü gününe tamamlayıp çıkacak. Tabiî evlenmesi mevzubahis. Anası kız istemeye gittiği zaman, çenesi düşük koca karılar «Karı Bey, Senin Bozo hâlâ burnunu karıştırır mı?» diye soruyorlarmış. Şimdi, İstanbullu, aralarındaki mukaveleye rağmen «Çek elini!» diye bağırmağa yalnız İstanbullunun mukavele mucibi hakkı vardır. Başka kimse maazallah müdahale edemez bunu söylemeye üşeniyor, onun burnunu karıştırmasına da, kendisinin üşenmesine de kızıyordu. Bir seneden beri yemek arkadaşlığı yaptıkları için Mazmanoğlu’nun hangi hareketlerle burnunu karıştırdığı kendisince malûmdu. Evvelâ, şahadet parmağını sağ deliğe sokar, bir müddet araştırır, sonra ne çıkardıysa bunu şahadet ve başparmakları arasına alır, sağ elini, orta parmaklarından biriyle sol elinin bir kenarına iliştirerek ufalamağa başlardı, işte asıl facia buradaydı. Bu manzara karşısında İstanbullu her zaman şair Necip Fazıl'ın yüzündeki acıklı tik'i hatırlıyor, bu iki harekette de sahipleri için bir anlaşılmaz rahatlık, hattâ kurtuluş sezerek ikisine de acıyordu. Hacı Abdullah, burnunun sağ deliğini bırakıp sol deliğe geçti. Kapalı duran mahpushane kapısının önünde üç kişiydiler. Karşıdaki bakkal dükkânı kapalıydı. Üç kişiydiler. Üçüncü şahıs Murat Efendi gardiyandı (Dış kapı nöbetçisi). Gardiyan Murat efendinin soyadı «Büyük» tü. Birçok soyadlarının aksine, Murat efendinin ismi müsemmasına uygundu. Kendisi fevkalâde uzun boylu, güzel bir adamdı. Kır saçları, çizgisiz matruş yüzüne hiç yaraşmıyor, üstüne kireç dökülmüş gibi insana uzanıp fiskelemek arzuları veriyordu. O kadar şık giyinirdi ki, kıyafetiyle mesleğini birbirine uydurmanın imkânı yoktu. Çok zaman, yabancılar Murat efendiyi mahpushane müdürü sanırlardı. Abazaydı. Kafkasya'dan geleli otuz sene olmuştu. Onsekiz seneden beri de bilâ fasıla gardiyanlık ediyordu. Bu müddet içinde hapishane nizamnamesinden bir tek madde bile öğrenememişti ama iki tane mühim kibar kelime ezberlemişti: «Teessüf ederim, seni vazifeye davet ederim.» Bunları o kadar sık sık, o kadar yerli yersiz kullanırdı ki ikisinin de artık hiç bir değeri kalmamıştı. Şimdi başını sarsarak uyukluyor, daldıkça ahtapotlu burnundan acayip sesler çıkarıyordu.</p>

  <p>Nöbetçi jandarma öksürünce uykudan sıçradı. Anahtarları araştırdı. Desteyi cebinden çıkarıp zincirini pek alışık bir hareketle oturduğu iskemlenin arkalığına taktı ve kolunu üstüne koyarak emniyetle gözlerini yumdu.</p>

  <p>Yazın, mahpushanenin öğleden sonralarında vakit geçmek bilmez. Yapışkan ve insafsızdır, insana yaşamakla yaşamamak arasında hiç bir fark kalmamış gibi bir yorgunluk, bir tükenme hissi gelir. İstanbullu, uykudan kalktığı için büsbütün sinirliydi. Burada, bu üç kişi suyun akmasını bekliyorlardı. (Yazın, şehrin suları 13'de kesilir, 17'de tekrar akmaya başlar.)</p>

  <p>Mazmanoğlu hacı Abdullah sokaktan geçen amele kıyafetli bir adama seslendi:</p>

  <p>— Nereye ağa?... Selâm yok mu?</p>

  <p>Adam durdu. Mahcup mahcup gülümseyerek elini cebine atıp kapıya yaklaştı, sigara paketini çıkardı:</p>

  <p>— Merhaba. Nereye böyle.... Aşağıya mı? Mazmanoğlu «Aşağıya» sözüyle kerhaneyi kastetmişti. Burnunu karıştırmaktan vazgeçmediği için elinin arkasından kurnaz kurnaz gülüyordu.</p>

  <p>Adam cigara sarmaya başlamıştı. Temmuz güneşi arkasından vuruyor, hissedebileceği harareti düşünerek İstanbullu, betonun rutubetli gölgesinde otururken bunalıyordu.</p>

  <p>Adam, dokuma fabrikası işçilerine mahsus sapsarı yüzüne hiç yaraşmayan kıpkırmızı diliyle cigara kâğıdını ıslattı. Bunu yaparken kendi kendine bir mühim işe teessüf ediyormuş gibi başını soldan sağa, sağdan sola sallamıştı. Dişlerinin ucuyle kâğıdın fazlasını kopardı. Ağza gelecek tarafını yapıştırmadan cigarayı demirlerin arasından Mazmanoğlu’na uzattı:</p>

  <p>— Herifi getirdiler mi? dedi.</p>

  <p>— Kimi?</p>

  <p>— Çarşıda adam vurdular. Haberin yok mu?</p>

  <p>Hacı Abdullah elini birdenbire burnundan çekti. Sol yanağındaki eski bıçak yarası, genç ve şişman yüzünde derin bir kırışık gibi görünüyordu. Tepesi pek ziyade seyrekleşmiş sarı saçlarını sıvazladı. Bunları pek acele yapmıştı:</p>

  <p>— “Ölmüş mü vurulan?” diye sordu. Murat efendi, demek ki tavşan uykusuna yatmış, dost düşman dinliyordu. Adamın yerine cevap verdi:</p>

  <p>— Vurulan ölür. Vurulan ölmezse vuran ölür. Adam:</p>

  <p>— Ölme yok… dedi.</p>

  <p>— Kim vurmuş?</p>

  <p>— Postanede.... Abdurrahman bey diyorlar....</p>

  <p>— Abdurrahman mı? Kimin oğlu?</p>

  <p>— Yerli değilmiş. Yabancı. Garip. Diyarbekir'li dediler.</p>

  <p>— Kimi vurmuş?</p>

  <p>— Şaroğlu'nun kızını vurmuş.</p>

  <p>— Şaroğlu'nun mu? Allah Allah. Büyük kızı mı vurmuş? Kız kocaya gitmedi mi yahu....</p>

  <p>— Neden vuruyor?</p>

  <p>— Kız bekârmış. Küçük kızı besbelli....</p>

  <p>— İstemiş vermemişler. Kızın eniştesini vuracakmış. Ali bey dükkâna kaçınca kızı vurmuş.</p>

  <p>— Kız orada narıyor?</p>

  <p>— Bilmem. Kimi dedi ablasından geliyormuş... Kimi dedi hamamdan çıkmış. Şaroğlu’nun kızı da maşallah....</p>

  <p>— Güzel mi? Ben içeri girdiğim zaman, şu kadar çocuk olmalı. Ben gayrı yeni yetişenleri tanımıyorum.</p>

  <p>— Tombul.... Boylu boslu.... Güzel mi ne demek, dünya güzeli.... İstanbullu, hamamdan yeni çıkmış körpe ve tombul bir kızın kırmızı yanaklarını gözünün önüne getirdi.</p>

  <p>Mazmanoğlu, herif bırakıp gitmesin diye sual üstüne sual sormaya başlamıştı:</p>

  <p>— Sen gördün mü? Silâhı iyi miydi?</p>

  <p>— Ben görmedim. Çarşıdan gelenler söyledi. Silâhı elbette iyidir.</p>

  <p>— Yahu.... insan merak edip gitmez mi?</p>

  <p>— Adam sende.... Biz ölüyoruz kardeşim.... Haline şükret... Zamanlar kötüledi. Sizin haberiniz yok....</p>

  <p>Ve ayaklarının altında lastik varmış gibi hiç ses çıkarmadan yürüdü. Mahpushane kapısının karşısında alçak bir kerpiç duvar vardı. Ahırın duvarı. Ahırın üzeri toprak damdı. Bir kat üzerine yapılmış eve bitişikti, iki taraftaki ağaçlar, damın kenarlarını kaplamış, orta yeri sert topraktan bir köy yoluna benzemişti. Üstü tahtalarla çatılmış baca, bir güvercin yuvasını hatırlatıyordu. Nöbetçi jandarma duvarın dibine gidip taşın üstüne oturdu. Teçhizatı belli ki, sıcakta kendisine pek ağır geliyordu. Beşliyi (Yani mavzeri) kucağına uzattı. Gözleri nerdeyse kapanacaktı. (İsmi Bayram'dı. İhtiyat erlerden olduğu için âdeta ihtiyar görünüyordu.)</p>

  <p>Mazmanoğlu, burnunda yarım bıraktığı işi tekrar eline almıştı. Gardiyan Murat efendi, anahtar destesini tekrar iskemlenin arkalığına asıp kolunu üstüne dayadı, İstanbullu, elini sallayarak Mazmanoğlu’na nihayet çıkıştı:</p>

  <p>— Karıştırma şunu....</p>

  <p>Hacı Abdullah elini hemen aşağı aldı.</p>

  <p>— Kim bu Abdurrahman acaba Murat bey?</p>

  <p>— Kim olduğunu bilmem. Demin bahçelerden, subaşlarından, rakı âlemlerinden bahsettik. Biz burada dışarsını hep mesut sanıyoruz. Çarşıda kız vuracaklarını hiç aklımıza getirdik mi?</p>

  <p>Abdurrahman olmayacak.... Yeni geldiyse bilmem. Lâkin yeni gelse Şaroğlunun kızını nerden bilecek? Hayır. Benim bildiğim postanede Abdurrahman yok. Gardiyan Murat Efendi, sol şakağındaki ceviz kadar uru parmağiyle bastırarak cevap verdi:</p>

  <p>— Doğru. Abdurrahman yok.</p>

  <p>— Dur bakalım.... Abdurrahim bey var.</p>

  <p>Tamam. Diyarbakırlı Abdurrahim Bey. Abdurrahim beyi sen bileceksin bey.</p>

  <p>— Hayır bilemedim.</p>

  <p>— Bilirsin.... Süleyman beyi görmeye gelirdi. Siyah bıyıklı....</p>

  <p>— Yok canım.... Sahi onun adı Abdurrahim beydi.... İyi ama o evli değil mi?</p>

  <p>— Bilmem.</p>

  <p>— Evli ise rezalet... Murat efendi tasdik etti:</p>

  <p>— Evet... Rezillik.</p>

  <p>Mazmanoğlu cigarasını siyah kehribar ağızlığına taktı:</p>

  <p>— Durup dururken adam vurulmaz. Bir sebebi vardır. Ekmeğe hile karıştırmaktan üç sene hapse, 1000 lira para cezasına mahkûm edilen Hafızın sar'alı oğlu geldi. Kapıdan parmaklıklarını iki eliyle tutarak içeriye, asıl mahpushanenin demir kapısına doğru dikkatle baktı:</p>

  <p>— Murat efendi babamı çağırır mısın? Murat, zengin mahkûmlara bizzat hizmet etmekten asla üşenmezdi. Hafızı çağırmaya gitti. Mazmanoğlu sordu:</p>

  <p>— Birisini vurmuşlar, doğru mu?</p>

  <p>— Doğru.... Şar'lının kızını bir garip vurmuş tabancayla....</p>

  <p>— Kızın yarası neresinde?</p>

  <p>— Arkadan ki kurşun atmış. İkisi de değmiş diyorlar. İstanbullu, çekinerek lafa karıştı:</p>

  <p>— Radyo dinledin mi delikanlı?</p>

  <p>— Dinlemedim. Almanlar ilerliyorlar.</p>

  <p>— Dinlemedin de Almanların ilerlediğini nerden biliyorsun?</p>

  <p>— Herkes öyle söylüyor.</p>

  <p>İstanbullu, asabiyetle bir cigara yaktı. Mazmanoğlu bu havadise sevinmişti:</p>

  <p>— Almanlar kazanıyor beyim dedi, gayrı bunlara güç yetmez.</p>

  <p>— Hele bakalım....</p>

  <p>— Nesine bakacaksın? Sen ziyafeti hazırla....</p>

  <p>— Ziyafeti sen vereceksin. Neticede Almanlar yenilecek....</p>

  <p>— Allah göstermesin....</p>

  <p>— Göstermemek isterse Allah da beraber yenilecek Mazmanoğlu....</p>

  <p>— Tövbe de beyim....</p>

  <p>— Ben korkak değilim hacı, tövbe demem.</p>

  <p>— Tövbe Yarabbi. Tövbe.</p>

  <p>Fırıncı Hafız ara kapıdan geçti. Siyah şalvarı, Şal kuşağı, biraz eğri duran kasketi, beyaz sakalı hele masmavi, berrak, insana kabahatsiz çocuklar gibi dimdik bakan güzel sürmeli gözleriyle yüreğe emniyet veren saf bir hali vardı. Tayyare cemiyeti ilânlarında kızı, damadı, torunlariyle, kuzulariyle elini gözlerine siper ederek «Türk hava kuşlarını» seyreden ihtiyar köylüye benziyordu. (Bizim resmî ressamlarımız, resmî şairlerimizden daha hassas, daha hayalperest oluyorlar. Köylülük bahsinde bu ressamlar, milleti şairlerden daha kolay ve daha çok aldatmışlardır.)</p>

  <p>Hafız efendi, İstanbulluya mübarek bir selâm vererek oğluyle pencereden daha serbest görüşebilmek için başgardiyan odasına girdi. Gardiyan Murat efendi, işi her zaman boş oturmaktan ibaret olduğundan dedikodu yapmadan daha uzun müddet duramıyordu. Sesini alçaktı:</p>

  <p>— Beyim.... Burası nasıl bir memleket? Biz Kafkasya'da görmediğimiz rezilliği burada gördük. Şu, koskoca bir hafız. Sen hafız bir adamsın. Ekmeğe hile karışır mı? Ekmek Rabbimin nimeti.... Nimete hile karıştırılır mı? Hamuru almışlar. Burada köpeğe doğramışlar. İt bile yememiş. Ata vermişler. At da yememiş. Millet öfkelenmiş. Ankara'ya yollamışlar. Orada bu işlere bir İngiliz mühendis bakıyormuş. Mühendis, hamuru ilaçlamış. «Bunu insan yemez.» diye rapor vermiş.</p>

  <p>— Bu iş olalı bir aya yakındır. Hâlâ biz ekmek diye gübre yiyiyoruz.</p>

  <p>— Orasına ben de şaştım.</p>

  <p>— Neye şaşıyorsun, İngiliz mühendis, raporunda «insan yemez,» demiş, Türk yemez dememiş.</p>

  <p>— Demek biz insan değil miyiz? Allah, Allah. Rapor geldiği zaman ben adliyede idim. Asliye hâkimi raporu bir okudu. «Vay gidi hafız vay» diye sandalyeden fırladı. O zaman hafızın yandığını anladım. Üç sene mahpusluk.... 1000 lira cezayı nakdiye.... Hafızı yaktılar. Lâkin nimete haram katmak da günah.</p>

  <p>Mazmanoğlu kapıya baktı:</p>

  <p>— Hafızın yanması ekmeğe hile karıştırmaktan değil. Vaktiyle yanında bir ahretlik kız vardı. Çiftlikteki hizmetkârlardan birinin kızını evde çalışsın diye getirmiş. Bu herif kızın ırzına geçti. Kız gebe kaldı. Çocuğu üç aylıkken düşürmüşler. Bu hafız, kimse sırrıma agâh olmasın diyerek üç aylık ölüyü ocağa atıp yakmış. Kızı da kırk gün içinde al basmış. Lohusa kısmını yalnız bırakmaya gelmez. Fıkarayı kim düşünür. Atmışlardır ekmek damına.... Orada al boğmuş kızı.... İşte o mesele ayağına dolaştı. İstanbullu gülümsedi:</p>

  <p>— Doğrudur. Vaktiyle herifin biri Peygambere müracaat etmiş. «Ben günah işledim. Şefaat et de Allah günahımı bağışlasın,» demiş. Peygamber dua etmiş. Herif sevinerek giderken kapıda sürçmüş, düşüp oracıkta ayağı kırılıvermiş. Sürünerek geri dönmüş, feryada başlamış. «Aman ya Muhammet... Bu ne biçim şefaat... Bak benim bacağım kırıldı. » diye ağlamış. Peygamber gülmüş: «Bu başına gelen eski yaptıklarının cezası. Son günahı ilerde çekecektin,» demiş. Hafıza da böylesi oldu demek?</p>

  <p>— Böyle oldu beyim....</p>

  <p>Küçük Remziye babasının yemeğini getirdi. Babası Selim ile beraber büyük babası Necip ağa da mahpustu. Müddeiumumi Selim'in ve arkadaşı Savfi'nin idamını istemişti. İstanbullu sordu:</p>

  <p>— İşe gitmeden mi Remziye?</p>

  <p>— Gececiyim.</p>

  <p>— Yeni mi kaldın?</p>

  <p>— Kız başiyle tasdik etti. Beyaz tülbentten, kenarları kırmızı boncuklu bir örtüsü vardı. Bir hafta gece, bir hafta gündüz, zeminden bir buçuk metre aşağıda, pencereleri yaz kış kapalı ve iplikler kopmasın diye muayyen bir rutubet derecesini muhafaza etmek için borularla ıslak hava verilen ve saat başı beton döşemesine su bağlanan kalabalık ve gürültülü bir yerde oniki saat ayak üzeri rutubet ve pamuk kırıntısı yutarak çalışmaktan yüzü bir acayip renk bağlamıştı. Vücudu âdeta ufalmıştı. Bu küçülme, bütün hatlariyle muntazam ve belli belirsiz bir erimeye benziyordu. Rengi sarı değildi, bal rengini hatırlatan bir şeffaflığı vardı. Bu şeffaf küçük yüzde, Meryemana resimlerinin dimdik bakan korku bilmez mavi kadın gözleri çakmak çakmak bakıyordu. Ufak tefek erimiş gibi vücudun bütün rengi, kuvveti ve canlılığı, insanın birdenbire nazarı dikkatini celbeden ve küçük çocuğa hiç yaraşmayan bilek kalınlığı açık kumral saçlarına toplanmıştı. Mazmanoğlu, küçüğü ürkütmemeye çalışarak laf açtı:</p>

  <p>— Ne getirdin Remziye?</p>

  <p>— Pilâv.</p>

  <p>— Büyük babanla gene dargın mısın?</p>

  <p>— Dargınım. Babamı hapse koydu.</p>

  <p>— Ha, bak soracağım da unuttum. Birisini vurmuşlar, sen gördün mü?</p>

  <p>Remziye yüzünü çevirerek saklandı.</p>

  <p>— Söylesene.... Anlaşıldı görmüşsün.</p>

  <p>— Görmedim.</p>

  <p>— Duymadın da mı?</p>

  <p>— Duydum. Bir kızı vurmuşlar.</p>

  <p>— Neden vuruyorlar?</p>

  <p>Remziye omuzlarını oynattı. Utanıyordu. Bu esnada babası da iç kapının ağzına gelmişti. Bağırarak soruyordu:</p>

  <p>— Hasta değilsiniz ya?</p>

  <p>— Değiliz. Sen hasta değilsin ya....</p>

  <p>— Değilim. Çamaşır yıkadınız mı?</p>

  <p>— Yıkadı. Yarın gönderecek.</p>

  <p>— Oğlan nasıl? İyi.</p>

  <p>— Dür gitme....</p>

  <p>Selim, her yemek getirişte Remziye'ye beş kuruş verirdi. Topal Sefer, çeyreği demirlerin arasından uzattı.</p>

  <p>Mazmanoğlu’nun, «Hele duyduğunu anlat rezil. » demesine aldırmadan, küçük kız çıplak ayaklarındaki topuğu aşınmış eski, kırmızı terlikleri sürükleyerek gitti.</p>

  <p>Sanki erkeklerin kendilerini niçin lafa tuttuklarını bilen bir büyük kadın gibi darılmıştı.</p>

  <p>Mazmanoğlu, kederli kederli başını sallıyordu. Vaktiyle, bu katil işi başına gelmeden evvel, bir kavgada on dört yerinden yaralandığı zaman kafasından bir damar kesilmişti. Bu sebeple başı durduğu yerde belli belirsiz titrer, konuşurken kekeliyormuş hissini verirdi.</p>

  <p>— Bey dedi, bu kız gayrı büyümez.</p>

  <p>— Neden?</p>

  <p>— Fabrika çocuk kısmını eziyor. Bu kız hamal olduğundan ezildi. Hayvan kısmı da böyledir. Körpeliğinde zora koştun mu kavrulur. Hey Yarabbi dünyadaki bütün fabrikaları yakmak.</p>

  <p>— Başlama köylülüğe.... Makine düşmanı.</p>

  <p>— Doğru bir söz canım. Eskiden ne fabrika vardı, ne bir şey.... Gene biz gül gibi geçiniyorduk. Fabrika çıktı, tütün çıktı. Görmediğimiz işler. Malatya'ya garipler doldu.... Namus kalmadı.</p>

  <p>Boz önlüğüyle bir amele kadın, kapının önünde durmuştu. Oğlu kız kaçırmaktan çocuk koğuşunda yatıyordu. Geçen hafta da onun kız kardeşini kaçırmışlardı. Şimdi herkes delikanlılığına hürmet ederek, kendisine bir şey duyurmamaya çalışıyordu. İstanbullu bunu hatırladı:</p>

  <p>— Malatya'nın namusu gariplerin keyfine mi duruyordu?</p>

  <p>— «Ak atın yanında duran ya huyundan ya tüyünden» demişler. Asıl kabahat trende.... Treni sen hayırlı bir icat belleme beyim.... Bu memlekette biz sivrisinek nedir bilmezdik. Trenle beraber geldi. Gölbaşı'ndan sineği odaya bindirdi, şuraya getirip koyuverdi. Kasaba esnaflarına mahsus bütün bu sözleri Mazmanoğluyle İstanbullu belki yüz defa münakaşa etmişlerdi. Bu akşam üşendiği için İstanbullu lakırdıyı değiştirmek fikriyle amele kadına sordu:</p>

  <p>— Cinayeti duydun mu teyze? Sebep neymiş?</p>

  <p>— Sebep ne olacak? İstemiş de vermemişlerdir.</p>

  <p>— Bekârsa vermeliydiler. Kabahat kızların anasiyle babasında.... Gardiyan Murat Efendi, elini şakağındaki ura götürdü:</p>

  <p>— Kızı vermeli dedi, biri istedi, bahane buldun, ikincisi istedi, bahane buldun. Üçüncüye mutlaka vereceksin. Vermezsen, bu sefer senin kızına bahane bulurlar.</p>

  <p>— Bahane bulmaya kalıyor mu kardeş? Zaman kötü olmuş. Kızlar analarını dinliyorlar mı? Benimkini görmediniz mi? Dizimin dibinden ayırmazdım. Sebep olanların gözü kör olsun....</p>

  <p>— Sebep damadın....</p>

  <p>— Damadım elbet…</p>

  <p>— Nerede olduklarını öğrendiniz mi?</p>

  <p>— Öğrendik. Benim oğlanın eniştesi bulmuş. Bana söylemiyorlar. Hükümete gitsek, oğlanı buraya getirecekler. Benimki de burada.... Bir belâ çıkar dedik.</p>

  <p>— Kaç lira başlık verecekler?</p>

  <p>— Başlığı yere batsın.... Oğlan duyarsa....</p>

  <p>— Duysun varsın.... Yağma yok. Hep senin oğlan kaçıracak değil ya.... Sırayla demişler.... Kadın gülüvermişti.</p>

  <p>— Gülersiniz. Kız anaları.... Oğlun gelin getirse somurtursun. Yahu, kan kısmına damadı neden hoş görünür?</p>

  <p>— Eğlenme Murat Efendi. Evlâdın yok da gülersin.... Bu zamanda evlâdın var, derdin var.</p>

  <p>— Peydahlarken böyle demezsiniz. Kendi başınızı da belâya sokarsınız, herifin başını.</p>

  <p>Kadın kıpkırmızı geri çekildi. Gardiyan Murat'ın şakaları malumdu. Sözü kimseye batmazdı. Şimdi, söz kendisinde kaldığı için çürük dişlerini göstererek keyifli keyifli gülüyordu. Bakkal Abo, bir gazete dolusu havadisle geldi:</p>

  <p>— Evet dedi, Abdurrahman değil, Abdurrahim bey. Evet aklı başında, kendisi bilir bir adam. Evet, kızı istemiş vermemişler. Şaroğlu’nun evi, Mazmanoğlu bilir, postanenin karşısında. Önce işaretleşmişler; sonra mektuplaşmışlar. Kız üç, dört defa kaçacak olmuş, işi eniştesi bozuyor. Zaten Abdurrahim Bey, eniştesi olacağı vuracakmış. Tabancayı görünce korkak herif, dükkânın birine kaçtı.</p>

  <p>— Sen gördün mü?</p>

  <p>— Gördüm, işte o ana baba gününde kız meydana çıktı. Herif, «Al öyleyse,» diyor.</p>

  <p>— Kaç yerinden vurmuş?</p>

  <p>— İki yerinden.... Birisi arkadan girdi, göğsü paraladı açtı. İkincisi baldırdan.... Tam Hükümet meydanında silâh sesleri açılınca millet şaşırdı. Kız düştü. Abdurrahim beyi jandarmalar çevirdi. Herif neme lâzım, memur ama yiğit. Tabancayı bir kaldırdı, çukura atladı: «Yanaşmayın. Yakarım.» dedi.</p>

  <p>— Aman. Sonunda basmışlardır sopayı.</p>

  <p>— Ne hadlerine.... Bütün memurlar toplandı. Herkesi kendi adamı kolluyor. Polis komiseri de ahbabıymış. Elini, kolunu sallayarak yanaştı da, «Kardeşim, ver şu tabancayı.» dedi. Kızın beş, altı erkek kardeşi var. Korktu galiba. Evet, olur ya.... Onlar da onu vururlar.</p>

  <p>— Şimdi kabahat kimde?</p>

  <p>— Kabahat elbette karıda.... Kaltağa bak.... Aranızda bu kadar iş ilerlemiş, kaçıversene.... İyi olmuş…</p>

  <p>Murat efendi, anahtarları iskemlenin arkalarından alıp bacaklarının arasına koydu. Üstüne rahatça bağdaş kurdu:</p>

  <p>— İyi olmuş elbette dedi, aşifteliğin sonu kurşun.</p>

  <p>— Evet... Aşifteliğin sonu kurşun.... İstanbullu sordu:</p>

  <p>— Bekâr mıymış?</p>

  <p>— Bekâr. Evli olur mu? «Alacağım,» demiş. Adamlar göndermiş. Kızın babasına kalsa verecekmiş. Lâkin eniştesini bilir misin? Hergeledir.</p>

  <p>— İşte onu vurmalıydı. Kızın ne suçu var?</p>

  <p>Gardiyan Murat Efendi, deminki fikrini değiştirdiğini fark etmeden bu sefer de tasdik etti:</p>

  <p>— Doğru.... Kız kısmı kuzuya benzer. Nereye çeksen oraya gider. Asıl eniştesini vuracaksın?</p>

  <p>— Söylenenler doğruysa.... Abdurrahim bey kıza onbin lira yedirmiş, İstanbullu meraklandı:</p>

  <p>— Onbin lirayı nasıl yedirir Abo Efendi? Burada kızı gezdirecek yer yok. Manto falan da alamaz.</p>

  <p>— Manto ne demek? Kız çarşaflı.... Bunlar eski aile beyim.... Zengin aile....</p>

  <p>— Öyleyse onbin lira lafı yalan....</p>

  <p>— Artık bilmem. Tam onbin lira yedirmiş diyorlar. Gardiyan Murat Efendi pek hasisti. Korku ve telâşla dalgınlıktan uyandı. Boynunu uzattı.</p>

  <p>— Kıza onbin lira yedirmiş.</p>

  <p>— Demek bu Abdurrahim Bey de zengin bir adam. Yoksa bu para aylıkla kazanılmaz.</p>

  <p>— Zengin.... Çok zengin.... Diyarbakır eşrafından.... Babası bu oğlana iki kazan dolusu altın bırakmış. Ağabeyi de mebus.</p>

  <p>— Nere mebusu?</p>

  <p>— Artık bilmem. Mazmanoğlu:</p>

  <p>— Tabancayı gördün mü? dedi. Toplu mu, Brovning mi?</p>

  <p>— Siyah bir tabanca elinde parlıyordu ama.... Farketmedim. Her halde iyi bir silâh olacak. Top gibi patlıyordu.</p>

  <p>Murat efendi dünya üzerindeki bütün zenginlere karşı bitmez tükenmez bir hürmet duyardı. Ne yaparlarsa yapsınlar zengin adamlar haklıydılar.</p>

  <p>— Aferin dedi, iyi etmiş. Silâhı da muhakkak iyidir. Zaten paralı adam yiğit olur. Sen kopuklara kulak asma.... Bu kadar zengin olup.... Bak Allah’ın işine.... Kızda hiç akıl yokmuş. Böyle bir beyzadeye razı olmaz mı?</p>

  <p>— Kız razıymış. Kızın üzerinde Abdurrahim’in boy resmi çıkmış. Oğlanın üzerinde de kızın resmi bulunmuş. Kızı arabayla hastaneye götüren polisten duymuşlar. «Abdurrahim. Abdurrahim. » diye sayıklıyormuş. Kurşundan ölmese bile mutlaka korkudan ölür. Kız oğlan kız kısmı, kurşun sesinden fena ürker.</p>

  <p>— İşte burasını bilemedin Abo. Kız kısmının azmışı hiç bir şeyden korkmaz. Kurşun şu kadar şey. Cebinde hovarda resmi taşıyan bir kız şu kadar kurşundan korkar mı?</p>

  <p>— Orası da doğru Murat Efendi.... Azmış karı Allahtan bile korkmaz. Allah belâsını versinsin.</p>

  <p>Getirdikleri zaman İstanbullu ile Mazmanoğlu Hacı Abdullah yukarda yemek yiyorlardı. Bu sebeple adamı göremediler. Yalnız tayıncı Sefer, kara gözlü, karakaşlı, parlak siyah bıyıklı Abdurrahim efendiyi pek beğenmişti.</p>

  <p>— Babayiğit diye teessüfle başını sallıyordu, Kürtçe konuştu. Gülüyor. Umurunda bile değil....</p>

  <p>— Ceza vermişler mi?</p>

  <p>— Kızın raporu alınmadığı için ceza vermemişler.</p>

  <p>— Süleyman beyi görmeye gelen telgrafçı mı bu?</p>

  <p>— Evet. Yazık olmuş. Bey, bu karı milletini Allah bizim başımıza belâ mı verdi?</p>

  <p>— Artık orası, malum değil. Biz mi onların başına belâyız, onlar mı bizim başımıza belâ.... Bu tarafı ahrette belli olacak.</p>

  <p>— Hangimiz hangimize belâ olduksa ahrette işi duman desene....</p>

  <p>— İyi bildin. Ahrette işi duman. Ahrette işi duman olanın da bu dünyada işi iş oğlum....</p>

  <p>— Benim bu dünyada işim berbat bey, öte dünyada kazandım mı?</p>

  <p>— Elbette kazandın. Öte dünyada da kurt tüfeğiyle adam vuracak değilsin ya.... Sefer, rahat rahat güldü. Güzel bir çocuktu. Sağ ayağının topuğu özürlü olduğundan bir acayip yürüyordu. Kendisi Adana1 da çalışırken altı aylık karısını komşulardan biri kaçırmıştı. Sefer köye dönünce kadının kendisini topal olduğu için terk ettiğini öğrendi. «Bismillah» diyip kurt tüfeğini doldurdu. Kürt tüfeği, ancak askerî müzede görülen cinsten bir şeydir. Mavzerin beş göbek, kara martin'in üç göbek ceddi olmalıdır. Namlusu gayet uzun, kundağı ay biçiminde, horozu çakmak taşından tek atar. Herif kurşunu yer yemez, topaç gibi bir kere dönüp yan üstü yıkılmış. Yıkılmasa da yapılacak bir şey kalmıyor. İkinci kurşunu atmak için tüfekle yarım saat uğraşmak lâzım. «Kürtlük devrinde» aşiret muharebelerinin günlerce sürüp neticede, iki taraftan da hiç kimsenin burnu kanamadan mütareke aktetmenin nasıl mümkün olduğuna İstanbullu kurt tüfeğinin mahiyetini öğrenmeden akıl erdirememişti. Mustafa Kemal Paşa, Yunan harbinde Kâhtah mebus hacı Bedir ağayı cepheye götürüp muharebeyi göstermiş. «Ağa efendi siz de böyle mi döğüşürsünüz?» diye sormuş. Hacı Bedir ağa da, «Evet Paşam», demiş.</p>

  <p>«Öyleyse adamlarını topla da Aymtab'a imdat git.» Hacı Bedir ağa adamalarını toplayıp Aymtab'a imdada gitmiş. Bilmem ne mevkiğinde bir Fransız karakoluna çatar çatmaz geri dönmüş. Sebep kurt tüfeği.... Fakat tayıncı Seferin tüfeği Hacı Bedir ağa askerinin teçhizatı kadar talihsiz değildir. Bir kurşunda herifin kolunu cam gibi ufalamış. Topal kocadan kaçan karı şimdi çolak kocayla oturuyor. Kan için kocanın çolağı, elbette topalından daha fenadır. Yatakta koşup zıplamak lâzım değil ama karısına sımsıkı sarılmak vazife, İstanbullu Sefer'e bu ciheti ilk söylediği zaman delikanlı biraz düşünmüş, sonra kocaman bir tebessümle gülüvermişti. İstanbullu o günden beri Sefer'in daha rahat, daha keyifli olduğunu farketti. Artık altı sene ceza ona eskisi kadar ağır gelmiyordu.</p>

  <p>Yemekten sonra tekrar cümle kapısının önüne indiler. Burası her yerden daha serindi. İstanbullu iskemlesinin arkalığını duvara dayamıştı. Gelip geçeni, taze cinayet hakkında sorguya çekmeye devam ediyor, omuzlarında türlü heybelerle dükkânlarını geç kapamış esnafları şaşırtıyordu. Hemen hepsi dokumacı olan bu adamlar tezgâhlarının başından ayrılmadıkları için vakayı duymamışlardı. Bunlar belki de üç seneden beri dünyanın her tarafında muharebe edildiğini de yeni yeni, iplik noksanlaştıkça öğreniyorlardı. Şüphesiz General Romel adında bir insanın yaşamakta olduğundan da henüz bihaberdiler. Ekmeğin vesikaya bindirilmesinin sebebi de bunlar için Hükümetin buğdayımızı Almana satmasından ibaretti. Şehre bir buçuk saat mesafedeki Banazi köyü ahalisinden olan gardiyan hacı, altı aydan beri mesleğini bir türlü öğrenememişti. Hâlâ insanlara acıyordu. Akşam nöbetçisi olduğu zamanlar daima yaptığı gibi çocuk koğuşunun kapısını ardına dayamıştı.</p>

  <p>Çocuk koğuşu, İstanbullunun bir aydan beri tek başına oturduğu odanın tam altında, aynı büyüklükte dört köşe bir yerdi. Onun da iki penceresi vardı. Daracık bir koridordan giriliyor, aptesanesi solda kalıyordu. Çocuklar da nihayet azmış olmalılar ki ekseriya mevcudu sekizi dokuzu aşmazken şimdi tamam on sekiz kişi olmuşlardı. Adeta balık istifi yatıyorlardı. Kapının her açılışında sıcak ve pis bir nefes kokusu koridoru kaplıyordu.</p>

  <p>Kapı üstlerine kapalı iken pek gürültücü olan çocuklar, şu anda, akıllı, uslu, duvar dibine, betonun üstüne oturmuşlardı.</p>

  <p>Çocuk koğuşunun tam karşısında, tıpa tıp ona benziyen kadınlar koğuşu bulunuyordu. Asıl mahpushane, hemen on, onbeş adım geride olduğu halde, pek uzakta ve pek derindeymiş gibi acayip ve tehditkâr seslerle homurdanmaktaydı. Erzincanlı Muharrem mavzerini usanmış bir hareketle sağ omuzundan sol omuzuna geçirdi. Oturanlara selâm verdi ve kapının kenarına dayanarak uyuklamaya hazırlandı. Bu da ihtiyat erattandı. Salaklığı, kendisinin iddia ettiği üzere zelzeleden sonraki bir iş değildi. Daha evvel, kur'a askerliği sırasında, Erciyeş</p>

  <p>jandarma mektebindeki arkadaşlarının anlattığına bakılırsa, bu Muharrem o zamanlar da böyle Allah’ın aptalıymış. Altı ay sağını solunu belletememişler de, nihayet kantine hizmetçi almışlar. Zelzeleden sonra bu salaklık «tabii» büsbütün ziyadeleşmiş. Karakol kumandanı</p>

  <p>Aziz onbaşının müstacel ve gizli bir müzekkeresi üzerine kendisinin silâhı doldurmadan nöbet beklemesi karar altına alınmıştı. Şimdi 350 kişilik ceza evini boş bir tüfek ve henüz ağaçların tepeleri kararmadan uyuklayan gözlerle bekliyordu. Nöbet değiştirildiğine göre saat sekizdi. Beş dakika sonra Mazmanoğlu saatına baktı. Sekizi beş geçiyor. Beş dakika sonra İstanbullu saatı'na baktı. Sekizi on geçiyor. Sonra ikisi birden saatlarına baktılar. Sekizi onyedi geçiyor. Beraberce, “Radyo gazetesi başladı” dediler.</p>

  <p>Mazmanoğlu, 1939'dan beri siyasetin Türkiye'de gösterdiği acayip gelişmeler karşısında fena halde şaşırıp neticede Alman hayranlığında karar kılanlardandı. Bunlar için yürüyen, vuran, ezen, çeviren ve daima galip gelen kuvvet sanki kendilerine aittir. Olup biten işlerin kârını hemen yarın sabah beraber bölüşeceklerdi. Muharebeye yavaş yavaş bizzat girmişler, artık içinde bir Nazi neferi gibi bizzat döğüşür olmuşlardı. Almanya'nın yenilmez olduğuna, karşısında durulamayacağını, hele bu harbi mutlaka kazanacağına Hitler' den ve Göbels'ten daha emindiler. Kanaatlarına göre Türkiye'de hakikati yazan iki namuslu gazete vardı: Cumhuriyet ve Tasvir, iki vicdanlı vatandaş vardı: Hüseyin Hüsnü Erkilet ve Ali ihsan Sabis. Bu iki eski generalin, şehirleri Alman ordusundan evvel zaptetmeleri, düşman ordularını S.S. tümenlerinden evvel çevirip ezmeleri hoşlarına gidiyordu. Gene saatlarına baktılar:</p>

  <p>— “Radyo gazetesi bitti” dediler. Mazmanoğlu,</p>

  <p>— Bakalım Stalingrat düştü mü? diye yüksek sesle fakat kendi kendine sordu, İstanbullu öfkesini gizlemek için sesini alçaktı:</p>

  <p>— Düşerse ne olur?</p>

  <p>— Düşerse mi.... Düşerse iş biter....</p>

  <p>— Hangi iş?</p>

  <p>— Rusların işi....</p>

  <p>— Bitmez. Gelecek sene burada gene görüşürsek, tabiî, sen dışarda olacaksın. Ben sana soracağım: «Kubişef düştü mü?» sen ya «Düştü» diyeceksin, ya «Düşmek üzere» diyeceksin. Ben gene sana, «Düşse ne olur» diyeceğim. Sen de «İş biter» diyeceksin. «Hangi iş Mazmanoğlu?» «Rusların işi» Bu böylece Ural'lara, Sibirya'ya Vilâdivostok'a kadar uzanır.</p>

  <p>— Sonu?</p>

  <p>— Sonu Almanlar yenilir.</p>

  <p>— Hep böyle söylüyorsun beyim, yenildiğini görmüyoruz. Herif yürüyor.</p>

  <p>— Yürüsün bakalım.... İşte başefendi geldi.</p>

  <p>Başgardiyan muavini Muşlu Mehmet Efendi, âdeti olduğu üzere tam dokuz — Radyo gazetesini dinledikten sonra— görünmüştü. Adımlarını tek tek basıyor, her iki adımda bir ürkek bir hayvana yaklaşır gibi durup etrafı dinleyerek yaklaşıyordu. Kapıya gelince demirleri tutup durdu. Jandarma Muharrem'e her zaman takılırdı:</p>

  <p>— Uyudun mu Muharrem ağa? dedi.</p>

  <p>— Uyumuşum.</p>

  <p>— Tüfek nasıl? Dolu mu?</p>

  <p>— Boş.</p>

  <p>— Boşu dolusundan iyidir. Kaza çıkmaz. Durup mahpushaneye kulak verdi: Kaza çıkmaz. Doğru mu sözüm?</p>

  <p>— Doğru.</p>

  <p>Kapıyı açan gardiyan hacının, asma kilidi kilitlemesini bekledi. Anahtarı elinden aldı:</p>

  <p>— Ne var, ne yok hacı?</p>

  <p>— Sağlığın başefendi.</p>

  <p>— Abdurrahim beyi getirdiler mi?</p>

  <p>— Getirdiler.</p>

  <p>— Hangi koğuşa verdiniz?</p>

  <p>— Yukarıya.</p>

  <p>— İyi. Koğuşlarda sönen ampul var mı?</p>

  <p>— Yok.</p>

  <p>— Yok dersin. Gidip baktın mı? Bakar? Müdür bakmaz, başgardiyan bakmaz.</p>

  <p>— Bakmadım.</p>

  <p>— Neye bakacaksınız. Ben olmasam kim Dayansın Muşlu.... Yahu sabahtan beri adliyede ölüyorum.</p>

  <p>İstanbullu güldü:</p>

  <p>— Yalan. Sabahtan beri ölsen şimdi karşıma oturursun. Seni bekliyoruz.</p>

  <p>— Mühim bir havadis yok beyim. Hep öyle.</p>

  <p>— Stalingrat düşmedi mi?</p>

  <p>— Daha düşmedi. 33 mahallesinden 20 mahallesini almışlar. Döğüşüyorlar. Mazmanoğlu atıldı:</p>

  <p>— 33 mahalleden yirmi mahallesi gittiyse düştü demektir.</p>

  <p>— Radyo gazetesi de öyle söyledi. «Şehrin düşmesi gün meselesidir» dedi.</p>

  <p>— Elalemeyn'de taarruz başlamış mı?</p>

  <p>— Hayır. Denizaltı meselesi uzattı. Benim denizaltı lafına canım sıkılıyor.</p>

  <p>— Hele otur....</p>

  <p>— Olmaz. Abdurrahim beye bir bakayım, içerisini gezmeli. Şimdi gelirim, İstanbullu onun arkasından baktı: On seneden beri gardiyanlık ettiğinden ve kendisini bu işe ihtirasla verdiğinden kurnazlığı, birçok insanlarda olduğu gibi yalnız gözlerinde kalmamış, büyüyüp gelişerek hemen bütün vücudunu, hatta elbiselerini sarmıştı. Her hareketi sanki kurnazlıktan ibaretti. Bütün kurnaz adamlar gibi daima meşgul, daima telâşlı, daima yorgun ve daima rahatsızdı. Sekiz sene, ayda 19 lira ücretle çalışmış, iki seneden beri muavin olup 24 liraya yükselmişti. Gardiyanken nöbet tuta tuta anahtara kilide fena alışmış olmalı ki, nerede bir kilit görse, yolu bir kapının önüne uğrasa mutlaka asma kilitleri, kapalı olup olmadıklarını anlamak için çekiştirir, kilidin kancası ağzını açıverse keder ve korkuyla etrafına bakmırdı. Kapıların da açılmasından zerre kadar hazzetmediği belliydi. Galiba kanaatınca kapılar hep kapanıp kilitlenmek için yapılmış iyi ve faydalı şeylerdi. Açılmalarında iyi ve faydalı hiç bir şey yoktu. Seferberlikte jandarmalık etmiş, Muş'taki ermeni kıtalinde kendi ifadesine göre zorlu hizmeti dokunmuştu. Saklamaya çalışırdı ama karısı o karışıklıkta eline geçirdiği zengin bir Ermeni’nin güzel kızıydı. Bunu Müslüman edip nikâhlamış, Ruslar bastırınca alıp bu tarafa kaçırmıştı. Malatya'da senelerce manifaturacılık, kahvecilik ve meyhanecilik ettiğini bilenler kendi tabirince henüz ölmemişlerdi. Rakıyı davul zurnayla içtiği meşhurdu. Yağmadan gelen altınlar suyunu çekince her şeye töbe edip «Memuriyet vermeye» başlamıştı.</p>

  <p>Türkiye'de memur milleti, bir ayrı kabile olup asriliği Kravat, Lenger şapka ve kırpık bıyıktan ibaret sayar. Memur olmak için bu üç şart mutlaka lâzımdır ve başkaca hiç bir şeye ihtiyaç görülmez. Bu değişmez kaideye rağmen Muşlu Mehmet Efendi, bıyıklarını kökten kazıtır, kırçıl saçlarını alabros kestirirdi. Uzun seneler basur çektiği için, bir de her fırsatta suratına üstüste perdah yaptırdığından derisi, buruşmuş bir masa muşambasına dönmüştü. Laf söylerken sivri gırtlağı inerçıkar, gözleri ve elleri mütemadiyen kırılıp işaretler ederdi. Bütün eski ayyaşlar gibi gevezeydi Bir lafa başlarsa mevzudan mevzua geçerek uzun uzun anlatır, nihayet maddeten ve manen yorularak hasta düşerdi. Kendi iddiasına göre içki içmekten erkekliği kurumuştu. Kötülüğün başı nefs'ti. (Yani erkek milletinde bir, karı milletinde yedi olan nefsi emare.) Adam bir kere karı milletine Bacı dedi mi, sonrası kolaydı, işine de, evine de, ahbabına da ancak o. zaman faydası dokunabilirdi. Yoksa, aklı uçkurda, tavukta, keklikte dolaşan herif on para etmezdi. Koğuşları gezip yeni gelen telgrafçı</p>

  <p>Abdurrahim efendiyle konuştuktan sonra kapının önüne gelen başgardiyan muavini söze evvelâ bu felsefesinden başladı:</p>

  <p>— Abdurrahim beye acıdım dedi, oturuyor. Şaşırmış. Tabiî pişman. On beş senelik bir memur. Karı şerri beyim, zor bir mesele. Adam ya zamparadır, ya değildir. Zampara olmayan adam, erkekliği tükenmiş adamdır. Erkeklik durdukça doksan yaşına gelsen nafile.... Karı görmez misin gözün ışılar. İnsan paraya doyar da, erkek gözü karıya doymaz. Sebep: Sebebi meydanda: Karılan çıtır çıtır yemek âdet olmamış. Ekmeği banacaksın. Karılan Rabbim, bize helâl etseydi.... Yani etlerini helâl etmeli. Kâğıt kebabı yapsaydık.... Tavasını firma verseydik, belki doyardık. Alalım Abdurrahim beyi.... Sen evli barklı, çoluk çocuk sahibi bir adamsın. İstanbullu sordu:</p>

  <p>— Bekâr diyorlardı.</p>

  <p>— Ne bekan beyim.... İki çocuğu var. On senedir evli. Diyarbekir bizim o taraf. Hemşeri sayılırız. Artık bilmem kızı sevdiğinden sonra mı deli oldu, yoksa evvelinden mi deliydi de deliliğinden mi kız sevmeye girişti.</p>

  <p>— İşte bunu beğenmedim. Evli adama böyle işler ayıptır.</p>

  <p>— Ayıp olmaz mı? Kızla sevişmişler. Pekiyi.... Sür git dememişler, gör geç demişler.</p>

  <p>Mazmanoğlu araya girdi:</p>

  <p>— Mesele anlaşılıyor. Sabahtan beri Şaroğlu'na kızıyoruz. Kızın eniştesine kızıyoruz. Lâkin ne yapsınlar. Elin çoluk çocuk sahibi adamına genç kızlarını metres mi verecekler?</p>

  <p>— Karıyı boşar alırdı. Böylesi olmaz mı?</p>

  <p>— Ha, bak o zaman olur. Murat araya girdi:</p>

  <p>— Mazmanoğlu. Hemen amin dersin. Böyle rezillik nasıl olur? Karının ne günahı var?</p>

  <p>— Karının da bir günahı yok. Belli bir şey. Lâkin herif işte seviyor.</p>

  <p>— Evli adamın başkasını sevmesi ne demektir bilir misin?</p>

  <p>— Ne demektir?</p>

  <p>— «Hey karı.... biz başkasına gönül verdik. Haydi, sen de başının çağresine bak.» demektir.</p>

  <p>— Bey, hep böyle söylersin. Erkek, başka, karı başka....</p>

  <p>— Ulan, oniki senedir yatıyorsun. Hükümet af vermedi diye de kızıyorsun; hâlbuki sen Hükümetten daha insafsızsın. O, bari, karı başka, erkek başka, demiyor.</p>

  <p>— A beyim, şimdi karıyla erkek bir olur mu?</p>

  <p>— Ekseriya olmaz. Meselâ: Senin baban ölmüş. Baban öldüğü zaman siz şu kadar çocukmuşsunuz. Ananız da genç karıymış. Güzelmiş, isteyen çok olmuştur. Kocaya vardı mı?</p>

  <p>— Varmadı.</p>

  <p>— Ne dedi? «İşte benim iki tane kocam var. Bunlar bana yeter» dedi.</p>

  <p>— Evet.</p>

  <p>— Baban öleceğine Anan ölseydi.... Herif evlenmez miydi?</p>

  <p>— Erkek kısmı çocuğa bakamaz. Karı bakar.</p>

  <p>— Çocuğa bakmak, karıya daha zor. Erkek karı bir olmuyor. Karıların bazısı bizden daha erkek.... Daha yiğit. Ne dersin başefendi?</p>

  <p>— Doğru beyim.</p>

  <p>Hacı Abdullah fikrinde ısrar etti:</p>

  <p>— Hemen «Doğru» dersin Mehmet Efendi. Şimdi Abdurrahim Bey karı sevmiş. Vurmuş. Bunda bir namussuzluk yok. Lâkin karısı birisini sevseydi, delikanlıyı vursaydı.... Orospuluk olurdu. Buna ne diyelim?</p>

  <p>Başgardiyan muavini cevap bulamadığı için İstanbullunun yüzüne baktı, İstanbullu gülümsedi:</p>

  <p>— Hüküm erkekte olduğu için biz böyle kaide koymuşuz.... dedi. Yoksa orospunun dişisi, erkeği olmaz. Orospuluk huydur. Söz verip tutmamak, borcunu inkâr etmek, birini casuslamak, arkadan adam vurmak, kendinden zayıfı ezmek; hattâ korkmak bile yerine göre orospuluktur. Biz, halbuki, orospu diye, kocasının üstüne dost seven, kerhaneye düşen kadına diyoruz. Hem de hangi kadına, mutlaka fakir olacak; zengin karısından, zengin kızından hiç orospu olmuyor. Hübüş hanım, elli yaşından sonra hekimin oğluna gönül vermiş. Boyu kadar kızları, oğulları var. Hekimin oğlu denilen ipsizle evlenmiş. Evlenir evlenmez orospuluktan kurtuluyor. Hekimin oğluna bir fakir kocakarı gönül verseydi ne olurdu? Şu olurdu: Hekimin oğlu parasız karıyı almazdı. Kan ne yapacak? Arkasına düşecek, yalvaracak, ağlayacak, rüsvay olacak. Herkes «Orospu» diyecek. Gel gelelim, otuz yaşında, yakışıklı hekimin oğlu parası hatırına Hübüş hanımı alınca orospuluk ortadan kalkıyor. Bugün bakıyorum, Şaroğlu'nun kızına «Orospu» diyen olmadı. Çünkü babası zengin. Hem de doğru.... Fakir bir adam olsaydı kızını derhal reddederdi. Reddedilen körpe kız bir müddet şurada burada gezer, nihayet kerhaneye düşerdi. Şaroğlu kızını reddetmez. Fakir reddeder de, Şaroğlu neden reddetmez? Şaroğlu'na kahvede hiç kimse, «Sus otur, senin bir kıza gücün yetmedi, pezevenk. » diyemez de, fıkaranın yüzüne bağrı bağrıverir.</p>

  <p>— Doğru.... Lâkin benim bildiğim Şaroğlu.... Bu memleketin eşrafındandır. Namuslu bir adam. Kızın kabahati varsa bu işi temizler.</p>

  <p>— Kızın kabahati varsa ne demek? insan, kendisine varmayan her kızı öldürse iş ırağa varır, «Dün gece benimle mi yattın ki surat ediyorsun?» diye bir laf ederler. Herif on bin lira para yedirmiş.</p>

  <p>— Bakalım doğru mu?</p>

  <p>Başgardiyan muavini .... Bir şey hatırlamış gibi elini salladı:</p>

  <p>— Doğru.... Abdurrahim bey kıza çok para yedirdi. Bunlar Diyarbekir'in eşrafındandır. Aylığından başka mebus ağabeysi para yollar. Tarlalarından bahçelerinden para gelir. Öyleyken evde bir şey komamış satmış. Karı namus belâsı, yatak yollamış, battaniye yollamış. Lâkin dikkat ettim. Bir yatak çarşafı bile göndermemiş. Şimdi bakalım, evde çocuklar kilimin arasında mı yatıyorlar?</p>

  <p>— Gördün mü Mazmanoğlu? Şimdi Abdurrahim beyin yaptığı orospuluk değil midir?</p>

  <p>Telgrafçı Abdurrahim beyin mahpushaneye gelişinden iki gün sonra, içerde yarım kırat kadar bulgur, bir miktar tarhana satın aldığı duyuldu ve bu suretle evinden yemek gelmeyeceği anlaşıldı. Şimdilik yataktan çıkmıyormuş, birtakım kâğıtları karıştırmakla meşgulmüş. Bu kâğıtlar her ne ise okurken okurken yüzünü buruşturduğunu, kendi kendine işaretler yaptığını arkadaşlar fark etmişler, ilk gece biraz ağlamış. Teselli vermek istiyenleri, «insanın her vakti bir olmaz. Hatırınızı kırarım,» diye tersleyivermiş. Arkadaşlar, «Sinirli bir adam diyorlardı. Böyle giderse Elâziz'i boylar.» ikinci gün kendisini biraz toplayınca meseleyi soranlara tabancasını ve atıcılığını gülerek methetmiş: «Elli metre kadar mesafe vardı, iki kurşun değdi. Mutlaka ölür, göreceksiniz. » diye öğünmüş. Karısını methediyorlardı. Söylenenlere inanmak lazımsa dünya güzellerinden birisi de Abdurrahim beyin karısıydı. Kadın da büyük yerin, ekmek sahibi bir hanedan kişinin, bir tanecik kızıymış. Rezilliği duymasıyle, çocuklarını alıp babasının evine gitmiş. Sordu:</p>

  <p>— Nasıl? Sizin mezhebe girecek mi?</p>

  <p>— Biraz müşkül. Girse de kulak verme beyim. Yüzünü tavşan gibi oynatıyor. Herif deli....</p>

  <p>— Bir tecrübe etmediniz mi?</p>

  <p>— Ettik. Çay hazırladık. Misafir getirdik. Lâf arası biraz sövdüm. Hiç</p>

  <p>oralı olmadı. Aklı başka yerde.</p>

  <p>— Kızı neden vurduğunu söylemiyor mu?</p>

  <p>— O tarafı açmıyor. Yalnız, «inşallah ölür. Ölmeli.... Ölüm temizlik,» diyor.</p>

  <p>— Ölürse kendisini tahliye mi ederlermiş?</p>

  <p>— Öyle dua ediyor ki, yalnız tahliye etseler ağır cezadakilerin yakasını bırakmayacak. Marifetine karşılık bir de çiftlik istiyecek.</p>

  <p>— Desene ki....</p>

  <p>— Evet beyim.... İnsan gibi fikri var.</p>

  <p>Üçüncü gün, Abdurrahim bey müdüre çıktı. Fotoğrafçı getirmeye müsaade istedi dediler.</p>

  <p>İstanbullu, fotoğrafçı vesilesiyle bahçede meydana gelen seyri hiç bir zaman kaçırmazdı. Takunyalarım tıkırdatarak avluya geçti. Kapıdan atlar atlamaz işin şakaya asla tahammülü olmadığını farketti. Telgrafçı Abdurrahim Bey, kıyafet tebdil etmiş, orta yerde dolaşıp duruyor, fırsattan istifade ederek asri cezaevine gideceklerin vesika resimlerini çıkartmaya uğraşan fotoğrafçının boşalmasını heyecanla bekliyordu. Ayağına Adıyamanlı Ali'nin şalvarını giymiş, beline ipek, beyaz poşudan bir kuşak dolamıştı. Sırtında sadakor ceket, başında burmalı Arap kefiyesi vardı. Gözlerine bu kıyafet hiç de aykırı düşmüyordu. Ortası nerdeyse yere sürünecek şalvarı istisna edilirse Amerikan filmlerindeki Şeyh Ahmet'lerden birisine benziyordu. Daneleri gümüş, yakut, sedef kakmalı bir tespihi sinirli sinirli çekmekte, arada sırada küçük bir aynada yüzünü, bilhassa bıyıklarını kontrol etmekteydi.</p>

  <p>İstanbullu, kimsenin nazarı dikkatini celp etmemeye çalışarak karşı duvarın dibine bir halı serdirdi. Üstüne iki minder attırıp oturdu. Vesika fotoğrafı çektirenler, bunlar asri cezaevine mahsus fişlere yapıştırılacağı için müdürün emriyle sakallarını, bıyıklarını ve saçlarını kazıtmışlardı. Objektifin karşısında kendilerini bir acayip gayretle sıktıkları, gözlerini alabildiğine açtıkları, Dersimli fotoğrafçı suratlarda gölge ve çizgi bırakmamak gayretiyle resimlerin arasına bol bol kırmızı kalem sürdüğü için hiç kimsenin kendisini tanımasına imkân kalmıyor, resim sahipleri ellerindeki yabancı insana hayretle bakıyordu.</p>

  <p>Hele Kızılbaş dedelerinden Hüseyin ağa, bir karış sakalı, uzun bıyıkları kesilince zabit tekaütlerine benzemişti. Kalabalıkta anadan doğma kalmış gibi kıvranıyordu.</p>

  <p>Nihayet sıra Abdurrahim beye geldi. Bey, iskemleye kuruldu. Sağ ayağını sol dizinin üstüne attı. Tespihi sallandırdı. Sol yumruğunu sıkıp göbeğine bastırdı.</p>

  <p>Bu birinci pozdu.</p>

  <p>İkinci poz ayakta, üçüncü poz profilden çekildi. Fotoğrafçı paralarını alıp müşterilerini nemli kartlarla orta yerde bıraktı.</p>

  <p>İstanbullu, yanında oturan tahsildar Vaiz efendiye,</p>

  <p>— Telgrafçıyı çağır bakalım.... dedi. Fotoğrafları pek beğenerek işe başladı.</p>

  <p>— Siz yakışıklı bir erkeksiniz.... demeyi de unutmadı. Abdurrahim bey ancak o zaman İstanbulluya alâkayla baktı:</p>

  <p>— Ben sizi bir yerde görmüş olacağım. — diye gözlerini kırpıştırdı.</p>

  <p>— İyi hatırladınız. Süleyman beyi ziyarete geldiğiniz zaman görüşmüştük.</p>

  <p>— Sahi.... Cezayı bitiremediniz mi?</p>

  <p>— Daha oniki sene var.</p>

  <p>— Süleyman beyden mektup alıyor musunuz?</p>

  <p>— Hayır. Hakikatsiz çıktı.</p>

  <p>— Arkadaşlara söyleyeyim. Makineyle buluruz.</p>

  <p>— Fena olmaz. Orada rahat mıymış?</p>

  <p>— Rahatmış. Ne de olsa kafası.... Rahatmış, evet... Bizim o taraflar iyidir. Ata biniyormuş. Ava bile gitmiş... Madenkömürü kadar siyah ve parlak bıyıklarıyla beraber üst dudağının yansını oynattı.</p>

  <p>—Fotoğraftan demek ki beğendiniz.</p>

  <p>— Pek beğendim.</p>

  <p>— Halbuki bir at olmalıydı. Atın üzerinde, tüfekle çıkmalıydım.</p>

  <p>— Tabiî o zaman daha heybetli dururdunuz. Mamafih, burada, bu kadan da elverir. Bunları suya koymalı.</p>

  <p>— Neden?</p>

  <p>— Malum ya.... Daha çok dayanır. Çabuk sararmaz.</p>

  <p>— Hemen koymak lâzım mı?</p>

  <p>— Hemen değil.... Yukarda koymalı.</p>

  <p>— Yukarda koyacağım....</p>

  <p>— Lâkırdıya daldık. Affedersiniz. Geçmiş olsun diyemedik.</p>

  <p>— Başa her şey gelir. Burası yiğit makamı....</p>

  <p>— Yiğit makamı olmaz mı? iyi bildiniz. Vaiz efendi alay ettiğini saklayarak konuştu:</p>

  <p>— Ben de yiğit makamı diyerek koşa koşa, sevine sevine geldim. Ertesi gün pencereden bakıyorum. Aman, aşağıda kanlar dolaşıyor.</p>

  <p>«Bunlar neyin nesi?» diye sordum. Onlar da mahpusmuş. Daha ertesi gün bir çocuk feryadı. «Yahu bu ses ne oluyor?» «Çocuk koğuşunda kavga var. Meraklanma,» dediler. Şimdi şüpheliyim. Makam yiğit makamı olmaya, muhakkak yiğit makamı. Lâkin yiğit nerde?</p>

  <p>— Yiğitlik bir vakit battal olmaz Vaiz efendi.... Tespih iyi çıkmışını?</p>

  <p>— Battal olmaz. Tespih de iyi çıkmış... Vaiz efendi öfkeyle İstanbulluya döndü.</p>

  <p>—Şu resimlerden birisini al da beyim, gazeteye yollıyalım.</p>

  <p>— Gazeteye mi?</p>

  <p>Bunu Abdurrahim beyle İstanbullu beraber sordular. Vaiz tasdik etti:</p>

  <p>— Gazeteye.... Pekiyi olur. Bey gazetecidir. Şu meseleden şu meseleden böyle bir iş olup.... Tabancayla, kasabanın ortasında kızı vurmuş... Artık ballandırır bizim bey....</p>

  <p>— Öyleyse.... Durun. Bu resimler olmaz. Evden at üzerinde bir resim getirteyim. At üzerinde....</p>

  <p>— O daha iyi.... At üzerinde.... Ne dersin beyim?</p>

  <p>— Getirtiniz. Köroğlu gazetesine göndeririz.</p>

  <p>— Yarın olur mu?</p>

  <p>— Yarın da olur öbür gün de olur. Posta daha öbür gün gidecek. Hayvanınız var mıydı efendim?</p>

  <p>— Evet. Halis kandır. Mahpus olduğuma yanmıyorum. Ceylân’dan ayrıldım, ona yanıyorum. Beni bir gün görmese hastalanırdı.</p>

  <p>— Demek asil hayvandı?</p>

  <p>— Birader, Urfa'da bir aşiret reisiyle ortak almışlardı. Tabiî benim Ceylân'ı değil. Ceylân'ın valdesini. iki ayağı biraderin, iki ayağı reisin. Ceylân ikinci tayıdır. Henüz üç yaşında olduğu halde, iki koşu aldı.</p>

  <p>— Cinsi nedir?</p>

  <p>— Seklair.</p>

  <p>— En iyi cins bu mudur?</p>

  <p>— Evet... En güzel cinsi Hamdanî'dir. Sonra Küreyşan, Maneki, Cinfi, Ubeydan gelir. Benim tayın arka sol ayağı beyazdır. Malum ya, ilerdeki sağ, arkadaki sol beyaz olursa uğursuz sayılır. Kasıkta kıvırcık bir kıl varsa netameli. Kuyrukta bükülü kıl, eve ziyanı dokunur. Böyle hayvanı ne kadar koşturur ezersen, yani hayvan ne kadar yorulup terlerse evin düzeni, o kadar bozulur.</p>

  <p>— Pekâlâ demin bahsettiğiniz cinsleri nerden bilirsiniz?</p>

  <p>— Şeceresinden.</p>

  <p>— Şeceresini doğru söylerler mi?</p>

  <p>— Arap şeyhleri kafalarını kesseler yalan söylemezler. Şecereye hile karıştırmak namussuzluktur. Bizim o taraflarda bey, at satmakta bedhahlık yapıldığı duyulmamıştır. Ucuz bir şey değil ki.... Asilzade bir kısrağın bir tek ayağı 150 madenî liraya alınır. Bir tek ayak. At sahibine götürdüğün hediye, yalvarmak için döktüğün dil de caba....</p>

  <p>— Pekâlâ. Bir tek ayak nasıl taksim edilir.</p>

  <p>— Ayağım aldın mı kısrak sende durur.</p>

  <p>— Bu hayvanlarla ne güzel av olur.</p>

  <p>— Aman beyim sizde de avcılık var mı?</p>

  <p>— Biraz....</p>

  <p>— Bu derdin azı, çoğu olmaz. Hangi avı seversiniz?</p>

  <p>— Yaban ördeği.</p>

  <p>— O da iyidir ama ille tazıyla tavşan avı.... Tazıyı saldınız mı? Peş peşe takılırlar. Tazı aman yetişti dersiniz. Tavşan şaşırtma verir. Tazı ileri doğru yirmi adım fırlar. Döner. Tavşan gerisin geriye yolu tutmuş, elli adım ara bırakmıştır. Tazı toprağa kapanır. Sanki tavşanda bir ip var, tazıyı kendisine çekiyor mübarek, işte o sırada, beyefendi, ömür çarkı dururmuş derler eskiler.... Ömür çarkı deveran etmezmiş. Tazının nefesi körük gibi işler beyim, nefesin hışırtısı yaklaşınca tavşana Rabbim bir gayret verir. Hayvan sanki kopar. Tavşana aptal derler. İnanmayın. Çok akıllıdır. Mahsustan, tazının ayakları yorulsun diye, taşlı yerlere, ağaçlara doğru kaçar. Tazı düz yerde avı alır. Tavşan şaşırtma verince kendini taşa, ağaç gövdesine vurup parçalayan tazıyı çok görmüşüm. Yani, beyim tavşan avı erkekçedir, ya tazı kazanır ya tavşan. Sizin o tarafta keklik avı yokmuş, öyle duydum.</p>

  <p>— Yoktur.</p>

  <p>— Tavşandan sonra av keklik avı. Bende şimdi bir keklik var. Cezam belli olsun buraya getireceğim. Siverekli kahveci hacı dayıyı duydunuz mu? Meşhur keklik avcısıdır.</p>

  <p>— Hayır duymadım.</p>

  <p>— Bir kekliği vardı. Olursa o kadar olsun.... Dükkânı kapatıp memlekete gidecek. Satmaya kalkmış. Bir Malatyalı dört kırmızı lira vermiş. Hacı dayı beş lira istemiş. Adam ne binlik beş liraya bedava. «Dört liraya bırak hacı ağa.» diye etraflarına toplanmışlar. «Şu kekliğe bir lira kırdınız ha. » diyerek gülmüş. «Al beş kırmızı.» demişler. Bu sefer de, «Ben işi anladım. Siz avcı değilsiniz. Hem cebinizde fazla para var, hem de kekliğime pazarlık ediyorsunuz,» diye satmamış. Ertesi gün bana feldi. Odaya girince bir de baktım kafes eline. Selâm verip oturdu. Artık bilmem, bir saat mi, iki saat mi kekliği konuştuk. Nihaet gideceği zaman.... Kekliğe biraz baktı. Işık çaldı, hayvanın kınalı başını sıvazladı. Kafesi düzeltti. «Eyvallah» dedi, gidiyor. «Yahu kafesi bıraktın!» dedim. «Sana hediye getirdim Şimşek!. » Avcılık fıkara harcı değil. Şunun tren parasından aciz kaldık,» dedi. «Olmaz. Hiç olur mu hacı dayı. Al sunu. » dedim. Navlun parasını vermeye davrandım.</p>

  <p>«Sen aklını mı kaçırdın dayı. » geçti, gitti. Keklik tabiî adam gibi, arkasından bir ötsün, ciğerim parçalandı.</p>

  <p>— Siz de metriste mi avlanırsınız?</p>

  <p>— Metriste.... Bizim oralarda bir keklik metrisi için düğün bozulur. Hacı Tayyar bey vardır. Bize uzaktan akraba da olur. Palu beylerinden Tayyar bey. Haşim beyin dedesi.... Bir gün keklik avına gitmiş. Av iyi olmuş. Bir akşam evvel de baklava yemişlermiş. «Şurada bana bir dilim baklava getirene ben ne vermem, demiş. Evinin imamı meğerse heybesinde bir kaç dilim baklava getirmişmiş. Çıkarıp bir dilim vermiş. Tayyar bey, bir dilim baklavaya, bir köy bağışlamış. Keklik avı diyince beyim.... Senin keklik öter. Durur öter, durur öter.... Birdenbire yabana keklik sesi verir. Derken yaban erkek senin dişiye doğru döner. Dişi sesi, mübareği yumşaktan zincirle çeker gibi getirir. Maya'nm üstüne sanki kurşun sesini işitmez. Arkadaşları düşerler, kan içinde çırpmırlar. O vurulana kadar kafese saldırır.... Dişiler kuluçka zamanı, yumurtalarını erkekten saklarlar. Gider gizlice atarlar. Erkek keklik dişisiz kalınca deliye döner. Dişi sesine vurgun vurgun gelirler, Kekliğin dişisi kahpe karı gibidir beyim. Sesi güzel erkeğe tutulur. Kocasını bırakır da gider. Eşsiz kalan erkek öter. İlerde dişiyle gezen bir başka erkek keklik de o biçim cevap verir. «Benim de dişim yok,» diye yalan söyler. Yalan söyler ki üstüne gelmeye de, kavga çıkmaya.... Bunlar adamda olur mu beyim?</p>

  <p>— Ben bu avı sevmiyorum. Hayvanların sevgilerinden, kabadayılıklarından istifade ediyorsunuz.</p>

  <p>— Ne demek?</p>

  <p>— Öyle ya.... Taşlardan siper yap, arkasına gizlen.... Dişisiz kalmış biçare kekliği, maya sesiyle çağır. Sonra ateş et...</p>

  <p>— O kadar kolay değil beyim.... Sabah olmadan üç saat evvel kalkacaksın. Yollarda canın çıkar. Soğuktan donarsın. Kekliği kurar beklersin.... Bir kerre böyle ava gittik. Bizim kazanın nüfus memuru da beraber. Gün doğmadan benim keklik yabanları uyandırdı. Kuluçka zamanı değil. Erkekler bizim kekliklerle döğüşmeye geliyorlar. Nüfus memuru kekliğini methedip duruyor. Derken bir erkek çıktı. Kanatlarını yere sürerek karşıdan koptu. Kafesin etrafını bir dolaştı. Nüfusçunun kekliği susuvermez mi? «Haydi yavrum. Haydi kınalı yavrum. » Ne mümkün. Keklik bir kerre yıldı mı para etmez. Nüfusçu, «Artık bu av yapmaz cenabet... » dedi. Kafesi bir tekmede paraladı. Kekliğin kafasını çekip kopardı. Ben avı unuttum. Gülüyorum. Derken beyim, gökyüzünden siyah yelkenler kalktı. Dağ karanlığı birdenbire etrafa çöktü. Fırtına başladı. Fırtına azdı. Dağlar gümbür gümbür inlemeye başladı. Bre aman. Kafesi kucakladım. Ceketi çıkarıp kekliğe sardım. Yolu elime aldım. Nüfusçu arkam sıra koşuyor. İki saat aşağıda bir harap şehir var. Kabristanı, değirmen yeri hâlâ durur bir harap şehir. Oraya kadar geldik. Yiyecek torbası yukarda kalmış. Ben ceketsiz öyle ıslanmışım ki.... Denize düşmüşe dönmüşüm. «Satlıcan, zatürrie hazır» derler. Avcıya hiç bir şey olmaz. Lâkin av zor iştir. İlle keklik avı.... İkide bir güzel bıyıklarını kımıldatan tik'i, gayrı tabiî bir surette parlayan siyah gözleriyle, acele acele ve kat'iyetle anlattığı bu av ve hayvan hikâyeleri, başındaki Arap kefiyesine, şalvarına ve tespihine pek yaraşıyordu. Mahpushaneye yeni gelenler, gelişlerinin sebebini her rastladıklarına üst üste anlatmadan yapamazlar. Abdurrahim bey bunun biricik istisnası idi. Sanki buraya keklik ve beygir bahislerini konuşmak üzere günü birliğine gelmişti. Ve dünyada kendisini alâkadar eden başka bir bahis mevcut değildi. Deminden beri ayakta durup konuşulanları dinleyen sarı bıyıklı pek genç bir delikanlı, İstanbulluya bir kâğıt uzattı. Sırtında tayyareci üniforması vardı.</p>

  <p>— Beyim lütfen şuna bakar mısınız?</p>

  <p>— Nedir bu?</p>

  <p>— İddianame.</p>

  <p>— Ne oldu? Kız mı kaçırdınız?</p>

  <p>— Hayır. Kız ezdim.</p>

  <p>— Tayyare ile mi? Delikanlı gülümsedi:</p>

  <p>— Hayır otomobille. Ben tayyare alayının şoförüyüm.</p>

  <p>— Ha. Dün ezilen küçük kız meselesi.... Merak etmeyin bir sene cezası var.</p>

  <p>— Bir sene mi?</p>

  <p>— Az mı buldunuz?</p>

  <p>— Çok.... Pek çok. Bir çare yok mu? Benim eniştem mebustur. Temyizde bir şey yapamaz mı?</p>

  <p>— Orasını bilmem....</p>

  <p>— Bu kâğıda üç gün içinde itiraz edilecekmiş.</p>

  <p>— Hayır. Öyle yazarlar ama, itiraz faydasızdır. O itiraz ne demek bakın: Meselâ sizin yerinize bir başkasını getirirler. Bu iddianameyi gönderirler. O adam, kâğıtta yazılı olanlara değil, kâğıdın kendisine ait olmadığına itiraz eder. Anladınız mı?</p>

  <p>— Anladım. Vah, vah. Alay komutanımız bana dedi ki, «çocuğu ezdikten sonra polislere teslim olmadan doğru Alaya kaçabilseydin ben seni kurtarırdım,» dedi. Doğru mu beyim? Kurtarabilir miydi?</p>

  <p>— Doğru.... Kurtarırdı.</p>

  <p>Tahsildar Vaiz efendi ile telgrafçı Abdulrahim efendi hayretle İstanbulluya baktılar, İstanbullu onlara gülümseyerek kâğıdı çocuğa iade ettikten sonra tane tane anlattı:</p>

  <p>— Alay komutanı haklı. Ezilen kimdir? Bir çocuk. Ne çıkar canı cehenneme....</p>

  <p>— Hiç öyle şey olur mu bey?</p>

  <p>— Olur Abdurrahim bey. Bu binbaşı bizim ordunun binbaşısı değil anlaşılan. İşgal ordusu binbaşısı, işgal ordusu olmasa, bizi düşman saymasa Alay komutanı, keyf için hızlı giden bir otomobilin kaza yapmış şoförüne seni kurtarırdım diyebilir miydi? Evet delikanlı. Mühim bir fırsat kaçırmışsınız.</p>

  <p>Şimdilik bir sene yatacak gibi görünüyorsunuz. Bir kerre de mebus enişteniz uğraşsın.</p>

  <p>Çocuk kıpkırmızı uzaklaştı. Vaiz, İstanbullunun huyunu bildiği için kurnaz kurnaz sordu:</p>

  <p>— Şimdi ne düşündün Murat bey?</p>

  <p>— Bu delikanlının hemşiresini düşündüm Vaiz efendi. Sarışın, pek güzel bir kadın olmalı....</p>

  <p>Abdurrahim efendi çekinerek konuştu:</p>

  <p>— Pek sert söylediniz. Hele Binbaşı için.</p>

  <p>— Ben sert söylemedim. Alay komutanı kötü söylemiş. Siz de burada lüzumsuz yere korkuyorsunuz. Halbuki at, silâh, para insana cesaret verir derlerdi. Yoksa delikli demir çıktı da mertlik bozuldu mu?</p>

  <p>— Biz memuruz beyim. Memur kısmı siyasetle uğraşmaz.</p>

  <p>— Siz artık memur değilsiniz. Mahpussunuz. Hem bu sözün siyasetle bir alâkası yok ki....</p>

  <p>Abdurrahim bey, işin ırağa varacağını kestirmiş olacak ki fotoğraflarını soğuk suya koymak bahanesiyle acele gitti. Etrafa çömelen köylüler,</p>

  <p>— Yaşa bey....</p>

  <p>— Mebus oğlunu fena bozdun.</p>

  <p>— Telgrafçıyı ürküttün.... diye gülüştüler. İstanbullu, Vaiz efendiye sordu:</p>

  <p>— Hep atlardan, kekliklerden mi konuşuyor?</p>

  <p>— Hep.... Bir de dua ediyor. «Kız mutlaka ölmeli.... Kız ölmezse iş fena» diyor.</p>

  <p>— Anlatmıyor musunuz? Ölürse onsekiz sene ceza verirler.</p>

  <p>— İsterlerse 180 sene versinler, diyor. Kız buna ne yaptıysa fena yapmış.</p>

  <p>— Kızlar insana hiç bir şey yapamaz. Biz fenalığı daima kendi kendimize yaparız da biçarelerin üzerine atarız O gün öğleye yakın, İstanbulluya en kıymetli misafirlerinden birisi geldi. Bir koca demet çiçek getirdi, İstanbullu pek sevindi:</p>

  <p>— Oo Hanımefendi diye ayağa kalktı. Kaç zamandır görünmüyor dunuz efendim. Nerdesiniz?</p>

  <p>Mediha — on yaşında bir küçük hanım ciddiyetle elini uzattı:</p>

  <p>— Mektebe gidiyoruz efendim.... Buyrun çiçek....</p>

  <p>— Teşekkür ederim.</p>

  <p>— Nerde sizin bardağınız kuzum.... Bunları suya koymak lâzım. Hacı</p>

  <p>Abdullah, topal Sefer'i çağırmak istedi, Mediha çıkıştı.</p>

  <p>— Seferi ne yapacaksınız? Siz de Anıca.... Hacı Abdullah'ın yeğeni oluyordu. Sefer çiçekten ne anlar? Kürt Sefer....</p>

  <p>— Kız sen de kurt değil misin?</p>

  <p>— Neden, siz onu atfetmişsiniz.</p>

  <p>— Anan kurt...</p>

  <p>— Ana demeyin. Bayan öğretmen bize «Anne» dememizi söyledi.</p>

  <p>— Pekâlâ.... «Anne» dersek, senin anan Türk mü olacak?</p>

  <p>— Rica ederim. Mektepte de bana kurt kızı diyorlar.</p>

  <p>— Sen ne diyorsun?</p>

  <p>— Ben kurt kızı değilim. Kürt kızı olsam babam çarık giyerdi. Halbuki benim babam sarı kunduralar giyiyor. İstanbul kunduraları dedim. Amcasiyle İstanbullunun gülüşmelerini anlayamadığı için Medina somurttu. Kesik siyah saçlarını hışımla salladı. Yanağında bir Halep çıbanı izi vardı. Gözleri trahom geçirdiği için, büyük kadın gözleri gibi biraz dalgın bakıyor, uzun kıvırcık kirpiklerine bu bakış pek yaraşıyordu. Hâlâ elinde tuttuğu demeti koymak için bir bardak aldı.</p>

  <p>— Mediha bu çiçeklerin ismi nedir?</p>

  <p>— Bilmem.</p>

  <p>— Bu çiçeklere «Anne çiçeği» derler. Yahut da ben bu ismi verdim. Rahmetli annem bunları çok severdi.</p>

  <p>Mediha bir an durdu. Alnını kırıştırarak düşündü. Sonra küçük eliyle çiçekleri iki kere okşayıp derin derin kokladı.</p>

  <p>— Murat ağabey keski anan sağ olaydı.... dedi.</p>

  <p>— Olaydı iyiydi ama işte öldü....</p>

  <p>— Ne ölmüş... Anne kısmı bir vakit ölmez, anneler tuz almaya giderler.</p>

  <p>— Tuz almaya mı? Bu ne kadar tuz almak.... Hand gelmiyor.</p>

  <p>— Kendisi gelmiyor ama haberi gelir. Bir karga var.... Bildiğimiz karga.... Şurada ötse, işte annenizden haber çıktı demektir. Ama, bakın nasıl. Şimdi karga öttü mü susup dinlersiniz. Ötmesi bitince «Yarabbi.... Bir daha ötsün....» diyeceksiniz. Bir daha öterse anneniz mutlaka iyidir.</p>

  <p>— Sana bunları kim söyledi? Karga haberden ne anlar?</p>

  <p>— Anlarmış efendim.... Hiç anlamaz mı? Tilki bile ezan okundu mu durup dinlermiş.</p>

  <p>— İşe bak.... Pekâlâ.... Avrupa tilkileri ne yapıyor. Orada ezan yok.</p>

  <p>— Artık bilmem.... Babam söyledi. Susun ki söyleyeyim. Durun. Durun.... Tilki akşam ezanını dinlermiş. Bir ayağını çenesine vurmak günahtır,» dedi.</p>

  <p>— Sen günahtan korkar mısın?</p>

  <p>— Korkarım. Töbe Yarabbi.... Günahtan korkulmaz mı?</p>

  <p>— iyi ama küçük kardeşini döğüyormuşsun.</p>

  <p>— Hayır, döğmem. Kendisi düştü. Ben onu seviyorum. Lâkin birisi evimizden alıp götürse hayır, sevap kazanır. Yavaşça dışarı atsa....</p>

  <p>— Bu ne biçim bir laf. İnsan kardeşine böyle der mi?</p>

  <p>— Sor bakalım, kardeş nedir biliyor mu? Daha babasını bile çağıramıyor.</p>

  <p>— Sen de çağıramıyordun.</p>

  <p>— Ben çağıramıyormuşum ama, onun gibi huysuz da değilmişim. Hacı</p>

  <p>Abdullah elini kaldırdı:</p>

  <p>— Dur öğünme.... Murat ağabeyine söyleyeceğim. Beyim, ben mahpusa yeni düştüğüm zaman bu daha doğmamıştı. Dört, beş yaşına basınca bir bayram günü ziyarete getirdiler. Buna sordum: «Kız, sen ananın gelin olduğu zamanı biliyor musun?» dedim. «Biliyorum amca.... Anamı gelin getirirlerken ben korkmuşumda komşulara kaçmışım....» demez mi? Bu kız işte bu kadar aptal.</p>

  <p>— Uy başıma gelenler.... Bu amcam delirmiş mi ne? Bu nasıl söz.... Yalan.... Vallaha yalan.... Zaten ben amcama küstüm. Sevim'e ampul vermiş de bana vermedi.</p>

  <p>— Sana da verdim. Kırmışsın.</p>

  <p>— Ben kırmadım. Küçük kırdı.</p>

  <p>— Sen kırmışsın. Bir daha sana vermeyeceğim.</p>

  <p>— İstersen verme.... Sen Sevim'e iyilik et. Murat ağabeyim de bana iyilik eder. Bir daha sana vermeyeceğim ne demektir. Benimle küs oldunuz. İsterseniz Sevim'e yüz tane verin. Bir ev dolusu verin.... Bakın amca, Vallaha bir defa küsersem Atatürk gelse barışmam, İstanbullu aralarına girdi:</p>

  <p>— Nafile iddia etme.... Önümüzde bayram var. Nasıl olsa barışırsınız.</p>

  <p>— Sahi Bayram'a ne kadar kalmış.</p>

  <p>— İki ay.</p>

  <p>— Ramazan'da oruç tutacak mısın ağabey.</p>

  <p>— Hayır.</p>

  <p>— İşte bu olmadı. Oruç tutmalısınız. Bu ramazan mutlaka oruç tutun. Bakın, dinleyin, değil mi amca? Ramazan iyidir. Bir kuş varmış. Kırmızı bir kuş. Pencereye gelir, bakarmış. Gider Allaha dermiş ki «Murat ağabey kulun oruç tutuyor. Onu çabuk mahpustan çıkar, haydi çıkar,» der.</p>

  <p>— Siz kırmızı kuşu bırakın da lütfen şu dolabı açın. Biz daha açız. Hanım hanımcık hizmet etmelisiniz. Soframızı bari kurun.</p>

  <p>— Başüstüne....</p>

  <p>Medina dolabı açtı. Sahanları çıkardı. Gazocağını yakan amcasına bunları sırayla taşıdı. Masanın üstüne bir gazete serdi. Ekmekleri dilimledi. Suyu tazeledi. Yüzünde alt dudağını şişiren bir ciddiyet vardı. Kaşıkları, çatalları iyi temizlenmemiş buldu. Ve birdenbire odanın noksanını farkederek dikilip durdu:</p>

  <p>— Murat ağabey mahpus nerde?</p>

  <p>— Kim bilir. Dışarda besbelli.</p>

  <p>— Yazık. O da acıkmıştır. Lütfen çağırır mısınız?</p>

  <p>— Baş üstüne.</p>

  <p>İstanbullu kapıdan dışarıya seslendi:</p>

  <p>— Mahpus... Gel pisi pisi.... Gel.... Mahpus...</p>

  <p>Aşağıda keskin bir miyavlama duyuldu. Ve de İstanbullunun omuzuna sıçradı, ilk bakışta sevimsiz bir hayvana benziyordu. Rengi donuk gibiydi. Halbuki biraz dikkat edilince güzelliği ağır ağır meydana çıkıyor, kendisini herkese sevdiriyordu. Gerdanında, çeyrek büyüklüğündeki beyaz benek müstesna düz kurşunî renkteydi. Sansara benziyordu. Tüyleri uzun olduğu halde, vücudu gene de küçüktü. Tahsildar Bedri bey, mahpus insanlara da «Mahpus» isimli bu kediye de «insan gibi fikri var,» diyordu.</p>

  <p>İstanbullu ne zaman volta vurmaya başlasa, böyle sıçrayıp omuzuna çıkar, ensesine yatarak horlaya horlaya, gezintiye iştirak ederdi. Rengini evvelâ bütün mahpushane yadırgamış, sonra herkes onu sevmişti.* Koğuşlarda et pişirip</p>

  <p>İstanbullu ile beraber davet edenler bile oluyordu. O zaman kalabalıktan ürkmeden, İstanbullunun kucağında akıllı akıllı otururdu. Mahpusu, yalnız mahpuslar değil, ziyaretçiler de tanıyorlar, gelirken ekseriya ona bir parça et kırıntısı, dalak, ciğer parçası getiriyorlardı. Komşu çocuklar, yaralı bir serçe tutsalar, kapıp koşarlar, mahpusu çağırıp kısmetini takdim ederlerdi.</p>

  <p>Mediha, kediyi biraz okşadıktan sonra ısınmış tabaklardan birisini sofraya koydu. Yanan parmağını bir taraftan emiyor, bir taraftan amcasına çıkışıyordu:</p>

  <p>— Siz burada bizim elimizi yakıyorsunuz.... Hani sizin bezleriniz. Büyükanneme söyleyeyim de size bez getirsin.... Haydi Murat ağabey, Mahpusu yere bırakın. Bırakın diyorum. Kedinizi döğerim ha.... ikiniz de ellerinizi, yüzünüzü yıkayacaksınız, insan yüzünü yıkamadan yemek yerse şeytan da onunla beraber yemek yermiş. Adamın karnı doymazmış</p>

  <p>— Haydi öyleyse.... Hep beraber yüz yıkamaya....</p>

  <p>— Ben yüzümü yıkamam.... Evde yedim. Bugün mektep olmadığından anneme su taşıdım. Çocuğunu gezdirdim.</p>

  <p>— Demek Annenle kavga etmedin mi?</p>

  <p>— Biz evimizde kavga etmeyiz. Komşularımızın çocuklarının seslerinden usanırız. Ben hiç ağlamam....</p>

  <p>— Eğer şimdi yüzünü yıkayıp yemeğe oturmazsan ağlayacaksın.</p>

  <p>— Neden?</p>

  <p>— Sol kulağını ucundan bir parçacık keseceğim.</p>

  <p>— Amcam beni kurtarır.</p>

  <p>— Haddine mi düşmüş... Sor bakalım, benim işime karışabilir mi?</p>

  <p>— Karışmaz mısın amca?</p>

  <p>— Sus aman.... Benim de kulağımı keser. Yemekte Mediha, sofra örtüsü vazifesini gören gazetenin üzerindeki resme daldı. Altındaki yazıyı okuyunca İstanbulluya döndü:</p>

  <p>— Baksanıza top atıyorlarmış... Dünyada top yok. Lastik top. Muharebede bizim lastik topları mı atıyorlar kuzum?</p>

  <p>— Hayır.</p>

  <p>— Öyleyse bizim toplara ne oldu?</p>

  <p>— Eritmişler de otomobil lastiği yapmışlardır.</p>

  <p>— Hay, gözleri kör olsun, biz neyle oynayacağız?</p>

  <p>— Şimdilik bezden top yapmalı.</p>

  <p>— Zıplamıyor. Bir işe yaramıyor ki.... Bizim güzel lastik toplarımızı Ruslar mı otomobil tekerleği yaptı?</p>

  <p>— Hayır Almanlar....</p>

  <p>— İnşallah yenilirler....</p>

  <p>— İnşallah....</p>

  <p>Hacı Abdullah araya girdi:</p>

  <p>— Kız sus... Sen beni batıracak mısın?</p>

  <p>— Neden?</p>

  <p>— Eğer Almanlar yenilirse ben senin bu Murat ağabeyine bir ziyafet vereceğim.</p>

  <p>— Yenilmezse?...</p>

  <p>— Yenilmezse, o bana verecek.</p>

  <p>— inşallah Ya Rabbim, Almanlar yenilsin. Murat ağabeyim burada garip. Senin annen var, kardeşin var. Biz varız. Ne istersen pişirir getiririz. Murat ağabeyim ziyafeti nerden bulsun?</p>

  <p>— Onun da adamı var. Tözey hanım yapacak.</p>

  <p>Mediha, bir kaşını yukarı kaldırdı. Bu lakırdıyı hiç beğenmemişti.</p>

  <p>— Olmaz dedi. Kötü karının yaptığı yemek yenmez. Günahtır. Erkekler kabahat yapmış gibi utandılar, İstanbullu sözü değiştirmek istedi:</p>

  <p>— Bize yemekten sonra çay yapacaksınız. Fala bakacaksınız. Haberiniz olsun.</p>

  <p>— Baş üstüne.... Fal dediniz de aklıma geldi. Kaç gün evvel komşularda oturuyorduk. Annem kahve falına baktırdı. «Yakınlarda bir ölü var.» dediler, iki gün sonra Şaroğlu'nun kızı vuruldu.</p>

  <p>— Ne olmuş? Hastaneye gittiler mi?</p>

  <p>— Annesi, tabii, gitmiş... iyi.... ölmez diyorlar.</p>

  <p>— Ne diyormuş kendisi?</p>

  <p>— Ne desin. Utanıyormuş.</p>

  <p>— Utanıyor muymuş?</p>

  <p>— Utanmaz mı? Bütün Malatya onları konuşuyor. Lâkin Şaroğullar mı biz severiz. Hatırlı insanlardır. Misafir gidince paralanırlar. Şuraya bir yatak sererler, bir de minder koyarlar. Misafiri rahat ettirirler. Vallaha ne iyiler bu Şaroğulları.... Ama başlarına bir hal geldi. Adam kahveye gidemez olmuş. Bizim kahveye her akşam uğrarmış. Babam dedi ki, «O günden beri gelmiyor fakat,» dedi. Allah herifin belâsını versin....</p>

  <p>— Demek ki kızın kabahati yok?</p>

  <p>— Kızın kabahati olur mu? Zengin insanlar. Kala kala o herife mi kalmışlar?</p>

  <p>— Komşular hep böyle mi diyor?</p>

  <p>— Böyle diyorlar.</p>

  <p>Hacı Abdullah, iddiasında haklı çıkmış gibi İstanbullunun yüzüne muzafferane baktı. Murat bey, küçüğün yanında dün akşamki münakaşayı tazelemek istemedi. Bereket versin bu esnada Vaiz efendi, uzun boyu, daima somurtkan yüzü ve her kopuşta birkaç tanesi kaybolduğu için nihayet onbir boncuğu kalmış, kehribar taklidi tespihle içeri girmişti.</p>

  <p>— Beni kaynanam seviyor dedi, buraya gelmeden nereye uğradımsa sofrayı kurulu buldum.</p>

  <p>— Marifet kaynananın muhabbetinde değil, sen yola çıkmak için yemek vaktini gözlemişsin.</p>

  <p>— İlâhi beyim, ben bu kadar açık göz olmasam, kaynanam da beni sevmezdi ya.... Safa geldin küçük hanım.</p>

  <p>— Hoş bulduk efendim.</p>

  <p>— Bize ne getirdiniz bakalım?</p>

  <p>— Çiçek getirdim.</p>

  <p>— Bunlar artık çiçek de mi yemeğe başladılar?</p>

  <p>— Ben yesinler diye getirmedim. Koksunlar diye getirdim.</p>

  <p>— O başka mesele.... Ben de yemeğe getirdiniz diye korktum. Mediha sofrayı toplayan Sefer'e yardım etti. Çay bardaklarını çıkarıp hazırladı. Sonra misafirden utandığı için Murat'ın kulağına fısıldadı:</p>

  <p>— Nerde iskambiller ağabey. Siz çay içerken ben de falınıza bakayım.</p>

  <p>— Olmaz. Sen de çay iç.</p>

  <p>— Biraz soğuşun....Ağzım yanıyor.</p>

  <p>— Benim ağzım neden yanmıyor?</p>

  <p>— Sizin bardağınızın ağzı geniş. Hava alıyor da çabuk soğuyor. Vaiz efendi hayretle küçüğün yüzüne baktı:</p>

  <p>— Görüyorum ki sizin de gözünüz açık hanım kızım.</p>

  <p>— Ama, çayımı soğutmaya bunun faydası yok ki efendim....</p>

  <p>— Vay canına. Yahu, bunlar dün cin olmadan bugün adam çarpacaklar. Bir karış çocuklar şeytan olmuş. Vay anasını....</p>

  <p>Mediha parmağını kaldırdı:</p>

  <p>— Sakın Şeytana sövmeyin.</p>

  <p>— Neden?</p>

  <p>— Şeytana söverseniz çocuğunuz çoğalır.</p>

  <p>— Ne diyelim?</p>

  <p>— Lanet kör Şeytana dersiniz.</p>

  <p>— Vay canına.... Ulan Hacı Abdullah bunun babası da böyle akıllı mı?</p>

  <p>— Babasını bilmem ama maçası akıllıdır.</p>

  <p>— Senden başka amcası var mı?</p>

  <p>— Yok.</p>

  <p>— Öyleyse yalan söyledin Hacı.... Ayıb ettin. Mediha somurttu:</p>

  <p>— Aman. Töbe dedik yeğen. Lafımızı geri aldık. «Fala bakmayacağım» ne demek? Ben uykumu kaybederim. Biz burada fal sayesinde yaşıyoruz.</p>

  <p>— Öyleyse Murat ağabeyimden iskambilleri isteyin. Desteyi önüne koydukları zaman bir müddet dokunmadı. Fısıl fısıl bir şeyler mırıldandı. Arada sırada «Allah, bismillah» dediği duyuluyordu. Sonra bir müddet aynı ciddiyetle kâğıtları karıştırdı.</p>

  <p>— Murat ağabey bunlarda kaç kâat var? Bunu bir türlü aklında tutamıyor, her zaman soruyordu.</p>

  <p>— Elli iki tane kızım.</p>

  <p>— Öyleyse kaç pay yapacağız?</p>

  <p>— Onüç pay.</p>

  <p>— Sahi, onüç pay olacaktı. Bismillah....—Parmağını ıslattı—.İnşallah bu üçünüz erken çıkarsanız açık gelsin. Haydi Allah, Yarabbim. Kâğıtları yüzlerinin üstüne masaya bırakmaya başladı. Onüç tane olunca yanlışlık yapmamak için bir daha saydı. Bu suretle desteyi beheri dörder taneden onüç parçaya böldü. Üsttekileri çevirdi. Birbirine benzeyenleri kenara toplamaya başladı:</p>

  <p>— İki oğlan geldi. Onları işte aldık, işte yedilileri de aldık. Siz de bana yardım ediniz ki şaşırmayayım.... işte üçlüleri de aldık. Fal evvelâ doğru giderken bölümler azaldıkça açılan kâğıtlar birbirini tutmaz olmuştu. Nihayet beş bölüm kaldığı zaman hepsinin üzerine ayrı cins kâğıt isabet ettiği görüldü. Bu suretle falın kapalı olduğu anlaşıldı. Mediha galiba bunu hiç beklemiyordu. Üçünün yüzüne de şaşkın şaşkın baktı. Vaiz efendi başını salladı:</p>

  <p>— Gördün mü? Biz çıkamayacağız bu cenabet yerden....</p>

  <p>— Öyle demeyin. Ben anladım. İyicene karıştmlmazsa bu fal çıkmıyor, iyice karıştırmadım. Korkmayın erken çıkarsınız. Sizi bedava yatırıyorlar.</p>

  <p>Bu sefer çok çok karıştırdı. Yeniden ayırdı. Sonuna yaklaştığı zaman kâğıtların altına gizlice bakarak hile yapmaya girişti. Aynı cinsten olup alt alta gelmiş iskambillerin yerlerini ciddiyetle değiştirdi. Nihayet elini kaldırdı:</p>

  <p>— İşte tamam.... Şimdi tutuyorum. Çıkacaksanız açık gelsin bakalım.... Razı mısınız?</p>

  <p>— Razıyız....</p>

  <p>Son kâatları da çevirdi. Tabiî fal münasip netice verdi:</p>

  <p>— Gördünüz mü? Çıkacaksınız mahpus ağabeyler. Hiç merak etmeyin. Allah büyüktür. Açıldı Allaha şükür....</p>

  <p>Üçüncü fal da huysuzluk edip açılmamıştı. Bunu neye tuttuğunu evvelce söylemek istemediği için, pek üzüldüğünü fark ederek sıkıştırdılar. Nazı ona geçtiği için amcasına çıkıştı:</p>

  <p>— Babama tuttum canım aman.... diye başını çevirdi. Ben zaten biliyorum. Çıkmaz ki....</p>

  <p>— Neden? Rakı içmesin diye mi tuttundu?</p>

  <p>— Rakı içmesin diye.</p>

  <p>— Demek içiyor mu?</p>

  <p>Başını önüne eğdi ve gözlerini yumarak fena halde üzüldü:</p>

  <p>— İçiyor. Evvelki gün içti. Hasta yatıyor. Öksürüyor.... — Elini dizine vurdu, sonra parmağını ısırdı —: Hasta.... insan rakı içer mi? Yalvarıyorum. Bana gülüyor. Sonra hastalandı mı ben ağlıyorum. O kadar kederlenmişti ki fal oyununu bıraktırmak istediler. Vaiz efendi elindeki kırmızı boyayı kastederek sordu:</p>

  <p>— Siz bu yakınlarda bir düğüne gitmişsiniz küçük hanım, işte ben de falla bildim.</p>

  <p>— Hayır. Düğüne gitmedik.</p>

  <p>— Öyleyse bu parmağınızdaki kına neyin nesi?</p>

  <p>— O kına değil.... Resim yaparken kırmızı kalem sürülmüş.</p>

  <p>— Demek siz hiç kına yakmazsınız?</p>

  <p>— Yakmam.... Ben ömrümde elime ne kına yakmışım, ne bir şey.</p>

  <p>— Neden?</p>

  <p>— Sonbahara kadar elimde kalır. Mektebe gitmeye utanırım. Ben mektebi sayarım. Cumartesi günü dersimi yaptım diyelim. Pazartesi hastalansam bayan öğretmen, «Dersini yapmadı da ondan gelmedi,» demesin diyerek defterlerimi komşu çocuklarıyle yollarım.</p>

  <p>— Aman, yoksa sen yazı yazmasını da mı biliyorsun? Allah beterinden saklasın.</p>

  <p>— Biliyorum elbette.... Murat beyin göğüs cebinden kurşun kalemini çekip aldı. Gazetenin kenarına yaklaştırıp bekledi: Haydi bir şey söyleyin de yazayım. Bakın nasıl biliyorum.</p>

  <p>— Yaz.... Yaz hele.... bir tane «Biz bize benzeriz,» yaz. Şurasını da söyleyeyim. Oraya kargacık burgacık bir şeyler yazarsan sonra keyfine. Okumayı biraz da biz biliyoruz. Niye güldün kız?</p>

  <p>İstanbullu da güldü.</p>

  <p>— Niye gülecek. Vaiz amcam «Biz bize benzeriz» den daha saçma bir laf bulamadı mı? diye gülmüştür.</p>

  <p>Medina istenilen cümleyi kitap harfleriyle özenerek yazdı. Beğendirdi. Soyadıyla beraber kendi ismini de altına ilâve etti. Sonra sırasıyle babasının, amcasının, Murat ağabey sinin adlarını da kaydetti. Vaiz efendi:</p>

  <p>— Şu hale bak diye anlatıyordu, âdeta yazıyor. Benden de iyi yazıyor. Eski harfler zamanında olsa.... Hey Yarabbi.... Elif’i de mertek sanırdı. Mediha kalem elinde durup dinlemişti, İstanbulluya döndü:</p>

  <p>— Eski harfler daha mı zordu ağabey?</p>

  <p>— Pek zordu kızım.</p>

  <p>— Nasıl?</p>

  <p>— Sana şimdi bunu anlatmak meseledir. Ver bakalım şu kalemi. Meselâ: Millet yazacağız. Yeni harflerle şöyle değil mi «Millet». Yani dikkat et. Bir (M), bir (İ), iki tane (LL), bir de (T) öyle ya....</p>

  <p>— Tabiî işte Millet.</p>

  <p>— Şimdi bunun altına eski harflerle Millet yazacağım. Yalnız eski harflerle yazılan Millet'in harflerini yazıyorum. Bir (M), bir (L), bir de (T). Bak şu (MLT) bu ne okunur?</p>

  <p>— Hiç bir şey okunmaz. Hani bunun sesli harfleri....</p>

  <p>— Sesli harfleri aklından sen koyacaksın. Mediha biraz düşündü. Kendisiyle alay edip etmediklerini anlamak için üç erkeğin yüzüne baktı. İşin ciddiyetini anlayınca:</p>

  <p>— Bizim harfler iyiymiş kardeş dedi, yaşasın bizim harflerimiz....</p>

  <p>— İşte bunu ben senin amcana bir türlü anlatamıyorum.</p>

  <p>— Neyi anlatamıyorsun?</p>

  <p>— Yeni harflerin eski harflerden iyi olduğunu....</p>

  <p>— İyi ama benim amcam eski harfleri de, yeni harfleri de bilmiyor ki.</p>

  <p>— İşte o sebepten anlatamıyorum ya.... Eski harflerde keramet var sanıyor.</p>

  <p>— Keramet nedir?</p>

  <p>— Keramet mi kızım? Keramet = Cehalet1 tir. Kapı vuruldu. İstanbullu:</p>

  <p>— Gel.... diye bağırdı. Urfalı Cuma içeri girdi.</p>

  <p>— Uyuyorsun dedim bey.... Uyandırmak olmaz dedim.</p>

  <p>— Yok, uyunur mu? Buyur, otur. Cuma, iskemleye ilişti. Ayağında yalnız, beyaz bezden bir don olduğu halde, belinde ipekli bir kuşak, üstünde ipekli bir gömlek, daha üzerinde, hava pek sıcak olduğu halde, kısa kollu, kenarları işlemeli bir Kürt Aba'sı, başında beyaz keçeden külah vardı. Külahına bir ipek poşu sarmıştı. Poşu sarmasını mahpushanede Cuma'dan daha iyi bilen olmadığı söyleniyordu. Kenarları püsküllü, pek büyük ve siyah bir ipek «kaşkol »u güzelce büker, bunu kendisine mahsus bir kıvraklıkla başına sarıp bir ucunu omuzuna sarkıtır dı.</p>

  <p>Trahomlu gözlerine rağmen pek yakışıklı bir adamdı. Kızkardeşini kaçıran bir ağa oğlunu öldürmüş, maraba olduğu için kendi Ağası da dahil yedi göbek mütegallibesi mahkemeye dolarak bîçareye 18 sene ceza verdirmişlerdi. Dört göbek sülâlesinin Hâmid Ağalara sadakatla hizmet ettiğini söyleyerek öğünür, kız kardeşini kaçıran ağazadeyi öldürdüğü için kendini, aleyhine yalancı şahit bulup mahkemede «tesiri nüfuz gösterdikleri» için de Ağalan haklı bulurdu. Her iki taraf da vazifesini yapmıştı. Temyizin evrakı tasdik etmesiyle bitmiş, devran gene o devran oluvermişti. Urfa cezaevinde «Gün kâğıdı» eline verilince Cuma Urfa beylerinden Rıza beyin hizmetini görmeye başlamış, bey hapishane müdüriyle zıtlaşıp mahpushaneyi karıştırdığı için Cuma, onbeşer günden iki defa otuz gün zincirlenip zindana atılmış, sonunda da Malatya'ya sürgün edilmişti. Müdürle uğraşan Rıza bey olduğu halde, onun orada kalıp kendisinin buraya gelmesine, öfkelenmek şöyle dursun, şaşmağa bile lüzum görmediği anlaşılıyordu. Malatya'ya gelişinin haftasında Diyarbekir beylerinden Süleyman beyin hizmetine girmişti. Birisine uşaklık etmeden yaşayamadığı belliydi. Bir köşeye iki diz üstüne oturup efendisinin yüzüne, aç bir köpek gibi bakmadan nefes alınabileceğinden haberi yoktu. Hizmetçiliği artık para için de yapmıyordu. Koyunların tehlike karşısında çobana doğru kaçmaları gibi Cuma'da bu hal insiyaki ve karşı gelinmez bir histi. Süleyman beyin parası aylarca gelmediği zamanlar, Cuma kesesinden harcamış, beyini asla etsiz, kahvesiz, tütünsüz bırakmamıştı. Beyin cezası 3 seneden aşağıya inip kaza mahpusanesine nakledilince Cuma'nın 70 lirası da beraber gitti. O zamandan beri 8 ay geçtiği halde, para değil, bir tek mektup bile gelmedi. Buna rağmen Cuma, Süleyman beyi hayırla yâd eder, ismini, bir garip ibadet ve takdis duygusiyle anar. On günden beri de Telgrafçı Abdurrahim beyin hizmetkârlığını yapıyor. Şimdi, simsiyah pala bıyıklariyle kuvvetsiz bir çocuk gibi iskemlenin kenarına ilişmiştir. İstanbullunun söz söylemesini, daha doğrusu emretmesini bekliyor.</p>

  <p>— E Cuma.... Ne var ne yok? Bey nasıl?</p>

  <p>— Allah sana ömür versin bey.... iyidir. Selâmı var.</p>

  <p>— Getiren, gönderen sağ olsun.... iyi bir adam bîçare.</p>

  <p>— İyi. Büyük yerin evlâdı. Asilzade.... Cezayı çok verirler mi?</p>

  <p>— Belli olmaz. Kızın ölmesine, ölmemesine bağlı.</p>

  <p>— Kız ölmez. Kötü karı bir vakit ölmez beyim.</p>

  <p>— Süleyman beyden mektup gelmedi mi?</p>

  <p>— Sana yazdıysa yazdı bey.... Bize ne yazacak?</p>

  <p>— Bana da yazmadı. Canım sıkılıyor. Şuna bir mektup atayım. Ağzıma geleni söyleyeyim, diyorum.</p>

  <p>— İcap etmez beyim.... Orada kim bilir.... Bakalım mektup yazdıracak adamı var mı?</p>

  <p>— Canım bu nasıl söz? Ava gidiyormuş ya....</p>

  <p>— Av başka.... Ava gider. Ava gidilmez mi? Süleyman beyi o taraf tekmil tanır da.... Müddet serbest çıkarmıştır.</p>

  <p>— Senin para ne olacak?</p>

  <p>— Para bedbaht şey beyim.... Helâl olsun.... Bunlar, asilzade adamlar, yüze karşı iyidirler, sonra unuturlar. Düşünceleri çok olduğundan.... Öyle ya.... Şuranın harmanı, şuranın odunu, misafir, Hükümet işi, köylü, hizmetkâr.... Bunlar hep dert... Büyük başın büyük derdi demişler. Allah selâmet versin.</p>

  <p>— Abdurrahim bey de Süleyman bey gibi mi? Yemek beğenmiyor mu?</p>

  <p>— Değil beyim.... Bunun yüreği pek alçak.... Pilav bulsa pilav yer, bulmasa ekmek peynirle karnını doyurur. Aklını bir kere kıza takmış... Erkeğin deliliği de sevda....</p>

  <p>— Ne diyor?</p>

  <p>— Hiç bir şey demiyor. Konuşsa ferahlar. Konuşmaz ki.... Düşünür. Halbuysa dar yerde düşünmek erkeğe bir vakit yaramaz. Adamı hasta eder. Karın ağrısı verir. Ben evi düşünürken düşünürken hasta olurum. Töbe.... Yatmam ama, karnım giril giril eder, keyfim kaçar.</p>

  <p>— Demek Abdurrahim bey bir şey söylemiyor?</p>

  <p>— Söylemiyor beyim. Yalnız senden bir ricası var.</p>

  <p>— Buyur, elimden gelirse hay hay.... Cuma birdenbire utandı. Gözlerine âdeta korku dolmuştu. Kapıya imdat arar gibi bakıyor, kocaman erkek elleriyle, bir küçük kız gibi abasının ucunu kıvırıyordu.</p>

  <p>— Söylesene, neymiş derdi?</p>

  <p>— Bugün «Ziyaret» beyim. Bugün beyin çocukları gelecek, işte o sebeple....</p>

  <p>— Ne yapalım?</p>

  <p>— Bir de başka karı gelecekmiş beyim. Abdurrahim bey selâm etti. O karıyı, çocukları görmeyecek.</p>

  <p>— Kim o karı?</p>

  <p>— Haşa huzurdan bir kötü karıymış beyim. Hastaneden haber getirecekmiş.</p>

  <p>— Şimdi anladım. Lâkin ben gelecek karıyı tanımıyorum. Ne yapacağız?</p>

  <p>— Gardiyan Ali Seydî tanıyor. Zaten haberi Ali Seydî götürüp getirdi. Karıyı buraya, senin odana alacak. Başgardiyana söyledik, çocukları gidince bizim beyi buraya koyuverecekler.</p>

  <p>— Öyleyse.... Vay Cuma vay.... Bunu söylemeye mi geldin? Sen benim yerime söz verebilirdin.</p>

  <p>— Hiç olur mu beyim? Danışmadan ne mümkün?</p>

  <p>— Yok, yok.... Sana gücenirim.</p>

  <p>— Bana gücenme beyim. Ben seni Abdurrahim beye anlattım. Süleyman beyin ahbabı dedim. Herkesin hizmetine koşar dedim. Kendisi utanıyor. Git, yalvar, diye gönderdi.</p>

  <p>— Yalvaracak bir şey mi? Selâm söylersin. Baş üstüne.... Cuma kalktı, iki eliyle tutup İstanbullunun elini öptü, alnına götürdü. Yaşı İstanbulludan büyük olduğu halde, bu hareketim önlemenin imkânı yoktu. Elleri göğsünde geri çıktı, İstanbullu kapıda onu durdurttu:</p>

  <p>— Çokdandır köye mektup yazmadık. Öfkelendin mi?</p>

  <p>— Eksik olma beyim. İçerde yazdın veriyorum. Sana zahmet ediyoruz.</p>

  <p>— Sen bilirsin. Dur hele nereye gidiyorsun? Sana bir şey soracağım ama doğru söyleyeceksin.</p>

  <p>— Ben doğru söylerim, İstanbullu yaklaşıp alçak sesle sordu:</p>

  <p>— Abdurrahim beyin karısını gördün mü?</p>

  <p>— Gördüm beyim.</p>

  <p>— Güzel mi?</p>

  <p>— Güzel beyim.</p>

  <p>— Nasıl yani?... Çok mu güzel?</p>

  <p>— Çok güzel.... Anamt bacım olsun. Teva tür....</p>

  <p>— Öyleyse neden bu belâyı başına dolamış.</p>

  <p>— Amcası kızı olduğundan....</p>

  <p>— Ne demek? Amcası kızı olunca.... Anlayamadım . Cuma, kapının tokmağını bıraktı.</p>

  <p>— Biz vaktiyle koyun güderdik beyim dedi, dağ başlarında davar peşinde dolaşırdık. Dağ kısmı, kasaba yerinden daha kalabalık sayılır. Dağı sen kimsesiz bellersin. Bir çalı arkasında seni gözleyen olur. Halbuysa kasaba yerinde insan çok olduğundan sen seni kollarsın.</p>

  <p>— Pekâlâ.... Amca kızı diyordun....</p>

  <p>— İşte oraya geleceğiz beyim. Bir de çoban kısmı, adamla gezmeyip hayvanla gezdiğinden hayvan gibidir. Haşa huzurundan, hayvana bak çobana bak.... Adamsız yer, adamı edepsiz eder. Adam bir başına kimseden utanmaz. Allahtan korkmaz. Akıllı bir ağa, on tane oğlu olsa birini davara yollamamalı. Çobanlık hizmetkâr işi. Bak, Hacı Emir Ağanın başını çoban oğlu derde soktu. Neden? Aklı, hayvan gibi olduğundan.... Vaktiyle biz çobanlık ederken Beko Ağanın dördüncü oğlu da çobanlık yapardı. Bir gün, abdest bozmak için dere kenarına oturdum. Şalvarı toplayacağım sıra baktım ki Beko'nun Mısto yukardan aşağıya geliyor. Dur şu ne arıyor diye kalkmadım. Bir dişi köpeği var. Köpek de beraber. Şöyle içeri koğuş kadar yaklaştı, işte orada köpeğin arkasına geçti.</p>

  <p>— Ne demek anlamadım?</p>

  <p>— Yani beyim, haşa huzurundan köpeği uydurdu</p>

  <p>— Hay Allah belâsını versin.</p>

  <p>— Sonuna kadar seyrettim de ben de böyle söyledim.</p>

  <p>— Ulan bu ne rezillik....</p>

  <p>— Hiç utanmadı. Yüzüme gülüverdi. Bir de karısı var beyim.... Dünya güzeli.... Bir baksan, bir daha bakarsın. Kırmızı yanaklı, kaşları, gözleri kara.... Kar parçası gibi.... Bir köy bir Karı....</p>

  <p>— Sormadın mı? Öyle güzel karısı varmış da o haltı neden yapmış?</p>

  <p>— Sordum. «Karıya nefsim uyanmıyor benim», dedi. Herif haklı.... Adamın nefsi bacısına uyanır mı? İşte bizim Abdurrahim beyin karısı da amcası kızı....</p>

  <p>— Şimdi anlıyorum. Bu da doğru.... Sana Abdurrahim bey mi söyledi bunu?</p>

  <p>— O söylemedi. Lâkin böyle meseleler okka gibidir beyim, okka her yerde dörtyüz dirhem.</p>

  <p>— Vay canına. Bari sevdiği kız da güzel mi?</p>

  <p>— Artık orasını bilmem. Adam karıyı güzelliği için sevmez ki....</p>

  <p>— Neden sever bakalım?</p>

  <p>— Sevdiğinden sever beyim.... Sevdiğinden.... Anladın mı?</p>

  <p>— Anladım....</p>

  <p>— Eyvallah beyim.... Eksik olma.... Asilzade kısmına acıyacaksın. Sen, ben başımızı kurtarırız. Bunlar kırk yaşına gelseler çocuk gibi olurlar. Kabahat kimde? Zor görmemişler.... Keklik beslerler.... Arap atı beslerler.... iyi tüfek atarlar.... işte o kadar.... Eyvallah beyim....</p>

  <p>— Eyvallah Cuma....</p>

  <p>Cuma geri geri çıktı. «Ulan Cumo.... Ulan külâhlı erkânı harp....»</p>

  <p>İstanbullu böyle söyleyerek düşünceli düşünceli gülümsedi.</p>

  <p>— Vay başıma.... Sen burada mı oturuyorsun Murat bey.... Odan güzelmiş...</p>

  <p>— Kız.... Tuu.... Safa geldin. Sen nerelerdesin rezil?</p>

  <p>— Gelecektim. Gelecektim.... Lâkin Adıyaman'a gittim. Kaltağı ele geçiremedim. Kim bilir hangi hovardasiyle nerelere saklandı kaltak....</p>

  <p>— Siz oturun, ben Abdurrahim beyi buraya yollarım.... diyip gidince</p>

  <p>«Güley hanım» çarşafının pelerinini arkaya atarak erkek gibi rahat ve emin, oturdu. Bir sene evvel, evli bir kadını gece vakti ayartarak bir hamama götürüp birkaç polise teslim etmiş, sonra serhoşlukla kavga çıkararak «ismail polis »in elbisesini, tabancasını kurcalamış, komiserin evine götürmüştü. Serhoşluk öfkesiyle başlayan bu iş, sabahleyin eğlenceli bir vaka haline döner gibi olduysa da, öğleden sonra, vaziyeti kurtarmak için komiser «zorlu bir zabıt» tutmaktan başka çare bulamadığından Güley hanım ertesi geceyi hapishanede geçirmek mecburiyetinde kaldı. Bu mecburiyet «Kaltak» ortadan kaybolduğu için tamam yedi ay sürmüştü, İstanbullu ile bu sırada tanışmışlardı.</p>

  <p>Güley kırk yaşlarında gösteren, pek çirkin bir kurt karısıydı. Bütün Adıyamanlılar gibi gözlerinde trahom vardı. Bunu ancak kendisini iyice rahatsız etmeye başlayınca tedaviye girişir, artık acımaz, yanmaz, akmaz olunca arkasını boşlar, hastalık sürüp giderdi. Şimdi gene tedavi altında bulunduğu kirpiklerinin tamamiyle yolunmuş olduğundan anlaşılıyordu. Bazı trahomlularda, göz kapanacak hale gelmedikçe kirpikler gayrı tabiî bir surette uzar ve kıvrılır. Güley'in çirkin suratında böyle uzun ve kıvırcık kirpikleri vardı. Kirpik denilen sayısı malum kılların ne kadar mühim bir şey olduğunu İstanbullu şimdi bu kirpiksiz yüzde pekiyi anlıyordu. Yüz tamamiyle boşalmış gibiydi. Tahtadan bir heykel taslağını hatırlatıyordu. Güley İstanbullunun bakışından meseleyi anladı:</p>

  <p>— Gözlerimi doktor yoldu dedi, ilâç verdi. Şimdi biraz rahatım. Sen nasılsın bakalım? Tözey gelip gidiyor mu?</p>

  <p>— Eksik olmasın geliyor.</p>

  <p>— iyi kızdır fıkara....</p>

  <p>— iyidir. Senin Abdurrahim beyle ne işin var?</p>

  <p>— Karı dalgası.... Güley dudağını kıvırdı: Abdurrahim bize komşu oturur.</p>

  <p>— Karısını da tanıyor musun?</p>

  <p>— Tanırım.</p>

  <p>— Güzelmiş.</p>

  <p>— Kulak asma.... «Güzeldin hani ya Er'in, gayretliydin hani ya Ev'in?»</p>

  <p>derler.</p>

  <p>— Kız daha mı güzeldi?</p>

  <p>— İkisi de aynı bok. Birisi eşek gibi susar, cilve nedir bilmez. Abdurrahim beyin karışıyım diye kibirlenir. Öteki, eşek gibi cilve yapar, elin çoluklu çocuklu herifini baştan çıkardım. Öğünür. Bilmez misin Murat bey, karı kısmında akıl var mıdır?</p>

  <p>— Ya erkek kısmında?</p>

  <p>— Erkeğin de aptalı aptal olur. Abdurrahim kırk yaşma gelmiş</p>

  <p>Şaroğlu'nun kızı elin oynaşı.... Ham herif kırkından sonra bir azdı mı</p>

  <p>işte böyle ortalığı berbat ediyor.</p>

  <p>— Ulan rezil. Hem araya girer kızı baştan çıkarırsın, hem de şimdi.... Gülme.... Senin bu işte parmağın olduğunu bilseydim meseleyi başından anlardım.</p>

  <p>— Neden bilemedin? Ben burada hapis yatarken Abdurrahim iki kere ziyaretime geldi.</p>

  <p>— Farkında değilim. Ben Süleyman beye geliyor sanıyordum.</p>

  <p>— Kız da iki kere buraya geldi, herif de.... Kızı da görmedin mi?</p>

  <p>— Hatırlamıyorum.</p>

  <p>— Hatırlarsın. Bir gün merdiven altında oturuyorduk. Sana saati sordum. Mahsustan.... Orospuyu göresin diye....</p>

  <p>— Farkında değilim.</p>

  <p>— Doğru.... Belli obuasın diye eski örtüyle gelmişti. Sana baktı da kulağıma, «Aman Abla. Ne güzel insan», dediydi.</p>

  <p>— Uydurma.... Nasıl razı ettin üç çocuklu herife.... Sen onu anlat...</p>

  <p>— Şehir yerinde kızlar şimdi kendi işlerini kendileri görüyor. Bunların evleri daireye karşıdır. Pencereden işaretleşmişler. Yeni mesele değil.... Altı, yedi sene evvel....</p>

  <p>— Yahu kız kaç yaşında ki?</p>

  <p>— Eh. Yirmi, yirmibeş var.</p>

  <p>— Neden bu zamana kadar evlenmemiş?...</p>

  <p>— Herifi seviyor.</p>

  <p>— Senin hesaba göre bu işe onüç yaşında mı başlamış?</p>

  <p>— Onüç yaşında.... Karı kısmı zaten körpeliğinde azar. Bir kere de gömleğin önünü yırttı mı iflah olmaz. İşte tamam.... «Azan karının başına kırk belâ gelir, en küçüğü ölüm», demişler.</p>

  <p>— Kızı kandırdın da şimdi bir de....</p>

  <p>— Ben kandırmadım. Abdurrahim bey bir tenhada yalvardı:</p>

  <p>«Aramız iyi, lâkin haberleşecek emniyetli bir adam bulamadım. Amanı bilir misin?» dedi. Ben Raziye hanımı severim.</p>

  <p>— Kim Raziye hanım? Kızın adı mı?</p>

  <p>— Kızın adı Münevver. Raziye hanım karısı. Abdurrahim olacak rezile dedim ki.... «Avrat duyar dedim, kuru yerini çamur etme. Akıllı ol», dedim. Nafile ateş saçağı sarmış. Önce razı olmadım. Baktım herif anası ölmüş tay gibi düşünüyor. Yüreğim acıdı. «Erkek kısmına düşünmek zarardır. Şimdi istediğini yapmalı. Kız hitamında yüz çevirirse Raziye hanım da bir şey duymaz.». Mektubu götürdüm.</p>

  <p>— İyi halt etmişsin.</p>

  <p>— Sevaptır beyim.... Sen şimdi filancaya şu mektubu ver desen, olmaz mı diyeceğim. Benim yüreğim yufkadır. Yalvarsalar dayanamam. Lâkin kıza her lafı söyledim. İstersen sor. Parası benden Dellal'ı senden....</p>

  <p>— Uzatma.... Ne dedin?</p>

  <p>— Dedim ki, «Kuyruğu satıp içyağına mı veriyorsun deli....» dedim. Sözüm hak mı nahak mı?</p>

  <p>— iyi demişsin.</p>

  <p>— iyi, dedim.</p>

  <p>— O ne cevap verdi?</p>

  <p>— Artık iş işten geçmiş. Ateş saçağı sarmış. «Ben ölüyorum abla.... Senin haberin mi var?» dedi. Oğlan bir mektup yazdıysa, o dört mektup yazdı.... «Kızım adın ne?» demişler. «Balcı» demiş. «Oh daha tatlısın ya....» Zamane kızları bildiğin gibi değil Murat bey, «istemenin ilâcı vermek» diyorlar da, bir şey esirgemiyorlar.</p>

  <p>— Sonra?</p>

  <p>— Sonrası.... Hep kabahat Raziye hanımda.... Eti ciğer eden de avrat, ciğeri et eden de.... Erkek kısmını başıboş bırakmayacaksın. Daha evvelleri ben bu Abdurrahim'in halini beğenmedimdi. Evde oturmaz. Otursa ah çeker, of çeker. Raziye hanımın kulağını büküverdim. Burnunu kaldırdı, iki çocuğu var ya ona güveniyor. Doğuran avrat Ezrail'i yener ama komşunun şuncacık kızını yenemez. Adamın biri damdan düşmüş. Gözlüklü bir doktor getirmişler. «Bu benim derdimi bilmez. Damdan düşen birini bulup getirin. » demiş.</p>

  <p>— Hele edepsiz.... Kadıncağız, ne halt etsin. O da komşusuyla mı fingirdeşecekti?</p>

  <p>— Karı biraz fingirdek olmalı. Güzele bakmanın göze faydası var. Adamın yüreği ferahlar. Karı milletini sen bilmezsin. Oynadıkça güzelleşir. Üstüne, başına bakar. Yüzüne renk gelir. Karıyı, hovarda akıllandırır Murat bey....</p>

  <p>— Allah belânı versin.... Senin nasihatini tutsalar bütün evli kanlar kendi başlarını da, kocalarının başlarını da, komşu oğlanlarının başlarını da belâya sokarlar.</p>

  <p>— Belâ ne demek? Benim sözüm bir kere kötü erkekler için.... Yiğitin altında at aksamaz derler. Kötü erkeğin karısı da biraz akıllı olursa kırk yıl hovarda taşır da kimsenin haberi olmaz.</p>

  <p>— Haberi mi olmaz?</p>

  <p>— Olmaz elbet. Usulü var. Körpeliğinde ihtiyar hovarda bulacak.</p>

  <p>«Babası yerinde» diye söz edemezler. Kırk yaşına değdi mi ondört yaşında oğlan sevecek. «Evlâdı yerinde,» diyerek gene şüphelenmezler....</p>

  <p>— Vay imansız vay. Bu dil sendeyken çok ocaklar söndürürsün.</p>

  <p>— Benim ne suçum var. Raziye hanım, Abdurrahim ömründe hovardalık etmemiş, aptalın biri.... Münevver kız Allahtan oynak. Kız kısmı anasına çeker....</p>

  <p>— Anası da mı oynaktır?</p>

  <p>— Oynak olmaz mı? Bir kötülüğü görülmedi ama fırsat elvermediğinden. «Ot bile kökü üstüne biter» demişler. Kızlarını şımartmışlar. Bir evin bir kızı. Zenginlik yerinde.... Kocaman konak.... Padişah sarayı gibi. Babalan sofu olduğundan kızı evden çıkarmaz. Çıkarmaz ama kız kısmının baskısı anasıdır. Baskısız yufkayı yel alır, baskısız kızı kel alır demişler. Zengin kızı iş görmediğinden gözü pencerededir. «Babası anası var mı» diye sorma, «Terbiyesi var mı?» diye sor. Bunların avlularında bir su akar, böyle mübarek su mu olur? Irmak gibi. Dalgası fili toparlar, köpüğü kuşu kapar. Şırıltısında insan gibi uyursun. Münevver orospusu, herifi baştan çıkarmak için tenhada soyunur da bu suya girermiş. Çıplak görüne görüne Abdurrahim'i yakmış. «Kamım kanı bir kuruş, namusu yüz kuruş,» demişler. Kız kısmı namusunu bilmez. Erkek kısmı da kıza meftundur. Neden? Ne bileyim?</p>

  <p>Oynamaktan maksat yutmak.... Bunu hiç düşünmezsiniz. Kız oğlan kız dedin mi aklınız oynar, iyi ama, kızlık, dulluk ne demek? Ellenmemiş de alsan bir kerecik kız kullanacaksın, ondan sonra boyuna dul. Karıların bahtı da böyle....</p>

  <p>Güley, kurnaz kurnaz gülümseyerek, kirpiksiz gözlerini süzdü, İstanbullunun paketinden bir cigara alıp yaktı, İstanbullu birdenbire sordu:</p>

  <p>— Herif bu işe onbin lira sarfetmiş. Doğru söyle, sen mi soydun karı mı?</p>

  <p>— Töbe Yarabbi.... Ben yalvarmalarına dayanamadım. Eğer on paralarını aldımsa imam Hasan, Hüseyin kanı olsun. Allah beni muzmahil etsin. Cin, Peri kitabı beni çarpsın.</p>

  <p>— Sus kız....</p>

  <p>— Dinim gitsin on para almadım, imanım gitsin on para almadım.... Ben para için mi?... Şuna bak.... Sana bunu Abdurrahim mi söyledi. Nikâhım gitsin ki almadım. Haydi çağır. Kelâmı kadime basarsa ben yalanım. Allah O Allahsa elbet yalancıyı helak eder.</p>

  <p>— Kız rezil.... Fazla söylüyorsun inanmıyorum.</p>

  <p>— iki oğlumu bir tahtada vereyim ki para almadım. Şimdi inandın mı?</p>

  <p>— Lâfa bak senin bir tane bile oğlun yok.</p>

  <p>— Olsun. Biz yemin ediyoruz. Ben kimseden bir şey istemem. Ağzımla iştiyeyim de neremle yiyeyim? Eğer bunu sana Abdurrahim söylediyse.... Hele rezil.... Hele gelsin.... Evin yurdun yıkıla rezil.... Yetişip yetmiyesice.... Kan iken geçmiyesice....</p>

  <p>— Beddua etme, şakalaşıyorum.</p>

  <p>— Şaka imiş. Ben para canlısı avrat değilim.... Hay gözün kör ola Abdurrahim.... Kırmızı (tumanlıya) hasret gidesin e mi?</p>

  <p>— Kız bu ne demek?</p>

  <p>— Kırmızı tumanlı mı? Güley utanmış gibi başını çevirdi: Karı lafları bunlar. Düğünde kızlar, gelinler oyuna kalkmazsa, «Ak tumana hasret gidesin kalkmazsan,» derler. «Ak tuman» erkek demek. «Kırmızı tuman» karı. Karı milletine «Ak tuman'a hasret gidesin» dedin mâ korkudan yüzü sararır. Şırpadak oyuna kalkar.... Susup fabrika düdüğünü dinledi: Vay başıma.... Geç kaldım. Şahım.... Nerde bu herif?</p>

  <p>— Şimdi gelir. Müdür gitmeden bu tarafa bırakmazlar.</p>

  <p>— Ben geç kaldım. Sabahtan beri dolaşıyorum. Hastaneye gittim, İstanbullu, «Kız nasıl?» diye soracaktı. Bu esnada Abdurrahim bey sadakor ceketi, kefiyesi ve Adıyaman şalvariyle tespihini şıkırdatarak içeri girdi ve selâm vermeden İstanbullu'nun sormak üzere olduğu suali sordu.</p>

  <p>— Münevver hanım nasıl?</p>

  <p>— İyidir. Selâmı var. Sen deli misin Abdurrahim bey. Haydi kıza acımadın, kendine de mi acımadın? Haydi kendine acımadın çoluğuna, çocuğuna da mı merhamet etmedin? Malatya'nın avratları diyorlar ki, «Bu ne çeşit işmiş?» diyorlar.</p>

  <p>— Bırak şimdi.... Yarası nasıl?</p>

  <p>— iki, üç güne kadar eve götürecekler. Yarası sağalıyor.</p>

  <p>— Mektup verdi mi? Hani mektup?</p>

  <p>— Ne mektubu? Kızcağız ölmüş, ölmüş dirilmiş... Raziye hanım ne dedi? Kızınıştır. Ağlamıştır?</p>

  <p>— Onu karıştırma.... Ben mektup isterim Güley.... Bir kelime.... Bir kelime yazsın. Bir kelime getir. Yirmi lira vereceğim. Yirmi lira.... Bir satır yazıversin.</p>

  <p>— Yazmaz. Hiç yazar mı? Dünyaya rezil ettin.</p>

  <p>— Daha bu rezillik bir şey değil.... Büyük rezillik geride.... Abdurrahim bey birdenbire korkunç derecede sinirlenmişti. Dikkatle kıvrılmış bıyıklarını çarpıtan tiki ziyadeleşti. Her istediğini yaptırmaya alışmış bir Ağa oğlunın acizden gelen bütün hayvanca öfkesi güzel yüzünü sarmıştı.</p>

  <p>— “Büyük rezalet geride!” diyerek ayağım yere vurdu. Beni mahkûm ederler de kurtulurum diye güvenmesin.... Beni neye mahkûm ederlerse etsinler altıda birini yatarsam asrî'ye çıkacağım. Zaten o zamana da bırakmam. Memleketten iki hizmetkâr geliyor. Birisine varacak olursa düğün günü hem onu, hem de kocası olacağı, öldürecekler. Ben ölmedikçe Münevver başkasına gidemez.</p>

  <p>— Delinin aklına bak.... Kızın evlenmeye falan niyeti yok. Düşman sözüdür, inanma.... Mahpusta dedikodu çok olur. Yalnız sana yalvarıyor, «Aman ocağına düştüm. Beni ele vermesin. Namusumu iki paralık etmesin. Aramızda bir şey yok, diyiversin. » diye ağlıyor. «Hele mektupları mı babam duyarsa ben beni öldürürüm» diyor. İstanbullu kendisi de avcı olduğu için Abdurrahim'in yüzündeki mânânın avı düşürmüş bir avcıya mahsus zafer ve güvenme hissinden geldiğini anladı. Arap kefiyesinin altındaki bu esmer ve güzel suratta ancak öldürme anlarının müthiş gaddarlığı belirmişti. Bu iki insan arasında geçecek konuşmayı pek merak ettiği, onların da kendi mevcudiyetini yadırgamadıkları halde, fena bir işe lüzumsuz yere ortak olmamak için dışarı çıktı. «Karı Bey» hasta değilse her akşam aynı saatte yemek getirirdi. Genç yaşında dul kalıp, Hacı Abdullah'la ağabeysi İbrahim’i ve bir sürü kız evlâdını kimseye muhtaç etmeden yetiştirdiği için mahallesinin bütün insanları Ona çalışkanlığından kinaye, «An bey» karşılığı olarak «Karı Bey» diye lakap takmış. Hacı Abdullah da bunu her zaman tekrarladığından bütün mahpushane, gardiyanlariyle beraber, Ona böyle hitap etmeye alışmıştı. Hâlbuki vücut itibariyle öyle aşırı çalışkan görünmüyordu. Pek zayıftı pek çökmüş bir hali vardı. Yüzünde, mavi gözlerinden başka buruşmamış yer kalmamıştı. Hele ağzı, dişleri tamamiyle döküldüğü için iyice büzülmüş bir eski para kesesine benziyordu. Bacakları o kadar inceydi, vücudu o kadar çelimsizdi ki, insan Onun arkasından bakarken, değneklere binmiş bir küçük kız çocuğunu andırırdı. Her akşam yorgun ve usanmış gelir, onbir sene, onbir aydan beri devam eden bu halinden artık şikâyet edecekmiş gibi soluyarak bir yere çöker, fakat biraz dinlenir dinlenmez âdeta keyifle gülümserdi. Genç yaşında dul kalıp erkek evlât büyüten anaların ekserisi gibi, oğlunun arkadaşlarını sevmekle oğlunu sevmek arasında hiç bir fark görmediği için yalnız İstanbullu ile konuşur, onun sıhhati, neşesi, iştihası ve canının istediği yemeklerle meşgul olur, bu suretle aynı zamanda Hacı Abdullah'a şefkat göstermişcesine gönlü ferahlardı, İstanbullu için Karı Beyin beş dakika geç kalması mühim bir vaka idi. Böyle fevkalâde akşamlarda,</p>

  <p>— Kız sen nerde kaldın Aşifte? Sen nerdesin evi yapılasıca? diye mahsustan çıkışırdı. Kan bey de aynı sahte tavırlarla, olduğundan daha yorgun görünmeye çalışır, kaşlarını çatar,</p>

  <p>— İşte geldim.... Yolda, Hüseyin'in anasına rastladım. Beni lafa tuttu. Küçük kız peşime düştü. Ağladı. Sonra yarı yolda büyük kız geldi aldı da geç kaldım.</p>

  <p>— Yemek yetişiyor mu?</p>

  <p>— Misafirler bastırdı. Utanmazlar! diye belli başlı mazeretlerinden birisini söylerdi. Vaktinde gelmişse, İstanbullu derhal saatına davranır,</p>

  <p>— Maşallah. Tamam.... diye gülerdi, işte saat altı, ya Müslüman. Sen bu kadar doğru saati nerde buldun?</p>

  <p>— Müminin kalbi saat yavrum.... diye iftiharla kaşlarını çatardı. Oniki senedir, hapisteki oğluna yemek taşımaktan şikâyet etmezdi ama, bütün oğlan anaları gibi gelini ve torunları çekiştirmeden yapamazdı. Gelini zaten ilk baştan gözü tutmamıştı. Şimdi hele Hacı'nın tahliyesi yaklaştıkça ahdediyordu: Bu sefer oğlanın gönlüne bırakmayacak, gelini kendisi için seçecekti. En fazla üzüldüğü şey en büyük torunu Mediha'nın kendisini adam yerine koymaması, bunak saymasıydı. Tabii kabahat hep gelin olacak soytarınındı. Çocuk kısmı, anasından duyuğunu söylemez mi? Şu halde komşunun gelini, öteki komşunun kızı bir araya geldiler mi, kendilerini ihtiyarları çekiştiriyorlardı. Şeytan domuz da o sebeple büyük anasını saymıyordu.</p>

  <p>Kan bey bu akşam gene beş, on dakika geç gelmişti. İstanbullunun çıkışmasına meydan bırakmadan derdini yanmaya başladı:</p>

  <p>— Daha fabrikanın erkekleri geçmedi. Saati kuran yok ki vaktimizi bilelim. Ölüyor muyuz, kalıyor muyuz anlayalım. Altın saatlerden kınla, kınla çalar saatlere kaldım.</p>

  <p>— Anlaşıldı. Kabahat saatlerin. İbrahim Efendi nasıl?</p>

  <p>— Sorma.... Gene üç gündür içiyor. Ben öğleden sonra pazar'a gittim. Kahve şakirdi (Garson) yolumu kesti. Neler yapmamış benim İbrahim oğlum.... Kahve «Mars» olmuş. Kahveyi kilitlemiş... Akşam, misafirleri (müşterileri) haydi paydos diye kovalamış. Başlamışlar Arpacı'yla içmeye.... Eve gittim ki horultusu arşa çıkıyor. Yüzü ölü sıfatı.... Şuraya kusmuş. Kızı tokatlamış. Derken uyandı. Su istedi. Geline «Verme» dedim. Beni dinleyen kim? Bir tas su koşturdular. Dilemesiyle «Vay anam» diye kıvranması bir oldu. Sancılanmış. Araba gibi yuvarlanıyor. Her zaman sancılanır da töbekâr olur. Gene üç ay içmemeye töbe etti. O sıra ölecek de, gene parmağıyle hesapladı. Töbeyi Bayram'a denk getirdi. Töbe bütün bütün azdı. Feryadı göğe çıkıyor. Demek benim büyük oğlanın gayrı içi çürümüş, iyi olmuş. Müstahaktır. Bakalım ne sancısı tuttu. Üstüne sarılık mı geldi. Elbet doktor ister. Başımı örttüm, doktoru buldum. Doktorun arkasından koşarken alıp veriyorum: «Allah’ım sen bizi elbiseli şeytan şerrinden sakla. Esbaplı şeytan iğvasından muhafaza et... » diye yalvarıyorum.</p>

  <p>— Kim elbiseli şeytan?</p>

  <p>— Kim olacak. Arpacı.... Arpacı ile adam ortak olur mu? Bu benim evlâtlarım deli.... Bu benim oğullarım adam mı? Arpacı zengin, sen fakirsin. Arpacı kumarbaz, ayyaş. Gelmişte «Haydi içelim» demiş. «Defet misafirleri» demiş.</p>

  <p>Kahve'yi kapatmışlar. Daha neler göreceğiz? Vay başıma.... Vay başıma.... Bu yaşta, deli gönül diyor ki, «Git bir karanlık deliğe gir, orada güzelce öl. Eski zaman ölümüyle.... Ne güzel!» Yaşın yerde sayılsın kan bey.... Ben bıktım.</p>

  <p>— Kendine kötü söyleme.... Çocuklar nasıl?</p>

  <p>— Onlar da bir başka belâ....</p>

  <p>— Yok.... Çocuk kısmı evin şerefidir.</p>

  <p>— Evin şerefi olan terbiyeli çocuk. Bizimkiler atlı Cin.... Pestili sakladım, yer be yer.... Sabahleyin baktım döğüşeceğiz, verdim de yediler. Bu zaman pestil yiyen çocuğu ben kışın neyle avutacağım. Hele oğlan bütün serseri.... Komşu çocukları «Haydi meyva çalalım,» demişler. Şunlara bak.... Halbuysa bizim Malatya'mızda meyva haram değildir. Sahibi bahçedeyken içeri girersin. Ağacı sallarsın, doyana kadar yersin. Giderken de adam sana bir mendil dolusu ikram eder. Elhamdülillah dersin. Sabahleyin dutlar sallandı mı, garip komşuların hakkını ayırmak bizim usulümüz. Bizim Mesut, canavarları bizim bahçeye doldurmuş. Meydandaki armutlar yetmemiş de, «Hele gelin.... Asıl iyi armut şurada», diyerek bey armudunun yerini göstermiş. Babası döğdü.</p>

  <p>— Bırak şimdi çocukları.... Söyle bakalım sen.... Dışarda ne var ne yok?</p>

  <p>— Susun da rahatça oturun. Dışarsı bir fena olmuş. Tayyaroğlunun şekerini tutmuşlar. 59 torba şekerini.... Ne yazık olmuş. Merakımdan uyuyamadım.</p>

  <p>— Canım Kan bey.... Sana ne oluyor? Tayyaroğlu da mahpusanede uyuyamadı. Lâkin merakından değil.... Kumara oturdu sabaha kadar.</p>

  <p>— Kaybetti mi?</p>

  <p>— Yüzseksen lira kaybetti.</p>

  <p>— Oh olsun.... Kumar oynar mı akıllı adam. Rahmetli babam anlatırdı. Birisi otuz altın kazanmış, otuz parasını yemeden gerisin gerisiye yutulmuş. Bu erkek kısmı ne delidir.</p>

  <p>— Şimdi kumarı karılar da oynuyor. Bey, paşa kanları....</p>

  <p>— Kocaları ağızlarına vurmazlar mı? Tevekkeli değil bu dünya batacak. Şimdi Tayyaroğluna ceza mı verecekler? «Bana iftira ettiler» desin. Komşular müzevvirlemişlerdir. Birisi usulla gitti polise söyledi, çıktı kenara. Bu alamette müzevvirlikten para kazanacaklar. Herkes hafiye yazılmış. Komşusunun güldüğünü isteyen mi var?</p>

  <p>— Pekâlâ sen şurada ağlarken onlar şekeri şu kadara satsınlar da para mı kazansınlar?</p>

  <p>— Para kazansınlar. Zengin komşu iyidir. Zengin komşudan adama bir vakit zarar gelmez. Ne rezillik gelirse fıkaradan gelir.</p>

  <p>— Olmadı Karı Bey. Fıkaralarda şeker saklamış adam duydun mu? Bak Tayyaroğlu'nun suçu meydana çıktı. 59 torba şeker. Beyanname verecekti vermemiş.</p>

  <p>— Bir torbası da arada kaybolmuş. Karısı ağlıyor.... Ahmet polis, arabanın üzerinden alıp usulla bekçiye yüklemiştir. Görürsünüz Ahmet polis aşırmıştır. Ahmet polisi sen gördün mü? Bu benim oğluma şahitlik eden polis... Kazan kulpudur. Çarşıda it gibi dolaşır. Allah vere de bu Ahmet polis haramiliği çok sürmese....</p>

  <p>Karı Bey belli ki mahallede her gün belki yüz defa tekrar edilen lakırdıları kendi düşüncesine ait olup olmadıklarına zerre kadar ehemmiyet vermeden söyleyip duruyordu, İstanbullu, gene burnunu karıştırmaya girişmiş olan Hacı</p>

  <p>Abdullah'a göz kırparak alay ettiğini fark ettirmemek için ciddiyetle ve yavaşça sordu:</p>

  <p>— Ahmet polis haramiliği var da, Tayyaroğlu haramiliği yok mu? Tayyaroğlu şekeri saklıyor. Tüccarlar hep malları saklıyorlar. Sebep? Bulunmayacak da millet bunalacak, fazla fiyata alacak. Oğlun kahve işletiyor, şeker pahalandı mı sana da zarar.</p>

  <p>— Elbet bize de zarar. Ben bize zarar değil mi dedim. Şeker bu kadar fırlarsa o kahveyi biz ne yapalım? Müşteri de iyice seyrelmiş. Oğlan Valiye koştu yalvardı. Yedi kuruşa idare etmiyormuş. On kuruş fiyat istemişler. Vali, esasta Laz. Malatyalıya düşman. «Olmaz» demiş. Ocakçıya üç lira veriyor. Şakirtlere yüzelli kuruş müritlere yirmibeş kuruş.</p>

  <p>— Yüz yetmiş beş kuruş.</p>

  <p>— İşte o kadar. Işık yanacak. Su ister.... Vay başıma.... Dur, dur.... Bir iş daha oldu. Karakaş'ın kızını muhbirlemişler. Hem avrattan zahire almışlar, hem de gidip muhbirlemişler.... Hükümet de gelmiş</p>

  <p>mühürlemiş.</p>

  <p>— Ne satmış?</p>

  <p>— Zahire satmış.</p>

  <p>— Kaça?</p>

  <p>— Herkes kaça satıyor? Kilosu 120 kuruş. Kiracı on kırat almış, Behçet on kırat almış. Hep onar kırat almışlar. Gizliden almıyor. Ne günlere kaldık yarabbi.... Kan malını gizli satıyor. Sen paranla buğdayı gizli alıyorsun. Sonunda beşer kırat daha alacak olmuşlar. Vermeyince haydi Hükümete.... Bu millet, artık doyasıya ekmek yemez.... Geçti. Huylanınca, «Dur cadı.... Gidip muhbirleyelim de sen gör», denir mi?</p>

  <p>— Muhbirleyince ne oluyor?</p>

  <p>— Hükümet mühürlüyor.</p>

  <p>— Aldırma.... Kaldırıp götürmüyorlar ya.</p>

  <p>— Kaldırmasınlar. Bir kere Hükümet parmağını taktı, mühürü bastı mı, o evin ocağı söner.</p>

  <p>Hacı Abdullah lat olsun diye sordu:</p>

  <p>— Sen hiç almadın mı Karı Bey?</p>

  <p>— Almadım. Buğdayı nereye sokayım? Fare mi yesin? Deli deli söylenme. Bu alâmette insan korkuyor. Ne bir kâr ola, ne de Hükümet evine gire demişler. Hükümet adamı yemin tanımaz. «Vallaha» dersin inanmaz. Arpacının evi de aranacakmış. Faydası yok, mutlaka aranacak.... Tarla sahibi, konak sahibi bırakmayacaklarmış. «it aç, biz de aç....» diyorlarmış. Herkes buğdayı saklayamaz. Evi rabıtalı olacak.</p>

  <p>— Olmadı. Sen buğday almalıydın. 120 kuruşa....</p>

  <p>— Bir de Mekri bulaşırsa.... Keyfe bak.... Biz ne günlere kaldık. Komşulara her vakit söylüyorum, «İstanbullu oğlum, ehil fıkarası nedir?» diyorum. Buraya geldiği zaman yağın kilosu 50 kuruştu. Buğdayın kıratı otuz kuruştu. «Hep pahalanacak» dedi. Keramet sahibi bir adam....</p>

  <p>— Gördün mü? Sor bak.... «Daha çıkacak. » diyor da o sebepten alsan diyorum.</p>

  <p>— Ben şeriattan korkarım. Neler yedi bu diş, ne altın oldu, ne gümüş diye bir lâf var. Kimse cevizi çift görmeden taş atmıyor. Biz ne günlere kaldık? Çarşıya çıksan, sanki kilitlemişler de kaçmışlar. Kimsecikler yok. İnsan çarşıya çıkınca eskiden kalbi ferahlardı. «Pazar şenlenmiş, oh. » derdi. Bugün gittim. «Uuuyy. » Kimse kalmamış. Müşteri çok. Dükkâncı yok. Kasabın önü kıyamet gibi. Çengele iki tane gövde asmışlar. Birisi «Aşçı'ya mahsus» imiş. «Kesilmez, bölünmez» dediler. Yalvardım. «Köftelik için buddan veri ver şahım.» diye kanlılar gibi yalvardım. «O'nun da sahibi var» dediler. Dükkânlarını kasap pazarında, dünya kilitleseydi Bekirgiller kilitlemezdi. Hanım’ın Mehmet kilitlemezdi. Hep kitlemişler. Davar yok. Sığır kesiyorlar. Yağsız bir et. Çamur gibi. Duvara atsan yapışıyor. Tuza ne oldu? Tuzu Alman'a veriyormuş Hükümet. Her şeyi Alman'a veriyormuş da «Bizim millet varsın, acından gebersin» diyormuş. İbrahim üç kilo tuzu iki yerden yalvararak aldı. Tuzu çuvala koyan hangisi, torbaya koyan hangisi.... Sabunu, tuzu talandan kaçırıyor bu insanlar. Bir görseniz, kurt, şehirli, garip, yerli hep ayakta. Orası bayram yeri gibi.... «Satış yasak» dediler, «şıp» camı indirdiler. Ahali, kenara çekilip boynunu büktü. Ben geç kalmışım. Gittiğim zaman kapıyı da kilitlemişler, iki herif aralıktan para ile mendili içeri alıyor. Kendileri tartıyorlar, kendileri ölçüyorlar. Artık insaflarına kalmış bir şey.... Gizli rakı çeker gibi tuz aldık. Töbe Yarabbi.... Dur bakalım bir de peynirci getirmişler, doğru mu?</p>

  <p>— Getirdiler.</p>

  <p>— Yüzelliye satmış, iyi bildin.</p>

  <p>— Vaktinde atmışa aldılar. Kışa kaldı. Tuz koydular heriflere piyango vurdu.</p>

  <p>— Piyango vurdu ama Karı Bey, marifet bu yağmada para kazanmak değil, kazandığını sindirip yemek, sen Allahı bilir misin? Adamın burnundan getirir millet kısmı.... Burnundan....</p>

  <p>— Doğru.... Bir kere «Hayyalessalâ....» dedi mi.... Bir kere «Yahu.... nasıl vicdanınız razı oldu da benim kanıma ekmek doğradınız? dese.... Ah almak iyi değil. Fıkaranın ahi tutuverir. Seferberlikte de böyle olduydu. Bir kırat zahireyi bir altına sattılardı. Dükkân sahipleri lort oldular. Bir gece gürültüyle uyandım. Bu benim oğullarım o zaman 10 12 yaşındalar. Dışarda bir kıyamet... Silâhlar patlıyor. «Delikanlılar kim bilir, kimin kızını kaçırıyorlar cebri alarak» dedim. Pencereden baktım ki gökyüzünü kızıllık basmış. Bunu görünce kocakarılar okumaya başladılar, Ay tutuldu sandılar da.... Lâkin İbrahim «Ana cami yanıyor» dedi. «Oh ne âlâ.... Yansın....» dedim.</p>

  <p>— Neden?</p>

  <p>— Bunların babası vurulmadan caminin mütevelli siydi, ölünce mütevelliliği bizim elimizden aldılar. Yandığı iyi oldu. Ateş çarşıya atlayıvermiş. Hep sokaklara çıktık. Eski çarşının üzerine tahtadan çatı çekilmişti. Çatı birden harladı, her çarşı tutuştu. Bitpazarı, kasap pazarı, meyve arastası, ekin arastası hep yandı. Bitpazarı hakikat bit pazarıydı. Karanlık karanlık dükkânlar. Lâkin dolu dükkânlar. Yeraltında mal dolu. Ateş düşünce «Malım....» diyen hangisi.... O tüccarlar deli olmuşlar. Yangın söndürmeye kim bakıyor? Herkes talana dalmış. Hükümet tutuştu. Bir taraftan....</p>

  <p>Jandaramlar şaşkınlıkla kurşun sıkıyorlar. Ateşe silâh para mı eder? Mahpuslar bağırmaya başladılar. Hüseyin Bey Belediye Reisi. Tabancayı çekti. Kapıyı arkasına dayadı. «Gelin yavrularım....» diye mahpusları bir tamam kışlaya götürdü, idamlıklar kaçmadı da, onbeş senelik bir mahpus kaçtı. Çırmıktı'dan Murat kaçtı. Çarşıda rezalet diz boyu.... Bir kasayı, talancılar yuvarlaya yuvarlaya önümden geçirdiler. Tüccar mallan yerde sürünüyor. Aklında mı Hacı, biz de bir merkep yükü zahire getirdik. Sabahleyin «Mal talan edenleri Hükümet yakalıyor» dediler. Eşeği kimseye göstermeden salıverdim. Zahire kaldı. Seferberlik senesi.... Bir altına bir kırat buğday satanlar perişan oldu. inşallah bunlara da bir âfet gelecek.</p>

  <p>— Afet gelmeden olmayacak Kan bey. Haklısın.</p>

  <p>— Biz ne âfetler gördük yavrum. Seferberlik senesi bir de Çekirge âfeti düştü. Dellallar sokaklara çıktılar. Bar bar bağırıyorlar:</p>

  <p>«Allah mı, Peygamberini sevenler.... Haydi çekirge kırmaya.... Dini bütün Müslümanlar. Haydi çekirge kırmaya.... Ermenistan tarafından ayağıyle geliyormuş bu çekirge.... Adam yiyen cinsi imiş bu çekirge.... Haydi babayiğitler.... Analar, Bacılar, kardeşler.... Dini bir uğruna çekirge kırmaya.» işte o sene ekmek yıldıza çıktıydı. O zaman «Afet gâvurlardan oldu» dediler. Harp gâvurlardan olmuştu. Ermenileri kestiler de millet biraz ferahladıydı. Şimdi içimizdeki gâvurlar bizim gâvurlar. Şapkayı giydik. Karılar çıplak geziyor. Namus kalmadı. «Bu seferki âfet ötekinden beter olacak» demiş.</p>

  <p>— Kim demiş?</p>

  <p>— Şeyh Kâzım Efendi.</p>

  <p>— Kazım efendi söylediyse doğrudur. Ee, daha ne demiş?</p>

  <p>— Bu memleketi zelzele batıracak demiş. Erzincan gibi. Hep karıların namussuzluğundan, sen fabrikayı gördün mü? Kanlar hep baştan çıktı. Nerde yetişmiş bir kız varsa, oğlu olanlar onları tanıyor. Başımıza gelenler. Şeriat gitti, biz böyle olduk. Eskiden afet de olsa böyle rezillik görmedik. Eskiden her işe Müftü karışırdı. Ulu Cami yapılırken minareleri tamam çıktılar. Üstlerini kapatan ustalardan birisi yuvarlandı, öldü. Malatya Müftüsü katil minare ile şahit minareyi onbeş gün hapsetti.</p>

  <p>— Kız, minare hapsolur mu?</p>

  <p>— Olur. Ustaları onbeş gün çalıştırmadı. Minareler onbeş gün külâhsız bekledi. Minare demek, Allah’ın bir kulu demek. Minare kısmı gece vakti, kimse görmeden bir kere secdeye kapanırmış. Cemaat az olursa adam gibi ağlarmış. Şimdi başımıza taş yağacak. Hepimiz baştan çıktık.</p>

  <p>— Baştan çıktık dedin de aklıma geldi: Şaroğlu'nun kızı evine geldi mi?</p>

  <p>— Geldi. Görmeye gittik. Zavallı taze, bir yatakta yatıyor. Beni görünce başını duvara çevirdi. Utandı.</p>

  <p>— Yaptığından mı?</p>

  <p>— Günahını alma yavrum.... Yemin ediyor. Herifi tanımıyormuş.</p>

  <p>— İşte asıl o bizim günahımızı alıyor. Adam, tanımadığı kızı hiç vurur mu?</p>

  <p>— Deli bir herif.... Vurur vurur.... Kız yemin ediyor. Ağlıyor.</p>

  <p>— Çok yemin ediyorsa, çok ağlıyorsa hiç inanma.</p>

  <p>— Yok oğlum.... Asilzade yerin kızı. Fabrikada çalışan cinsten olsa ben de seninle beraberim. Uuy başıma.... Ben geç kaldım....</p>

  <p>— Yarın akşam gelecek misin Karı Bey?</p>

  <p>— Gelmeye geleceğim. Lâkin gitmek zor. Hele ben beni bir götürsem. Her akşam böyle vedalaşırdı. Karı Bey küçük fakat acele adımlarla gitti. Oniki seneden beri fasılasız olarak mahpusta yatan Hacı Abdullah günü azaldıkça, uykusunu ve istinasını kaybediyordu. Gündüz hiç bir yerde on dakikadan fazla oturamaz, gece, yatakta duramaz olmuştu. Artık üç paket tütün içiyor, burnunu daha çok karıştırıyor, başını daha fazla sallıyordu. Ceza beş seneyi aştı mı insana şakadanmış gibi gelir. Mehabetini, dehşetini kaybeder. Bir tamam yatıp bitirmeyi göze alamadığından «Bu böyle kalmaz. Allah cömerttir. Bir af olur» falan diyerek uzağı asla düşünemem yen bir çocuk dalgınlığı içinde yaşanır. İlk iki sene uyku ve iştiha dışardan daha muntazam daha fazladır. Can, başka türlü bu başka türlünün asla tarifi bulunamaz sıkılır. Bu sıralara «Anasının çorbası daha karnında.... Hele birkaç sene daha geçsin de görürüz» derler. Birkaç sene sonra uyku ve iştiha azalır. Buna mukabil, uyuklamaktan ibaret bir yorgunluk, başı, gövdeyi ve ruhu sarar, iştiha terbiyesiz bir çocuk gibi her aklma geleni şiddetle istemekten ve birkaç lokmada bıkıvermekten ibarettir. Yatkın hapis iki övünden başka yemek yemez. Artık uzun arkadaşlıklara da tahammülü kalmamıştır. Buraya girmeden evvelki hayatına ait sevda, kavga ve diğer maceralarını o kadar sık sık o kadar çok da kalan parçalarından bıkmıştır. Bir yeni arkadaşa hepsini, birbiri peşine, hikâye eder. Maceraları tükenince kendisine bir başka yeni ahbap arar ve eski hikâyeleri ona anlatırken bunu önce dinleyenlerin orada bulunmasına tahammül edemez. Bu yüzden kıskançlıklar, dedikodular bir ay evvelki can ciğer arkadaşları birbirlerine kanlı bıçaklı düşman yapar. Yerlilerin ekseriya birbirlerinden nefret ederek yabancılardan ahbap peydahlamaları hep bu macera anlatmak zaruretinden ileri gelir.</p>

  <p>Hikâyeler, mahpusun içinde bulunduğu ruh halinin birer aydınlık pencereleridir. Eğer bir zamparalık hikâyesine başladıysa (daima birdenbire, arkasından dürtmüşler gibi başlar.) canı o gün öğle sonundan beri şiddetle ama tahammül edilmez, müthiş bir açlıkla kadın istemektedir. (Gece mutlaka hamamcı olunur.) Bir kabadayılık macerası, mahpusun o gün, muhakkak, ya bir gardiyandan yahut da bir diğer mahpustan hakaret gördüğünü dspat eder. Bir gün evvel dehşetli ümitsiz olan bir insan, bir gün sonra dünyayı pespembe görür. Mahpus, daracık bir muhitte hislerin havsala almaz mesafelerinde hiç bir sürat ölçüsüne ve teşbih kalıbına sığmaz bir hızla bir kutuptan diğer kutba kadar gidip gelen, inip çıkan bedbaht ve mesut insandır. Öldürdüğüne pişmanlığın hemen arkasından, «Oh iyi ettim de namussuzu yedim. Karısı ellere kaldı ya....» diyen insafsız bir kibir ve yürek ferahlığı hazırdır. Mutlak dindarlıktan, Allah’ı bile hariç tutmayan küfürbazlığa geçer. Çıkma ümidi bir saat evvel elle tutulacak kadar yakındır da bir saat sonra kıyamet günü kadar uzak ve imkânsızdır. Dışardan gelen en ufak bir gürültü tabiî kanıksanmamış, yabancı bir gürültü olsa, bir küçük çocuk gelse, birisi çağırsa, en mühim bahis, en mühim misafir, en mühim eğlence tabiî kumar müstesna derhal olduğu yerde elektrik cereyanı gibi kesilir. Mahpus dışarıyla olan ruhî alâkasını uykuda bile kaybetmez. Senelerce rüyalar hep dışarıya aittir. Ancak altıncı seneden sonra yavaş yavaş mahpusluk tahteşşuura yerleşmeye başlar. Rüyaların pencerelerine de demir parmaklıklar, kollarına kelepçeler, insanlarının arasına gardiyanlar karışmaya başlar. Ağır ceza koğuşlarının ağır ve kederli geceleri, aralık aralık fasih sayıklamalarla bölünür, bu zavallı büyük çocuklardan birisi insanın yüreğini parçalayan bir ümitsizlikle annesini çağırır. O zaman derin uykudaymışlar gibi tek başlarına yatanlar daha doğrusu bizzat kendi kendilerine karşı bile uyuma taklidi yapanlar, başlarını yastıklarından dörder parmak kaldırarak, kendileri gibi geç uyuduklarını Pekiyi bildikleri arkadaşlarıyle bakışırlar. Sonra yeniden, koğuşun yerine yalnız birisi nefes alıyormuş da ötekiler bu müddet içinde hatta duyulmayacak kadar zayıf nefes bile almıyorlarmış, nefes almak cihetinden de mutlak istirahate varmışlar gibi muntazam soluklar duyulur. Zamanın saat tık tıklariyle değil, insanı zerre zerre, saniye saniye eskiterek geçtiği hissedilir. Tekrar bir sayıklama: «Vurma. Vurmasana ulan.» tekrar tek başına soluyan arkadaşın nöbetçi nefesleri.... «Dur ulan amma koyduğumun....» Abdeste kalkan bir arkadaşın sürüklenen ayak sesleri.... Dışarda nöbetçi düdüğü. Uzaktan bir köpek havlaması. Uyumayanları rahatsız ederek, âdeta imdat isteyerek uzar gider. Kışın öksürük, yazın kaşınma ve dört mevsimde osuruk sesleri batar çıkar. İhtilâm olan bir arkadaşın kıvranmaları, yatak komşularını kurnaz kurnaz gülümsetir. Şehveti ve kadın vücudunu senelerdir unutmuş bu hadım erkek kalabalığını uyurken seyretmek hazin bir şeydir. Gece gündüz bir arada yaşayan insanların korkunç yalnızlığı koğuş uyuyunca daha beter meydana çıkar. Her yatan bir ayrı ev değil, sanki bir ayrı köy, daha doğrusu başka Bayraklar altında yaşayan birer yabancı memlekettir. Mahpusların, mahpusluktan başka müşterek tarafları sanki yoktur. Düşmanlıkla dolu bu sessiz saatlarını içinde üzerlerine ağırlık çöken arkadaşların, sıkılmış çeneleri arasından dilsizlere mahsus bunaltıcı sesler çıkarmaya başlamaları yabancılığı birdenbire aradan kaldırır. Uyanık olan yatak komşusu kâbusa yakalanmış arkadaşı adıyla çağırır. Uyandıramazsa uzanıp yorganı sallar. Hırıltı hemen kesilir. Yaralı hayvanlara ait birkaç kısa şikâyet iniltisinden sonra bunalan arkadaş sağdan sola, yahut soldan sağa döner, ekseriya derin uykusuna ara vermez. Fakat zaten uyanık duran bir şeye canı sıkılmış gibi derhal bir cigara yakar. (Uzun müddet uyuyamayanların ekserisi cigara tiryakileridir.) Baykuş öter. İdamlık arkadaş sabaha kadar hemen hemen hiç uyumayan, sabahleyin ilk aydınlıkta maddeten ve manen baygın düşen o'dur. içini çeker. Uyumayanlardan birisi, artık uyuyanları uyandıracağına ehemmiyet vermeden yüksek sesle, «Öt mübarek öt... Öt de şu ölüsü mahpusu yık artık. » diye söylenir. Ve bu bitmez tükenmez geceler Hacı Abdullah için tam on sene onbir ay onbeş günden beri fasılasız devam edip gitmektedir. Girdiği zaman delikanlı imiş, şimdi âdeta ihtiyardır. Girdiği zaman cesurmuş, şimdi artık korkak bile değil ürkektir. Girdiği zaman akıllı imiş, şimdi artık insiyaklariyle yaşıyor. Bereket versin bu değişikliklerin yalnız kendisi farkında değildir ve ruhî yorgunluktan ölecek kadar çok yaşadığını zannetmektedir.</p>

  <p>Mahpus'ta haftalar ve aylar insanın başını döndürecek derecede süratle geçer. (Bu sürat bizim trenlerimizden fazla gibidir.) Halbuki seneler bir türlü geçmek bilmez, ama mahpus gene de her günün hesabını muntazaman üşenmeden, bıkmadan aklında tutar, her sabah yattığına bir gün zammedip yatacağından bir gün tarh eder. En dalgın sırasında, «Ne kaldı?» diye sorsalar derhal, kalanı senesiyle, ayıyle, günüyle söyleyebilir, isterse bu cevap, «Daha çok. Bugünü saymazsak yirmiüç sene, dört ay( onyedi gün var», şeklinde olsun. Mahpushanelere yazılan mektuplarda hemen daima, «Sayılı gün çabuk geçer,», «Dar günün ömrü az olur,» diye yazılırsa da bu sözler yalandır ve teselliden ibarettir. Sayılı günler, bilhassa büyük cezaların sonunda sahiplerine karşı pek namertçe davranırlar. Bitmek bilmezler. Ateşli bir hastalık gibi insanı hayatından bezdirirler. Bu bezginlik, dünya üzerindeki bezginliklerin en sahicisidir. Senelerden beri farkına varılmadan, damla damla birikmiş ve günlerden bir gün arkadan kancıkça bastırıvermiştir. Kancıklığı evvelâ sevince benzemesindedir.</p>

  <p>Hacı Abdullah bir sabah uyandığı zaman, kuvvetli bir rüya görmüş gibi cezasının iki sene bir gün kaldığını hatırlamış ve son derece sevinmişti. «Ceza'yı öldürdün. Yarabbi sana çok şükür. » Hemen o esnada kabahatmiş gibi kalkıp oturmuştu. Güneş bir başka türlüydü. Koğuş daha aydınlık, daha derli toplu, hatta biraz da sevimliydi. Ayakta duran ihtiyara gülümsedi. «Tuu. Yahu biz ne yaptık. » Bir hafta evvel, Kâmil denilen namussuzun kafasına az kalsın destiyi vuracaktı. «Biz ne halt ediyoruz yahu. » Sonra üst üste, fikirleri birbirine çarparak düşündü: Kâmil namussuzun biri. Kavatın birisi bu Kâmil. Bu Kâmil’in karısını babası kullanıyor. Bacısı orospu. Kendisi ibne. Adam, böylesine öfkelenir mi?</p>

  <p>Birdenbire mahpusaneye kendisini bağlayan bağlanı çatır çatır koptuğunu hissetmişti ve öğleden sonra çıkma ihtimalinin ilk hakikî can sıkıntısı üstüne çullanmıştı.</p>

  <p>Artık o günden itibaren sevinçten kedere, ümitten ümitsizliğe koşmaktan manevî varlığının nefesi tıkandı. Bir müddet fazla yattığı için kendisine acıyanlara fena halde öfkelendi. Halbuki eskiden bu gibi sözler hatta farkında olmadan gururunu okşuyor, kendisini koğuşundakilerden yükseğe çıkarmış gibi acayip şeyler hissediyordu. «Eşekler. Yatılmış cezanın değeri mi olur. Bir gün gibi geliyor.»</p>

  <p>Bir müddet yeni gelenlerin haline gizlice, «Ohh. » dedi. Bir müddet bunlara acıdı. Artık af havadisleri onu hiç alâkadar etmemeye başlamıştı. îşte buna bir türlü alışamıyor, arkadaşlar af ihtimalinden açtıkları zaman, söze eskisi gibi yüreğiyle karışamadığını hissederek, bu hissi onlar da anlamışlar gibi kendi kendine utanıyordu. Sanki artık mahpus değildi. Mahpus değildi ama gene buradaydı. Cezasını gün gün hesap edememeye başlamıştı. Ay ay hesaplamak da duyduğu aceleyi tatmin etmiyor, mevsim mevsim düşünüyordu. Halbuki gardiyanlar olup bitenlerin sanki farkına varmamışlardı ve bunu inatlarına böyle yapıyorlardı. «Biz artık kaçar mıyız reziller. Biz artık.... Lahavle....»</p>

  <p>Evvelce pek öfkelendiği ve buraların tek namussuzluğu saydığı feci hal yavaş yavaş başına geliyordu da bundan zerre kadar şüphelenmiyordu. Artık mahpuslarla beraber değildi; idarenin adamı olmuştu. Eskiden herhangi bir arkadaşa yapılan en kü çük bir haksızlık karşısında kükrerdi, istidalar vermeye, müddeiumumilere gitmeye kalkardı. Şimdi her meseleyi yatıştırmaya, elinde olmayan bir asabiyetle gardiyanları, müdürü korumaya girişmişti. Eskiden, «Ah benim de cezam senin cezan gibi az olsa, ben yapacağımı bilirim,» derken şimdi,</p>

  <p>«Ah benim de cezam seninki kadar çok olsa, gösterirdim heriflere!» diye, sanki teessüfle başını sallıyordu.</p>

  <p>Eskiden bütün kadınları ve bütün kızları çok güzel, derhal evlenmeye lâyık bulduğu halde, artık hiç birini en güzellerini bile kendine lâyık görmez olmuştu. Aklı bu mevzua takılınca bir müddet keyifle ve gizliden gizliye gülümsüyor, sonra birdenbire somurtarak işin en tehlikeli tarafını düşünmeye başlıyordu. «Yahu bizde erkeklik kaldı mı bakalım. Hey Yarabbi. Gerdek gecesi.... Tuu. Kendimi öldürürüm. Ölmek iyi bir şey. Hey Yarabbi. »</p>

  <p>Bazı bazı da vaktiyle mahpushanede yapılmış kavgaları hatırlıyor, vurulup ölen arkadaşları gözünün önüne getirerek kendisini onların yerine koyuyor, korkuyla yutkunuyordu.</p>

  <p>Velhasıl, ağır cezanın bitmesine yakın, bir insanın başına gelenler, hareketsizliğe mahkûm olan bir düşünce âleminin ne kepaze, ne dejenere bir hal aldığının ispatıydı. Birisini öldürmek eğer o adama fenalık etmek için yapılan bir işse, ölünün ebediyyen hareketsiz kalarak yalnız düşünmeye mahkûm edilmesi ihtimalinden başka bir mazereti olamaz ve muhakkak ki intikamların en namussuzcası da budur.</p>

  <p>Hacı Abdullah, cezası bir sene kaldığı zaman Cumhuriyet Bayramında Af olmayışına canını sıkan birkaç mahpus arkadaşı düşünerek gizlice sevindi. Aşırı mesut insanların istisnasız herkese karşı hatta bizzat kendi nefislerine karşı duydukları hayvanca hodgâmlığı, hayinliği ve merhametsizliği duymaya başlamıştı. Çıkmak için duyduğu acele arttıkça, sanki kendisini burada bırakmak ellerindeyken düşmanlık olsun diye arkadaşları tutuyorlarmış gibi çabucak öfkeleniyor, zıtlarına basmak için her zaman sözlerinin aksini söylüyordu. Eskiden pek ağır, tane tane, müsamahakâr bir adamken artık ellerini, kollarını sallayarak, sert sert bağıran huysuz bir insan olmuştu. Anası geç gelse kızıyor, erken gelse gene kızıyordu. Yemekleri de ihmal etmeye başlamışlardı. Gelin elbette usanmıştı. «Kaltak. Şuna bakın. Şunun yemeğe benzer yeri var mı?» Tütünlerde de eski tat aramamalıydı. Harmanı bozmuşlar, kâğıtları berbat etmişlerdi. Tütünün içindeki odunları ayıklayıncaya kadar göbeği çatlıyor, imanı gevriyordu. Bu Reji'nin Allah belâsını versin. Eskiden.... îyi ama, artık eskiden hiç bir şey anmak istemiyordu ve beterin beteri de şu ki ilerden de hiç bir şey bilmiyordu. Dünya değişmiş, insanlar, gökyüzü, Malatya şehri bir hoş olmuştu. «Bizim zamanımızdaki polisler kalmadı. Bizim zamanımızdaki meyhaneler....»</p>

  <p>Halbuki meyhanelerle artık bir alâkası da yoktu ya.... Artık içmeyecekti. Başına ne geldiyse «Serhoşlukan» gelmedi mi?</p>

  <p>Hakikaten başına ne geldiyse bir değil birkaç serhoşluktan gelmişti. Malatya'nın kopukları rakıyı kadehle içmeyi bilmezler, tasla içerler. Üç gün mütemadiyen gece gündüz içerler ve bir hafta hasta yatıp üç ay müddetle rakıya tövbe ederler.</p>

  <p>Malatyalının ikisi az, üçü çoktur. Uç Malatyalı birbirlerini öperek içmeye başlar, sonunda birbirlerini vururlar. Hacı Abdullah’ı, öldürdüğü delikanlı böyle bir içki âleminin sonunda şakacıktan yaralamıştı. Dördü başında, üçü göğsünde olmak şartıyla ondört bıçak yarasından ibaret bir şaka.... Hacı Abdullah hastaneden çıkınca ağabeysi İbrahim yüzünü şu tarafa çevirip, «Hep seni vuracaklar mı böyle?» diye sormuş. «Ne yapayım ağa? Tabancam yok.» «Al, şunu beline tak. işte buna dokuzlu Brovnik derler. Bir daha da yaralanıp gelirsen buraya gelme.... Kaldır kendini Murad'a at... »</p>

  <p>Hacı Abdullah yaraları biraz iyileşince tabancayı kuşağının arasına sokup kahveye çıkmış. Bir Cumhuriyet Bayramı gecesi.... 1930 senesi.... O zamanlar böyle tombul tombul, saçları dökülmüş bir ihtiyar değilmiş... Çubuk gibi delikanlıymış. Kahvede Ali'yi arkadaşlarıyla kâğıt oynarken bulmuş. Doğruca göğsüne peş peşe beş kurşun yerleştirmiş. Ali gözünü kırpmamış, kımıldamamış. Ahali kaçışıp ikisini yalnız bırakıncaya kadar Hacı Abdullah'ın yüzüne gülümseyerek bakmış. Hacı</p>

  <p>Abdullah vakayı her anlatışında buraya kuvvetle basar,</p>

  <p>— Gülüyor herif.... Adam gibi sırıtıyor. Ne yalan söyleyeyim. Kurşunlar değmedi sandım. Geri kalanları da sıkacağım.... Ne olur ne olmaz. Ben böyle düşünürken yerinden sıçradı kalktı. Bıçağını çekti. Artık tabancayı kullanamadım. Beni yeniden sekiz yerimden bıçakladı. Meğer beş kurşunun beşi de değmiş, öyleyken.... Ben zaten yaralardan yeni kalkmışım. O da ölüm yarasını almış. İkimiz de kahvenin içine serildik. Ali öldü. Beni de ölüm halinde hastaneye götürdüler. Mahkemede Hakim soruyor: «Siz birbirinizi neden böyle vuruyordunuz?»</p>

  <p>Düşünüyorum düşünüyorum. Hiç bir sebep aklıma gelmiyor. O da bekâr, ben de bekârım. Namus meselesi desem kim yutar. Velhasıl bize 12 sene verdiler. Bir, iki sabıkamız da çıkınca, haydi bakalım, Aftan da istifade ettirmediler mi? işte yatıyoruz. Sözün burasında, Hacı Abdullah, küçük bir çocuk gibi şaşkın şaşkın insanın yüzüne bakar. Artık pişman olmaktan bile bıkmış bir hali vardır. Ali en iyi arkadaşı imiş. Senelerce beraber hovardalık etmişler. Dostları da birbirlerini severlermiş. Malatya'da uzun arkadaşlığa misal olarak onları parmakla gösterirlermiş. Lâkin....</p>

  <p>— Şeytan işi beyim.... diye Hacı Abdullah başını sallar, ne desen boş. Kabahat bende mi, Ali'de mi, bana tabancayı veren ağabeyim İbrahim’de mi, anlayamadım gitti. Halbuki asıl düşmanlarımız şurada güle güle yaşıyor. Hacı Abdullah'ın «Asıl düşmanları» babasını öldürenlerdir.</p>

  <p>— Rahmetli, Büyük Cami'nin hem imamı hem de mütevellisi idi. Boyu benden bir karış yüksekti. Bir sesi vardı. Ezana başladı mı aşağı</p>

  <p>Malatya'dan dinlerlermiş. Anam anlatır: Yüreği yufka bir herifmiş. Çocuk gibi bir herif. Millet seferberlikte, Ermeni keserken anam demiş ki, «Herif sen de bir gâvur kes... Sevaptır. Sen erkek değil misin? Herkes Gazi oldu,» demiş. Babam bir sabah, gün ışırken eline komşulardan bir kılıç alıp Ermeni kesmeye gitmiş. O zamanlar Ermenileri mahpushaneye doldurmuşlar. Karılar, çocuklar akşamları kaplarla sinilerle yemek getiriyorlar. Gardiyanlar yemekleri alıyorlar. Gün doğmadan Ermenileri yirmişer, otuzar yallah, Bey dağına.... Malatyalı da sevaptır diyerek gâvur kırmaya gidiyor. Babam bir sabah, anamın zoruyle kılıç elinde yola çıkmış. Gâvurların kolları iplerle bağlı. Fazladan birbirlerine de bağlamışlar. Ağlayan hangisi, yalvaran hangisi.... Babam bir müddet peşleri sıra gitmiş. Yarı yolda: «Ben bu haltı edemem. Gazilik de olmayı ver sin. » demiş, geri dönmüş. Yüreği işte bu kadar yufka. Gel gelelim meyve ağaçlarına meraklı. Bizim sattığımız bağ şimdi bile meşhurdur, içerisini Cennet zannedersin beyim.... Cenneti âlâ sanırsın. Her çeşit meyve vardır. O zamanın devrinde Amasya'dan elma fidanı getirip dikmiş. Şimdi gâvur aşısı Mışmış var ya işte onu babam icat etti derler. Meyveye meraklı rahmetli. Büyük bahçeleri kiralayanlar yevmiye verip babamı götürürlermiş. Çiçeklere bir baksa, kaç okka mışmış çıkacağını hüvesi hüvesine söylermiş. ilkyaz geldi mi, artık gözü ne karı görürmüş ne evlât. Gider bahçeye yerleşirmiş. işte o gidiş. Tam üzümlerin sonu almana kadar. «Etme Hoca derlermiş, yahu bu nasıl âdet... Camiyi mütevelli kısmı boşlar mı?» derlermiş. «Boşlamak değil, haşa, camii şerifin meyvesi, Elhamdülillah, hiç solmaz, çürümez. Kıyamete kadar tazedir. Lâkin benim bahçe bakım ister.... Günahtır,» diye gülüverirmiş. Bir sene Malatya'nın kopukları bizim bahçeye dadanmışlar. Gelir, gelir ağaçları yolarlarmış. Babam yalvarmış, söğmüş, beddua etmiş, ağlamış. Hergeleler, bakmışlar ki Hoca telâşlanıyor, işi azıtmışlar. Rahmetli sonunda başka çare bulamamış. Eline bir kurt tüfeği almış. Bir gece gene hırsızlığa gelmişler. Tüfeği birinin göğsü beraberine sıkmış. Lâkin vuramamış. Onlardan biri de, serhoşlukla bir kurşun atmış. Karanlık gecede domuzun kurşunu, tam kalbe değmez mi? Sabahleyin ölüsünü bulmuşlar. Ben şöyle böyle hatırlıyorum. Pek aklım ermiyor. Lâkin İbrahim iyi bilir. I Bütün Malatya ağlamış. «Hay Hoca, Hay Hoca. » diyen mi ararsın.... Herkesin yüreğini yakan mesele, kim vurduya gitmesi.... Seferberliğin sonlarına doğru, kurşunun değeri var da adamın değeri yok.... Şuna sormuşlar, buna bir sormuşlar. Arkasını boşlamışlar. Karı Bey, Mutasarrıfın önüne çıkmış. «Bunların babasını vuranlar falan falan kişiler,» diye şekva etmiş. Kim bakar?</p>

  <p>Üç kişi imişler. Biri öldü. Birisine inme indi. Hâlâ sürünüyor. Üçüncü iyidir. Zengin.... Hali vakti yerinde.... Bak bey. «Yapan bulur,» derler. Bazısı hiç bir şey bulmuyor. Hava buluyor. İşin yoksa bekle.... Beklemekten dizlerin kopar. Ne demişler: Göle su gelinceye kadar kurbağanın gözü patlarmış. Hele zengin adama yaz da bir, kış da bir.... Hacı Abdullah, İstanbulluya belki on defa anlattığı bu hikâyenin bir yerinde mutlaka bu felsefeye girer, tane tane, kocaman ve alnı açık kafasına pek yaraşan bir ağırlıkla, yarı atasözü, yarı kocakarı şikâyetine benzeyen sözleri sarf ederdi ve sıra asıl anlatmak istediği yere geldiği için sesini biraz alçaltırdı:</p>

  <p>— Babamı vuranlardan biri Vahap derler bir adam üç ay sonra mahpusa düştü. Üçüncü gün kapıya bir çocuk gelmiş bir tava, iki karpuz getirmiş. Vahap1 a verilecek diyip savuşmuş. Tavadaki eti sekiz arkadaş yemişler. Yarım saat sonra başlamışlar feryada.... Döşemeleri sökecekler, kendini yere vuran hangisi, göğsünü, karnını çırmalayan hangisi. Bereket arkadaşlar Sarımsaklı yoğurt yetiştirmişler. Doktor koşmuş. «Bunları Hastaneye kavuşturun» demiş. Anladın mı işi. Tava'ya ağı koymuşlar.... Şimdi geçti, gitti. Karı Bey’e sorarım da «Benim haberim yok» diye yemin eder. Lâkin benim yüreğim hâlâ şüphede.... Rahmetlinin acısıyla Karı Bey cehennemi göze aldı besbelli. Malum ya adam zehirleyen doğru cehenneme gider. Katillik fena bir zanaat ama silâhla yaparsan belki affolur. Ben hocalardan işittim. Zehirin affı mazereti yokmuş. Yallah gayya kuyusuna.... Vahap zehirden kurtuldu. Yalnız saçları döküldü. Onbeş günde delikanlı herif ihtiyar oluvermiş. Mahpusaneye geldikten üç ay sonra bir akşam ezanında yedi arkadaş, cümle kapısını basmışlar. Kapı'nın önünde bir tahta parmaklık varmış. Avluda gezerlerken parmaklığı duvara bağlayan çivileri gizliden gizliye gevşetmişler. Tam akşam vakti, hoca «Allahuekber» der demez, bunlar da narayı vurmuşlar. Parmaklığı nöbetçi jandarmanın üstüne devirmişler. Birisi «Af geldi arkadaşlar. » diye bağırmış. O zaman da mahpus dolu. 700 mevcut varmış. Yarısı dağılmış. Alaca karanlıkta silâhlar atılmaya başladı. Biz «Kürt bastı» diye korktuk. Neden sonra mahallenin büyükleri «Mahpus boşanmış» dediler. Anam «Hey Allah, Hey Allah. » diye dizlerini doğuyor. Bizim Malatya'nın bir âdeti var. Şehir uşağı kaçar da bir eve girerse mutlaka saklarlar, sonra bağdan bağa geçer gider. Silâh sesleri Sivas caddesine doğru gidiyor. Her taraf Allah vermesin, karıştı. Vahap'in kaçıp kaçmadığını sabaha kadar öğrenemedik. Sabahleyin, birisi anama müjde getirdi. Uçyüze yakın mahpus kaçmış. Kimi kurtulmuş, kimi yakalanmış, içlerinde yalnız Vahap'ı vurmuşlar. Ölüsü Hükümet dairesinin önünde yatıyormuş. Bizim Karı Bey, müjdeyi getirene boynundan iki altın koparıp bahşiş verdi. İbrahim'le beni önüne kattı. O sırada ben sekiz yaşındayım, İbrahim on yaşında var, yok. Biz işin farkında değiliz. Anam deliye dönmüş. «Yürüyün, yürüyün evlâtlarım.» diye hırıl hırıl soluyor, biz küçüğüz, koşuyoruz.</p>

  <p>Hükümet dairesini kalabalık çevirmiş. Toprak atsan yere düşmez. Anam bize öğretti. Heriflerin arasından geçtik, ölüyü kaldırımın üzerine yatırmışlar. Kan içinde bir ölü. Üstüne koştuk. Polis Rıza efendi bizi önledi, İbrahim’e bir tokat attı. Korktuk. Anamız bir kere bağırdı. Gene koştuk. Bu sefer bir tokat da ben yedim. Karı Bey yeniden seslendi. Biz ölüye koşarız, polis şamarlar, millet ağladı beyim.... Hitamında «Bırak çocukları!» diye polisin üstüne yürüdüler. Rıza efendi kenara çekiliverdi. İbrahim'le beraber leşe yaklaştık. Parmaklarımızı yarasına basıp birer lokma kan emdik. Anam eve gelince, bir danamız vardı onu kurban kesti. Sen Karı Bey'i, sakın, öyle belleme.... Bizim mahpusluğumuz yıktı fıkarayı.... Bak beyim karı milleti, erkek kısmından yürekli oluyor. O yürekle bir de elleri silâh tutsa.... Dünyada adam bırakmaz öldürürler. Hey karı milleti. Hacı Abdullah'ı son günlerde büyük bir keder sarmıştı. Her taraftan adı çağrılıyormuş, hangisine cevap vereceğini, nereye koşacağını şaşırmış gibi bunalmış ve usanmış bir hali vardı. Yemekten de kesilmişti. Burnunu karıştırarak volta vuruyordu. Gece, bir müddet çalıştıktan sonra İstanbullu da yanma gitti. Beraber gidip gelmeye başladılar. (Mahpusanede «Volta» denilen gidip gelmeye yürümek denemez. Adımlar gittikçe küçülüp azalır. Nihayet söz bittiği zaman Voltacılar, dört, beş adımlık bir mesafede dönüp dolaşmakta olduklarını farkederler.) İstanbullu hesabı pekâlâ bildiği halde yavaşça sordu:</p>

  <p>— E Hacı. Ne kaldı?</p>

  <p>— Onbeş gün.</p>

  <p>— Cezayı öldürdün.</p>

  <p>— Hayır, ceza bizi öldürdü.</p>

  <p>— Aldırma.... Olmuş işin kötüsü olmaz. Dışarda olsan bu oniki seneyi yaşayacaktın.</p>

  <p>— Yaşayacaktım. Biz süründük. Başımda saç kalmadı. Sen şu istidayı</p>

  <p>yazmadın.</p>

  <p>— Kolay.... Yazarız.</p>

  <p>— Yazıver. Bakalım kaç gün kazanacağız?</p>

  <p>— Ben üç gün yazacağım. Yutturursak ne âlâ.</p>

  <p>— Üç gün kazanırsak Oniki kalacak. Oniki gün.... Bak beyim, bu oniki gün oniki seneye değdi.</p>

  <p>— Aldırma.... Kendini avutmağa çalış.</p>

  <p>— Adam kendini nasıl avutur. Cigarayı bile canım istemiyor. Yemek yesem doymuyorum. Yemesem acıkmıyorum. Yatıyorum, uyku uykuya benzemez. Ben uyusam da dinlenemiyorum. Dışardan korkuyorum bey. Ne gibi dersen, beni anadan üryan Hükümet meydanına bırakacaklar sanıyorum. Bir kere şu pantalon meselesi canımı sıkıyor.</p>

  <p>— Pantolon meselesi diye bir mesele yok. Uzatma.</p>

  <p>— Nasıl yok? Senin aklına gittik de pantolon yaptırdık.</p>

  <p>— Fena mı oldu?</p>

  <p>— Pek fena oldu. Ben ömrümde pantolon giymedim ki. —Hacı</p>

  <p>Abdullah pişman pişman başını salladı—: Pantolon.... Yahu biz pantolonlularla alay ederdik....</p>

  <p>— Şimdi de biraz seninle alay etsinler. Parayla değil, sırayla.... İyi ama senin eski arkadaşlarından hiç birisi artık şalvar giymiyor. Kim alay edecek?</p>

  <p>— Orası öyle.... İstidayı nasıl yazacaksın?</p>

  <p>— Diyeceğim ki.... «Ben bu cürmü 931 senesinin Cumhuriyet Bayramı akşamı işledim. Uç gün tatil olduğundan tevkif müzekkeresi Bayram sonu yazılmış, tarihi de yanlış atılmış. Gerek polise, gerek hastaneye sorun,» diyeceğiz.</p>

  <p>— Biraz acıklı yaz. Oniki senedir yatıp.... Aftan istifade ettirilmeyip ve asrî cezaevine gitmeyerek.... Artık sen bilirsin.</p>

  <p>— Ben bilirim. İstida kısmının acıklı yerini kimse okumaz.</p>

  <p>— Okumasın. Gene sen öyle yaz.</p>

  <p>— Baş üstüne.</p>

  <p>— Yahu deli olacağım. Bizi Aftan nasıl istifade ettirmediler? Kabahat Müddeiumumide.... Düşman tarafından para yedi. Bize kıydı. Beş sene evvel çıkacaktık. Beş sene çok ceza beyim.</p>

  <p>— Çok ceza.... Lâkin Müddeiumumi para yedi denilemez. Senin sabıkan varmış.</p>

  <p>— Sabıka var olmaya, var. Sabıka var ama, idare etmek de var.</p>

  <p>— Nasıl idare etsin. Ölen herifin babası takip ediyor. Asıl kabahat, asrî cezaevine gitmemekte....</p>

  <p>— O kabahat de Karı Bey'in.... Geldi ağladı. O sıralar, 1937'de, asrî cezaevini bilen de yok. Kömür ocağına gideceksin. Ayağından yerin dibine zincirle seni bağlayacaklar. Artık güven ki güneşe çıkacağım diye.... Kaybolduğun bir gün.... Beni yazdılar da, doktora yalvararak, «işe yaramaz» diye rapor aldık.</p>

  <p>— Almaz mısınız ya.... Hey bizim Türk milleti. Faydalı bir şey teklif edildi mi, su görmüş eşek gibi geri geri gider.</p>

  <p>— Haklısın bey....1930'de gitsem.... 1937'de altı sene yatmış oluyordum. Kalıyordu 6 sene.... 1940' m yarısında dışardaydım. Uç buçuk sene oluyordu. Hey Yarabbi.... Bizim Karı Bey, beni sevdiğinden mi yaptı? Ben kanar mıyım? Büyük oğlu serhoş. İlerde, geride serhoşlukla edepsizlik yapıyor. Biz burada bulundukça kimse kendisine uymaz, İbrahim dışarda külhanbeyliği yapacak diye Hacı Abdullah içerde yatsın bakalım.</p>

  <p>— Olan oldu. Şimdi kızınak faydasız. Karı Bey'in aklı o kadar erer.</p>

  <p>— Karı kısmı neden böyle aptal olmuş beyim. Şimdi de beni evlendirmeye kalkıyor. Bakalım bizde erkeklik kaldı mı?</p>

  <p>— Erkekliğe ne olmuş?</p>

  <p>— Vallaha, benim hiç ümidim yok. Karıyı unutmuşum, gitmişim. Düşündükçe utanıyorum. Bizden erkeklik geçti.</p>

  <p>— Böyle söyleme.... Doktorlara sormuşlar. Onbeş, yirmi gün sonra yine eski hale gelirmişsin.</p>

  <p>— Hani o günler.... «Baba demiş, sen cennetliksin.» «Hiç ummuyorum evlâdım,» demiş. Hem yahu.... Bu devirde evlenmek ne oluyor? Dünya bütün karı kesilmiş. Her taraf kan.</p>

  <p>— Kim söyledi?</p>

  <p>— Herkes söylüyor. Tren geldi. Karıları baştan çıkardı. Dokuma fabrikası açıldı karılar baştan çıktı. Arkadan bir de tütün fabrikası kurdular. Dışarda namuslu karı kalmamış diyorlar.</p>

  <p>— Öyle lakırdılara kulak asma.... Dışarda namuslu karı kalmamış da, akşamdan sonra delikanlılar mektebe neden seğirtiyorlar. Tözey, Adanalı, Körkız, Münevver nasıl para kazanıyor?</p>

  <p>— O başka.... Ben sordum. Elini sallasan bini bir paraya imiş. Ağaçların altında, su yollarında, ekin tarlalarında yatı yatıveriyorlarmış. Karı milleti baş mı açmış da dışarı dökülmüş. Kabahat trende, bir de fabrikalarda.</p>

  <p>— Trenin adam götürüp adam getirmekten, mektup gazete taşımaktan, mal nakletmekten başka bir marifeti yoktur. Bunlar da, Malatya ahalisini adam eden işler. Fenalık değil. Fabrikalara gelince: Çalışıp para kazanan kan, evde oturan karıdan daha namusludur.</p>

  <p>— O nasıl laf.... Töbe Yarabbi....</p>

  <p>— Doğru bir laf.... Çalışan karı erkekten ürkmez. Parası da az, çok vardır. Para için de yatmaz. Kaldı iki mesele. Birisi gönlünü edersin. O zaman evde de otursa bir. Yalnız farkı şu: Evde oturan kızın, karının gönlü kolay olur. Zira bizi erkek zanneder. Halbuysa çalışan kız, erkeklerin ne mal olduğunu hemen anlar. Erkeklerin amirlerinden nasıl korktuklarını, haklarını nasıl arayamadıklar mı, nasıl yalan söylediklerini görerek, «Tuu.... bunlar mı erkek?» diye başını çeviriverir. Yani daha kolay konuşursun ama, daha zor aldatırsın. Evdeki kızlarla konuşmak zordur, lâkin onları da aldatmak kolaydır.</p>

  <p>— Bırak beyim. Adam bir karıyla konuşur da onu yola getiremez mi?</p>

  <p>— Namuslu ise getiremez.</p>

  <p>— Namusluyu konuşmuyoruz. Çalışanları konuşuyoruz.</p>

  <p>— Çalışanların çoğu namusludur. Namuslu olmasa günde 12 saat çalışmaz.</p>

  <p>— İnadına mı söylüyorsun bey.... Kerhane kızları, «Fabrika açıldı bize iş kalmadı,» diyorlar.</p>

  <p>— Kulak asma.... Jandarma bölük kumandanı arslan gibi bir zabit. Kerhanede dostu var. Fabrikada değil.</p>

  <p>— Şimdi fabrikalar karıların ahlâkını bozmadı mı?</p>

  <p>— Onbeş gün sonra çıkacaksın. Görüşürüz.</p>

  <p>— Ben de karı bulamayıp kerhaneye mi gideceğim?</p>

  <p>— Oniki sene yattıktan sonra senin için çıkar çıkmaz kerhaneye gitmek pek ayıp olur. Bir çaresini buluruz.</p>

  <p>— Alay ediyorsun beyim.</p>

  <p>— Almanlar Rusları yenemez dedim, inanmadınız. Pahalılık olacak dedim, inanmadınız. Ben ne yapayım?</p>

  <p>— Şimdi Af da olmayacak mı?</p>

  <p>— Henüz bir alâmet yok.</p>

  <p>— İyi ama, Yirminci yıldönümünde de bunlar az çok bir şey vermeyecek mi?</p>

  <p>— Bakalım. Önümüzde daha üçbuçuk ay var. Bir, iki ay sonra ben sana söylerim.</p>

  <p>— Böyle diyorsun da arkadaşlar sana kızıyor.</p>

  <p>— Hatır için laf söyleseydim, mahpus olacağıma Mebus olurdum. Kızınalarına gelince: isterlerse bana kızsınlar. Kızsınlar da.... Bizim millete en evvel kızınayı öğreteceğiz. Korku yüreğimize işlemiş de hepimiz kızınayı unutmuşuz.</p>

  <p>Telgrafçı Abdurrahim beyin karısını İstanbullu pek başka türlü hayal etmişti. Bir kere, bilâ istisna, herkes kadının dünya güzeli olduğunda ittifak ediyordu. Kız, eline su bile dökemezmiş. Kadını gördüğü zaman, İstanbullu fena halde sükutu hayale uğradı. Buradaki «Dünya güzeli» sözü, halkın ruhunda fazlasiyle mevcut olan tabiî ve basit roman ihtiyacından doğmuştu. Dünya güzeli bir kadını şurada boynu bükük bırakıp, daha çirkin bir kıza sevdalanmak, sonunda bu sevda yüzünden elini kana bulayarak kendisini de ailesini de perişan etmek. (Demek ki kadın çirkin olursa faciada şaşılacak bir taraf kalmayacaktı. Halk ne kadar kolay aklanıyordu. Bütün mefhumlar gibi çirkinlik ve güzellik de onun için mutlak şeylerdi. Allah gibi. Üstünde münakaşa edilmez şeyler.) Abdurrahim beyin karısı, İstanbulluya göre hatta pek çirkin bir mahluktu. (Buradaki, pek çirkin, Dünya güzelinin aksülamelidir.) Evvelâ pek uzun boyluydu. (Yahut da topuklarına kadar inen siyah mantosu O'nu olduğundan daha uzun gösteriyordu.) Sonra pek büyük kemikli ve pek zayıftı. (Aynı siyah mantonun gözü aldatması da olabilir.) Sapsarı yüzünde bu yüz de iki karış kadar uzundu, kaim siyah kaşları, yuvarlak, kapkara fakat küçük gözbebekleri vardı. (Gözbebekleri çok siyah, çok yuvarlak, çok küçük olduklarından, gözlerinin akı insanı şaşırtacak kadar fazlalaşıyordu.) Sol yanağı alt alta üç tane Halep çıbanı iziyle pürtük pürtük olmuştu. Galiba günahtan korktuğu için baş mı siyah bir baş örtüsüyle öyle sarıyordu ki, bu mantolu korkunç kadının neden korkunç? kel olmasından insan şüpheleniyordu. Kolları da gayet uzundu. Elleri nerdeyse dizkapaklarına değecekti. Ayaklarına, tek atkılı, uzun burunlu, siyahlı beyazlı rugandan, bir parmak topuklu, eski moda kunduralar giymişti. Çanta taşımıyor, boya, pudra kullanmıyor, yalnız kaim kaşlarına belli belirsiz rastık çekiyordu. Lüzumlu şeylerini mendilini, para cüzdanını, evin kocaman anahtarını ceplerinde gezdirdiği belliydi. Bütün bu hengâmeye iki tane iri altın diş, bir kaim nişan halkası ve dimdik duran inatçı ve hay in bir baş ilâve edince «Dünya güzeli»nin nasıl bir mahluk olduğu anlaşılır.</p>

  <p>Gayet ağır, tane tane, karşısındakine, lütfen ve merhameten hitap ediyor ve iki, üç kelimeyle, bir köy bağışlıyor gibi, yüksekten konuşuyordu. Kelimelerinde taklite benzeyen kurt lehçesi vardı. Kocasının yüzüne asla bakmıyor, sözlerini, sanki asla itiraz edilmezmiş gibi katî söylüyor, oğlan çocuğunu kızı hiç adamdan saymadığı meydandaydı canlı değilmiş de, bir malmış gibi mutlak surette, mülkiyeti altında tutuyordu. Evinde kimseye ehemmiyet vermediği için mi böyle müstebitti, yoksa kendisine hiç ehemmiyet verilmeye verilmeye o da artık öteki insanları saymaz mı olmuştu? İstanbullu bunu çok düşündü, hatta bir konuşma arasında Abdurrahim beyin ağzını aradı, lâkin inandırıcı bir neticeye varamadı. Bu iki insan karı kocadan başka her şeye benziyorlardı. Evlendikleri halde, birbirlerine ölünceye kadar zıt yaşayan ve bir arada görüldükçe birbirlerinin şahsiyetini gülünç edecek kadar ezip bozan çiftler çoktur. Fakat bunlar kadar, bu hissi ilk anda ortaya koyan bir aile daha olamaz. Bayan Abdurrahim, sözü söz bir ablaya benziyordu ki evlenmek için o'nu hiç bir yere görücü göndermek caiz değildi. Çünkü dünya üzerinde bu görümceyi gönül rızasıyla kabul edecek kadar cesur bir genç kız, bir genç kadın bulunamazdı. Bu kadın evinde mutlaka ekmekleri kilitler, çocukları kızgın maşayla döğerdi. Henüz dört yaşında olan kız çocuğu, daha şimdiden tıpa tıp anasına benziyordu. Anasına benzediği için de, insana yaşamaması lâzım imiş gibi acayip ve merhametsiz bir şeyler hissettiriyordu. Lâkin oğlan henüz yedi yaşında olması na rağmen büyük bir şahsiyet sahibi idi. Babası odada olmasa, çirkin mürebbiyesiyle beraber, buraya bizzat misafir gelmiş bir «şehzade» yi hatırlatıyordu. Son derece güzeldi. Siyah kıvırcık saçları, geniş ve akıllı alnına düşüyor, çok bilmiş ve kederli gözlerini gölgeliyordu. Anası konuşurken, kadının pot kıracağından ve bu suretle haysiyetini zedeleyeceğinden çekiniyormuş gibi içi sıkılarak yere bakıyor, babası konuşursa iftiharla başını kaldırıyordu. En sonunda elini masaya vurarak son sözü söylemesini, bu mahvedici ve asla bir neticeye bağlanmaz gibi devam eden münakaşayı bir tek kelimeyle makul bir yola sokacağını İstanbullu her an bekledi. Abdurrahim bey, ellerini oğuşturarak karısının tabiî bu sıralarda pek sinirli olduğunu, kendisi de konuşmada hazır bulunursa belki yardımı dokunacağını, bunu lütfen kabul etmesini rica etmişti. Deminden beri bazen Türkçe, bazen Kürtçe görüşüyorlardı. Kadın, İstanbullunun orada olmasına ehemmiyet bile vermemişti. Lâkin kocasının tahmini hilâfına, sanki o'nu mutlaka yalancı çıkarmaya evvelden karar vermiş gibi hiç sinirlenmiyordu. Üzerinde hakarete uğramış, kadınlık gururu yaralanmış bir hal de yoktu. Hep aynı sesle, kelimelerin hiç bir yerinde alçalıp yükselmeden, yüzünde en küçük bir hareket olmaksızın, ya pek ehemmiyetsiz, yahut da bu odadaki insanları zerre kadar alâkadar etmez bir mevzudaymış gibi konuşuyordu. Avukatın kanaatına göre mektupları ve resimleri Mahkemeye mutlaka ibraz etmek lazımmış. Yoksa en ağır cezayı verirlermiş. Cezanın azaltılması için mektuplar ve resimler Mahkemeye teslim edilecek. Başka çare yok. Kendisi şimdilik memlekete gitmek taraftarı değil. Bu mahkeme işi hele neticelen sin....</p>

  <p>Kadın gittikten sonra Abdurrahim beyle İstanbullu, erkek erkeğe meseleyi bir daha müzakereye giriştiler.</p>

  <p>— Kızın el yazısiyle mektuplar var mı?</p>

  <p>— Olmaz mı? Dörtyüz, beşyüz mektup var. Bazısı tabiî uzun, bazısı</p>

  <p>küçük puslalar.... Bayram tebrikleri.... Ne dersiniz mahkemeye bir faydası olur mu?</p>

  <p>— Kız tarafı ne söylüyor?</p>

  <p>— İftira ediyorlar diyor. Kız tarafı mahkemeye hiç gelmiyor ki.... O kadar ısrar ettim. Kızı, babasını yahut eniştesini mahkemeye getirsinler diye.... Olmadı. Avukatları var, namussuz bir herif....</p>

  <p>— Siz ne fikirdesiniz?</p>

  <p>— Bilmem ki.... Çok ceza verirler mi dersiniz?</p>

  <p>— Cezayı bırakın. Kızı hâlâ seviyor musunuz?</p>

  <p>— Ne demek? Elbette seviyorum. Bana ceza verirlerse.... Kız da başkasiyle evlenmeye kalkarsa vurduracağım.</p>

  <p>— Öyleyse mektupları mahkemeye vermemek lâzım. Tabiî, «başkasiyle evlense vurduracağım» sözüne inanmıyorum. Yaptıramazsınız, diye değil, yaptırmak istemezsiniz diye. Durunuz sözümü bitireyim. Çünkü böyle bir iş mertliğe sığmaz. Bu bir. Bir de, elbet avukat bizden daha iyi bilir ama, kanun bize, her mektup yazan kızı sokak ortasında vurmak müsaadesi vermiyor sanırım.</p>

  <p>— Hanım neden böyle söylüyor? İstanbullu, «Hanım intikam almak istiyor,» dememek için öksürdü:</p>

  <p>— Hanımefendi, tabiî, bunu kendiliğinden söylememiştir. Birdenbire sustu. Aklına fena bir ihtimal gelmişti. Karşısında asabiyetle yüzünü kırıştırarak ve erkek görünüşüne rağmen şu anda bir küçük çocuk kadar aciz ve yardıma muhtaç olduğundan şüphe etmediği adamı ürkütmemek için kelimeleri arayarak,</p>

  <p>— İsabet ki dedi, yani güzel bir tesadüf bize yardım etmiş. Mektuplar yanınızda elbette?...</p>

  <p>— Hayır evde....</p>

  <p>— Evde mi? Hanımefendi nereye sakladığınızı bilmiyor mu? Ararsa bulamaz mı?</p>

  <p>— Neyi arayacak? Mektupları mı?</p>

  <p>— Evet.</p>

  <p>— Aramaya lüzum yok. Kendi sandığında.</p>

  <p>— Efendim?</p>

  <p>— Sandığında dururlar.</p>

  <p>— Okuma bilmez mi?</p>

  <p>— Bilir.</p>

  <p>— Öyleyse....</p>

  <p>— Anlayamadım beyim.</p>

  <p>— Size niçin danışıyor öyleyse?...</p>

  <p>— Kadın kısmı kocasının emri olmadıkça kendi başına bir iş yapamaz. Bizim taraflarda ayıptır.</p>

  <p>— Anlayamıyorum.</p>

  <p>— Neyi anlayamıyorsunuz? Bizim hanım, büyük yerin kızıdır. Bizde asilzade kızları nefisli olur. O sebeple her birinin başlığı iki, üç bin liradır. Ben, amcamın kızı olduğu halde, bizimkine üçbin lira başlık verdim.</p>

  <p>— Öyleyse.... Hanımefendiyi nasıl görücü yolladınız? Kendi üzerine ortak getirmek üzere kız istemeye nasıl gitti?</p>

  <p>— Ben yollamadım ki kendisi gitmiş.</p>

  <p>— Aklım ermiyor .Bir iş oldu mu, karı, kocasının sevdiğini gidip isteyecek, istemezse ayıp.... Erkek canlısı demesinler diye.... Bizim kanlar İstanbul karılarına benzemez beyim. Zaten anasının üç tane kuması vardı, alışıktır.</p>

  <p>— Tevekkeli, işiniz iş. O sebepten el kızıyle mektuplaşmışsınız.</p>

  <p>— Mektuplaştık ama.... Şimdi ne yapacağız?</p>

  <p>— Mademki hanım yenge sizin sözünüzden çıkmaz, mektupları mahkemeye vermemeli. Bence bundan başka çare yok. Kızcağız adam gönderdi. Yalvarıyor. Mektupları vermemeliyiz. Sizi her zaman mert bir insan gibi düşünür. Sonra bir genç kızın namusunu daha fazla payımal etmek yaraşmaz. Sizin erkekliğinize güvendi. Ailesine karşı, memlekete karşı O'nu korumaya mecbursunuz.</p>

  <p>— Mektupları vermesek bize ne kadar ceza keserler?</p>

  <p>— Bilmem. En fazla 12 sene sanırım. İki sene yatarsınız. Asrî cezaevine gidersiniz. Topu topu altı buçuk sene. Benim daha şimdiden yattığım ceza. Daha gençsiniz.</p>

  <p>— Ben cezadan korkmuyorum. Kız beni beklemez de birisine varır diye düşünüyorum.</p>

  <p>— Daha iyi ya.... Mektupları mahkemeye ibraz etmek her halde O'nu sizi beklemeye zorlamak için tutulacak biricik yol değildir. Bilakis siz O'nu rezaletten kurtarırsanız hakkınızda başka türlü düşünecektir.</p>

  <p>— Pekâlâ, şimdi ne yapalım?</p>

  <p>— İlk iş, mektupları buraya getirteceğiz. Kadınlar ne kadar metin olurlarsa olsunlar, böyle meselelerde kendilerine güvenmek olmaz. Komşular aklını çelerler. Avukat belki ısrar eder. Mektuplar ve resimler emniyet altında bulunmalı.</p>

  <p>—Resimleri de getirteyim mi?</p>

  <p>— Resimleri de getirtiniz. Lâkin vermeyeceğinizi söylemek doğru değil. Mahkeme için istiyormuş gibi davranınız.</p>

  <p>— Lüzum yok ama, başüstüne....</p>

  <p>Abdurrahim bey başındaki Arap kefiyesini babayiğit bir hareketle düzelterek odadan çıktı. İnsanların şerefi, haysiyeti, namusu, «tek kelimeyle» mukadderatı bazen nasıl tehlikeye düşüyor, hiç tanımadıkları adamların elinde kalıyordu. Hayat doğrudan doğruya bir romandan ibaretti. Yaşayan her şey bir romandı. İstanbullu, mesleğinin ehemmiyetini meydana çıkaran bu vaka karşısında emniyetle gülerek bir cigara yaktı.</p>

  <p>Birkaç gün sonra Abdurrahim beyin oğlu kırmızı atlastan eski bir bohçaya sarılmış, büyücek bir paketi getirdi. İstanbullunun odasındaki masanın üzerine kirli bir şeymiş gibi nefretle bıraktı.</p>

  <p>Babaoğul Kürtçe konuştular. İstanbullu bildiği birkaç kelimeden annenin hasta olduğunu, birçok da ağladığını anladı. Çocuk birazı Arapçaya birazı Acemceye benzeyen kelimelerle sık sık «Ker (= Eşek), Pır dığriye (=Çok ağlıyor), daykem (= Annem)» diyor anasından bahsederken, belli bir şey, kadına kızıyordu. Buradan, evde «eşek gibi» ağlayan karıya selâm bile götürmeden, küçük bir asker gibi katî adımlarla çıkıp gitti. Babası, asıl söyleyeceğini, tabiî, unutmuştu. Arkasından telâşla koştu. İstanbullu, dar pencereleri bir adam boyu yüksek, kaim demirli, beton odada kırmızı çıkınla yalnız kaldı. İçinde çıplak ve körpe bir kadın vücudu varmış gibi tuhaf şehevî bir şeyler hissediyor, rahatsız oluyordu. Şurada, bir genç kızın şüphesiz kolayca sevecek ve aldanacak kadar budala bir kızın meçhul ömrüne ait en mühim parçalar vardı. Yüreği, aklı, belki de eti.... Bunların böylece o siyahlı kadının sandığında senelerden beri durması şaşılacak bir haldi. Abdurrahim bey, yaralı serçelere eza etmesini seven şımarık bir çocuk gibi bu iki kadına senelerce eziyet etmişti. Kadın bu mektupları kim bilir nasıl okudu. Kimseyle dertleşmemeye nasıl katlandı. (Düşüncesinin burasında İstanbullu ürperdi. Bu kadar iradeli bir kadın adamı kolayca öldürebilirdi de.) Farkına varmadan uzanıp bohçanın yumşaklığına değen elini hızla çekti. «O kan, insan gibi ağlamayı da beceremez. Hele kaltak.» Kendi kendisine hayret etti. Farkında olmadan Abdurrahim'in karısına kin tutmuştu. «İyi ama bu kalabalıkta en suçsuz olan zavallı o değil mi?» Bu insafsız düşünce, evini, erkeğini ve çocuklarını asla müdafaa etmesini bilmeyişinden geliyordu galiba.... Hem kendilerine ederler, hem de başkalarına.... Bazı insanların abahatsızlıklarına rağmen yaşamamaları, yaşamalarından daha faydalı....»</p>

  <p>Abdurrahim bey içeri girdi. Ağı nerdeyse yere sürünecek siyah parlak çuhadan Adıyaman şalvarı, sadakor ceketi, Arap kefiyesi ve dikkatle tıraş olmuş yüzünde katran sürülmüş gibi parlayan simsiyah bıyıklariyle bu kıyafetin arkasına, saklambaç oynamak için gizlenmiş bir çocuğa benziyordu. Bu hissi veren utangaç bakışlarıydı. Çatık kaşlarına rağmen gözlerinde kederli, şaşkın, korkmuş bir şeyler vardı.</p>

  <p>— Açmadınız mı? diye sordu.</p>

  <p>— Ne münasebet... İstanbullu âdeta ürkmüştü. Kendini topladı: Açarız. Hele buyrun.</p>

  <p>Abdurrahim bey, sinirli parmaklariyle (parmakları beyaz, uzun ve pek muntazamdı.) insana mutlaka piyanoyu hatırlatıyordu. Düğümleri çözdü. Evvelâ bir küçük bayram tebriki zarfı düştü. O kadar temizdi ki üzerinde aynı zamanda yemek yenen ceviz masanın ne kadar kirli olduğunu birdenbire meydana çıkarıvermişti.</p>

  <p>Abdurrahim bey, pokerde kazanmış kâğıtlarını muzafferane açan lakayt bir oyuncu ustalığıyle zarfları kırmızı atlasın buruşuk uçlarına doğru yaydı.</p>

  <p>— İşte bunlar.</p>

  <p>— Resimleri de göndermişler mi?</p>

  <p>— Göndermişlerdir.</p>

  <p>Arayıp buldu. Sekiz senede kızcağız ancak üç tane resim yollamıştı. Üçü de küçük amatör fotoğrafçıları tarafından çekilmiş şeyler. Hani ne kadar net olurlarsa olsunlar, içindeki insanların yüzü değil, maddî varlığının bütün havası görülür.</p>

  <p>Abdurrahim bey, bir tanesini, kırılacak bir şey gibi dikkatle ucundan tutup İstanbullunun önüne sürdü:</p>

  <p>— İşte Kadriye'm bu.... Ne kadar güzel.... Yüreğinin en gizli sözünü söylüyor, ruhu titriyordu.</p>

  <p>Ablak suratlı, büyük memeli, kaim bir kızdı. Göğsüne üç tane iğne takmıştı. Resim dizlerine kadar olduğu için bacakları farkedilmiyordu. Evlenmesi gecikmiş bütün tombul kızlardaki dünyadan bıkmış lapacılık, duruşundan belli oluyordu, İstanbullu sordu:</p>

  <p>— Kaç yaşında?</p>

  <p>— Yirmi iki, yirmi üç.... Güzel mi?</p>

  <p>— Güzel, Allah bağışlasın.</p>

  <p>— Amin.... Ben bu resme.... Bir bu resmine elli lira verdim.</p>

  <p>— Kime? Fotoğrafçıdan mı aldınız?</p>

  <p>— Hayır. Güley evlerinden çaldı. Tam elli liram gitti. Lâkin helâl olsun.... Bu resimler de olmasaydı, bu mektuplar da gelmeseydi, ilk seneler ben mutlaka kendimi öldürürdüm.</p>

  <p>İkinci resimde, kucağında bir küçük be bek tutuyordu. Saçlarını rüzgâr karıştırmış, gözlerini güneş kamaştırmıştı. Tombul bir anaya benzediği halde, İstanbullu, bu küçük ve saf resimde bile bir hayinlik sezdi. Bazı erkeklerin hep hayin kadınlara düşmesi, bazı kadınların da hep hayin erkeklere düşmesi acayip bir tesadüftü. Denebilir ki herkes kendisinde mevcut olmayan iyilikleri değil, kötülükleri sevgilisinden istiyordu. Atın insan ve yük taşıması, kedinin fare tutması, kuşun uçması ne kadar tabiî ise, demek, bazı erkek ve kadınların hayatlarının sonuna kadar aynı vazifeyi görmeleri de mukadderdi. Kadriye de bu adamın evine girse, ötekine benzeyecekti. Bunun için zayıflamasına, çirkinleşmesine, siyah manto giymesine hiç bir lüzum yoktu. İstanbullu sezdirmeden, yan gözle Abdurrahim beye baktı. Tehlikeden habersiz, resimleri seyrediyor, dişlerinin arasından konuşur gibi hazin tikiyle suratını buruşturuyordu.</p>

  <p>İstanbullu, bu müdafaasız adamla aynı odada, aynı havayı teneffüs etmekten usanmıştı. Rahatlamak için derin derin soludu:</p>

  <p>— Resimler sizde kalsın dedi. Müsaade ederseniz ben mektupları gözden geçireyim. Sır saklamasını bildiğime eminsiniz ya....</p>

  <p>— Estağfurullah.... Hayhay.... Resimleri alıyorum. Bu mektupları dikkatle okuyun. Bakın ben ne düşündüm. Bu bizim işimiz roman olacak bir şey.... Gazeteye verilecek bir şey.... Kerem gibi.... Leylâ Mecnun gibi....</p>

  <p>— Anlıyorum. O ciheti de düşüneceğim.</p>

  <p>— Gene haber yollamışlar. «Aman mektupları mahkemeye vermesin,» diyorlar. Ben şüpheleniyorum.</p>

  <p>— Neden?</p>

  <p>— Siz Güley denilen karının bana sadık göründüğüne aldanmayın. Kızın eniştesi araya girmiş olabilir. Bana fazla ceza verdirmek için. Bana fazla ceza verirlerse kızın ümidi kesilmez mi? Ah asıl O'nu öldürmeliydim. Kahpe herif.... Kaçtı. Halbuysa Kadriye, dur diye bağırdığım halde, elimdeki tabancayı görerek kaçmadı. Kız yiğittir. Hem de erkek gibi akıllıdır. Rica ederim.... Dikkatli okuyun.... işe yararsa mahkemeye vereceğim. Namusu paymal olacak imiş. Umurumda değil. Kerhaneye düşse nikahlayacağım.... Büyük bir ümitsizlik içindeydi. Ancak kızı bir başkasına vermeye kalkarlarsa vuracağına yemin ederken içi ferahlıyor, seviniyordu. Bu mevzuda dışarda, kendisini ne kadar avutmaya çalışsa, muayyen zamanlarda, bu dayanılmaz yenilme hissine, ümitsizliğe kapılıyordu.</p>

  <p>Resimleri cüzdanına koydu. Kuka tespihini masa1 dan aldı. (Bu tespihin şirin yuvarlaklarını daha güzel olsun diye, tığla delip bu deliklere çikolatalardan aldığı kalay kâğıtlardan tıkamıştı. İlk bakışta tespih, sedef yahut gümüş kakma gibi duruyor, fakat dikkat edilince sahtekârlık anlaşıldığından sahibini gözden düşürüyordu.)</p>

  <p>İstanbullu yalnız kalır kalmaz, büyük bir yorgunluk hissetti. Rüzgâr küçük tebrik zarfını kımıldatıncaya kadar kâğıtlara elini sürmedi. Rüzgâr, deminden beri hissettiği canlılık hülyasını kuvvetlendirmişti. Birisi bunları hemen alıp götürecek de, kendisini meraktan öldürecekmiş gibi bir şeyler duyarak kalkıp kapıyı örttü.</p>

  <p>Hava son derece sıcaktı. Muharebede bile adam öldürülemeyecek kadar sıcak. Rüzgâr yangın kokuyordu. İstanbullu bir büyük tas su içti. Küçük zarfı açtı: «Sevgili deli'm, Deli dedim ne dedim Rahim sana ne dedim, Kuştüyünden kalem olsa yazılmaz benim derdim. Küçükten kusur, büyükten Af. Bayramınız kutlu olsun. Ellerinizden sıkarım.»</p>

  <p>Yazı iyi okunuyordu. «g»lerin kuyrukları sert çizgilerle üç köşe çekilmişti. Bütün ilkmektepte el yazısında «r»leri, «a»lan, «s»leri kitap harfiyle yazıyordu.</p>

  <p>Taassupla ortamektebe gönderilmeyen kızların hemen hemen ekserisi gibi yazıyı sadece komşu delikanlılara aşk mektubu yollamak için unutmayan bir hal</p>

  <p>Kadriye'de de vardı. Nokta, virgül, sual işareti kullanmıyor, konuşur gibi, ne yazarsa yazsın kabul edileceğine emin olduğu için, konuşmadan daha rahat yazıyordu. Belli ki maksat kelimelerde ve cümlelerde değil, mektup göndermiş olmaktaydı.</p>

  <p>Okuduğu bayram tebriki, İstanbulluya «Bütün bir romanı» birden hülâsa etmiş gibi artık deminki meraktan eser kalmamıştı. Bu çocukları iyi tanıyor, bunlardan birisinin mektuplarını hayırına da olsa okuduğu için daha doğrusu aptal gibi merak ettiğinden kendi kendisini ayıplıyordu.</p>

  <p>Bir halk gazetesinde dört sene tahrir müdürlüğü yapmış, gazeteciliğe musahhih olarak başlamıştı. Her çeşit yazıyı, en acemisini bile kolay okuyordu, işte bu kolaylıkla mektupları tarih sırasına koymaya, baştan sonuna kadar bir kelime atlamadan okumaya lüzum görmeden, takıldığı kelimelerden bahisler ayırarak gözden geçirmeye başladı:</p>

  <p>«Babamın yanma adam göndereyim demişsin. Babamın sözü para etmez ki. İş annededir. Annem de diyor ki karısı bile olsa yine de vermem. Onun için sen kendini yorup kredini kırma. Sen onlardan aşağı adam değilsin. Sekiz sene beklemişsin. Sekiz sene daha bekle. Benim canım yok mu? Günü kesilmiş mahkûm gibi evde oturuyorum. Sabrın sonu selâmettir. Dün saat sekizde evinin önünden geçtim. Kızını gördüm. Çok fenadır. Zerre kadar sana benzemiyor. Küfrederek ağlıyordu. İnsanın eti yenmez, derisi giyilmez. Tatlı dilinden başka nesi vardır. (Not: Ben sana küstüm. Neden resmi geri göndermedin. Bu mektubum son olsun.)»</p>

  <p>«Derdini hep bana yazmışsınız. Benim elimden ne gelir. Gelen bir şey olsa sana hiç bir şey çektirmezdim. İki senedir senin elinden çektiğimi bir ben bilirim birde Allah bilir. Geçen gün seni dişçide gördümdü ya, sen hemen gitmiş hanımına söylemişsin. Güley anam ağzını aramış da, tarkma varmış. Karı ağlıyormuş. Kusura bakma sen çok gevezesin. Sana güvenip de bir iş yapamam. Sen bana idareyi mi düşünüyorsun. Demişsin. İdareyi düşünmeyen insan neye yarar. Nüfus çok oluyor. Nüfusunun fazla olmasına meydan verme. Çocuğun çoğu fenadır. Sakın seni hanımından kıskanıyorum diye aklına kötü bir şey gelmesin ben kıskanmayı hiç sevmem....</p>

  <p>«Dünkü mektubunda niçin Elaziz'e gideceğimi sormuşsun. Rahim bey Elaziz'e biz senin elinden kaçıyoruz. Evlenmeye gidiyorum. Mademki sen evlisin. Ben de evli olurum da her şeyi serbesçe konuşuruz. Rahim, sen benim tabiatımı daha iyice bilmiyorsun. Hanımın olmasa, ben anneme babama derim ki ben Rahim'i istiyorum. Şimdi dersin ki ben hanımı memlekete gönderirim. Benim vicdanım kabul etmez ki ben senin yanında olayım da o da, çocuklarının babasından uzakta boynu eğri kalsın. Hanımın dursa buda benim hoşuma gitmez. Çünkü dedi kodu yapar. Beni rahatsız eder. Benimle döğüşür. Onun için kuma üstüne gelemem. Gelsem de ne anlarım. Daha şimdiden elbet her şeyi gıyabımda söylüyordur. Gelirsem o zaman neler yapmaz. Annem bana diyor ki: Rahim'e ben kızımı neden vermiyeyim? Ondan iyisine mi vereceğim. Sekiz senedir ne kötülüğünü gördük. Yoksa hem karısı, hem de amcası kızıdır. Nasıl seni metres vereyim, diyor. Geçen gün seni rüyasında görmüş ki sen bizim evde yatıyormuşsun. Birden bana seslendi. Kadriye hele kalk. Ben bir fenalık gördüm. Sen Rahimle sarılmış yatıyormuşsun öyle gücüme gitti ki çok şükür rüya imiş, dedi. Ben de hiç bir şey demedim. Yalan, yalan «Hayırdır inşallah» dedim. Babam Elaziz'e «Kirve» olacak. Beni de o sebeple götürüyor. Ben burada kalır da annem giderse ben Güley'in evine gelir seni görürüm. Annem gitmezse ben Elaziz'e gider sana adresimi yollarım. Sen de üç gün sonra gelirsin. Babam buraya dönecek. Biray sonra tekrar gidecek. Sünnet düğününe. Rahim sen sakın oğlunu sünnet yapma.... Ben gelinceye kadar bekle. Daha yaşı küçüktür. Ben geleyim de Haydar'ıma bir güzel düğün yaparız. Olmaz mı? Gün doğmadan neler doğar. İkimizde ölene kadar böylemi kalırız? Gözümüz Haydar için bari bir düğün görsün. İnşallah ya kında hanınım ölür. İkimizde kurtuluruz. Hanımınla beraber kızında ölmeli. Haydar bana kalmalı.... Allah bizi severse bu işi böyle yapsm. Benim ümidim bundadır. Rahim bey, daha senin yaşım pek büyük değil, benim yaşım da büyük değil. Dur bakalım Allah ne gösterecek. Ona göre hareket edelim. Beni Paşa'ya verseler ben gene varmam. Sözlerim hep şakadır. Kusuruma bakma. Her iki gözlerinden öperim. Benim yerime Haydar'ın gözlerini öp. Ben Haydar'ı çok seviyorum. Dünya kadar seviyorum. Haydarla beraber bir resim çektirde bana yolla.» «Sevgilim,</p>

  <p>Sana bu mektubumda (gül) diye bir şey anlatacağım. Dün gece annem dayım gülere yatmağa gitti. Birde baktım ki saat birde kapı çalmıyor. Hiç ses çıkarmadım. Meğer anammış. İki saat kapıda bekledi. Sonra kalktım, açtım. Diyor ki «Birden Rahim aklıma düştü. Dedim ki, «beni evime götürün,» dedim. Götürmeselerdi yalnız gelirdim. Anne aklı işte. Rahim bey, cuma gününden beri seni hiç görmedim. Nerdesin?</p>

  <p>Ömrüm tükendi, ömrün tükensin. Benim ahım sana kalmaz. Bir kuş olsan da bizim eve baksan, halime acırsın. Babam sağ olmasaydı, ne derlerse aldırmaz, sana kaçardım. Babama acıyorum. Boynu el içinde bükük kalır. Fuat diyor ki «Mebus'un biri yeni bir hamam yaptırmış. Kadın erkek beraber gidecekmiş. Sende bekle beraber gidersin.» dedi. Ben de «Benim beyim kim?» dedim. «Rahim» dedi. Kızdım «Senden aşağı bir adam mı? Elbet beraber girerim,» dedim. Annesine demiş ki</p>

  <p>«Kızın, bilmiş ol kocakarı, hamam yapılırsa, mebus hamamına Rahimle beraber gidecekmiş.» Bereket annem inanmadı. Öteki oğlan kardeşim Hızır diyor ki, «Dünyada bir muradım var. Yerine gelse kurban keseceğim. Şu Kadriye Rahim'e varıp sonra perişan olup evimize dönmeli. Kardeşlerim ben yaptım, siz yapmayın, demeli. O zaman Vallaha pantolonumu satıp kurban alırım.» diyor. Desin bakalım. Bunlar için ben su olup aktım, ateş olup yandım. Bu derdi onların namusu için çekiyorum. Gene benimle uğraşıyorlar. Lâkin iki inat bir maraftır. Beni Paşalar istese gene varmayacağım. Yalnız senden bir ricam var. Bana bir şey gönderme. Benim her şeyim var. Ne vakit yanma temelli gelsem, o zaman hediye alsan alırsın. Müsade et de kara gözlerini doya doya öpeyim. Bir de ayaklarını öpeyim, bu mektubumu kimseye gösterme. Güley karıya bile gösterme, ölümü göresin ki bu mektubumu hemen yak. Ben Güley'e bu mektubu başka bir iş için yazdığımı söyledim. Bak, senin yüzünden ben yalancı oldum. Bu mektupları ne zorlukla yazıyorum. Yüreğim kuş gibi vuruyor.» «Sevgilim, efendim mektubunu aldım. Çok üzüldüm. Sebebi ise, Mehmet demlen O pis oğlanla Güley karıya yolluyorsun. Ya Mehmet çarşıda okursa, birisine okutursa.... İnsan sevgilisine gönderdiği mektubu başkasına verir mi? Sen demek ki herkese açık olarak bizi söylüyorsun. Öyle sana küstüm ki ölünceye kadar sana mektup yazmıyacaktım. Sen benden ne kadar büyük de olsan akim benden azdır. Ben küçüğüm ama senden akıllıyım. Ben seni sevdiğimi Güley kanya bile ağzımla söylemedim. Halimden anladı. Birde mektup getirip götürüyor tabiî.... Ben seni sevmesem mektubunu bir vakit kabul etmem. Böyle şeyleri iki kişi bilecek. İnsanoğlu çiy süt emmiştir. Dünyada ne olur ne olmaz. Benim kadar derdin olsa bilmem ki ne yapacaksın. Sen hiç olmazsa serbestsin. Ben mahpus gibiyim. Bir yere bırakmıyorlar. Geçen gün kardeşim olacak Hızır, «Şu Kadriye ölse de sülâlemiz kurtulsa.» dedi. Ben de öfkelendim. «Beni Rahim'e verin başınızdan giderim.» dedim. «Kurtulursunuz işte. » dedim. Annem işitmiş bana bağırdı. Ben de «İyi ettim de söyledim. On tane Hızır Rahim'e kurban olsun» dedim. «Gönlün varsa git kızım,» dedi. Ben de giderim, ne olmuş. Rahim öteki damatlarından aşağımı?» dedim. «Rahim'e gidersen, benim kızım değilsin. Arkana bakmazsın. Ne anna var. ne baba var. Babanın sana yaptıkları gözüne, dizine dursun. » dedi. Şimdi, dört gündür annem benimle konuşmuyor. Ben benimle küsülü olduklarını hiç sevmem. Canım, o saat sıkılır. Herkesle konuşmalıyım. Gülmeliyim. Ama senin hatırın için aldırış bile etmiyorum. Senin canın sağolsun. Dediklerinin biri umurumda değil. Ben yalnız seni düşünüyorum. Seni görmezsem aklım başımdan gidiyor. Para, mal gözümde yok. «Rahim'in yanında olsam da isterse dağ başında olsam,» diyorum. Beni nalla çivi arasına koysan gene seninim. Söz birdir. Benim sevgili oğlum Haydar'ın gözlerini benim yerime öp, olmazını? Seni neden bu kadar çok seviyorum? Elbet gönül gönüle karşıdır. Sen de mutlak beni o kadar çok seviyorsun. Canım sana fedadır. Ben seninim, sen de benimsin. Sana karşı kusurum varsa affet. Sen ne emredersen ben öyle yaparım. Kendine iyi bak. Her iki ellerini hörmetle sıkarım. Annem Banazi'ye gidecek. Sah günü. Bende senin yanma geleceğim. Nöbetin ne zamansa bana bildir. Seni kırk dakika görsem elverir. Gecenin saat dokuzunda gelirim. Bir de pazarlığım var. Gelirsem beni hiç öpmiyeceksin. öpersen gelmem. Çünkü ben öpüşmekten hastalanıyorum. Gelirsem, sende beni dinlemez de öyle yaparsan gücenirim. Kusura bakma acele yazdım, iyi yazamadım. Bu yazı sana lâyık değildir benim sevgilim.» «Dünkü mektubunu aldım. Yazdıklarını bütün kabul ediyorum. Ne kadar çok çocuğun var. İki tane çocuk. Onlara bakmak lâzım. Her bir hanımın pisliği, temizliği çocuklarından belli olur. Hele o kızınızın hali nedir, ne ayıp şey? Deli arlanmaz, sahibi arlanır. Sen elinden geleni yap. Anası beceremezse günahı boynuna.... Kız daireye geliyor da sen O'na nasıl kızım diyorsun. Yüzü pis, elbisesi pis... Bak sağolsun, benim babam, bu sıkıntı sırasında bir şey istersek bize iki şey getirir. Ben babamı çok severim. Bir muska için tamam kırk lira verdi. Bu muska ile sen benden vaz geçermişsin. Ben senin gözüne domuz gibi görünecekmişim. Bana annem yalvardı. «Aman kızım. Bu muskayı boynuna tak ki paramız boşa gitmesin.» Ben de dedim ki «Paraya yazık değil mi?» dedim. Babam da annemden şikâyetçi. Dün bana dedi ki «Kızım. Annenin elinden nereye gideyim de kurtulayım.» dedi. Şimdi bunları bırakalım. Ben ne diyordum: Yani Rahim bey, sen çocuklarına bakmıyorsun. Yazıktır. Ben acıyorum. Hem de hasta halimde senin çocuklarını düşünüyorum. Hastalığım zatürrie imiş. Ama iyi baktık, hafif geçti. Sakın hanımını memlekete gönderme. Adam adama yük olsa can gövdeye yük olur, demişler. Sen hep inat ediyorsun. «Güley'e gel de seni doya doya göreyim,» diyorsun. Beni hiç bir zaman yalnız bırakmazlar. Çocuklar bana annelerinden daha düşkündürler. Bu da bir tali. Ben de buluşmamızı istiyorum, İkimiz bir odada otursak, fikrimi söylerim. Yazmak olmuyor, beni dinle. Elinden geldiği kadar fazla çalış. Bir ev sahibi ol. Tabiî burada bir evin olmalı. İhtiyarlarsan elinde mal kalır. Neden evini benim yüzümden dağıtacaksın. Hanımına da yazıktır. Paranın kıymetini bil ki babam gibi olasın. Bak bizim on para borcumuz yoktur. Ben seni herkesten yüksek görmemi isterim. Sakın benim için «Bugün beni sever, yarın başkasını.» deme. Mektubuma bu kadarla nihayet verir, her iki ellerinizi hasretle öperim Bay Rahim». «Bay Rahim, Bugünkü mektubunuzu aldım. Bana kızmışsınız. Karınız «Sana O kızdan fayda yok» demiş. Sen de «Ne zaman olsa Kadriye benimdir,» demişsin. Sana şaşıyorum karın kim ki sana söz söylüyor. Demek sen ona çok yüz vermişsin. Öyle anlıyorum ki sen kendini saydırmamışsın. Ben senin yerinde olsam, O'nu it yerine komam. «Ölsem de kurtulsam» diyorsun. Sen ölme ben öleyim. Senin gibi erkek bin senede meydana gelmez. Sana Kadriye kurban olsun. Sen bir karının lâhna dayanamazmışsın. Ben nasıl bir sürü adamla başa çıkıyorum.? Bir daha bana ölümden lâf etme. Ben ölüm lâhna meraklanırım. Bir şeyi kırk kere söyleseler olurmuş. Hemen o lâkırdıyı söylersin. Ben başkasını bir gün olur, koynuma alır yatarmışım. Ben senden başkasını koynuma almam. Ama sen her zaman bayan'mla yatıyorsun. Bana da biraz merhamet et. Mektubunu okuyunca canımın hırsını küçük kardeşim Mitat'tan aldım. Sabahtan bir güzel dayak attım. Maşayı üzerinde iki parça ettim, ikimiz bir olduk, iki saat ağlaştık. Bu bir güzel bahane oldu. Yüreğim boşaldı. Sonra Mitat'a acıdım. Yavrucuğun ne suçu var. Yirmi gün oldu seni göremiyorum. Hırsım hep ondan. Cin tepeme sıçrıyor. Galiba bayanını üzmemek için bizim evin önünden geçmiyorsun. Ona yazıksa bana da yazıktır. Benim senden başka derdim yok. Ne zaman gelirsen haber ver de pencerede bekleyeyim, seni bir kere göreyim. Ömrümü harap ettin. Halbuki sen mektubunda bana «Kahrol» diyorsun. Bunu sana yakıştıramadım. Sen büyüksün ama akıl yaşta değil, başta imiş. Bana bir daha kötü söz söyleme.... Bana anam, babam kötü söylemezler. Beni nazlı büyüttüler. Üstüme gül atmazlar ki dikeni batmasın diye. Ben bu yaşıma geldim, kimseden dayak yemedim. Sebebi, küçükten beri büyüklerimi sayarım. Sen de benim büyüğümsün. Seni de elimden geldiği kadar sayıyorum. Ellerini öperim bay Rahim.» «Candan sevgili bay Rahim, Dün gece seni gördüm. Yüreğimde güller açıldı. Ama seni o halde gördüm ki çok acıdım. Vücudun iskelet gibi olmuş. Kemiklerin nerdeyse bir bir sayılacak. Seni şimdiye kadar böyle yakından görmemiştim. însan kendisini bu kadar harap edermi? Yazık değilmi? Ben O geceden beri seni çok merak ediyorum. Aklım başımda değil. Sen de «Ben senin için böyle zayıfladım,» dedin. Haksızlık bu. Ben senin çocuklarını bayanını kabul ediyorum. Daha ne düşünüyorsun? Benden idare bekleyin. Evi ben idare ederim. Hepinizi idare ederim. Artık zayıflama. Bana inan. Benim yalanımı kaç kere tuttun? Kendini hiç üzme. Ben bir sözü düşünür söylerim, söyledim mi arkasında kıyamete kadar dururum. Bak, «Güley karının evine geleceğim,» dedim. Babamı evde bırakıp gizilden geldim. Ben geldiğim zaman dokuza onbeş vardı. Ben senin yanında bir saat onbeş dakika oturmuşum da bana bir dakika gibi gelmedi. Hep aklımda. İçeri girdiğim zaman sen ayağa kalktın. Hiç erkek kısmı, kadına ayağa kalkar mı? «Buyur» dedin. Yanıma oturdun. Sana yavaşça «Teşekkür ederim» dedim. Yavaş söylediğimden, tabi duymadın. Cevap vermedin. Ellerin titriyordu. Ben içeri girince senin yüzün sarardı. Ben de o gece hasta gibi oldum. Bütün bunlar birbirimizi çok sevdiğimiz içindir. Senin yanında iken hem seviniyor, hem de üzülüyordum. Hep sen konuştun ben dinledim. Her sözü kabul etmiş oldum. Sükût ikrardan demişler. Ne yapdınsa sana müsade ettim. İçtiğin cigaranın dumanı hep ağzıma gitti. Halbuysa ben cigara dumanından nefret ederim. Dişimi sıktım. Sana bunu belli etmedim. Bir de bana cigara içmeyi teklif ettin. Ben senin içmene razı değilken.... Galiba paran da çok, 30 kuruşluk cigara içiyorsun. Sevgilim, tek rakı iç (e cigara içme.... Ben kokusunu sevmem. Mektubunda yazıyorsun ki «Sen de benim dilimi emeydin ne kadar tatlı olduğunu anlardın,» diyorsun. Sen bana öyle yaptığın zaman yüreğim bulandı. Seni ne kadar seviyormuşum ki «Yapma» demeye kıyamadım. Lâkin o zaman elini kalbime koy say dm, nasıl vuruyordu anlardın. Yüzünün tüyleri hep derime battı. Bıyıkların hep ağzıma girdi. Ellerin soğuk olmuştu. Vücudunda ne kadar tüylerin varsa sanki uzamıştı. Alışmadığım için bana tuhaf geldi. Senden uzakta durmamın, gözlerimi yummamın sebebi budur. Ama gayret eder alışanın. Beni ömrümde hiç öpen olmadı ki.... Kardeşlerim bile öpmezler. Buna alışırım diyorum ama* dün gece senin pek sabırsız olduğunu da anladım. Korkuyorum. Ne olur ne olmaz. Sabrın sonu selâmet. Ama bu lafların hepsi faydasız. Senin, benim dediğimiz olmaz, Allah’ın dediği olur. Beni kaçırmayı teklif ettin. İşte bunu sana hiç yakıştıramadım. Sen beni alçak etmek istiyorsun da ben seni neden yüksek görmek istiyorum?</p>

  <p>Bana kaçmayı lâyık gördüğün için sana teşekkür ederim. Sen evli iken ben seni kabul edip bekliyorum da sen babamın, anamın gönüllerinin olmasını bir türlü bekliyemiyorsun, Bugün severim de yarın başkasına giderim, diye düşünme. Sen yüz yaşına gelsen yine kabulümsün. Zavallı sevgilim, saçların hep beyaz olmuş. Her beyaz tel, bana gelinlik telim imiş gibi sevimli geldi. Daha güzel yazamıyorum ki yüreğimdekileri tarif edeyim. Ellerini hasretle öperim. Halbuki oraya gelirken hep ellerini öpmeyi düşünmüştüm. Zaten bir arada geçen zamandan bir şey anlıyamadım ki.... Adeta hasta gibi oldum. Kusura bakma, bir daha gelirsem mutlaka elini öpeceğim. Paltonu tutup giydirecektim. Kendin giydin. Elbisenin seni bana karşı utandırdığını yazıyorsun. Hemen farkettim. Pantalonun ütüsüzdü. Bu da hanımınızın terbiyesidir. Ben seni elbise için sevmiyorum. Bana ne söylersen hakkındır. Sen benim büyüğümsün, söylersin.</p>

  <p>Sen benim ciğerimsin içimsin. Yalnız senden bir şey istiyorum. Çalış ki bayanından bir başka çocuk daha olmaya.... Çocuk yapmak için O'na mutlaka yaklaşacaksın. Ben hırsımdan ölürüm. Dünyada senden başka kimsem yoktur. Bana haksız yere kızarsan da var ol.» «Sevgili Bay Rahim,</p>

  <p>Geçen mektubumda sana «Geveze» dediğime gücenmişsin. Ama haklıyım. Güley'le oturup beni konuşmuşsun. Ne kadar sevmediğim şeyler varsa hepsini yapıyorsun. Hele o Kürt'lerle gezmene öyle canım sıkılıyor ki.... Bir daha bizim evimizin önünden köylülerle beraber sakm geçme. Öyle geçersen su yolundan geç. Seni, o pislerle beraber gözüm görmesin. Hele o top kravat boynunda. O'na çok sinirleniyorum. Öyle şeyleri bırak da üstüne bir elbise yaptır. Elbiseliği biraz fazla al da Haydara da bir elbise çıksın. Bay Rahim kendine bir yazlık kar yağdı pardösü yaptır. Biraz kendine bak. Vücudunu harap etme. Dairede gece nöbetçi iken neden pijama giymiyorsun? Pijama al. Pijama ve frenk gömleği ipek kumaştan olur. İpekli giyin. İyi giyinmeyen hasta olur. Bana kızmışsın da «Başka yere becayiş edileceğim,» diye yazmışsın. Gideceksen yakma git. Ayda bir kere olsun, gelir, bana görünürsün. Seni bir aydan fazla göremezsem artık deli olurum. Hem sonra hayalin gözümün önünden gider. Sen zarar edersin. Resim istemişsin. Benim şimdilerde yalnız başıma çıkarılmış resmim yoktur. İnşallah beraber aldırırız. Bir de Haydar'ı amcasına göndereceğini yazmışsın. Halbuki ben O'nu çok seviyorum. O'na temiz bakılsa O çok güzeldir. «Geveze» sözünü geri aldım. Haydar'ı benim yerime iki kere öp. Bayanına bir bilezik al. Burma bilezik. El içinde karındır. O'nun şanı, senin şanın. Bana gönderdiğin dolma kaleme teşekkür ederim. Ben sana ne göndereyim? Bu mektubum acele oldu. Kusurumu aftet. Sen benim büyüğümsün. Ben daima büyüğüme hürmet ederim. Babamla annem kavga etseler hiç karışmam. Başım dinçtir. Sen büyük olduğundan ben senin işine karışmam ama kötü bir iş yaparsan senin iyiliğin için karışırım. Bayanına mutlaka bilezik almalısın. Bir bilezik O'na çok değil. Kocası diri iken elinden alındı. Yazıktır. Ben onun gibi değilim. Canımın istediğini bana alacaksın. Demek ki benim istediğimi de mi yapmıyacaksın? Şaka söylüyorum sevgilim, ben senden hiç bir şey istemem. Yalnız bir ricam var: Bu mektubumu da, öteki mektuplarımı da hemen yak. Bir de Gül ey karıya hiç bir şey söyleme. Ne diyeceksen bana anlat. Az kaldı unutuyordum. Ama aramızda kalacak. Babam bana bir muska almıştı. Seni benden vaz geçirmek için. Uzakta bir büyük hoca varmış, O'na yaptırmışlar. Ben takmayınca altın ile kaplatmışlar. Boynuma takmadım. Bende duruyor. «Taktın mı» diyorlar, «.Evet» diyorum. Bay Rahim, karma müjde ver. Çok hastayım. Bu sene ben mutlak ölürüm. Kadın sevinir elbette. Portokal soyamadım. Çöreğe koyamadım. Ne sıcak ağzın varmış. Bir türlü doyamadım.»</p>

  <p>«Mektubunu aldım. Bana «Sen pek beceriksiz bir insansın» diyorsun. Acaip. Uykuda mısın? Bir şey beceremeseydim, yanma nasıl gelirdim? Ben öyle aptal aptal dururum ama, akıldan yana hamaratındır. Senden ayrıldıktan sonra babamın yanma uğradım da sonra eve geldim. Annem az kalsın ölecekmiş. «Nereye kayboldun?» dedi. «Babamın yanında oturdum» dedim. «İnşallah baban ölür de senin de ümidin kesilir. O herif sana arka veriyor,» diye ağladı. Sonra beraber komşuya oturmaya gittik. Meğer annem sana kaçtım diye korkmuş. «.Ben kaçmam ki.... Ne olacaksa elbet iyilikle olacak. Öyle değil mi anneciğim?» diye ağzını aradım. Yerle gök birbirine ne kadar uzaksa biz de birbirimize o kadar uzakmışız. Sonra sen beni ortada koyarsan birisi bana bakmazmış. Gül gibi adımı ben perişan edermişim. Bunlar hep annemin sözleri. Ben hangi tarata gideceğimi şaşırdım. Sana kaçamam babam kederinden ölür. Annem beni sana vermiyor. Ben hasretinden öleceğim. Bilmem ki ne olacak? Cuma gecesi yanma gelecektim. Güley karıya söz verdim. Sonra misafirler bastırdı. Gelemedim. Senide beklettim. Musibetler, saat onikide gittiler. Bu saatten sonra dışarı çıkmaya cesaret edemedim. Kusuruma bakma. İkinci buluşmamızda birkaç kere içini çekmiştin. Yüreğim parçalandı. Ben gelmeyince gene öylemi yaptın?</p>

  <p>Halbuysa buluştuğumuz zaman sana her müsadeyi vermedim mi? «Saat kaç?» diye bile sormadım. Seni istediğin kadar öptüm. Ah sen ne tatlısın? Hem tatlısın, hem acısın. Dudaklarım, göğsüm, omuzlarım hep çekim çekim çekiliyor. Dişlerinin yerlerini, morlukları görecekler diye ödüm kopuyor. Sigara içmediğine teşekkür ederim. Kokusunu almadığım için seni doya doya öptüm. Her tarafım halâ sızlıyor. Ama zarar yok. Yalnız bir şey söyliyeceğim: Sen çok sabırsız bir adamsın. Sen kız halinden hiç anlamıyorsun. Ben senden hem utanıyorum, hem de korkuyorum. Sen galiba bayanından başka bir kız görmedin. Başıma bir iş getirirsen ancak kendimi öldürmeliyim. Kız halini sen bir bilen arkadaşına danış. Tabi benim adımı söyleme. Ne bana zarar olsun, ne sana zarar olsun. Hem de güzelce vakit geçirelim. Daha ne yazayım. Bu kadarını bile yazarken utanıyorum. Her iki gözlerini hasretle öperim. Haydar'ın da gözlerini öperim. Ne olur kızın ölsede ömrü Haydar'a zammolsa.... Acele cevap.»</p>

  <p>«Muhterem bayım. Dün mektubunu aldım. Çok memnun oldum. Kaç zamandır seni göremiyorum. Hele ki bende senin resmini koynuma alıyorum. îki göğsümün arasına koyup yatıyorum. Öpe öpe kartonda hal kalmadı. Gece gündüz seni arıyorum. Her zaman yanımda olmanı istiyorum. Çok canım sıkılıyor. Sen galiba bana büyü yaptırdın. Allah aşkına böyle bir şey yaphrdmsa bozdur. Banada günahtır. Elbise soruyorsun. Yaparsan lâcivert kumaştan olsun. înce beyaz çizgili lâcivert kumaşlar varya.... îşte onlardan.... Aklında kalsın çizgileri beyaz olmalı. O sadakor ceketini bir daha giymiyeceksin. Ben onu hiç sevmiyorum. Hem de sana lâyık görmüyorum. Bak Rahim bey, ben namaz kılıyorum. Sen de namaz kılmaya başla. Allah belki bize acır. Bizi bir usullü biri birimize kavuşturur. «Yanıma gel» diyorsun. Yanma neden geleyim? Yanma gelince seni doya doya öpemiyorum ki.... Yeri belli olursa bayanınla kavga edersiniz. İnsan sevdiğini öperken «Aman yeri belli olmasın. » diye düşünürse tadı çıkmıyor. Sevincim dağılıyor. Sonra eve gelirsem içim büsbütün sıkılıyor. Güneş kararıyor. Halbuysa öte taraftan sen bunları hiç düşünmüyorsun. Sen hoyrat, yaramaz, insafsız bir adamsın. Her tarafımı koparıyorsun. Ben sana öylemi yapıyorum. Mektubunda «Ben senin artık ağa'nım4» diye yazmışsın. Ben demek senin beslemen miyim? Sana küstüm. Bir daha böyle bir lâf istemem. Sen benim bayımsın. Ben de senin bayanınım işte o kadar. Ah bir kere sen benim bayım olsan, ben de senin bayanın olsam.... Kurban keseceğim. Evine gelsem mevlut okutacağım. Geçen sefer geldiğim zaman boynumda babamın yazdırdığı muska vardı. Ölümü göresin ki doğru söyle, sana domuz gibimi göründüm. Domuz gibi görünsem beni öyle sevmezdin ki.... Bu muskalar yalan mı kuzum? Allah bizim çekdiklerimize acısın. Sana bir daha sanlaydım da, sonra öleydim. Ellerini hasretle sıkarım. Allaha ısmarladık sevgilim.» «Sevgili Rahim bey, Haydar’ın hasta olduğunu yazıyorsun. Aman Rahim sana büyük ricam: Haydar1 a iyi bak. Doktor getir, baktır. O benim oğlumdur. Emaneti sanadır. Evvelâ sana sonra Allah'a emanet etmişim. Anası olacak kaltak alçak bir kadındır. Haydar'ıma bakmaz ki.... Ben yanında olsam hemen iyi olurdu. Aman Rahim paraya, masrafa bakma. Haydar'ımı doktora götürün. Çok mu hasta? Ne olursa olsun evine gidip bakacaktım. Sonra bayanın benimle kavga eder diye cesaret edemedim. Çok hasta değilse, Allah aşkına bir gün daireye getir de gözümle göreyim. Beni merakta bırakma. Köpeğin olayım Rahim bey.... Doktora iyice muayene ettir. O'na gelen derdler bana gelsin. Oğlumun o güzel gözlerine Kadriye annesi kurban olsun. Acele cevap beklerim. Dört gözle beklerim.»&nbsp;</p>

  <p>«Rahim bey, O Güley kaltağı bana neler etti. Artık canımdan usandım. Tam yirmi lira verdim Haydar'ımdan bir haber getirsin diye. Halâ bir ses çıkmadı. Hastalık kızamık mi? Kızamıksa geçer. Bana Allah aşkına acele bildir. Sen yüreksiz bir adamsın. Deli bir aadmsm. Merhametsizsin. Allah belânı versin senin. Çocuğun canı bir şey ister de almazsan ölümü öp. Bizim komşuda bir İstanbullu Lâtife hanım var. O'na kızamık hastalığını sordum. Pehriz istermiş. Kırmızı şeker yedirilecekmiş. O kırmızı şekeri şekerciler bilirmiş. Al. Şerbet yapsınlar, içirsinler. Oğlumu senden canlı canlı isterim. Benim ne talihsiz başım varmış.»&nbsp;</p>

  <p>«Sevgili Rahim Bey. Mahsus selâm eder her iki ellerini hasretle sıkarım. Sana mektup yazmadığım için bana gücendin. Kusur bende. Affet. Senden ayrıldıktan sonra dünya gözüme zindan kesiliyor. Seni görmek için her şeyi göze aldım. Dairenin önünden geçtim. Gene de göremedim. Geçen gece çektiğin ah'Ian bir türlü unutamıyorum. Ne kadar dertli olduğunu anladım. Ben de senin kadar dertliyim. Seni öyle özledim ki.... Ben artık sensiz duramıyacağım. Gözümde tütüyorsun. Acele ediyorum. Annem beni çağırıyor. Dünyada senden başka herkes ölsün. »</p>

  <p>&nbsp;«Sevgili bay Rahim. Ben hastayım. Benim üzerime bir hal geldi. Seni hiç aklımdan çıkaramıyorum ki.... Kardeşlerime kaç kere «Rahim'ciğim» demişim. Ben sana alıştım. Bu tütüne alışmaya benziyor. Şimdi senin benim uğruma, bir sözümle sigarayı nasıl bıraktığına aklım erdi. Teşekkür ederim. Sana bu mektubu acele yazıyorum. Haydar'ı dün daireye getirdin. Gördüm. Allah senden razı olsun. Gözlerini benim yerime öpmedinse ölümü göresin.» «Sevgili efendim, Mektubunu bugün aldım. Bir resim daha yollamışsın. Resmin ne güzel çıkmış. Ne kadar sevindiğimi tarif edemem. Doyuncaya kadar öptüm. «Kocacığım. Kocacığım. » diye ağladım. Seni iki mememin arasında taşıyorum. Sofrada, onların yanında otururken farketmeden etime bastırıyorum. Seni öyle özledim ki.... Ben senin derdinle artık öleceğim. Hiç duramıyorum. Hasretine dayanamıyorum. «Ölüm bir gündür, ağlamak üç gün» demişler. Sen bana ne yaptın ki ben böyle yanıyorum. Tuz gibi eriyorum. Seni doya doya öpemeden öleceğim diye korkuyorum. Dünyada senden daha tatlı bir şey yokmuş. Anamla babam yarın gece Banazi'ye gidecekler. Ne olursa olsun seni içeriye alacağım. Seni benim yatağımda yatıracağım. Beraber yatacağız. Hep bunu düşünüyorum. Seni elimle soyacağım. Ben artık senden hiç utanmıyorum. Seni göğsümde yatıracağım. Seni doyuncaya kadar öpeceğim.... «Ölsem senin yanında soyunamam» diyordum ya yalan.... Bütün çamaşırlarımı çıkaracağım. Anadan doğma.... Bana artık ne istersen yap.... Beni öldür. Ben senin uğruna deli olmuşum. Deli olmuşum ben. Bende seni öpeceğim. Her taraîmı kanatacağım.... İsterse bayanın görsün.... Ben senin erkekliğini yiyeceğim.... Doyana kadar....» İstanbullu, bu önündeki kâğıtlar daha edepsiz bir feryad kopararak herkesi buraya toplıyabilirlermiş gibi elini üzerlerine kapattı. Ve yüksek sesle, — Dehşet.... dedi.</p>

  <p>Günler İstanbullu için oldukça rahat geçiyordu. Birisine iyilik yaptığı için memnundu. Arada sırada, pek beşeri bir hisle bu yardımından, inanılmaz bir tesadüfle Kadriye'nin haberdar olmasını istiyordu. Yüzünü hiç görmediği bu kızcağızı ruhunun en derin en hasta —yani en dejenere— taraflariyle tanımıştı. O'na kızıp dururken giderek merhamet duymaya başlamıştı. Onyedi yaşında bir çocuk, kendi kendisine böyle olamazdı ki.... Kızını sevdiğinden ayırmak için muska yazdıran baba, kızıyla, evli ve iki çocuk sahibi bir erkek üzerinde kavga eden ana. Mebus hamamlarında beyleriyle beraber yıkanmak imkânına nihayet malik olan kadınların havadisini kız kardeşine getiren delikanlı, mektuplarını taşıyan, bir çocuğun sıhhati hakkında 20 liraya haber ulaştıran ve bazı geceler evine sevdalıları kapatıp savuşan Güley ve tabiî, içinde böyle çapraşık münasebetlerin gecenin en geç saatlerinde kolayca cereyan eden bir kasaba mahallesi bu işlerden hisselerine göre derece derece mesuldüler. Şimdi, kurşunlarla beraber hacaleti de yalnız başına Kadriye ve bir parça da ailesi mi çekecekti?</p>

  <p>İstanbullunun tahmini hilâfına pederin bir de namusu ayaklanır, kızı reddetmeye, sokağa atmaya kalkarsa.... Bu isterik çocuk doğruca Tözey'in yanma gidecekti. Tözey'in yanma.... Varlık vergisi vermek için.... Az kalsın.... Bereket, Abdurrahim beyle anlayacağı şekilde konuşmuştu. O'na anlatmıştı ki erkeklik bıyıktan, kalay kakmalı kuka tespihten, Adıyaman şalvariyle Arap kefiyesinden ibaret değildi. Hele mevzu bahsolan mertlik çarşı ortasında bir kız çocuğunu iki kurşunla yere sermek de olamazdı. Burada susmak lazımdı. İstanbullu, yiğitlikten dem vururken herkesin en namert heriflerin bile duyduğu kolaylıkla ne güzel sözler söylemişti. Üç, dört sene evveline gelinceye kadar dünya üzerindeki en mühim meseleleri keklik beslemekten ve siklavi tay sahibi olmaktan ibaret sayan, ve böyle olduğu için de, tabiî, çalıştığı dairede müteaddit takdirnamelerle taltif edilen altı sınıflı iptidaî mektebinden mezun hem küçük memur hem zengin bir derebey sülâlesine mensup bulunduğundan iki defa betbaht bir adamcağıza merdane hareket ederek bir genç kızın kalbine gidecek yolu göstermek; bunu O'na inandırmak kolay bir iş değildi. Yahut İstanbullu bunu pek zor başardığını zannetmekten, —yani muvaffakiyetini müşkilâtı ölçüsünde kıymetlendirmekten — zevk duyuyordu. Mektupları gene o atlas bohçaya, mühim bir şey yapıyor gibi Abdurrahim beyin önünde sarmış, uçlarım sanki dua okuyarak hazin ve erkekçe kelimelerle düğümleyip,</p>

  <p>— İşte bu da oldu azizim demişti, bunları alınız. En doğrusu hepsini derhal yakmaktır.... Karşısındaki gözlerde doğup batan imkânsızlığı sezerek lâfını biraz yumuşattı: En iyisi yakmamalı. Yaktıktan sonra, cezadan ucuz kurtulmak gibi sefilce, namussuzca bir hareket imkânı kalmaz. O zaman elbette yaptığınız fedakârlık daha az değerlidir. Bunları itina ile saklayınız. Mahkûmiyetten sonra güzel bir mektupla bayana yollarız. Anlıyor musunuz? Mektubu ben yazacağım. «İşte denilecek, siz bana, benim erkekliğime güvendiniz. Bir genç kızın bir erkeğe mektup yazması ona olan itimadını gösterir. İşte ben o itimadı en müşkil şartlar içinde suistimal etmedim. Hayatıma karşı sizin şeref ve haysiyetinizi korudum. Eğer sokakta silâhla taarruza uğramak size herhangi bir zarar verirse ben gerek içerde ve gerek dışarda onu da ödemeye hazırım. İsmimi her zaman taşıyabilirsiniz.» Anladınız mı?</p>

  <p>Kadriye hanım, hassas bir kızdır. Bu hareketinizin mânasını muhakkak anlar. Yüz seneye mahkûm e3ilseniz yolunuzu bekler. Tabiî, hadiseler gerek sizin refikanızı, gerekse O'nun ailesini yumuşatmış olacaktır. Az vakitte kavuşursunuz. Size verilecek ceza, zulmetseler 12 seneyi aşmaz. İki senesini burada, dört buçuk senesini asri cezaevinde geçirirsiniz. Yakında bir af olmazsa beş, altı sene sonra dışardasınız. Bu sözlere karşı Abdurrahim bey bir tek sual sormuştu:</p>

  <p>— Mektubu yazmayı vadediyor musunuz? Mahkemenin bilmem kaçıncı celsesinde bu celse gizli yapılmıştı Abdurrahim beyin pek sinirlendiği, hattâ salondan çıkarken davacı Avukatını bu pek ihtiyar pek ufak tefek bir adamcağızdı bir tokatta baygın olarak yere serdiği duyulmuştu. Bu vakanın hikâyesi, o gün mahpusaneye Abdurrahim beyden daha evvel geldi. Meraklılar yolunu beklediler. İlk karşılayan, İzollu Ağalarından İsmik Ağa idi. İstanbullu yukarda bulunduğu için meseleyi topal Sefer koşup anlatmıştı.</p>

  <p>— «Geçmiş olsun beyim» diyecek oldum.</p>

  <p>— Ne var?</p>

  <p>— Bugün mahkemede Avukata....</p>

  <p>— Galiba bir tokat da sen istiyorsun. Yıkıl karşımdan!.... Hepsi bu kadar Bir hafta sonra karısının çocuklarını alarak memleketine gittiği duyuldu. Daha bir hafta sonra Abdurrahim beye ceza verdiler. 8 sene 4 ay. Neredense, kendisine temyiz etmemesi de ihtar olunduğu için ceza katiyyet kesbetti. Bunun altıda birini yattıktan sonra yani tevkifinden bir sene, dört ay, yirmi gün sonra fişi doldurulup bir asri cezaevine gönderilecek. Geri kalan yedi seneyi bir senesi beş ay sayılarak topu topu 35 ay zarfında bitirecek. 35 Ay. 1943 senesinde piyade askerliğinen 67 ay daha az bir müddet...</p>

  <p>Bir öğleden sonra topal Sefer gene başını iki tarafa sallayarak odaya girdi, İstanbullu sordu:</p>

  <p>— Ne var ulan Kürt?</p>

  <p>— Bırak beyim.... Kürtlük de berbat oldu.... Bırak....</p>

  <p>— Hayır mı?</p>

  <p>— Şu Abdurrahim bey yok mu?</p>

  <p>— E....</p>

  <p>— Rezilin biri imiş?</p>

  <p>— Kumara mı başladı?</p>

  <p>— Keski kumar olsa.... Kumar erkek işi.... Hani O'nun yanma bir kan geliyordu?</p>

  <p>— Güley mi?</p>

  <p>— Adı batsın. Güley....</p>

  <p>— Ne olmuş Güley'e?</p>

  <p>— Demin geldi. Kaç gündür geliyor. Ceza tasdik olalı, herifin eline gün kâğıdı verdiklerinden beri.... Bir aydır, Güley hep geliyor. Her gelişte çekiyor herifin paralarını.... Aralarında ne olmuşsa olmuş... Bugün, demirin önünde konuşuyorlardı, inadına kalabalık. O Rahim Bey ağlamaya başlamaz mı? Güley denilen orospunun eline davranıyor, karının elini öpecek. «Aman sen bilirsin, sen bilirsin. » diye yalvarıyor. Cuma nihayet karıyı koğdu, Beyi çekti götürdü. Şimdi sordum hâlâ ağlıyormuş.</p>

  <p>— Sebep?</p>

  <p>— Sebebini öğrenemedim. Sebep neymiş bey? Erkek karıya karşı ağlar mı? Sen bir Abdurrahim beysin.... Tuu namusuna.... Kadının elini öpecek. Sefer'e aşağıdan bağırdılar. İstanbullu yalnız kalınca rahatsız rahatsız düşündü. Çoktan beri Abdurrahim beyle konuşmamışlar idi. Şimdi farkına varıyordu ki kendisinden âdeta kaçmıştı. «Allah, Allah.... dedi, bahçeye çıksam içeri giriyor. İçeri girsem bahçeye çıkıyor. Meraklandım doğrusu....»</p>

  <p>Abdurrahim beyin çekinmesine bakılırsa işi Güley'den öğrenmek daha doğru olacaktı. Kadına yolu düşerse cezaevine uğraması için haber göndermeye karar verdi.</p>

  <p>İstanbullu bu kararı iki gün unuttu. İki gün de haber götürecek gardiyan, Güley'i bulamadı. İstanbullu telâş etmeye başlamıştı. Abdurrahim beyin herkesin ortasında hüngür hüngür ağlayarak bir kadına yalvarması için bir tek hadise vuku bulmuş olabilirdi. Mutlaka Kadriye'yi ailesi iyi, kötü birisine veriyordu. Abdurrahim beyin gösterdiği büyüklüğe karşı bu hareket haksızlıktı. İstanbullu, istemeden karıştığı ve epey de marifet gösterdiği bu macerada artık bitaraf değildi. Tekrar ve bu sefer Abdurrahim beyden yana müdahale etmesi, meseleyi kıza münasip şekilde mlatması lâzımdı. Kızdan alınacak cevaba göre, babasını çağırıp açık açığa konuşmak bile icap ediyordu.</p>

  <p>İstanbullu da, bütün edebiyatçılar gibi, zaman zaman hayatın gidişine kendi hayaliyle karışır, ondan birkaç adım ileri atılıp birtakım düşünceler hazırlardı. Şimdi de kıza yazacağı acıklı mektubu, pederine söyleyeceği makul ve insaflı sözleri tasarlamaya başlamıştı ki, beşinci gün ikindi üzeri Abdurrahim bey odaya girdi. Gene aynı kıyafetteydi. Genç ve güzeldi. Güley'in önünde ağlamış olmasına rağmen üzerinde yenilmiş bir insanda bulunması lâzım gelen hiç bir kederli taraf yoktu. Yalnız kapıyı âdeti olmadığı halde vurmuştu. Oturmuyordu. İstanbullu, yanlış öğüt verip işi berbat etmiş gibi kendisini kabahatli bularak telâşla yer gösterdi:</p>

  <p>— Nerdesiniz? Ben de sizi görmek istiyordum. Hele oturun.</p>

  <p>— Rahatsız etmedik ya beyim....</p>

  <p>— Estağfurullah. Oturun rica ederim.</p>

  <p>Abdurrahim bey bir iskemle çekip oturdu. Cebinden tespihini çıkardı. Kefiyesinin saçaklarını, kibirli bir kadının saçlarını arkaya atması gibi başının bir hareketiyle omuzlarına koydu. O bunları yaparken İstanbullu büyük bir sıkıntı içinde söze nerden başlayacağını düşünüyordu. Nihayet, böyle vaziyetlerde, en iyi çarenin, manasız ve kabul edilmeyecek mazeretler sıralamaktansa, doğrudan doğruya kabahati yüklenmek olduğunu kestirdi. Fakat ne de olsa kendisi de bir insandı. «Ben» diye başlayacağına:</p>

  <p>— Biz dedi, galiba bir hata yaptık.</p>

  <p>— Evet beyim. Büyük bir hata....</p>

  <p>— Büyük mü? İzam da etmeyelim. Bir kere 12 yıl ceza vermediler. Hamdolsun sekiz seneye indi.</p>

  <p>— Keski oniki sene verseydiler de sizin sözünüzden çıkmasaydık.</p>

  <p>— Benim sözümden mi?</p>

  <p>İstanbullu, anlamayarak, fakat telâşlanarak gözlerini kırpıştırdı.</p>

  <p>— Vallaha beyim.... Ben «Olmaz» dedim, yalvardım. Lâkin karı kısmını bilirsiniz. Adem Aleyhüsselâm'ı cennetten....</p>

  <p>— Cenneti bırakın. Siz neye «Olmaz» dediniz?</p>

  <p>— Mektupları mahkemeye vermek meselesine....</p>

  <p>— Ne diyorsunuz? Sakın mektupları....</p>

  <p>— Avukat bir taraftan.... Evet... Mahkemeye verdik.... Karı bir taraftan beyim, bana düşmanlık ettiler. Ben mahvoldum.</p>

  <p>— Mektupları mahkemeye verdiniz mi?</p>

  <p>— Verdik.</p>

  <p>— Hepsini mi?</p>

  <p>— Hepsini.</p>

  <p>— Yiğit adammışsınız Abdurrahim bey.... İstanbullu aynı zamanda hem öfkeleniyor, hem iğreniyor, hem de hiç bir mesuliyeti kalmadığı için: RAH ATLASI YORDU: Aferin.... Demek hepsini verdiniz. Resimleri de verseydiniz bari.</p>

  <p>— Resimleri de verdik.</p>

  <p>— İyi ama beraber ne demiştik. Bana söz vermediniz miydi?</p>

  <p>— Söz vermiştim. Lâkin ben O'nu seviyordum. Karı dedi ki.... Bizim hanım.... «Babası yemin etmiş dedi, bir satır el yazısı göreyim. Benim O isimde kızını yok demiş,» dedi. Bizim hanım da yemin etti. Burada Kur'an'a el bastırdım. Kız, babası reddedince, sokakta kalacaktı. Bizim hanım alıp beraber memlekete götürecekti. Bize kendi eliyle düğün yapacaktı.</p>

  <p>— Siz de hayvan gibi bu saçma laflara inandınız mı?</p>

  <p>— İnandım. Babası kabul etmez diye düşündüm. Herifin namussuz olduğunu kestiremedim.</p>

  <p>— Kızı size vermediği için mi? Daha doğrusu reddetmek suretiyle onu sizin avucunuza ister istemez düşmesini temin etmediğinden mi namussuz.... İyi Vallaha.... Burada namustan bahsedemeyecek birisi varsa.... Tuu.... Mahkemede mektuplar okundu mu?</p>

  <p>— Okundu.</p>

  <p>— Babası orada mıydı?</p>

  <p>— Oradaydı.</p>

  <p>— Kadın Aza? Mahkeme Azasını soruyorum.</p>

  <p>— O da oradaydı.</p>

  <p>— Ne yaptı?</p>

  <p>— Yüzünü kâğıtla kapattı. Yarısında «Yeter Reis Bey tahammül edemeyeceğim,» dedi.</p>

  <p>— Babası?</p>

  <p>— Ağlıyordu.</p>

  <p>— Durun bakalım.... Avukatı doğduğunuz celse mi bu?</p>

  <p>— Evet.</p>

  <p>— Avukat tokadı neden hakketti efendim?</p>

  <p>— Bana, salondan çıkarken, «Siz alçak bir adammışsınız,» dedi.</p>

  <p>— Yalnız alçak mı dedi?</p>

  <p>— Evet.</p>

  <p>— Değil mi efendim?</p>

  <p>— Haketmiş. O kadar ucuz olmaması lâzımdır. Şimdi anlıyorum. Karardan sonra kıza mektup yazdınız. Güley'i gönderdiniz. Kulak asmadı değil mi?</p>

  <p>— Tamam. İyi haber almışsınız.</p>

  <p>— Tabiî, Güley'e yalvardınız. Aklını çelin diye....</p>

  <p>— Yalvardım. İmkânı yok. O — Ağladınız da....</p>

  <p>— Kendimi kaybetmiştim. Başıma gelen felaketi....</p>

  <p>— Vay başınıza bir de felâket mi geldi?</p>

  <p>— Kızı evlendiriyorlar. Komşularında bir genç zabit vardı. Fakir bir çocuk. Eskidenleri Kadriye'yi severmiş de vermezlermiş. Fıkara diyerek.... Meseleyi duymuş. Mektup yazmış. Şimdi veriyorlar.</p>

  <p>— Vay alçaklar vay.... Size danışmadan öyle mi? Kızı reddedip sokağa atacakları yerde.... Pekâlâ Abdurrahim bey.... Şimdi ne yapalım istiyorsunuz?</p>

  <p>— Bilmem ki.... Ben dilim döndüğü kadar yalvardım. Derman bulamadım. Siz muharrirsiniz. Lütfen bir acıklı mektup yazınız. Kızın kalbini yumuşatalım.</p>

  <p>— Sahi.... Ben muharririm.... Öyle ya.... İşte muharrirliğin kırk yılda bir kere işe yarar yeri geldi. Başka bir çare düşünmediniz mi?</p>

  <p>Meselâ delikanlıya hadisenin içyüzünü bir mektupla anlatıp....</p>

  <p>— Düşündüm.</p>

  <p>— İyi öyleyse.... Yazdınız mı yoksa?...</p>

  <p>— Yazdım.</p>

  <p>— Açık yazsaydınız.</p>

  <p>— Açık yazdım.</p>

  <p>— Anlaşılıyor. O da kızın babası gibi kabul etti.</p>

  <p>— Vallaha beyim siz keramet ehlisiniz. Evet... kabul etti. İnanmadı ki üç günde cevap aidim. «Kadriye hanım, size yüz verseydi onu kahpece vurmazdınız,» diyor. Daha bir sürü hakaret... Demin büyük hata dedim ya.... Keski sözünüzü dinleyip mektupları vermeseydim. İstanbullu birdenbire bu sözle, kendisinin mektupları mahkemeye vermemek nasihati arasında nasıl taban tabana zıt bir düşünce olduğunu anladı. Sağ yumruğunu sol elinin içine yavaş yavaş vurarak gülümsedi:</p>

  <p>— Haaa.... Şu mesele.... Ben ne budalayım. Mektupları hiç olmazsa top yekûn vermeyecektin. Yarısını saklamalıydın. Bu sekiz sene dört ay zarfında kıza kim talip olursa bir tanesini yollardık. Vazgeçerdi.</p>

  <p>— Değil mi beyim?</p>

  <p>— İyi ama Abdurrahim bey, dünyada deyyus, hergele, pezevenk, namussuz bir tane değil ki....</p>

  <p>— Haklısınız beyim. Şimdi mektup yazmak faydasız mı? Siz ne fikirdesiniz?</p>

  <p>— Ben şaşırdım. Hiç bir şey düşünemiyorum. Siz muharrirsiniz. Acıklı bir mektup yazınız. Zaten söz de verdinizdi....</p>

  <p>— Söz mü vermiştim? Ben sizi, pala bıyıklarınıza lâyık olmayan bir erkek sanırdım. Meğer onları taşımayı haketmişsiniz.</p>

  <p>— Neyi?... Bıyıklarımı mı? Ne münasebet...</p>

  <p>İstanbullu yumruğunu gevşetti. Kahkahayla gülmeye başladı. Sonra yerinden kalktı. Çaresizlikle odayı enine boyuna biraz dolaştı. Bu herife Kürtçe de söylese hiç bir şey anlamıyordu.</p>

  <p>— Abdurrahim bey.... Bu işi zorlamayalım.... Bırakalım.... Allah ne takdir etmişse o olacaktır. Eğer ezelden Kadriye Hanım size kısmet ise bunu hiç bir kuvvet bozamaz.</p>

  <p>— Orasına amenna.... Lâkin bir mektup....</p>

  <p>— Mektubu şimdi bırakın rica ederim. Namussuz herif «Namussuz» kelimesini söylerken zevkten gözleri parlıyordu. Almaya razı olursa mektup söker mi? Orta yerde bir namussuz varken muharrir buna hiç bir çare bulamaz. Durun ağlamayın ama.... Ayıptır. Nihayet erkek olduğunuzu unutmamaya mecbursunuz Abdurrahim Bey, asilzade yerin evlâdı olduğunuzu nasıl unutursunuz? Erkek ağlar mı hiç? Hele sizin gibi bir erkek....</p>

  <p>Malatya mahpusanesine birdenbire ağır bir çekingenlik çökmüştü. Bir büyük cinayet işlenmiş de insanlar kan üzerinde yürüyormuş gibiydiler. Sanki alçak sesle konuşuluyor, kabil olduğu kadar işaretle anlaşmak isteniyordu.</p>

  <p>— Aman ha....</p>

  <p>— Aman ha.... Aman....</p>

  <p>— Aman haaa....</p>

  <p><br /></p>
</body>
</html>
