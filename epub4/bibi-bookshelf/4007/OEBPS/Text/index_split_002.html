<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KIZIL GERDAN</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="block4" id="calibre_pb_1">&nbsp;</p>

  <h2>- 1 -</h2>

  <p class="block6">Alnabru Otoban Gişeleri, Güvenlik Hattı. 1 Kasım 1999.</p>

  <p class="block2">Gri bir kuş Harry'nin görüş alanına girip, çıkıyor; Harry ise parmaklarıyla direksiyona vurmaya devam ediyordu. Vakit geçmek bilmiyordu. Dün televizyon programının birinde "ağır akan zaman" konusu konuşulmuştu. İşte Harry'nin içinde bulunduğu zaman da tıpkı böyleydi. Noel'de, Noel Baba'yı beklerken zamanın geçmek bilmemesi gibi. Ya da elektrikli sandalyeye oturmuş, elektrik verilmesini beklerken; durduğu düşünülen zaman gibi.</p>

  <p class="block2">Direksiyona daha sert vurmaya başladı.</p>

  <p class="block2">Otoyol gişelerinin arkasındaki açık alana park etmişlerdi. Ellen, radyonun sesini biraz açtı. Radyodaki spiker, büyük bir ağırbaşlılık ve ciddiyetle konuşuyordu.</p>

  <p class="block2">"Uçak elli dakika önce iniş yaptı ve Amerikan Başkanı tam olarak sabah 06.38'de Norveç topraklarına ayak bastı. Başkan, Ullensaker Belediye Başkanı tarafından karşılandı. Oslo'da harika bir sonbahar günü yaşanıyor. Hava adeta, bu zirve toplantısı için en uygun koşulu sağlıyor. Şimdi tekrar Başkanla ve yarım saat önce basın toplantısında yaptığı konuşmaya kulak verelim."</p>

  <p class="block2">Konuşmayı üçüncü kez yayınlıyorlardı. Harry; gişelerdeki bariyeri aşmak için çığlık çığlığa mücadele veren basın ordusunu izliyordu. Gizli Servis Ajanı olduklarını belli etmek istemeyen gri takımlı adamlar, gişelerin diğer tarafında durmuş; kalabalığı takip ediyordu. Kalabalığı gözden geçirdikleri her an sırtlarını kamburlaştırıyor, sorun olmadığını görünce de rahatlıyorlardı. Tam on ikinci kez kulaklıklarının doğru yerde olup olmadığını kontrol ettiler. Sonra tekrar kalabalığı gözden geçirip, telefoto lensi nispeten daha uzun olan bir fotoğrafçıyı bir süre izlediler. Ve nihayet, kulaklıklarının konumunu on üçüncü kez kontrol ettiler. Birileri İngilizce konuşarak Başkan'ı karşıladı ve birden etrafı bir sessizlik kapladı. Sonra mikrofondan kulak tırmalayıcı bir ses duyuldu.</p>

  <p class="block2">Başkan gür sesi ve net bir Amerikan aksanıyla dördüncü kez aynı sözleri dile getirdi. "Öncelikle burada bulunmaktan ne denli mutlu olduğumu belirtmek isterim... "</p>

  <p class="block2">"Ünlü bir Amerikan psikoloğun, Başkan'da ÇKB olduğu yönündeki düşüncelerini okumuştum," dedi Ellen.</p>

  <p class="block2">"ÇKB mi?"</p>

  <p class="block2">"Çoklu Kişilik Bozukluğu. Dr. Jekyll ve Mr. Hyde durumu. Psikolog; Başkan'ın şu an görünen normal yönünün, onca kadınla birliktelik yaşayan diğer seks canavarı halinden haberdar olmadığını düşünüyor. Yemin ettiği halde yalan söylemesine rağmen; mahkeme tarafından suçlu bulunmamasının nedeni de buymuş."</p>

  <p class="block2">Harry, üzerlerinde dolaşan helikoptere bakarak; "Yüce Tanrım," dedi.</p>

  <p class="block2">Radyoda Norveç aksanıyla konuşan birisinin sorusu duyuldu. "Sayın Başkan, Başkanlığınız döneminde Norveç’i dördüncü ziyaretiniz. Neler hissediyorsunuz?"</p>

  <p class="block2">Sessizlik.</p>

  <p class="block2">"Tekrar burada olmak, gerçekten harika. İsrail ve Filistin Devlet Başkanlarının burada buluşacak olmaları da bu ziyarete ayrı bir önem katıyor. Aslolan... "</p>

  <p class="block2">"Sayın Başkan, Norveç'e yaptığınız son ziyaretten bir şeyler hatırlayabiliyor musunuz?"</p>

  <p class="block2">"Evet, elbette. Umuyorum ki bugünkü konuşmalarda..."</p>

  <p class="block2">"Sayın Başkan, Oslo ve Norveç’in dünya barışı için önemi nedir?"</p>

  <p class="block2">"Norveç’in önemli bir rolü vardır."</p>

  <p class="block2">Norveç aksanı olmayan biri; "Başkanla göre gerçekçi sayılan somut sonuçlar nelerdir?" diye bir soru yöneltti. Ancak yayın hemen kesildi ve stüdyodan birileri mikrofona geçti.</p>

  <p class="block2">"Sayın Başkan'ın, Norveç’in... Norveç’in Orta Doğu barış sürecinde önemli bir rol oynadığına dair sözlerini dinledik. Başkan şu anda yola çıktı ve... "</p>

  <p class="block2">Harry homurdanarak radyoyu kapattı. "Bu ülkenin derdi ne,</p>

  <p class="block2">Ellen?"</p>

  <p class="block2">Ellen, omuzlarını silkti.</p>

  <p class="block2">Arabanın gösterge panelindeki telsizden gelen bir ses "İstasyon 27'deyiz," anonsunu yaptı.</p>

  <p class="block2">Harry, Ellen'a baktı.</p>

  <p class="block2">"Herkes yerinde ve hazır mı?" Ellen başıyla onayladı.</p>

  <p class="block2">"İşte başlıyoruz," dedi Harry ve Ellen bu sözleri duyar duymaz gözlerini devirmeden edemedi. Çünkü Gardemoen Havaalanı'ndan çıktıklarından beri, bu sözü beşinci kez duyuyordu. Park halinde bulundukları yerden gişeleri ve gişelerden sonra uzanan Trosterud ve Furuset otoyolunu görebiliyorlardı. Polis arabasının mavi ışıkları ağır ağır dönüyordu. Harry arabanın camını yarıya indirerek elini dışarı uzattı ve sileceğe takılan kuru yaprağı aldı.</p>

  <p class="block2">Ellen, parmağıyla ileride bir noktayı işaret ederek; "Nar bülbülü," dedi. "Sonbaharın sonunda bu kuşu görmek oldukça sıra dışı." "Nerede?"</p>

  <p class="block2">"Orada. Gişenin çatısının üzerinde."</p>

  <p class="block2">Harry başını öne eğdi ve camdan dışarı baktı.</p>

  <p class="block2">"Evet, görüyorum. Demek bu bir nar bülbülü?"</p>

  <p class="block2">"Evet, ama sanırım sen bir nar bülbülü ile kızıl ardıcı ayırt edecek durumda değilsin."</p>

  <p class="block2">"Haklısın," dedi Harry gözlerini kısarak. Uzağı net göremiyordu. Yoksa miyop mu oluyordu?</p>

  <p class="block2">"Nar bülbülü, nadir rastlanan bir kuştur," dedi Ellen. Termosun kapağını kapatmaya çalışıyordu.</p>

  <p class="block2">"Öyle mi?"</p>

  <p class="block2">"Bu kuşların yüzde doksan dokuzu güneye uçar. Sadece birkaç tanesi risk alır ve burada kalır."</p>

  <p class="block2">Radyodan yeni bir anons duyuldu. "62 numaralı istasyondan, merkeze. Lorenskog sapağına gelmeden iki yüz metre önde yol kenarına park edilmiş bir araba var."</p>

  <p class="block2">"Bir dakika bekle, 62. Araştırıyoruz," dedi merkezden yanıt veren kişi.</p>

  <p class="block2">Bir süre sessizlik oldu.</p>

  <p class="block2">Esso İstasyonu'nu işaret eden Harry; "Tuvaletleri kontrol ettiniz mi?" diye sordu.</p>

  <p class="block2">"Evet, istasyondaki müşteriler ve çalışanlar dışarı çıkartıldı. Patron hariç, tabii. Onu ofisine kilitledik."</p>

  <p class="block2">"Gişeleri de kontrol ettiniz mi?"</p>

  <p class="block2">"Evet, kontrol ettik. Rahatla Harry, yapılması gereken her şeyi yaptık. Burada kalanların tek umudu, yumuşak bir kış geçirebilmek değil midir? Belki umutları gerçek olur. Olmazsa, ölürler. Öyleyse neden güneye gitmiyorlar diye merak edebilirsin. Burada kalan kuşlar, o kadar tembel mi?"</p>

  <p class="block2">Harry aynaya baktı ve demiryolu köprüsünün iki yakasında duran güvenlik görevlilerini gördü. Siyah üniformaları ve kaskları ile görev yerlerinde duran bu güvenlik güçlerinin her birinin boynunda MP makineli tüfekleri asılıydı. Ne kadar uzakta olurlarsa olsunlar, vücut dilleri son derece gergin olduklarını ele veriyordu.</p>

  <p class="block2">"Eğer kış yumuşak geçerse, göç edenler geri dönmeden önce bölgedeki en güzel yeri kapabilecekler," dedi Ellen. Bir taraftan da elindeki termosu, tıka basa dolu torpido gözüne sığdırmaya çalışıyordu. "Bu riski önceden göze alıyorlar. Sonunda ya gülen taraf olacaklar, ya da büyük bir çıkmaza girecekler. Risk almak ya da almamak. Kumar oynamayı göze aldıysan; buzdan kalıplar içine girip, baharda buzlar eriyene dek sıkıntı çekmeyi göze almışsın demektir. Bu kuşlar için de böyle. Kışın sıkıntı çekebilirler. Fakat bahar gelip, geri döndüklerinde evlerini bıraktıkları gibi bulamayabilirler. Bu ikilem ezelden beri vardır ve var olmaya da devam edecektir."</p>

  <p class="block2">"Çelik yeleğin üzerinde, değil mi?" Harry, yana döndü ve Ellen'a bakarak tekrarladı; "Üzerinde mi değil mi?"</p>

  <p class="block2">Ellen cevap vermek yerine, eliyle göğsüne vurdu.</p>

  <p class="block2">"Hafifsıklet mi?"</p>

  <p class="block2">Ellen başıyla onayladı.</p>

  <p class="block2">"Tanrı aşkına, Ellen! Üzerindeki Mickey Mouse yeleklerinin değil, balistik yeleklerin giyilmesi için emir vermiştim." "Gizli Servis'te çalışanların ne giydiğini biliyor musun?" "Tahmin edeyim. Hafif çelik yelekler mi?" "Aynen öyle."</p>

  <p class="block2">"Peki sen, kimlerin umurumda olmadığını biliyor musun?" "Tahmin edeyim. Gizli Servis'tekilerin mi?" "Aynen öyle."</p>

  <p class="block2">Ellen güldü. Harry de yüzündeki gülümsemeyi bastırmak için büyük çaba sarf ediyordu. Radyodan yeni bir anons duyuldu.</p>

  <p class="block2">"Merkezden İstasyon 62'ye. Gizli Servis, Lorenskog sapağındaki arabanın kendilerine ait olduğunu söylüyor."</p>

  <p class="block2">"İstasyon 62. Mesaj alındı."</p>

  <p class="block2">"Görüyorsun ya," dedi Harry. Bir eliyle sinirli bir şekilde direksiyona vuruyordu. "Hiç iletişim yok. Gizli Servis kendi başına hareket ediyor. O arabanın, bizim bilgimiz dışında orada ne işi olabilir? Hıh?"</p>

  <p class="block2">"Bizim işimizi yapıp yapmadığımızı kontrol ediyorlardır," dedi Ellen.</p>

  <p class="block2">"Bize verdikleri emirler doğrultusunda tabii."</p>

  <p class="block2">"Sen de gerektiğinde kendi kararlarını verebilecek konumdasın. O yüzden söylenmeyi bırak. Ayrıca direksiyona vurmaktan da vazgeç."</p>

  <p class="block2">Harry ister istemez elini direksiyondan çekti. Bu hareketi Ellen'i güldürmek için yeterliydi. Kızın yüzündeki gülümsemeyi gören Harry derin bir nefes aldı ve mırıldandı. "Pekala, pekala, pekala."</p>

  <p class="block2">Eli, görev için üzerine kayıtlı Revolverinin kabzasına gitti. Smith Wesson marka, a.38 kalibre, altıpatlar bir revolver. Silaha dokunurken, aslında silah taşımaya tam olarak yetkili olmadığını hatırladı. Belki de gerçekten miyop olmuştu. Geçen kış, kırk saatlik kursun sonunda atış testini geçememişti. Daha önce pek çok kişinin başına gelmişti ama Harry için bir ilkti ve hiç hoşuna gitmemişti. Tek yapması gereken teste yeniden girmekti. Bazıları bu teste dört ya da beş kez girmek zorunda kalmıştı. Fakat Harry bir şekilde bu teste yeninden girme işini erteleyip duruyordu.</p>

  <p class="block2">Radyodan bir anons daha geldi: "28 numaralı istasyon geride kaldı."</p>

  <p class="block2">"Romerike Polis İstasyonu’nun sorumluluğundan bir bölge daha eksildi," dedi Harry. "Sırada Karlhaugen var ve ondan sonra bize gelecekler."</p>

  <p class="block2">"Neden eskisi gibi yapmıyorlar? Saçma sapan numaralar söylemek yerine, neden konvoyun şu anda nerede olduğunu söylemiyorlar?" diye sordu Ellen.</p>

  <p class="block2">"Tahmin edelim."</p>

  <p class="block2">İkisi de aynı anda yanıt verdi. "Gizli Servis!" Sonunda ikisi de kahkahalarla gülmeye başladı.</p>

  <p class="block2">"29 numaralı istasyon geride kaldı." Harry saatine baktı.</p>

  <p class="block2">"Pekala, üç dakika içinde burada olacaklar. Telsiz frekansını değiştirip, Oslo Polis İstasyonu ile bağlantı kuracağım. Son kontrolleri yapalım."</p>

  <p class="block2">Ellen gözlerini kapattı ve kontrol noktalarından gelen olumlu yanıtlan dinledi. Sonra mikrofonu yerine bırakarak; "Her şey hazır," dedi.</p>

  <p class="block2">"Teşekkür ederim. Şimdi kaskını tak." "Ne? Ciddi misin, Harry?"</p>

  <p class="block2">"Kaskını tak!"</p>

  <p class="block2">"Kaskım çok küçük ama!"</p>

  <p class="block2">Yeni bir ses duyuldu. "1 numaralı istasyon noktası geride kaldı."</p>

  <p class="block2">"Lanet olsun, bazen çok... sinir bozucu oluyorsun." Ellen kaskını taktı. Çenesinin altından geçen bağlantıları ayarladıktan sonra aynada tuhaf mimikler yapmaya başladı.</p>

  <p class="block2">Dürbünle önlerinde uzanan yolu inceleyen Harry; "Ben de seni seviyorum, Ellen," dedi ve ekledi. "Onları görebiliyorum."</p>

  <p class="block2">Karlhaugen'e giden yolun, ufuk çizgisi ile birleştiği yerde güneş ışıl ışıl parlıyordu. Harry, önce konvoyun önündeki aracı gördü ama arkasından gelen araçları sırasıyla ezbere biliyordu: Norveç polis teşkilatından 6 motosiklet ve iki eskort aracı, Gizli Servis'e ait bir araç, birbirinin aynı iki Cadillac Fleetwoods (ki bunlar, ABD'den getirtilen iki Özel Servis aracıdır). Başkan, bu iki Cadillac'tan birinin içindeydi. Fakat hangisinde olduğu sır gibi saklanıyordu. Belki ikisinde birden oturuyordur, diye düşündü Harry. Biri Jekyll, diğeri Hyde için. Bunların peşi sıra daha büyük araçlar geliyordu: Ambulans, iletişim araçları ve Gizli Servis'e ait sayısız araba.</p>

  <p class="block2">"Hazırlıklar yeterli gelmiş gibi görünüyor," dedi Harry. Sağ eliyle tuttuğu dürbünü, sol eline geçirdi. Soğuk bir Kasım sabahı olmasına rağmen, güneşin asfalt üzerinde oynadığı oyunlar görülebiliyordu.</p>

  <p class="block2">Ellen da konvoyun önündeki aracı görebiliyordu. Konvoy 30 saniye içinde gişelerden geçmiş olacaktı ve bu da işlerinin yarısının tamamlanması anlamına geliyordu. İki gün içinde aynı arabalar, yine bu gişelerden geçerek geri döneceklerdi ve işte o zaman Harry ve Ellen da her günkü işlerinin başına dönebileceklerdi. Ellen; sabahın üçünde kendisine verilen görevin ağırlığıyla strese giren Harry ile bir Volvo'da oturmaktansa; Uzman Suçlar Masası'ndaki ölülerle uğraşmayı tercih ediyordu.</p>

  <p class="block2">Harry'nin nefes alıp vermesi haricinde, arabada çıt çıkmıyordu. Ellen, radyoların üzerindeki yeşil ışığın açık olup olmadığını kontrol etti. Konvoy, önlerindeki tepeyi neredeyse geçmişti. Ellen işten sonra Torst'a gidip, sarhoş olmayı düşünüyordu. Orada, uzun zamandır bakıştığı bir adam vardı. Siyah kıvırcık saçlı ve kahverengi gözlü bir adam. Zayıf. Biraz bohem, hatta entelektüel görünümlü. Belki... "Bu da neyin..."</p>

  <p class="block2">Harry hemen mikrofonu kaptı ve anonsa geçti. "Soldan üçüncü gişede biri var. Kim olduğunu görebilen var mı?"</p>

  <p class="block2">Radyodan hiç ses gelmiyordu. Ellen gözleriyle bütün gişeleri taradı. İşte! Gişenin kahverengi camından, adamın sırtını görebiliyordu. Arabalarından 40 ya da 50 metre ilerideydi. Işık arkadan vurduğu için adamın silueti rahatlıkla görülebiliyordu.</p>

  <p class="block2">"Silah," diye bağırdı Ellen. "Adamın elinde makineli tüfek var."</p>

  <p class="block2">"Lanet olsun!" Harry kapıyı açtı ve kapıya tutunarak yavaşça dışarı çıktı. Ellen, konvoya bakıyordu. Birkaç yüz metre ilerideydi. Harry başını arabadan içeri uzattı.</p>

  <p class="block2">"Bizden biri değil; ama Gizli Servis'ler</p>

  <p class="block2">in adamı olabilir," dedi. "Merkezi ara ve sor." Revolverini çoktan eline almıştı.</p>

  <p class="block2">"Harry... "</p>

  <p class="block2">"Hemen dedim! Eğer merkez o adamın Gizli Servis'ten olduğunu söylerse, kornaya bas anladın mı?"</p>

  <p class="block2">Harry gişelere doğru yürümeye başladı. Takım elbise giymiş adamın sırtını görebiliyordu. Camın ardından gördüğü kadarıyla adamın elindeki silah bir Uzi'ydi. Sabahın serin esintisi, Harry'nin ciğerlerine doldu.</p>

  <p class="block2">"Polis!" diye bağırdı. Fakat İngilizce değil, Norveççe konuşmuştu.</p>

  <p class="block2">Hiçbir tepki yoktu. Gişelerin camları, dışarıdan gelen trafik sesini engelleyecek şekilde üretilmişti. Adam karşıdan gelmekte olan konvoya bakıyordu ve Harry adamın yüzündeki Ray-Ban gözlükleri gördü. Gizli Servis olmalı, diye düşündü. Ya da o izlenimi vermek isteyen biri.</p>

  <p class="block2">Aralarında yirmi metre vardı.</p>

  <p class="block2">Eğer onlardan biri değilse, kilitli gişeye nasıl girebilmişti? Kahretsin! Harry motosikletlerin yaklaştığını duyabiliyordu. Konvoy gelene kadar gişeye varması imkansızdı.</p>

  <p class="block2">Silahının güvenlik kilidini açtı ve nişan aldı. Arabadan gelecek korna sesinin, bu sessizliği bozması için dua ediyordu. Kendisine verilen emirler son derece netti; ancak aklından geçen düşünceleri durduramıyordu: İnce yelek. İletişim yok. Ateş. Bu senin hatan değil. Adamın ailesi var mı?</p>

  <p class="block2">Konvoy gişelere doğru hızla geliyordu. Birkaç saniye içinde her iki Cadillac da görüş alanına girmiş olacaktı. Sol gözüyle bir hareketlilik olduğunu fark etti. Küçük kuş, çatıdan havalanıyordu.</p>

  <p class="block2">Risk almak ya da almamak... Ezelden beri var olan ikilem.</p>

  <p class="block2">Yeleğin yakasının bittiği o bölgeyi hesapladı. Silahını biraz aşağı indirdi. Motosikletlerin sesi sağır ediciydi.</p>

  <h2 id="sigil_toc_id_1">- 2 -</h2>

  <p class="block7">&nbsp;</p>

  <p class="block6">Oslo. 5 Ekim 1999.</p>

  <p class="block2">"Bu büyük bir ihanet," dedi dazlak adam. Önündeki metne bakıyordu. Başı, kaşları, kaslı kolları ve hatta kürsüyü tutan elleri tamamen tıraş edilmişti ve tertemizdi. Mikrofona doğru eğildi.</p>

  <p class="block2">"Nasyonal sosyalizmin düşmanları 1945 yılından bu yana bölgenin efendileri konumundadır. Kendi demokratik ve ekonomik prensiplerini geliştirmiş ve uygulamaya koymuşlardır. Bu dünya üzerinde bir gün geçmemiştir ki herhangi bir ülke savaşa tanıklık etmemiş olsun. Bizler Avrupa'da bile savaşa ve soykırıma şahit olduk. Üçüncü Dünya ülkelerinde milyonlarca insan açlıktan ölüyor. Bu hayatta kalma mücadelesinin sonucunda Avrupa, göçler ve devamında yaşanacak kaosun kurbanı olacaktır."</p>

  <p class="block2">Bir an durdu ve etrafına baktı. Salonda derin bir sessizlik vardı. Sadece bir kişi, kürsünün arkasında duran bir kişi kendisini içtenlikle alkışlıyordu. Konuşmasına devam etmek için hazırdı ve daha hararetli bir konuşma yapacaktı. Fakat mikrofonun altında yanıp sönen kırmızı ışığı gördü. Kayıt cihazı arızalanmıştı.</p>

  <p class="block2">"Bizi bu zenginlikten ayıracak oldukça az engel var. Gün, birbirimize ve bizi saran bu cemiyete güvenme ve dayanma günüdür. Ekonomik ve ekolojik bir felaket olan savaş ortaya çıkıyor ve bizi pasif birer toplumsal özneye dönüştüren kanunlar ve kurallar ortadan kalkıyor. Bundan önce yaşanan en büyük ihanet 9 Nisan 1940 yılında gerçekleşmişti. Sözde ulusal liderlerimiz, canlarını kurtarmak için düşmandan kaçtılar. Giderken altın rezervlerini de yanlarında götürdüler ve Londra'da lüks içinde yaşamaya başladılar. Bugün, düşman yeniden aramızda. Ve bizim çıkarlarımızı koruması gerekenler, bizi bir kez daha hayal kırıklığına uğrattı.</p>

  <p class="block2">Düşman bize ait olan topraklarda camiler inşa etti, kültürümüzü ortadan kaldırdı ve kadınlarımızla birlikte olarak kanımızı kirletti. Norveçliler olarak bizim görevimiz, ırkımızı korumak ve bizi hayal kırıklığına uğratanları bir kenara çekmektir."</p>

  <p class="block2">Önündeki metinden bir sayfa çeviriyordu ki önündeki platformdan gelen bir öksürük sesi ile durdu ve başını kaldırdı.</p>

  <p class="block2">"Teşekkür ederim. Sanırım yeterince dinledik," dedi hakim. Başını öne eğmiş, gözlüklerinin üzerinden bakıyordu. "İddia makamının sanığa yöneltmek istediği başka bir soru var mı?"</p>

  <p class="block2">Oslo Ceza Mahkemesi'nin 17 numaralı duruşma salonunda parlayan güneş, dazlak adamın kafasının üzerinde bir hale varmış görüntüsü uyandırıyordu. Üzerinde beyaz bir gömlek ve ince bir kravat vardı. Büyük ihtimalle kıyafet seçimini kendisini savunan Johan Krohn Jr. yapmıştı. Kendisi de şu anda sandalyesine yaslanmış, elindeki kalemi orta parmağı ile işaret parmağı arasında döndürüyordu. Krohn, şu an içinde bulunduğu durumda pek çok şeyden rahatsızdı. İddia makamının sorularıyla nereye varmak istediğini biliyor ve rahatsız oluyordu. Müvekkili Sverre Olsen'in izlediği programı açıkça dile getirmesinden ve kollarını sıvayarak dövmelerini göstermesinden rahatsız oluyordu. Müvekkili gömleğinin kollarını sıvayarak; her iki dirseğinde yer alan örümcek ağı dövmelerini ve sol kolundaki gamalı haç dövmelerini hakime ve salondaki diğer meslektaşlarına açıkça göstermişti. Sağ kolunda da Norveç sembolleri vardı ve bir neo-Nazi çetesi olan VALKYRIA'nın adı siyah gotik harflerle yazılıydı.</p>

  <p class="block2">Bu prosedürde tuhaf olan bir şey daha vardı ama ne olduğunu henüz anlayabilmiş değildi.</p>

  <p class="block2">Herman Groth adında, ufak tefek bir adam olan savcı; avukatlar birliğini sembolize eden yüzüğünün takılı olduğu serçe parmağı ile mikrofonu yana itti.</p>

  <p class="block2">"Bitirmeden önde sormak istediğim birkaç soru daha var, sayın yargıç." Sesi sakin ve kontrollüydü. Mikrofonun yanındaki ışık, yeşile döndü.</p>

  <p class="block2">"3 Ocak tarihi, saat 9'da Dronningens geçidindeki Dennis Kebab'a gittiğinizde; niyetiniz az evvel bahsettiğiniz ırkımızı koruma görevini gerçekleştirmek miydi?"</p>

  <p class="block2">Johan Krohn mikrofona yaklaştı.</p>

  <p class="block2">"Müvekkilim, kendisi ve Vietnamlı dükkan sahibi arasında bir tartışma çıktığını daha önce belirtmişti." Kırmızı ışık. "Kışkırtılmıştı," diye ekledi Krohn. "Ortada bu olayın önceden tasarlandığını gösteren hiçbir sebep yok." Groth gözlerini kapattı.</p>

  <p class="block2">"Bay Olsen, eğer savunma vekilinin söyledikleri doğruysa; olay anında yanınızda bir beysbol sopası taşıyor olmanız tamamen tesadüf. Öyle mi?"</p>

  <p class="block2">Krohn; "Meşru müdafaa için," diyerek söze girdi ve umutsuzca ellerini havaya kaldırdı. "Sayın yargıç, müvekkilim bu soruları daha önce yanıtlamıştı."</p>

  <p class="block2">Yargıç, eliyle çenesini ovuşturdu ve savunma müvekkilini baştan aşağı süzdü. Herkes Johan Krohn Jr.'ın savunma alanında parlayan bir yıldız olduğunu biliyordu; özellikle de Johan Krohn bu durumun açıkça farkındaydı. Yargıç da büyük olasılıkla bu durumu göz önünde bulundurarak itirazı kabul etti: "Savunma vekiline katılıyorum. Savcının sormak istediği yeni bir soru yoksa, devam edebilir miyiz?"</p>

  <p class="block2">Groth gözlerini kocaman açtı. Gözleri yuvalarından fırlayacakmış gibi görünüyordu. Başını eğdi ve ağır hareketlerle önünde duran bir gazeteyi havaya kaldırdı.</p>

  <p class="block2">"Bu Dagbladet gazetesinin 25 Ocak tarihli sayısı. Sekizinci sayfada yer alan bir röportajda, sanığın ideolojisini paylaşanlardan birinin... "</p>

  <p class="block2">"İtiraz ediyorum... " dedi Krohn.</p>

  <p class="block2">Groth derin bir nefes aldı. "İfademi, ırkçı görüşlerini dile getiren bir adam şeklinde değiştiriyorum."</p>

  <p class="block2">Yargıç başıyla onayladı ama aynı zamanda da Krohn’a uyarı dolu bir bakış attı. Groth devam etti.</p>

  <p class="block2">"Dennis Kebap saldırısı hakkında yorum yapan bu adam, Norveç’in kontrolünü yeniden kazanmak için Sverre Olsen gibi daha pek çok ırkçıya ihtiyacımız olduğunu söylüyor. Röportajda "ırkçı" kelimesi bir tür saygı göstergesi olarak kullanılmış. Sanık, kendisini "ırkçı" olarak nitelendiriyor mu?"</p>

  <p class="block2">Olsen, Krohn'un müdahale etmesine izin vermeden; "Evet, ben bir ırkçıyım," dedi. "Ben de bu kelimeyi, röportajda geçtiği üslupla kullanıyorum."</p>

  <p class="block2">"Peki bu üslup nedir?" diye sordu Groth gülümseyerek.</p>

  <p class="block2">Krohn ellerini masanın altında yumruk haline getirdi ve kürsüye baktı. Yargıca ve yanında oturan iki yardımcısına baktı. Müvekkilinin gelecek birkaç yılı hakkında verilecek kararı ve kendisinin de Tostrupkjeller barosunda gelecek bir ay içinde nasıl bir konumda olacağını, bu üç kişi belirleyecekti. Halkı ve kamuoyunun adalet anlayışını temsil eden iki sıradan vatandaş. Yargıcın yanındaki yardımcılar kendilerini "yedek yargıç" olarak adlandırır; ama aslında yedek olmak da "oyuncu yargıç" olmanın bir parçasıdır. Yargıcın sağında oturan yardımcısı, ucuz bir takım elbise giyen genç bir adamdı ve gözlerini yerden kaldırmaya güçlükle cesaret edebiliyordu. Sol tarafında ise süreci takip edermiş gibi görünen ama aslında çenesini yukarda tutarak gerdanındaki katları saklamaya çalışan hafif kilolu bir kadındı. Ortalama birer Norveçliydiler. Sverre Olsen gibi insanlar hakkında ne biliyorlardı ki? Ne bilmek istiyorlardı?</p>

  <p class="block2">Sverre Olsen'i, kolunun altında bir beysbol sopasıyla restorana girerken gören ve kısa süreli bir sözlü tartışmanın ardından dükkan sahibinin başına vurarak dışarı çıktığını gören sekiz görgü tanığı vardı. Dükkan sahibi olan Ho Dai; 40 yaşında Vietnamlı bir adamdı. 1978 yılında teknelerle Norveç'e gelen insanlardan biriydi. Sverre Olsen, adamın başına o kadar hızlı vurmuştu ki adamın tekrar yürümesi mümkün değildi. Olsen yeniden konuşmaya başladığında; Johan Krohn Jr. çoktan Yüce Divan'da nasıl bir konuşma yapması gerektiğini tasarlamaya başlamıştı.</p>

  <p class="block2">Olsen, önündeki kağıtları karıştırarak bulduğu tanımı okumaya başladı: "Irkçılık, kalıtsal hastalık, dejenerasyon ve yok oluş arasında ezelden beri süregelen bir mücadeledir. Aynı zamanda daha iyi yaşam standartlarına sahip, daha sağlıklı bir toplum isteğidir. Irkların birbirine karıştırılması, çift taraflı bir soykırımdır. Küçük bir böceğin neslini sürdürmek adına gen bankalarının kurulduğu bir dünyada, gelişmesi asırlar süren insan ırklarının karıştırılması ve yok edilmesi genel anlamda kabul görmektedir. American Psychologist dergisinde, 1972 yılında yayımlanan bir makalede Amerikalı ve Avrupalı bilim adamlarından oluşan elli kişilik bir kurulun kalıtım teorisi üzerine sürdürülen tartışmaların bastırılmaması konusunda yaptıkları uyarılara yer verilmiştir."</p>

  <p class="block2">Olsen bir süre durdu, salonu bakışlarıyla süzerek sağ el işaret parmağını havaya kaldırdı. Savcıya doğru döndü ve Krohn, adamın dazlak kafasını ve ensesindeki Sieg Heil dövmesini görebiliyordu. İçinden sessiz bir çığlık attı ve önündeki bu manzaranın, içinde bulundukları salonla ne kadar zıt olduğunu düşündü. Krohn kendi salonlarında süren sessizliğin içinde, koridordan gelen sesleri duydu. 18 numaralı duruşma salonundaki davaya, öğle yemeği için ara verilmişti. Saniyeler geçti. Krohn, Adolf Hitler hakkında okuduğu bir yazıyı hatırladı: Hitler, içinde bulunduğu durumu düzeltmek istediği zaman, ortamda yarattığı etkiyi arttırmak için en fazla üç dakika beklerdi. Olsen yeniden söze girdiğinde, parmağı ile ritim tutmaya başladı. Adeta ağzından çıkan her kelimeyi, dinleyicilerin beyinlerine yerleştirmek istiyordu.</p>

  <p class="block2">"Burada bulunup da ırkla ilgili bir mücadele olmadığını iddia edenler; ya kör ya da haindir."</p>

  <p class="block2">Mübaşirin önüne bıraktığı bardaktan bir yudum su içti.</p>

  <p class="block2">Savcı söz aldı: "Ve bu ırk mücadelesinde sadece siz ve pek çoğu bugün mahkemeye gelerek sizin yanınızda olduğunu gösteren destekçileriniz mi saldırma hakkına sahip?"</p>

  <p class="block2">Salondaki dazlaklardan yuhalama sesleri yükselmeye başladı.</p>

  <p class="block2">"Biz saldırmıyoruz, kendimizi savunuyoruz," dedi Olsen. "Bu her ırkın sahip olduğu bir hak ve görevdir."</p>

  <p class="block2">Kendisini destekleyenlerin tezahüratlarını duyan Olsen gülümseyerek konuşmasına devam etti: "Esasında, diğer ırklardan gelen insanlar içinde de ırk odaklı bir Nasyonal sosyalizm yaklaşımı var."</p>

  <p class="block2">Olsen'in destekçilerinden alkış ve kahkaha sesleri gelmeye başladı. Yargıç, savcıya dönmeden önce; salondakilerin sessiz olmasını istedi.</p>

  <p class="block2">"Hepsi bu kadar," dedi Groth.</p>

  <p class="block2">"Savunma vekilinin başka bir sorusu var mı?"</p>

  <p class="block2">Krohn, başını iki yana salladı.</p>

  <p class="block2">"Öyleyse iddia makamının ilk tanığını kürsüye çağırıyorum."</p>

  <p class="block2">Savcı, mübaşire başıyla bir işaret verdikten sonra mübaşir salonun kapısını açtı. Dışarıdan sandalye sesleri geldi. Kapı tamamen açılınca da içeri iriyarı bir adam girdi. Krohn adamın üzerinde kendisine küçük gelen bir ceket, siyah kot pantolon ve Dr. Martens botları olduğuna dikkat etti. Düzgün saç tıraşı ve ince, atletik yapısı adamın otuzlu yaşlarının başında olduğu izlenimini uyandırıyordu. Oysa kan çanağı gözleri, gözlerinin altında oluşan torbalar ve dışarı çıkmak için can atan kılcalları yüzündeki iki kırmızı delta varmış izlenimi yaratıyordu ve sadece gözleri adamı elli yaşında göstermeye yeterdi.</p>

  <p class="block2">Adam tanık sandalyesindeki yerini aldığında, yargıç söze girdi: "Polis Memuru Harry Hole siz misiniz?"</p>

  <p class="block2">"Evet."</p>

  <p class="block2">"Gördüğüm kadarıyla ev adresinizi belirtmemişsiniz." "Özel bilgi," dedi, baş parmağı ile arkasındakileri göstererek. "Bunlar, daha önce evime girmeye çalıştılar da." Yuhalama sesleri yükseldi.</p>

  <p class="block2">"Daha önce hiç tanıklık yaptınız mı, Memur Hole? Başka bir deyişle, hiç yemin ettiniz mi?"</p>

  <p class="block2">"Evet."</p>

  <p class="block2">Krohn'un başı, motorcuların ön panele taktığı süs köpekleri gibi bir aşağı bir yukarı sallanıyordu. Hızla önündeki dokümanları taramaya başladı.</p>

  <p class="block2">"Suçlar Masası'na gelen vakaları soruşturuyorsunuz, değil mi?" dedi Groth. "Neden bu davayı size verdiler?"</p>

  <p class="block2">"Çünkü davayı yanlış değerlendirdik."</p>

  <p class="block2">"Öyle mi?"</p>

  <p class="block2">"Ho Dai'nin yaşayacağına ihtimal vermemiştik. Genelde kafatası kırılan ve içindekilerin bir kısmı dışarı fırlayan insanların hayatta kalması pek mümkün olmaz."</p>

  <p class="block2">Krohn, yargıç yardımcılarının acıyla yüzlerini buruşturduklarını gördü. Fakat artık bunların hiçbir önemi yoktu. Üzerlerinde isimleri yazan dokümanı bulmuştu. Ve işte her şey ortadaydı: Hata.</p>

  <h2 id="sigil_toc_id_2">- 3 -</h2>

  <p class="block7">&nbsp;</p>

  <p class="block6">Karl Johans Gate. 5 Ekim 1999.</p>

  <p class="block2">Öleceksin, yaşlı dostum.</p>

  <p class="block2">Merdivenlerden aşağı inerken bu kelimeler hâlâ kulaklarında çınlıyordu. Dışarı çıkıp sonbahar güneşi ile karşı karşıya geldiğinde olduğu yerde durdu. Göz bebekleri güneş ışığına alışana dek, korkuluklara sıkı sıkı tutundu. Yavaş ama derin derin nefes alıp veriyordu. Arabaların, tramvayın ve yayaların çıkardığı kakafonik sesleri dinledi. Bir de hızla ilerleyen ayakkabı sesleri ile karışık heyecanlı, mutlu konuşmalar duyuluyordu. Ve tabii müzik. Bu kadar çok müzik sesini bir arada duymuş muydu? Yine de hiçbiri zihninde yinelenen kelimeleri susturmaya yetmiyordu: Öleceksin, yaşlı dostum.</p>

  <p class="block2">Kaç kez Dr. Buer’in muayenehanesinden çıkıp, bu basamaklarda dikilmişti? Kırk yıldır, yılda iki kez. Bu da toplam seksen kez eder. Tıpkı bugünkü gibi seksen normal gün. Fakat daha önce hiçbirinde dışarıda ne kadar canlı bir hayat olduğunu fark etmemişti. Sokaklarda ne kadar çok neşe ve yaşama arzusu vardı. Ekim ayında olmalarına rağmen, ortalık mayıs ayı gibiydi. Adeta gün içinde yeni bir gün doğmuştu. Abartıyor muydu? Kadının sesini duyabiliyor, güneşin içinden çıkıp gelen siluetini görebiliyordu. Yüzünün hatları, beyaz bir hale olup kayboldu.</p>

  <p class="block2">Öleceksin, yaşlı dostum.</p>

  <p class="block2">Beyazlık ortadan kalktı ve Karl Johans Gate'e dönüştü. Son basamağa geldi ve durdu. Önce sağa ve sonra da sola baktı. Sanki hangi yöne gideceğine karar verememiş, hayale dalmış gibiydi. Birleri onu bu hayalden uyandırmış gibi silkindi ve saraya doğru yürümeye başladı. Yürüyüşü tedirgindi. Bakışlarını yere dikmişti. İnce vücudu, kendisine birkaç beden büyük yün kabanının içinde kamburlaşmıştı.</p>

  <p class="block2">"Kanser yayılmış," dedi Dr. Buer.</p>

  <p class="block2">"Pekala," dedi doktora bakarak. Bir yandan da merak etmeden duramıyordu. Acaba hastalarla ciddi bir konu konuşurken gözlük çıkartmak doktorlara tıp fakültelerinde öğretilen bir konu muydu, yoksa doktorların hastalarla göz teması kurmamak için geliştirdikleri bir taktik miydi? Dr. Konrad saçları döküldükçe ve gözlerinin altında torbalar oluştukça babasına daha çok benzemişti.</p>

  <p class="block2">"Özetleyecek olursak?" diye sordu yaşlı adam. Bu ses tonunu duymayalı elli yıl olmuştu. Ölüm korkusu yaşayan bir adamın derinlere gömdüğü seslerdi bunlar.</p>

  <p class="block2">"Pekala, ortada şöyle bir sorun var ki... "</p>

  <p class="block2">"Lütfen doktor. Ölümle daha önce de burun buruna geldim."</p>

  <p class="block2">Sesini yükseltmişti. Kontrolünü kaybetmemek için ciddi bir tavır takınmıştı. Dr. Buer dahil herkesin, ne kadar dirayetli olduğunu görmelerini istiyordu.</p>

  <p class="block2">Doktorun bakışları önce masanın üzerinde, sonra yer döşemelerinde ve en son da kirli camdan dışarıya yöneldi. Yaşlı adama bakana dek bir süre öylece kaldı. Eline aldığı bir bez parçası ile gözlüğünün camlarını tekrar tekrar sildi.</p>

  <p class="block2">"Biliyorum ki sen... "</p>

  <p class="block2">"Hiçbir şey bilmiyorsun, doktor." Yaşlı adam kısa ve alaycı bir kahkaha attı. "Alınma ama Dr. Buer, seni temin ederim ki hiçbir şey bilmiyorsun."</p>

  <p class="block2">Doktorun rahatsızlığını gözlemledi ve aynı zamanda da odadaki musluktan lavaboya damlayan su damlacıklarının sesini takip etti. Bu sesi yeni fark etmişti. Nedendir bilinmez, birdenbire yirmi yaşında bir genç kadar keskin duyulara sahip olmuştu.</p>

  <p class="block2">Dr. Buer yeniden gözlüklerini taktı. Eline bir kağıt aldı. Sanki üzerinde yazılanları okuyacak gibiydi. Boğazını temizledi ve "Öleceksin, yaşlı dostum," dedi.</p>

  <p class="block2">Yaşlı adam, bu kadar samimi bir itirafa gerek olmadığını düşündü.</p>

  <p class="block2">Bir insan topluluğunun yanında durdu. Gitar sesi geliyordu. Birileri kendisi hariç etraftaki herkese eski gelen bir şarkı söylüyordu. Bu şarkıyı daha önce de duymuştu. Büyük ihtimalle çeyrek yüz yıl önceydi. Oysa daha dün gibi geliyordu. Geçmişe dönüp bakınca, her şeyi daha detaylı ve açık görebiliyordu. Yıllardır düşünmediği şeyleri hatırlıyordu. Gözlerini kapattığında, savaş günlüklerine yazdığı her bir cümleyi retinasının üzerinde yeniden okuyabiliyordu.</p>

  <p class="block2">"En fazla bir yıllık ömrün kalmış olmalı."</p>

  <p class="block2">Bir bahar ve bir yaz. Sanki yüksek dereceli gözlükler takıyormuşçasına, Studenterlunden'deki ağaçların sararan yapraklanın tek tek görebiliyordu. Aynı ağaçlar 1945 yılından beri buradaydı, değil mi? Ama hiç bu kadar net görünmemişlerdi. Gülen yüzler, öfkeli yüzler, bağırışımalar, çarpılarak kapatılan araba kapıları... Ellerinde bayraklarla kaldırımlarda koşan insanları hatırladığında gözleri doldu. Her biri kırmızıydı ve hayal meyal gözünde canlanıyordu. Nasıl bağırdıklarını hatırlıyordu: Veliaht geri döndü!</p>

  <p class="block2">Saraya çıkan yokuşta yürümeye başladı. Pek çok insan toplanmış, nöbet değişimini izliyordu. Komutlar, tüfekler ve çizmelerin topuklarından çıkan sesler sarı tuğladan binada yankılanıyordu. Etrafta kayıt yapan birkaç kamera olduğunu gördü ve Almanca konuşan birkaç kişiyi duydu. Genç bir Japon çift birbirlerinin bellerine sarılmış, gösteriyi izliyordu. Gözlerini kapattı. Üniforma ve barut kokusunu almaya çalıştı. Tabii ki bu boşuna harcanmış bir çabaydı. Çünkü burada, onun savaşını andıran hiçbir koku yoktu.</p>

  <p class="block2">Tekrar gözlerini açtı. Monarşinin geçit törenini canlandırmaya çalışan bu siyahlar içindeki askercikler, ne bilebilirdi ki? Sadece sembolik hareketler yapıyorlardı. Anlayamayacak kadar masum ve hissedemeyecek kadar gençlerdi. Genç Norveçlilerin asker gibi giyindikleri günü hatırladı. Kendilerine "İsveç askerleri" diyorlardı. Ona göre her biri, birer kurşun askerdi. Savaş esirlerine nasıl davranmaları gerektiğini bir kenara bırak; üniformalarını nasıl giyeceklerini dahi bilmiyorlardı. Hem korkak hem de zalimlerdi. Ağızlarında bir sigara, kepleri yana kaymış, ellerindeki yeni silahlarla oynuyorlardı. Korkularım dindirmek için de tüfeklerinin kabzaları ile tutukluların sırtlarına vuruyorlardı.</p>

  <p class="block2">Sırtlarına vurdukları adamlara "Nazi domuzlar," diye bağırıyorlar, sanki işledikleri her bir günah için af dilemelerini bekliyorlardı.</p>

  <p class="block2">Derin bir nefes aldı ve ılık sonbahar havasını içine çekti. İşte o anda sancılandı. Acıyı bastırmaya çalıştı. Ciğerlerinde biriken su. On iki ay içinde, belki de daha önce, iltihap ve irinler ciğerlerinde su birikmesine neden olacaktı. Olacakların en kötüsü buydu.</p>

  <p class="block2">Öleceksin, yaşlı dostum.</p>

  <p class="block2">Birden öksürmeye başladı. O kadar sert öksürüyordu ki yanındakiler ister istemez biraz geri çekildiler.</p>

  <h2 id="sigil_toc_id_3">- 4 -</h2>

  <p class="block7">&nbsp;</p>

  <p class="block6">Dış İşleri Bakanlığı, Viktoria Terrasse. 5 Ekim 1999.</p>

  <p class="block2">Dış İşleri Bakanı Müsteşarı Bernt Brandhaug, koridordan hızla geçti. Ofisinden çıkalı 30 saniye olmuştu ve toplantı salonuna girmek için önünde 45 saniye daha vardı. Omuzlarını kaldırdı ve üzerine sımsıkı oturan ceketinin sırt kasları ile yakından temas ettiğini hissetti. Lattismus dorsi - üst sırt kasları. Brandhaug, 60 yaşındaydı ama en fazla 50 gösteriyordu. Oysa dış görünüşü üzerinde fazlaca kafa yormazdı. Çekici bir adam olduğunun farkındaydı. Spor yapmayı severdi ve kış aylarında birkaç seans solaryuma girerdi. Düzenli aralıklarla da kaşlarında çıkan beyazları alırdı.</p>

  <p class="block2">Fotokopi makinesinin yanından geçerken "Selam Lise!" diye seslendi ve Dış İşleri Bakanlığı'nın genç stajyeri, Brandhaug köşeyi dönmeden ona belli belirsiz bir gülümsemeyle karşılık verebildi. Lise, yeni yetişen bir avukattı ve Brandhaug'un üniversite arkadaşlarından birinin kızıydı. Staja başlayalı üç hafta olmuştu ve daha işe başladığı gün, binadaki en yetkili kişi olan müsteşarın kendisini tanıdığını anlamıştı. Peki ona bir kadro açabilir miydi? Büyük ihtimalle açabilirdi. Yapmaması için herhangi bir sebebi yoktu.</p>

  <p class="block2">Kapıyı açmadan içeriden gelen sesleri duyabiliyordu. Saatine baktı. 75 saniye. İçeri girdi ve toplantıda bulunması gereken herkesin yerinde olup olmadığını kontrol etmek için salonu dikkatlice süzdü.</p>

  <p class="block2">"Demek Bjarne Moller sensin öyle mi?" dedi gülümseyerek. Sonra masanın diğer yanına dolaşarak Emniyet Müdürü Anne Storksen'in yanında duran ince, uzun boylu adama elini uzattı.</p>

  <p class="block2">"Sen PAS değil misin? Holmenkollen vardiyasının gezici birliklerinin başında duydum."</p>

  <p class="block2">Bu, Brandhaug'un taktiklerinden biriydi. İlk kez tanışacağı insanlarla ilgili önceden biraz bilgi toplardı. Özgeçmişlerinde yer almayan bilgilere önem verirdi. Bu durum karşısındaki insanı tedirgin etmek için yeterliydi. Özellikle Suçlar Masası içinde kullanılan Politiavdelingssjef ya da bilinen adıyla Polis Müdürü teriminin kısaltması olan PAS kelimesini kullandığı için kendisiyle gurur duyuyordu. Brandhaug yerine geçti ve POT kısaltması ile anılan Politiets overvakningstjeneste ya da başka bir deyişle Norveç Gizli Polis Teşkilatı'nın başında olan eski dostu Kurt Meirik'e göz kırptı. Devamında da salonda oturan diğer insanları tek tek inceledi.</p>

  <p class="block2">Henüz hiç kimse toplantıyı yönetecek ismin kim olacağını bilmiyordu. Her biri Başbakanlık, Oslo Emniyet Teşkilatı, Norveç Güvenlik Güçleri, Suçlar Masası ve Dış İşleri Bakanlığı gibi üst düzey makamları temsil ediyordu. Toplantı talebi Başbakanlıktan gelmişti ama Oslo Emniyet Teşkilatı'm temsil eden Anne Storksen ve POT adına orada bulunan Kurt Meirik gibi isimler de ilerleyen safhalarda operasyonun sorumluluğunu üstlenmek isteyecekti. Başbakanlıktan gelen eyalet müsteşarı, toplantının sorumluluğunun kendi üstünde olduğuna inanıyordu.</p>

  <p class="block2">Brandhaug gözlerini kapattı ve dinledi.</p>

  <p class="block2">Tanıştığımıza memnun oldum diyalogları sona erdiğinde, salondaki sesler azaldı. Masa ve sandalyelerin kımıldatılması ile zeminden gelen sesler duyuldu. Henüz vakti gelmemişti. Kağıtlar karıştırıldı, kalemlerle oynanmaya başlandı. Bu gibi önemli toplantılarda, idarecilerin çoğu kendi asistanlarını da yanlarında getirir ve not tuttururdu. Böylece ileride oluşabilecek herhangi bir sorunda, birbirlerini suçlayabilecek kanıtları olurdu. Salondan biri öksürdü, ama bu ses hiç beklenmedik bir köşeden geldi. Üstelik bu öksürük, söze girmeden önce yapılan bir jest de değildi. Salondan biri derin bir nefes aldı ve söze girmeye hazırdı.</p>

  <p class="block2">"Haydi başlayalım," dedi Bernt Brandhaug ve gözlerini açtı.</p>

  <p class="block2">Bütün bakışlar kendisine yöneldi. Her zaman aynı süreç işlerdi. Eyalet müsteşarının açık kalan ağzı ve Anne Storksen'in yüzündeki buruk gülümseme; toplantı sorumluluğu üzerine yürütülen savaşın sona erdiğini sadece bu iki kişinin anladığını gösteriyordu. Çünkü diğerlerinin yüzünde anlamsız bir ifade vardı.</p>

  <p class="block2">"İlk koordinasyon toplantısına hoş geldiniz. Görevimiz dünyanın en önemli isimlerinden dördünün Norveç'e tek parça halinde gelmelerini ve yine tek parça halinde Norveç'ten ayrılmalarını sağlamaktır."</p>

  <p class="block2">Masada bulunanlar kibarca gülümsedi.</p>

  <p class="block2">"1 Kasım Pazar günü; Filistin lideri Yaser Arafat, İsrail Başbakanı Ehud Barak, Rusya Başbakanı Vladimir Putin ve son ama son derece önemli olarak da Amerikan Başkanı gelecek. Gelişi özel bir önem arz eden Amerikan Başkanı tam 27 gün sonra, sabah 06.15'de Air Force One uçağı ile Oslo'nun Gardemoen Havaalanı'na iniş yapmış olacak."</p>

  <p class="block2">Brandhaug masanın etrafında toplanan herkesin yüzüne teker teker baktı. Bakışları ortamdaki en yeni isim olan Bjarne Moller'e geldiğinde durdu.</p>

  <p class="block2">"Tabii hava sisli olmazsa," dedi ve masadaki herkes gülmeye başladı. Moller'in üzerindeki gerginliği atıp, diğer herkes gibi güldüğünü görünce rahatladı. Brandhaug da diş hekimi ile yaptığı son görüşmenin ardından bembeyaz parlayan dişlerini göstererek gülümsedi.</p>

  <p class="block2">"Tam olarak kaç kişinin geldiğini henüz bilmiyoruz," dedi Brandhaug. "Amerikan Başkanı, Avustralya'ya gittiğinde ekibinde 2000 kişi vardı. Kopenhag'a ise 1700 kişi ile gitti."</p>

  <p class="block2">Masadan uğultular gelmeye başladı.</p>

  <p class="block2">"Fakat deneyimlerime dayanarak bir tahmin yapacak olursam, ülkemize gelecek ekibin yaklaşık 700 kişiden oluşacağını söyleyebilirim."</p>

  <p class="block2">Brandhaug, "deneyimlerine dayanarak yaptığı bu tahminden" son derece emin görünüyordu. Çünkü bir saat önce 712 kişinin geleceğini bildiren bir faks almıştı ve bu bilgi kısa bir süre içinde resmi olarak doğrulanacaktı.</p>

  <p class="block2">"Bazılarınız, Başkan'ın iki günlük bir zirve için neden bu kadar çok insana ihtiyaç duyduğunu merak edebilir. Cevabı çok basit. Burada vurgulanmak istenen, eski moda bir güç gösterisidir. Yanılmıyorsam Kaise Freidrich III, 1468 yılında Roma'ya girip Papa'ya dünyanın en güçlü adamının kim olduğunu kanıtlamak istediğinde yanında 700 adam vardı."</p>

  <p class="block2">Masadan kahkahalar yükseldi. Brandhaug, Anne Storksen'e göz kırptı. Bu anekdotu, Aftenposten'de okumuştu. Konuşmasına devam etmeden önce ellerini kavuşturdu.</p>

  <p class="block2">"İki aylık sürenin ne kadar kısa olduğunu hatırlatmama gerek yok. Bu yüzden her gün saat 10'da, bu salonda günlük koordinasyon toplantılarımızı gerçekleştireceğiz. Bu dört adam ülkeden ayrılana dek, elinizdeki diğer bütün işleri bir kenara bırakacaksınız. Tatiller, izinler ve hatta hastalık izinleriniz dahi durdurulmuştur. Devam etmeden önce sorusu olan var mı?"</p>

  <p class="block2">Eyalet müsteşarı söze girdi. "Biz düşünmüştük ki..."</p>

  <p class="block2">"Depresyon da yasaklara dahil," diye ekledi Brandhaug ve Bjarne Moller kendini tutamayarak kahkahalarla güldü.</p>

  <p class="block2">Eyalet müsteşarı yeniden söz aldı. "Biz... "</p>

  <p class="block2">"Sen devral, Meirik," dedi Brandhaug.</p>

  <p class="block2">"Ne?"</p>

  <p class="block2">POT başkanı başını kaldırdı ve Brandhaug'a baktı.</p>

  <p class="block2">"POT'un tehdit değerlendirmesi hakkında bir şey söylemeyecek miydin?" dedi Brandhaug.</p>

  <p class="block2">"O konu mu," dedi Meirik. "Yanımızda herkes için birer nüsha getirdik."</p>

  <p class="block2">Meirik, Tromso'luydu ve konuşurken standart Norveççe ile Tromso aksanını birbirine karıştırıyor, anlaşılmaz ifadeler kullanıyordu. Başıyla yanında oturan kadını işaret etti. Brandhaug, kadına baktı. Pekala. Kadın makyaj yapmamıştı. Kısa kahverengi saçlarını mantar modelinde kestirmişti. Üzerinde mavi, yünlü bir takım vardı ve son derece eski moda görünüyordu. Profesyonel kadınlar kendilerini ön plana çıkarmak için can atarlardı ve gösterişsiz olmak onlar için korkunç bir durumdu. Oysa bu kadın gösterişsiz olmak için abartılı bir uğraş vermişti ve Brandhaug ondan çok hoşlanmıştı. Kahverengi, mahcup gözleri ve çıkık elmacık kemikleri kadına Norveçlilere benzemeyen, aristokrat bir görünüm katıyordu. Brandhaug kadını daha önce de görmüştü ama bu saç modeli yeni olmalıydı. Adı neydi? İncil'den alınmış bir ismi vardı. Rakel miydi? Belki de yeni boşanmıştı. Yeni saç modelinin sebebi, yeni boşanmış olması olabilirdi. Kadın, Meirik'le aralarında duran evrak çantasına uzandı. Brandhaug'un gözleri ister istemez kadının bluzuna ve yakasına yöneldi. Fakat, bluzun yakası o kadar yüksekti ki ilgisini çekecek hiçbir şey göremedi. Acaba kadının okul çağına gelmiş çocukları mı vardı? Gün içinde şehir merkezindeki otellerden birinde oda tutma fikrine sıcak bakar mıydı? Otorite, kadında cinsel arzular uyandırır mıydı?</p>

  <p class="block2">Brandhaug: "Bizi kısaca bilgilendir Meirik."</p>

  <p class="block2">"Pekala."</p>

  <p class="block2">"Öncelikle söylemek istediğim bir şey var..." dedi eyalet müsteşarı.</p>

  <p class="block2">"Önce Meirik'in konuşmasını tamamlamasına izin verebilir miyiz? Sonra istediğin kadar konuşabilirsin, Bjorn."</p>

  <p class="block2">Brandhaug, eyalet müsteşarına ilk kez ön adıyla hitap ediyordu.</p>

  <p class="block2">"POT, bir saldın ya da benzeri girişimlerin olabileceğini düşünmektedir," dedi Meirik.</p>

  <p class="block2">Brandhaug gülümsedi. Göz ucuyla Emniyet Müdürü'nün de gülümsediğini gördü. Zeki kız, diye düşündü. Hukuk eğitimi almış ve idareci olarak iyi bir geçmişi var. Belki de onu ve kocasını bir akşam balık yemeğe çağırmalıydı. Brandhaug ve karısı, Nordberg'in ağaçlık bölgesinde, büyük ve ahşap bir evde yaşıyordu. Kışın kayak takımlarını alıp ön kapıdan çıkabilir ve kayak yapabilirdi. Brandhaug evini çok seviyordu. Karısı ise evin fazla karanlık olduğunu düşünüyordu. Evin inşa edildiği koyu renk ahşabın kendisini korkuttuğunu ve etraflarındaki ormanlık alanı sevmediğini söylüyordu. Evet, yemeğe davet etmeliydi. Kuvvetli bir ahşap kokusu ve kendi yakaladığı taze alabalık. İyi bir izlenim bırakabilirdi.</p>

  <p class="block2">"Amerikan Başkanlarının dördünün suikasta kurban gittiğini hatırlatmak isterim. 1865 yılında Abraham Lincoln, 1881'de James Garfield, 1963'de John F. Kennedy ve ..."</p>

  <p class="block2">Yanında oturan elmacık kemikleri çıkık kadına döndü ve kadın son ismi fısıldadı.</p>

  <p class="block2">"Oh, evet. William McKinley. Yıl..."</p>

  <p class="block2">"1901," dedi Brandhaug gülümseyerek. Sonra da saatine baktı.</p>

  <p class="block2">"Evet. Fakat geçtiğimiz yıllar boyunca pek çok da suikast girişimi yaşandı. Harry Truman, Gerald Ford ve Ronald Reagan çalışma ofislerinde ciddi saldırılara uğrayan isimler arasındaydı."</p>

  <p class="block2">Brandhaug boğazını temizledi. "Şimdiki başkanın da birkaç yıl önce silahlı saldırıya uğradığını unutma. En azından evine bir saldırıda bulunulduğunu hepimiz biliyoruz."</p>

  <p class="block2">"Doğru. Ama bu tür bilgileri fazla dikkate almıyoruz. Çünkü bu tip olaylar hemen her zaman yaşanıyor. Son yirmi yılda hiçbir Amerikan Başkanı, herhangi bir saldın olayına maruz kalmadan görev süresini tamamlayamamıştır. Fakat saldırganların hepsi olayın ardından yakalanmıştır. Medya da bu konuda fazla dikkatli değildir."</p>

  <p class="block2">"Neden?"</p>

  <p class="block2">Suçlar Masası'nın başındaki isim olan Bjarne Moller, bu soruyu aklından geçirdiğini düşünüyordu ve kendi sesini duyduğunda en az diğerleri kadar şaşırdı. Masadakiler kendisine yöneldiğinde, yutkundu ve bakışlarını Meirik'den ayırmamaya özen gösterdi. Yine de Brandhaug'un oturduğu yöne bir bakış atmadan duramadı. Dış İşleri Müsteşarı'nın kendisini rahatlatmak istercesine göz kırptığını fark etti.</p>

  <p class="block2">"Biliyorsunuz ki saldırı girişimlerinin gizli tutulması alışılmış bir uygulamadır," dedi Meirik. Gözlüklerini çıkardı. Gözlükleri güneşe çıkıldığında kararan türdendi. Tıpkı Horst Tappert'in Dedektif Derrick rolünde taktığı gözlüklerden.</p>

  <p class="block2">"Saldırı girişimleri, intihar girişimleri gibi bulaşıcıdır. Ayrıca bizler de çalışma üslubumuzun herkes tarafından bilinmesini istemeyiz."</p>

  <p class="block2">"Peki keşif ve gözetleme konusunda ne gibi planlar yapıldı?" diye sordu eyalet müsteşarı.</p>

  <p class="block2">Çıkık elmacık kemikleri olan kadın Meirik'e bir kağıt uzattı. Meirik, gözlüklerini taktı ve kağıtta yazılanları okudu.</p>

  <p class="block2">"Perşembe günü Gizli Servis 'ten sekiz kişi gelecek. Birlikte otelleri ve Başkan'ın geçeceği güzergahı kontrol edeceğiz. Başkanla iletişim kurması gereken herkesi sorgulayacak, bu süreçte görev alacak tüm Norveçli polis memurlarını eğitimden geçireceğiz. Romerike, Asker ve Basrum emniyet teşkilatından polis görevlendirmesi yapacağız."</p>

  <p class="block2">"Peki bu polisler ne amaçla görev yapacaklar?" diye sordu Brandhaug.</p>

  <p class="block2">"Çoğunlukla gözlem amacıyla kullanılacaklar. Amerikan Büyükelçiliği, Başkan'ın ekibinin konaklayacağı otel, otopark... "</p>

  <p class="block2">"Kısacası Başkan'ın gitmeyeceği bütün mekanlar."</p>

  <p class="block2">"POT bu konuda gereken her şeyi yapacak. Tabii ki Amerikan Gizli Servisi ile ortak çalışılacak."</p>

  <p class="block2">"Keşif ve gözetleme işleri yapmayı sevmediğini sanıyordum, Kurt," dedi Brandhaug gülümseyerek.</p>

  <p class="block2">Geçmişi hatırlayan Kurt Meirik, ister istemez yüzünü buruşturdu. POT, 1998 yılında Oslo'da gerçekleştirilen Madencilik Konferansı için, kendi tehdit analizlerini kullanarak keşif ve gözetleme çalışmalarını yürütmeyi reddetmişti. POT, konferans için yapılan hazırlıklarda tehdit seviyesinin "orta ya da düşük seviyelerde" çıktığı sonucuna varmıştı. Fakat; konferansın ikinci gününde Norveç Göçmen Ofisi'nden gelen bilgi herkesi şaşkınlığa uğrattı. POT tarafından temiz olduğu söylenen ve ardından da Hırvat delegasyonu için görevlendirilen şoförün Bosnalı bir Müslüman olduğu ortaya çıktı. 1970'li yıllarda Norveç'e gelmişti ve uzun yıllardır da Norveç vatandaşı olarak yaşıyordu. Fakat 1993 yılında anne babası ve ailesinden dört kişi, Hırvatlar tarafından Bosna Hersek, Mostar'da katledilmişti. Adamın dairesi incelendiğinde, evde iki el bombası ve bir de intihar mektubu bulundu. Tabii ki bu olay basına sızdırılmadı ama hükümet durumdan haberdar edildi. Kurt Meirik'in kariyeri sallantıdaydı. Ta ki Brandhaug devreye girene kadar. Olayda görev alan dedektif istifa ettikten sonra, konu sessiz sedasız sonlandırıldı. Brandhaug adamın ismini dahi hatırlamıyordu ama o günden beri Meirik'le olan iş arkadaşlığı kusursuz bir şekilde ilerlemişti.</p>

  <p class="block2">"Bjorn!" dedi Brandhaug, ellerini kavuşturarak. "Şimdi hepimiz senin söyleyeceklerini dinlemek için hazırız. Haydi bakalım!"</p>

  <p class="block2">Brandhaug gözleriyle tüm salonu süzdü. Meirik'in asistanının kendisine baktığını fark etti. Fakat gözlerinde hiçbir ifade yoktu. Bakışını karşılık vermeli miyim diye düşündü. Yakalandığında gözlerinde nasıl bir ifade oluşacağını merak ediyordu ama vazgeçti. Adı neydi? Rakel miydi?</p>

  <p class="block1">&nbsp;</p>

  <h2 id="sigil_toc_id_4">- 5 -</h2>

  <p class="block7">&nbsp;</p>

  <p class="block6">Saray Bahçesi. 5 Ekim 1999.</p>

  <p class="block2">"Öldün mü?"</p>

  <p class="block2">Yaşlı adam gözlerini açtı ve eğilip kendisine doğru bakmakta olan birinin siluetini gördü. Yüzünü beyaz bir ışık kaplamıştı. O mu gelmişti? Şimdiden onu almak için gelmiş olabilir miydi?</p>

  <p class="block2">"Öldün mü?" diye tekrarladı.</p>

  <p class="block2">Cevap vermedi. Çünkü gözlerini açıp açmadığını ya da rüya görüp görmediğini bilmiyordu. Yoksa, dış sesin de tekrarladığı gibi ölmüş müydü?</p>

  <p class="block2">"Adın ne?"</p>

  <p class="block2">Siluet önünden çekilince ağaçlan ve mavi gökyüzünü gördü. Rüya görüyordu. Şiirdeki gibi. Alman bombacılar tepelerdeydi. Nordahl Grieg. Kral, İngiltere'ye kaçıyordu. Gözbebekleri gün ışığına alıştı ve etrafa bakınca Saray Bahçesi'ndeki çimlerde oturduğunu fark etti. Uyuyakalmış olmalıydı. Küçük bir erkek çocuğu yanına oturdu ve kaküllerinin ardında kalan kahverengi gözleriyle yaşlı adama baktı.</p>

  <p class="block2">"Benim adım Ali," dedi çocuk.</p>

  <p class="block2">Pakistanlı mıydı? İlginç bir burun yapısı vardı.</p>

  <p class="block2">"Ali, Tanrı demektir," dedi çocuk. "Senin ismin ne anlama geliyor?"</p>

  <p class="block2">"Benim adım Daniel," dedi yaşlı adam gülümseyerek. "İncil'de geçen bir isimdir. 'Tek yargıç Tanrı'dır' anlamına gelir." Çocuk, yaşlı adama baktı. "Demek, senin adın Daniel." "Evet," dedi adam.</p>

  <p class="block2">Çocuk gözlerini adamdan ayırmadı ve yaşlı adam kendini rahatsız hissetmeye başladı. Belki de kendisinin evsiz olduğunu düşünüyordu. Üzerinde kıyafetleriyle öylece uyuyakalmıştı. Üstelik bu güneşin altında, yünden bir kaban giyiyordu.</p>

  <p class="block2">Çocuğun inceleyen bakışlarından kurtulmak için, "Annen nerede?" diye sordu.</p>

  <p class="block2">"İşte şurada," dedi çocuk. Arkasını döndü ve annesinin olduğu yeri işaret etti.</p>

  <p class="block2">Koyu tenli ve sağlam duruşlu iki kadın, az ileride çimlerde oturuyordu. Kadınların etrafında şımarıklıklar yapan ve kahkahalarla gülen dört çocuk vardı.</p>

  <p class="block2">"Öyleyse senin yargıcın benim," dedi çocuk.</p>

  <p class="block2">"Ne?"</p>

  <p class="block2">"Ali, Tanrı demek değil mi? Ve Tanrı da Daniel'in yargıcı. Benim adım Ali, seninkiyse... "</p>

  <p class="block2">Yaşlı adam elini uzattı ve Ali'nin burnunu sıktı. Çocuk kahkahayla karışık bir çığlık attı. Eğleniyordu. Kadınlar, sesin geldiği yöne baktı ve içlerinden bir ayaklanınca yaşlı adam çocuğun burnunu serbest bıraktı.</p>

  <p class="block2">"Ali, annen," dedi adam. Başıyla kadının geldiği yönü işaret etti.</p>

  <p class="block2">"Anne!" diye seslendi çocuk. "Bak, ben bu adamın yargıcıyım."</p>

  <p class="block2">Kadın, Urdu dilinde bir şeyler söyledi. Yaşlı adam gülümsedi ama kadın, adama yaklaşmadı ve öfkeyle oğluna baktı. Çocuk sessizce annesine itaat etti ve onun peşinden yürümeye başladı. Kadın dönüp arkasına baktı ama adamı görmezden geldi. Yaşlı adam kadınla konuşmak ve evsiz olmadığını açıklamak istiyordu. Kendisinin, toplumun bir ferdi olduğunu söylemek istedi. Bu ülke için pek çok şey feda etmiş ve toplumun şekillenmesi sürecinde vazgeçmeden çalışmıştı. Oysa şimdi hiç gücü kalmamıştı. Kadınla konuşup, bunları anlatamayacağını anladı. Eve gitmek istiyordu. Önce dinlenmeliydi.</p>

  <p class="block2">Ayrılırken, arkasından kendisine seslenen çocuğu duymadı.</p>

  <p class="block1">&nbsp;</p>

  <h2 id="sigil_toc_id_5">- 6 -</h2>

  <p class="block7">&nbsp;</p>

  <p class="block6">Grönland Emniyet Müdürlüğü. 9 Ekim 1999.</p>

  <p class="block2">Ellen Gjelten, öfkeyle içeri giren adama baktı. "Günaydın, Harry." "Lanet olsun!"</p>

  <p class="block2">Harry, masasının yanındaki çöp kovasını tekmeledi. Ellen'in sandalyesinin yanındaki duvara çarpan kova, yuvarlandı ve içindekiler etrafa saçıldı: (Ekeberg cinayeti hakkında) yazılmaya çalışılmış ama başarısız olunmuş rapor kağıtları, (vergisiz Camel etiketi bulunan) boş bir yirmilik sigara paketi, Gomorn marka yeşil bir yoğurt kabı, Dagsavisen gazetesi, (Filmteateret Salonu: Las Vegas'da Korku ve Nefret yazan) eski bir sinema bileti, (kapağında Queen resmi olan, 69 sayılı ve Şubat 1999 tarihli bir MOJO) müzik dergisi, (plastik, yarım litre bir) kola şişesi ve bir süre önce aramayı düşündüğü numaranın yazılı olduğu sarı bir Post-it.</p>

  <p class="block2">Ellen, bakışlarını bilgisayarından ayırdı ve çöp kovasından yere saçılanları inceledi.</p>

  <p class="block2">"MOJO'yu atıyor musun, Harry?" diye sordu.</p>

  <p class="block2">"Lanet olsun!" diye tekrarladı Harry. Ceketini çıkardı ve Ellen Gjelten'le paylaştığı yirmi metrekarelik ofisinin karşı köşesine fırlattı. Ceket, askılığa çarptı ama yere düştü.</p>

  <p class="block2">"Ne oldu?" diye sordu Ellen. Bir yandan da elini uzatarak düşmek üzere olan askılığı düzeltti.</p>

  <p class="block2">"Bunu posta kutumda buldum."</p>

  <p class="block2">Harry, elindeki belgeyi havada salladı.</p>

  <p class="block2">"Bir mahkeme karan gibi duruyor."</p>

  <p class="block2">"Evet."</p>

  <p class="block2">"Dennis Kebap vakası mı?" "Doğru."</p>

  <p class="block2">"Ve?"</p>

  <p class="block2">"Sverre Olsen'in cezası belirlenmiş. Üç buçuk yıl." "Tanrım. Senin kendini müthiş hissetmen gerekirdi."</p>

  <p class="block2">"Öyleydim. Ama sadece bir dakika sürdü. Bunu okuyuncaya dek yani."</p>

  <p class="block2">Harry elindeki faks kağıdını gösterdi. "Yani?"</p>

  <p class="block2">"Krohn, bu sabah karar belgesini aldı ve bizlere bir cevap gönderdi. Prosedürde yaşanan bir hatanın peşini bırakmayacağına dair bize uyarıda bulunuyordu."</p>

  <p class="block2">Ellen, tatsız bir şey yemiş gibi yüzünü buruşturdu.</p>

  <p class="block2">"Hmmm."</p>

  <p class="block2">* "Kararın iptal edilmesini istiyor. İnanamayacaksın ama lanet olası Krohn, yemin kozunu kullanarak hepimizle oynuyor." Harry camın önünde durdu. "Yargıç yardımcıları, sadece ilk davalarında yemin ederler ama bunu dava başlamadan önce mahkeme salonunda gerçekleştirirler. Krohn, yargıç yardımcılarından birinin yeni olduğunu ve tabii salonda yemin etmediğini fark etmiş."</p>

  <p class="block2">"Sen de faksla, bu bilginin doğru olduğunu öğrendin."</p>

  <p class="block2">"Aynen öyle. Yargıca göre; yardımcısı dava başlamadan önce kendi odasında yemin etmiş. Böyle bir uygulamaya başvurmasının gerekçesi olarak da vakit yetersizliğini ve yeni kuralları gösteriyor."</p>

  <p class="block2">Harry, elindeki faks kağıdını buruşturdu ve fırlattı. Bu kez de Ellen'in çöp kovasını yarım metre ile kaçırdı.</p>

  <p class="block2">"Sonuç olarak?" diye sordu Ellen. Yerdeki faks kağıdını, ofisin Harry'ye ait olan kısmına itti.</p>

  <p class="block2">"Karar geçersiz sayılacak ve Sverre Olsen yeniden bir dava açılıncaya dek, 18 ay boyunca serbest kalacak. Yeni verilecek karar da davalının geçirdiği bekleme süreci, vs. vs. yüzünden çok daha hafif olacak. Gözaltında sekiz ay geçirildiği düşünülürse, Sverre Olsen çoktan serbest kalmış sayılır."</p>

  <p class="block2">Harry, Ellen'la konuşmuyordu. Çünkü Ellen davanın detaylarını fazlasıyla biliyordu. Harry, camda gördüğü yansıması ile konuşuyordu. Sözcüklerin ağzından çıkış şekline bakarak, kendini inandırmaya çalışıyordu. Ellerini, terli saçlarının arasında gezdirdi. Kısa süre önce kestirdiği sarı saçları, yeni yeni çıkıyordu. Saçlarını kestirmesinin bir nedeni vardı: Birkaç hafta önce yeniden teşhis edilmişti. Siyah yün bir bereli, Nike ayakkabılı ve geniş pantolonlu genç bir çocuk ona doğru yaklaşırken; yanındaki arkadaşları Harry'nin "Avustralya'daki Bruce Willis benzeri adam" olup olmadığını konuşuyordu. Üç, tam yıl önce gazetelerin ön sayfasında resmi basılmıştı ve Sydney'de vurduğu seri katili TV şovlarında anlatarak kendini rezil etmişti. Harry bu olayın ardından gidip saçlarını kestirdi. Ellen, sakal bırakmasını önermişti.</p>

  <p class="block2">"İşin en kötü yanı da o aptal avukatın daha karar verilmeden, taslak bir çalışma yapmış olmasıydı. Daha mahkeme sürerken bu durumu gündeme getirebilirdi ama hiçbir şey yapmadan oturdu. Ellerini ovuşturdu ve bekledi."</p>

  <p class="block2">Ellen omuzlarını silkti.</p>

  <p class="block2">"Böyle şeyler olur. Savunma müvekkili iyi iş çıkarmış. Hukuk ve düzen adına verilen mücadelelerde, bir şeyler feda edilmelidir. Kendini topla artık, Harry."</p>

  <p class="block2">Bunları söylerken sesinde hafif bir kinaye vardı ve soğukkanlılıkla gerçekleri dile getirmişti.</p>

  <p class="block2">Harry alnını cama yasladı. Alışılmışın dışında sıcak geçen Ekim günlerinden biriydi. Solgun, oyuncak bebekler gibi sevimli bir yüzü olan, küçük ağızlı ve yuvarlak gözlü genç polis Ellen'ın; ne zaman böylesi sert bir tavır takındığını merak etti. Ellen, orta sınıf bir aileden geliyordu. Kendi tabiriyle, evin şımartılmış tek çocuğuydu. İsviçre'de sadece kızların okuduğu yatılı bir okula gönderilmişti. Kim bilir, diye düşündü Harry. Belki de yetiştiriliş tarzına rağmen, sert bir kadın kimliği kazanmıştı.</p>

  <p class="block2">Harry başını geri çekti ve derin bir nefes aldı. Sonra gömleğinin düğmelerinden birini açtı.</p>

  <p class="block2">"Aç, aç," diye bağırdı Ellen. Bir yandan da alkış tutuyordu.</p>

  <p class="block2">"Neo-Nazi çevresinde ona Batman derler."</p>

  <p class="block2">"Anladım," dedi Ellen. "Sopasıyla ava çıkan adam."</p>

  <p class="block2">"Nazi'den bahsetmiyorum. Avukata, Batman derler."</p>

  <p class="block2">"İlginç. Yakışıklı, zengin, çılgın, karnında altı baklava kası ve altında da havalı bir araba olduğu için mi?"</p>

  <p class="block2">Harry güldü. "Bir TV şovu yapmalısın, Ellen. Ona Batman demelerinin sebebi, sürekli kazanıyor olması. Ayrıca, adam evli."</p>

  <p class="block2">"Tek eksisi bu mu?"</p>

  <p class="block2">"Evli olması ve her seferinde bizi maymuna çevirmesi," dedi Harry. Kendisine bir fincan kahve hazırladı. Ellen iki yıl önce bu ofise gelirken, kahve makinesi ve evde çekilmiş kahvesi ile birlikte gelmişti. Bu kahveye o kadar alışmıştı ki dışarıda içtiği hiçbir kahve damak tadına hitap etmiyordu.</p>

  <p class="block2">"Yüce Divan'daki yargıç olur mu?" diye sordu Ellen.</p>

  <p class="block2">"Hem de kırkına gelmeden önce."</p>

  <p class="block2">"Bin krona iddiaya girerim ki olamaz."</p>

  <p class="block2">"Anlaştık."</p>

  <p class="block2">Güldüler ve kağıttan kahve bardaklarıyla kadeh kaldırdılar.</p>

  <p class="block2">"O zaman şu MOJO dergisini alabilir miyim?"</p>

  <p class="block2">"İçinde Freddy Mercury'nin en kötü on pozu var. Üstsüz, eller belde ve ön dişleri dışarıda. Tam bir rock yıldızı. Al bakalım, senindir."</p>

  <p class="block2">"Freddy Mercury'yi severim, gerçekten. Doğru söylüyorum."</p>

  <p class="block2">"Ben adamı sevmediğimi söylemedim ki."</p>

  <p class="block2">Mavi ofis koltuğu, en düşük seviyeye indirilmişti ve Harry üzerine oturup, arkaya yaslandığında isyan edercesine gıcırdadı. Harry, önündeki telefona yapıştırılan ve üzerinde Ellen'ın el yazısı bulunan Post-it'i aldı.</p>

  <p class="block2">"Bu nedir?"</p>

  <p class="block2">"Okuma biliyorsun, değil mi? Moller seni görmek istiyor."</p>

  <p class="block2">Harry koridorda ilerlerken, patronun vereceği tepkiyi düşündü. Sverre Olsen'in serbest kaldığını duyunca, dudaklarını büzecek ve kaşlarını çatacaktı.</p>

  <p class="block2">Fotokopi makinesinin başında duran genç, kırmızı yanaklı kız başını kaldırdı ve Harry'ye gülümsedi. Oysa Harry, bu gülümsemeye karşılık vermedi. Ofiste çalışan kızlardan biri olmalı diye düşündü. Parfümü tatlı ve ağırdı. Harry'yi rahatsız etmişti. İkinci el saatine baktı.</p>

  <p class="block2">Artık, parfüm kokusuna bile sinirlenmeye başlamıştı. Derdi neydi? Ellen, onda doğuştan gelen bir neşe eksikliği olduğunu söylemişti. Bu her ne demekse, pek çok insan neşesini geri kazanmak için çabalıyordu. Bangkok'dan döndükten sonra içine kapanmıştı ve bir daha eski düzenine kavuşamayacağını düşünüyordu. Her şey soğuk ve karanlıktı. Bir zamanlar onu heyecanlandıran şeyler, artık sıkıcı gelmeye başlamıştı. Sanki suyun derinliklerine batmıştı. Etraf fazlasıyla sessizdi. İnsanlar konuşurken, sözcükler hava kabarcıkları gibi ağızlarından çıkıp yükseliyor ve kayboluyordu. Boğulmak böyle bir şey olmalı, diye düşündü ve bekledi. Değişen hiçbir şey yoktu. Tıpkı bir vakum gibi. Bu iyi bir şey olmalı, diye düşündü. En azından hayatta kalmıştı.</p>

  <p class="block2">Ellen sayesinde.</p>

  <p class="block2">Geri dönüp işe başladığı ilk haftalardan birinde Ellen'la tanıştı. Tam da havlu atıp, pes etmek üzereydi. Önce Harry'nin barlara gitmesini yasakladı. İşe geç kaldığında, derin derin nefes alıp vermesini söyledi. Kendisine çeki düzen vermesini sağladı. Birkaç kez işten erken çıkıp eve gitmesini istedi ve bundan kimseye bahsetmedi. Bu süreç epey zaman aldı ama Harry, Ellen'ın yöntemlerine boyun eğdi. Beş günlük bir denetlemenin ardından işe geri dönebilecek kadar ayık ve zinde olduğu karan çıktığında, Ellen gururla başını salladı.</p>

  <p class="block2">Her şey sona erdiğinde Harry açık açık sormaya kadar verdi. Polis Akademisi ve Hukuk Fakültesi mezunu bir kız neden önünde uzun bir kariyer kendisini beklerken; böylesine bir sorumluluğu üstlenmişti? Bunun, kariyeri için iyi olmayacağının farkında değil miydi? Normal, başarılı arkadaşlar edinmede sorun mu yaşıyordu?</p>

  <p class="block2">Ciddi bir ifadeyle Harry'ye baktı. Bunu yaptığını, çünkü Harry'nin deneyimlerinden faydalanmak istediğini söyledi. Suçlar Masası'ndaki en başarılı dedektif oydu. Harry'ye göre bu tam bir saçmalıktı ama Ellen'in sözleri onu gururlandırmıştı. Ayrıca Ellen o kadar heyecanlı ve hırslı bir dedektifti ki ondan etkilenmemek imkansızdı. Harry, son altı aydır oldukça başarılı işler çıkarmaya başladı. Hatta bazıları kusursuzdu. Tıpkı Sverre Olsen davası gibi.</p>

  <p class="block2">Moller'in kapısına geldi. Yanından geçen ve kendisini görmezden gelmeye çalışan bir polis memuruna başıyla selam verdi.</p>

  <p class="block2">Eğer İsveç TV kanalında yayınlanan Robinson Keşfi adli programda yarışmacı olsaydı; diğerlerinin ondaki kötü şansı fark edip, eve geri yollamaları en fazla bir gün sürerdi. Eve geri yollamak mı? Tanrım, TV3'deki program terminolojisi ile konuşmaya başlamıştı. Her gece beş saat televizyon karşısında oturmanın sonucu buydu işte. Oysa televizyon karşısında hapsolursa, Schroder Kafe'ye gitmesi gerekmez diye düşünmüştü.</p>

  <p class="block2">Kapıyı, tam "Bjarne Moller, PAS" yazan levhanın altından; iki kez tıklattı.</p>

  <p class="block2">"Gel!"</p>

  <p class="block2">Harry saatine baktı. 75 saniye.</p>

  <h2 id="sigil_toc_id_6">- 7 -</h2>

  <p class="block8">&nbsp;</p>

  <p class="block6">Bjarne Moller'in Ofisi. 9 Ekim 1999.</p>

  <p class="block2">Dedektif Bjarne Moller, sandalyesinde oturmuyor; adeta yatıyordu. Ayakları masanın altından, öne doğru uzanıyordu. Elleri başının arkasındaydı ve telefonu, omzuyla kulağı arasına sıkıştırmıştı. Saçlarını kısa kestirmişti ve Hole, Moller’in bu saç şeklini Kevin Costner'ın Bodyguard filmindeki imajına benzetiyordu. Moller ise Bodyguard filmini izlememişti. Son on beş yılda o kadar çok sorumluluk üstlenmişti ki sinemaya bile gidememişti. İşten artan azıcık vakit, iki çocuk ve kısmen de olsa anlayışlı bir eş.</p>

  <p class="block2">"Tamam o zaman öyle yapalım," dedi Moller ve telefonu kapattı. Üzeri evrak, dolu kül tablaları ve kağıt bardaklarla kaplı masasından, karşıda duran Harry'ye baktı. Masanın üzerindeki kaosta dikkat çeken tek şey, Kızılderililer gibi giyinmiş iki erkek çocuğun fotoğrafıydı.</p>

  <p class="block2">"İşte buradasın, Harry."</p>

  <p class="block2">"Evet, patron."</p>

  <p class="block2">"Dış İşleri Bakanlığı'nda, Kasım ayında Oslo'da gerçekleşecek zirve ile ilgili bir toplantıya katıldım. Amerikan Başkanı da geliyor... Gazetelerde okumuşsundur, değil mi? Kahve alır mısın, Harry?"</p>

  <p class="block2">Moller ayağa kalktı ve ıslık çalarcasına öten kahve makinesine yöneldi.</p>

  <p class="block2">"Sağ ol patron ama ben... "</p>

  <p class="block2">Artık çok geçti. Harry, üzerinde dumanları tüten bir fincan kahveyi eline aldı.</p>

  <p class="block2">"Gizli Servis'ten gelecek ekibi dört gözle bekliyorum. Eminim ki birbirimizi tanımaya çalışırken, oldukça başarılı ilişkiler geliştireceğiz."</p>

  <p class="block2">Moller, ironi ile başa çıkmanın yollarını henüz öğrenememiş gibiydi. Harry, patronunun en çok bu yanını seviyordu.</p>

  <p class="block2">Moller sandalyesine oturdu ve dizlerini masaya yasladı. Harry de cebinden çıkardığı bir paket Camel sigarayı havaya kaldırdı. Ne demek istediğini anlayan Moller, kül tablasını ona doğru uzattı.</p>

  <p class="block1">&nbsp;</p>
</body>
</html>
