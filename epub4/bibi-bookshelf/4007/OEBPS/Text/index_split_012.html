<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>KIZIL GERDAN</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h2>- 35 -</h2>

  <p class="block6">Konteynır Limanı, Bjorvika. 29 Şubat 2000.</p>

  <p class="block2">Harry, Bjorvika rıhtımının bulunduğu düzlüğü gören tek tepelik arazide, bir şantiyenin yanına park etti. Birden ısınmaya başlayan hava, ışıl ışıl parlayan karı eritiyordu. Kesinlikle güzel bir gündü. Dev legolar gibi dizilen konteynırların arasında dolaştı. Asfalta vuran gölgesi, ilginç şekiller alıyordu. Konteynırların üzerindeki harfler ve semboller; her birinin Tayvan, Buenos Aires ve Cape Town gibi uzak iklimlerden geldiğini gösteriyordu. Harry rıhtımın kenarına kadar gitti. Gözlerini kapattı. Deniz, gemi ve mazot kokusunu içine çekerek; kendisinin de o ülkelere gittiğini hayal etti. Gözlerini açtığında, Danimarka'ya giden feribotu gördü. Buzdolabı gibi görünüyordu. Aynı insanları getirip götüren ve aynı zamanda yaratıcı bir mesai servisi görevi üstlenen bir buzdolabı.</p>

  <p class="block2">Hochner ve Uriah’in buluşmasından kalan izleri takip etmek için geç kaldığının farkındaydı. Hatta buluştukları konteynır limanının burası olduğundan bile emin değildi. Filipstad'daki liman da olabilirdi. Yine de buradan bir şeyler bulabileceğine dair umutlan vardı. Belki yaratıcılığını tetikleyecek bir şeyle karşılaşabilirdi.</p>

  <p class="block2">Rıhtımın kenarına bağlanan lastiklerden birine vurdu. Belki bir tekne almalıydı. Böylece babasını ve kız kardeşini yazın denizde dolaştırabilirdi. Babasının dışarı çıkması gerekiyordu. Bir zamanlar son derece sosyal olan adam, sekiz yıl önce eşinin ölümüyle yalnızlığa bürünmüştü. Kız kardeşi kendi halinde yaşıyordu. Bu yüzden arada bir onun Down sendromu ile mücadele ettiğini unutuyorlardı.</p>

  <p class="block2">Konteynırların arasında bir kuş uçuyordu. Mavi baştankara kuşu, saatte yirmi sekiz kilometre hızla uçabilirdi. Ellen söylemişti. Yeşil başlı ördek ise saatte altmış iki kilometreye ulaşabiliyordu. İkisi de birbiriyle çok uyumluydu. Kız kardeşi sorun yaratmıyordu ama babası için endişeliydi.</p>

  <p class="block2">Harry, dikkatini toplamaya çalıştı. Hochner'in söylediği her şeyi, kelimesi kelimesine raporuna yazmıştı. Ama asıl odaklanması gereken, adamın yüz ifadeleriydi. Söyleyemediklerini bulmalıydı. Uriah nasıl biriydi? Hochner bu konuda fazla bilgi verememişti. Birini tarif etmeye başladığınızda, en dikkat çeken özelliğinden bahsedersiniz. Hochner, Uriah'ın mavi gözlü olduğunu söylemişti. Hochner, ilk olarak mavi gözlerden söz etmişti. Demek ki Uriah'ın daha çok göze çarpan herhangi bir fiziksel engeli ya da konuşma bozukluğu yoktu. Hem Almanca, hem de İngilizce konuşabiliyordu. Almanya'da Sennheim adı verilen bir yerde bulunmuştu. Harry, Danimarka feribotunu izledi. Drobak'a doğru gidiyordu. İyi yolculuklar. Uriah, denize açılmış mıydı? Aklına bu soru takıldı. Harry, dünya atlasına baktı. Hatta özel baskı bir Almanya haritasını inceledi ama Sennheim adında bir yer bulamadı. Hochner uyduruyor olmalıydı. Büyük olasılıkla adamı dinlerken ciddiye almamıştı.</p>

  <p class="block2">Hochner, Uriah'ın nefret dolu olduğunu söylemişti. Belki de tahminleri doğruydu. Aradıkları adam, kişisel bir sebepten dolayı silah almıştı. Peki neden nefret doluydu?</p>

  <p class="block2">Güneş, Hovedoya Adası'nın ardından kayboldu ve Oslo fiyortlarından serin bir rüzgar esti. Harry paltosuna sıkıca sarındı ve arabasına gitti. Yarım milyon nereden geliyordu? Uriah, Bay Gizemli diye birinden gelen parayla mı hareket ediyordu; yoksa kendi parasıyla yürüttüğü tek kişilik bir gösterinin içinde miydi?</p>

  <p class="block2">Cep telefonunu çıkardı. Piyasaya sürüleli iki hafta olan küçük bir Nokia telefonu vardı. Almamak için çok mücadele etti ama Ellen'ın ısrarlarına yenik düştü. Numarayı tuşladı.</p>

  <p class="block2">"Selam Ellen. Benim, Harry. Yalnız mısın? Tamam. Dikkatle dinlemeni istiyorum. Evet, küçük bir oyun oynayacağız. Hazır mısın?"</p>

  <p class="block2">Daha önce yeterince oyun oynamışlardı. "Oyun", Harry'nin verdiği ipuçlarıyla başladı. Konuyla ilgili hiçbir altyapı bilgisine değinmiyordu. Ya da olayın neresinde takıldığını açıklamıyordu. Sadece kısa bir bilgi veriyordu. En fazla beş kelimelik. Bu yöntemi geliştirmeleri biraz zaman aldı. En önemli kural, en az beş; en fazla on ipucu verilmesiydi. Bu fikir, Harry ve Ellen’in bir gece nöbeti için girdikleri iddia ile ortaya çıkmıştı. Harry, Ellen'ın bir deste kağıda sadece iki dakika baktıktan sonra hepsini aynı sırayla ezberleyemeyeceğini söylemişti. Kağıt başına iki saniye düşüyordu. Ama üç kez art arda kaybedince, vazgeçti. Sonra Ellen, kullandığı yöntemi söyledi. Kartları, kart olarak görmüyordu. Her kartı bir kişi ya da olayla özdeşleştiriyordu ve kartlar çevrildikçe bir hikaye ortaya çıkıyordu. Harry, bu yöntemi işte kullanmayı denedi. Sonuç inanılmazdı.</p>

  <p class="block2">"Erkek, yetmiş," dedi Harry. "Norveçli. Yarım milyon kron. Öfkeli. Mavi gözler. Mârklin tüfeği. Almanca konuşuyor. Sağlıklı. Konteynır limanında silah kaçakçılığı. Skien'de atış talimi. Bu kadar."</p>

  <p class="block2">Arabaya bindi.</p>

  <p class="block2">"Hiçbir şey mi? Ben de öyle düşünmüştüm. Denemeye değer, dedim. Yine de teşekkürler. Kendine dikkat et."</p>

  <p class="block2">Harry, dört yoldaki postanenin önünden geçerken, aklına bir şey geldi. Hemen Ellen’i aradı.</p>

  <p class="block2">"Ellen. Yine ben. Unuttuğum bir şey var. Dinliyor musun? Elli yıldır eline tek bir silah almamış. Tekrarlayayım mı? Elli yıldır... Evet, biliyorum beş kelimeden fazla. Yine hiçbir şey bulamadın mı? Kahretsin, dönemeci kaçırdım! Sonra görüşürüz, Ellen."</p>

  <p class="block2">Telefonu, yolcu koltuğuna koydu ve yola odaklandı. Tam köşeyi dönmüştü ki telefonu çaldı.</p>

  <p class="block2">"Benim, Harry. Ne? Neden böyle düşündün? Haklısın, haklısın, tamam kızma, Ellen. Zaman zaman senin kafanın içindeki süngersi maddede neler döndüğünü unutuyorum. Beyin. Senin mükemmel, büyük, kusursuz, güzel, dolu beynin var, Ellen. Evet tamam. Aynı senin dediğin gibi. Teşekkür ederim."</p>

  <p class="block2">Telefonu kapattı ve o anda Ellen'a üç gece nöbeti borcu olduğunu hatırladı. Artık Suçlar Masası'nda görev yapmadığına göre, borcunu ödemenin başka bir yolunu bulmalıydı. Yaklaşık üç saniye, ne yapabileceğini düşündü.</p>

  <p class="block1">&nbsp;</p>

  <p class="block13">- <span class="text">36 -</span></p>

  <p class="block6">Irisveien. 1 Mart 2000.</p>

  <p class="block2">Kapı açıldı ve Harry ince yüzlü, mavi gözlü bir adamla göz göze geldi.</p>

  <p class="block2">"Harry Hole, polis," dedi. "Bu sabah telefon etmiştim." "Evet, tanıdım."</p>

  <p class="block2">Yaşlı adamın gri-beyaz saçları, geniş alnına dökülüyordu. Üzerindeki örgü hırkanın altından, kravatı görünüyordu. Oslo'nun şehir dışında kalan, seçkin semtlerinden birinde; kırınızı, dubleks bir binada yaşıyordu. Posta kutusunun üzerinde EVEN&amp;SIGNE JUUL yazıyordu.</p>

  <p class="block2">"Lütfen içeri girin, Müfettiş Hole."</p>

  <p class="block2">Sesi, sakin ve netti. Profesör Juul'ün tavırları, olduğundan daha genç görünmesini sağlıyordu. Harry gelmeden önce araştırmasını yapmıştı. Okuduklarına göre; Juul, Direniş hareketine katılan isimlerden biriydi. Even Juul, emekli olmasına rağmen; hâlâ Norveç’in Alman İstilası ve Nasjonel Samling konularında en bilgili ismi olarak görülüyordu.</p>

  <p class="block2">Harry ayakkabılarını çıkardı. Karşısındaki duvarda, küçük çerçevelere konmuş siyah-beyaz fotoğraflar asılıydı. Fotoğraflardan birinde, hemşire üniformalı genç bir kadın; bir diğerinde de beyaz paltolu, genç bir adam vardı.</p>

  <p class="block2">Oturma odasına girdiler. Odada Airedale cinsi bir köpek vardı. Harry'yi görünce sustu. Sessizce yanına geldi ve pantolonunu kokladı. Sonra da gidip, Juul'ün sandalyesinin yanına kıvrıldı.</p>

  <p class="block2">Harry, koltuğa oturdu ve "Dagsavien'de Faşizm ve Nasyonal Sosyalizm hakkında yazdığınız makaleleri okudum," dedi.</p>

  <p class="block2">Juul, "Tanrım, demek hâlâ Dagsavien okuyan insanlar var," dedi gülümseyerek.</p>

  <p class="block2">"Bizi günümüzde yaşanacak neo-Nazizm konusunda uyaran bir tavrınız vardı. Yanılıyor muyum?"</p>

  <p class="block2">"Uyarmak denemez. Ben tarihsel sürece dikkat çekiyordum. Tarihçinin görevi, gerçekleri ortaya koymaktır; yargılamak değildir." Piposunu yaktı. "Çoğu insan, doğru ve yanlış gibi sabit değerler taşır. Bu doğru değildir. Doğrular ve yanlışlar da zaman içinde değişir. Tarihçilerin görevi, tarihsel gerçekleri bulmaktır. Kaynakların gösterdiği hakikatleri incelemek; sonra da tarafsız ve olduğu gibi aktarmaktır. Eğer tarihçiler, insanların hatalarını yargılama görevini yapsalardı; gelecek nesiller tarafından çağın Ortodoks fosilleri olarak görülürlerdi."</p>

  <p class="block2">Mavi bir duman tabakası havaya karıştı. "Fakat buraya gelme sebebiniz, bu konuyu tartışmak değil; değil mi?"</p>

  <p class="block2">"Bir adamı bulmaya çalışıyoruz ve bu konuda bize yardımcı olup olamayacağınızı merak ediyoruz."</p>

  <p class="block2">"Telefonda da bahsetmiştin. Kim bu adam?"</p>

  <p class="block2">"Bilmiyoruz. Tek bildiğimiz mavi gözlü, Norveçli ve yetmiş yaşında olduğu. Bir de Almanca konuşabildiği."</p>

  <p class="block2">"Başka?"</p>

  <p class="block2">"Bu kadar."</p>

  <p class="block2">Juul, güldü. "Öyleyse aralarında seçim yapmak için pek çok adayımız var."</p>

  <p class="block2">"Doğru. Bu ülkede yetmiş yaş ve üzerinde 158.000 erkek var. Bunlardan 100.000 tanesi mavi gözlü ve Almanca konuşabiliyor."</p>

  <p class="block2">Juul tek kaşını kaldırdı. Harry'nin yüzünde mahcup bir gülümseme vardı.</p>

  <p class="block2">"İstatistik Dairesi'nden, eğlence olsun diye öğrendim."</p>

  <p class="block2">"Peki ben nasıl yardımcı olabilirim?"</p>

  <p class="block2">"Ben de o konuya gelecektim. Bu kişi, elli yılı aşkın bir süredir eline silah almadığını söylemiş. Ben düşündüm ki; daha doğrusu bir meslektaşım dedi ki elli yılı aşkın süre, elliden fazla ama altmıştan azdır."</p>

  <p class="block2">"Mantıklı."</p>

  <p class="block2">"Evet, meslektaşım çok hmmm... mantıklıdır. Diyelim ki üzerinden elli beş yıl geçmiş. Bu da bizi doğruca 2. Dünya Savaşı'na götürür. Aradığımız kişi de o zamanlar yirmili yaşlarında ve silah kullanan bir gençtir. Evlerinde silah bulunduran bütün Norveçliler, savaş çıkınca silahlanın Almanlara vermişler. Peki bu durumda adamımız nerededir?"</p>

  <p class="block2">Harry üç parmağını havaya kaldırdı ve saymaya başladı. "Ya Direniş grubunda, ya İngiltere'ye kaçanlar arasında ya da Doğu Cephesi'nde Almanlarla birlikte savaşta. Almancası İngilizcesin-den iyi. Demek ki... "</p>

  <p class="block2">"Yani meslektaşınız, aradığınız adamın cephede savaştığı sonucuna vardı; öyle mi?"</p>

  <p class="block2">"Evet."</p>

  <p class="block2">Juul, piposundan bir nefes aldı.</p>

  <p class="block2">"Direniş grubundaki insanların çoğu Almanca öğrenmek zorundaydı," dedi. "Diğerlerinin arasına karışmak, bilgi toplamak ve benzeri görevler için. Tabii unuttuğunuz bir şey daha var: İsveç Polis Gücü'nde görev yapan Norveçliler."</p>

  <p class="block2">"Öyleyse, yaptığımız çıkarım doğru değil."</p>

  <p class="block2">"Sesli düşünmeme müsaade et," dedi Juul. "On beş bin Norveçli, cephede savaşmak için gönüllü oldu. Bunlardan yedi bini göreve çağrıldı ve silah kullanmalarına izin verildi. Bu sayı, İngiltere'ye kaçanlardan oldukça fazla. Savaş sonunda Direniş grubundakilerin sayısı, diğerlerine kıyasla çok daha fazlaydı. Ama bunların çok azı silah kullandı." Juul gülümsedi.</p>

  <p class="block2">"Diyelim ki siz haklısınız. Cephede görev yapan askerleri, telefon rehberine eski Waffen SS olarak kaydetmeyeceklerine göre; araştırmaya başlayacak bir nokta belirlemişsinizdir. Yanılıyor muyum?"</p>

  <p class="block2">Harry başıyla onayladı.</p>

  <p class="block2">"Vatan Hainleri Arşivi. İsme göre dosyalanmış ve mahkeme kayıtlarıyla birlikte muhafaza edilmiş. Son birkaç gündür bu dosyalan inceliyorum. Pek çoğunun ölmüş olduğunu düşünmüştüm ama yanılmışım."</p>

  <p class="block2">"Evet. Hepsi yaşlı birer kurt," dedi Juul gülerek.</p>

  <p class="block2">"Ve bu yüzden sizi aradım. Bu askerlerin geçmişlerini herkesten iyi biliyorsunuz. Bu adamların nasıl düşündüklerini anlamama yardımcı olursunuz diye umuyorum. Onları kızdıran konularda sizden yardım almak istiyorum."</p>

  <p class="block2">"Güveniniz için teşekkür ederim Müfettiş ama ben bir tarihçiyim. Ve kişisel gerekçeleri hakkında herkes ne biliyorsa, ben de o kadarını biliyorum. Belki biliyorsunuzdur, ben de Direniş hare-ketindeydim. Milorg'da. Bu yüzden Doğu Cephesi'nde gönüllü savaşanların düşünce yapısını anlamak güç."</p>

  <p class="block2">"Yine de bu konuda bilgi sahibisinizdir, Bay Juul."</p>

  <p class="block2">"Öyle mi?"</p>

  <p class="block2">"Ne demek istediğimi anlıyorsunuz bence. Oldukça kapsamlı bir araştırma yaptım."</p>

  <p class="block2">Juul, piposundan bir nefes daha aldı ve Harry'ye baktı. Harry, süregelen sessizlik içinde; oturma odasının kapısında duran biri olduğunu fark etti. Başını çevirdi ve yaşlı bir kadınla karşılaştı. Hassas ve derin bakışlarla, Harry'yi inceliyordu.</p>

  <p class="block2">"Sohbet ediyorduk, Signe," dedi Even Juul.</p>

  <p class="block2">Kadın başıyla Harry'yi selamladı ve bir şey söylemek üzere ağzını açtı ama Even Juul'la göz göze gelince vazgeçti. Tekrar selam verdi ve sessizce kapıyı kapatarak uzaklaştı.</p>

  <p class="block2">"Demek biliyorsunuz," dedi Juul.</p>

  <p class="block2">"Evet. Doğu Cephesi'nde hemşireydi, değil mi?"</p>

  <p class="block2">"Leningrad'da. 1942'den, 1944 yılı Mart ayında yaşanan geri çekilmeye kadar." Piposunu bıraktı. "Neden bu adamın peşindesiniz?"</p>

  <p class="block2">"Dürüst olmak gerekirse, bu sorunun cevabını da tam olarak bilmiyoruz. Fakat bir suikast planı söz konusu olabilir."</p>

  <p class="block2">"Hmmm."</p>

  <p class="block2">"Ne aramamız gerekir? Tuhaf biri mi? hâlâ Nazilere bağlı biri mi? Bir katil mi?"</p>

  <p class="block2">Juul, başını iki yana salladı.</p>

  <p class="block2">"Cephede savaşanların çoğu cezasını çekti ve topluma karıştı. Pek çoğu, vatan haini ilan edilmelerine rağmen; şaşırtıcı derece başarılı bir uyum sürecinden geçti. Belki de bu kadar şaşırtıcı olmamalıdır. Genelde savaş gibi kritik zamanlarda önemli kararlar alabilen insanlar, yetenekli insanlardır."</p>

  <p class="block2">"Yani aradığımız kişi, kendi kendini topluma kazandırmış insanlardan biri olabilir."</p>

  <p class="block2">"Kesinlikle."</p>

  <p class="block2">"Nüfuslu biri olabilir mi?"</p>

  <p class="block2">"Finans ve politika anlamında ulusal önem taşıyan makamların kapıları, bu gibi insanlar için kapalıdır."</p>

  <p class="block2">"Ama bağımsız bir işadamı ya da girişimci olabilir. Kesinlikle yarım milyonluk bir silah alabilecek kadar birikimi olan birinden söz ediyoruz. Peki kimin peşinde olabilir?"</p>

  <p class="block2">"Bu konunun, cephede savaşmış olmasıyla bir ilişkisi var mıdır?"</p>

  <p class="block2">"Olabileceği yönünde hislerim var." "Bir intikamdan mı söz ediyoruz?" "Çok mu mantıksız?"</p>

  <p class="block2">"Hayır, hiç de değil. Cepheye gidenlerin çoğu, kendilerini gerçek vatanseverler olarak görür. 1940'lı yılların gözüyle bakacak olursak; bu adamlar, ülkelerinin iyiliği için yapılması gerekeni yaptıklarını düşünüyor. Onları vatan haini ilan etmemizin, adaletsizlik olduğuna inanıyor."</p>

  <p class="block2">"Yani?"</p>

  <p class="block2">Juul, kulağının arkasını kaşıdı.</p>

  <p class="block2">"Onları vatan haini ilan eden hakimlerin çoğu hayatını kaybetti. Aynı durum, mahkeme sürecini başlatan politikacılar için de geçerli. Bu yüzden intikam teorisi, biraz zayıf kalıyor."</p>

  <p class="block2">Harry derin bir iç çekti. "Haklısınız. Ben sadece elimdeki parçalan birleştirerek, bir resim oluşturmaya çalışıyorum."</p>

  <p class="block2">Juul saatine baktı. "Söz veriyorum ki bu konuya biraz kafa yoracağım. Ama size yardımcı olup olamayacağımdan emin değilim."</p>

  <p class="block2">"Yine de teşekkür ederim," dedi Harry. Ayağa kalktı. Sonra aklına bir şey geldi. Ceketinin cebindeki kağıtları çıkardı.</p>

  <p class="block2">"Bu arada, Johannesburg'daki görgü tanığıyla yaptığım görüşmenin raporundan, bir kopya da size getirdim. Bunlara da göz atabilirseniz, dikkatimizden kaçan önemli bir nokta olup olmadığını tespit edebilirsiniz."</p>

  <p class="block2">Juul kabul etti ama başını iki yana sallayarak, durumun güçlüğünü belirtmeye çalıştı.</p>

  <p class="block2">Harry koridorda ayakkabılarını giymeye çalışırken, beyaz paltolu adamı işaret etti.</p>

  <p class="block2">"Bu siz misiniz?"</p>

  <p class="block2">Juul; "Evet. Geçtiğimiz yüzyılın, ilk yansında," diyerek gülmeye başladı. "Savaştan önce Almanya'da çekilmişti. Dedemin ve babanın izinden giderek tıp okumam bekleniyordu. Savaş başlayınca evime döndüm ve tarih kitaplarıyla da dönüş yolunda tanıştım. Sonra da iş işten geçmişti: Tarihin pençesine takılmıştım."</p>

  <p class="block2">"Tıptan vazgeçtiniz yani, öyle mi?"</p>

  <p class="block2">"Bu olaya nasıl baktığına bağlı. Bir adamın ve bir ideolojinin bu kadar insanı nasıl peşinde sürükleyebildiğini anlamak ve anlatmak istiyordum. Bir tür panzehir arayışı içindeydim," dedi gülerek. "Çok ama çok gençtim."</p>

  <h2 id="sigil_toc_id_29">- 37 -</h2>

  <p class="block6">Continental Otel, Birinci Kat. 1 Mart 2000.</p>

  <p class="block2">Bernt Brandhaug, şarap kadehini kaldırarak, "Bu şekilde bulaşa-bildiğimize sevindim," dedi.</p>

  <p class="block2">Birlikte kadeh kaldırdılar ve Aud Hilde, Dış İşleri Bakanı Müsteşarı'na gülümseyerek baktı.</p>

  <p class="block2">"Sadece iş için bir arada olmamamız da ayrı bir güzellik," dedi. Bakışlarını kızdan ayırmadı ve sonunda Aud başını önüne eğdi. Brandhaug, kızı baştan aşağı süzdü. Aud Hilde çekici bir kız değildi. Hatları, çekici olmak için biraz kaba kalıyordu. Biraz tombul sayılırdı. Ama alımlı ve işveli bir tavrı vardı. Genç ve tombul biriydi.</p>

  <p class="block2">Aud Hilde, bu sabah personel dairesinden Brandhaug'u aramış ve sıra dışı bir vakada kendisine yardım edip, edemeyeceğini sormuştu. Fakat, daha konunun detaylarına giremeden Brandhaug'un ofisine davet edildi. Ofise gittiğinde ise Brandhaug'un vakti olmadığını ve bu konuyu iş çıkışı bir yemekte konuşmaları gerektiğini öğrendi.</p>

  <p class="block2">"Biz memurların da biraz neşelenmeye ihtiyacı var," demişti Brandhaug. Aud ise bu sözlerle kastedilenin yemek olduğunu düşündü.</p>

  <p class="block2">Şu ana kadar her şey yolunda gitmişti. Şef garson, Brandhaug'un her zamanki masasını hazırlamıştı. Brandhaug etrafına baktı ve içeride tanıdık hiç kimse olmadığını fark etti.</p>

  <p class="block2">"Dün ilginç bir vakayla karşılaştık," dedi Aud. Sonra da garsonun peçeteyi kucağına sermesine müsaade etti. "Yaşlı bir adam gelip, kendisine borçlu olduğumuzu söyledi. Dış İşleri Bakanlığı'nın borcu varmış. Yaklaşık iki milyon kron. Doğrulamak için de 1970 yılında gönderdiği bir mektuptan bahsetti."</p>

  <p class="block2">Aud gözlerini devirdi. Brandhaug ise kızın bu kadar ağır bir makyaja ihtiyacı olmadığını düşündü.</p>

  <p class="block2">"Peki neden dolayı borçlanmışız?"</p>

  <p class="block2">"Dediğine göre savaş zamanı, bir ticaret gemisinde çalışıyormuş. Nortraship'e bağlı bir gemi. Ödemesine el koymuşlar."</p>

  <p class="block2">"Oh, sanırım konuyu anladım. Başka ne söyledi?"</p>

  <p class="block2">"Artık bekleyemeyeceğini; onu ve diğer denizcileri aldattığımızı söyledi. Tanrı, günahlarımız yüzünden bizi cezalandıracakmış. Sarhoş muydu, yoksa hasta mıydı bilmiyorum ama aklını kaçırmış gibiydi. Yanında bir de mektup getirmişti. 1944 yılında Bombay'daki Norveç Başkonsolosluğumda imzalanmış. Mektupta Norveç devletinin; Norveç ticaret donanmasında subay olarak çalışanların dört yıllık savaş riski ikramiyesini ödeyeceği taahhüt ediliyor. Mektup olmasaydı adamı kapı dışarı ederdik ve sizi böylesine önemsiz bir konuda rahatsız etmezdik."</p>

  <p class="block2">"İstediğin zaman benim yanıma gelebilirsin Aud Hilde," dedi Brandhaug ama birdenbire panikledi: Kızın adı Aud Hilde miydi?</p>

  <p class="block2">"Zavallı adam," dedi Brandhaug ve garsona daha çok şarap getirmesini işaret etti. "Bu vakada asıl üzücü olan, adamın haklı olması. Almanların henüz ele geçirmediği ticaret gemilerinden bir donanma oluşturuldu ve böylece Nortraship kuruldu. Yarı siyasi, yarı ticari bir oluşumdu. Örneğin; İngilizler, Norveç gemilerini kullanmak için Nortraship'e önemli ölçüde ödeme yaptı. Fakat bu paralar, çalışanlara verilmek yerine doğruca gemi sahiplerine ve devlet hazinesine pay edildi. Burada birkaç yüz milyon krondan söz ediyoruz. Denizciler, yasal yollara başvurarak paralarını almaya çalıştılar. Ama 1954 yılında Yüksek Mahkemede görülen bir davada kaybeden taraf oldular. Norveç Parlamentosu Storting, 1972 yılında bir yasa çıkartarak, denizcilerin parayı almaya haklan olduğunu belirtti."</p>

  <p class="block2">"Bu adama hiçbir ödeme yapılmamış. Çünkü dediğine göre; Çin Denizi'ndeymiş ve Almanlar değil, Japonlar tarafından saldırıya uğramış."</p>

  <p class="block2">"Adını söyledi mi?"</p>

  <p class="block2">"Konrad Âsnes. Bir dakika, mektubu göstereyim. Adam, bileşik faizle birlikte ne kadar alacağı olduğunu hesaplamış."</p>

  <p class="block2">Aud Hilde, çantasına eğildi. Üst kol bölgesi, sallanıyordu. Biraz daha egzersiz yapmalı, diye düşündü Brandhaug. Aud Hilde dört kilo verirse, şişman değil... yuvarlak hatlı bir kız olurdu.</p>

  <p class="block2">"Sorun değil," dedi. "Mektubu görmeme gerek yok. Nortraship, Ticaret Bakanlığı'na bağlı."</p>

  <p class="block2">Aud, Brandhaug'a baktı.</p>

  <p class="block2">"Adam, bizim borçlu olduğumuz konusunda ısrarlı. Bize iki hafta süre tanıdı." Brandhaug güldü.</p>

  <p class="block2">"Öyle mi? Altmış yıl sonra, acelesi neymiş?"</p>

  <p class="block2">"Bu konuda bir şey demedi ama ödemezsek, sonuçlarına katlanacağımızı söyledi."</p>

  <p class="block2">"Yüce Tanrım," dedi Brandhaug. Kıza doğru eğilmeden önce garsonun şarap kadehlerini doldurmasını bekledi. "Sonuçlara katlanmaktan nefret ederim, ya sen?" Aud, çekingen bir tavırla gülümsedi.</p>

  <p class="block2">Brandhaug, tekrar kadeh kaldırdı.</p>

  <p class="block2">"Bu konuda ne yapmamız gerektiğini merak ediyorum," dedi</p>

  <p class="block2">Aud.</p>

  <p class="block2">"Boş ver," diye karşılık verdi Brandhaug. "Ama ben de bir şey merak ediyorum Aud Hilde."</p>

  <p class="block2">"Nedir?"</p>

  <p class="block2">"Bu otelde bizim adımıza düzenlenen odayı görmüş müydün?" Aud Hilde gülümsedi ve görmediğini söyledi.</p>

  <p class="block1">&nbsp;</p>

  <h2 id="sigil_toc_id_30">- 38 -</h2>

  <p class="block14"><b class="calibre2">Focus Spor Salonu, ila. 2 Mart 2000</b>.</p>

  <p class="block2">Harry, hızla pedal çeviriyor ve terliyordu. Kardiyovasküler salonda, on sekiz adet hiper modern ve kas ölçümü yapan egzersiz bisikleti vardı. Her birinde de "şehirli" ve genel anlamda çekici insanlar çalışıyor; duvardaki sessiz televizyon ekranlarına bakıyordu. Harry, Robinson Keşfi yarışmasından Elisa'yı izliyordu. Elisa, Poppe'ye tahammül edemediğini anlatıyordu. Televizyonun sesi kısıktı ama Harry bu bölümü daha önce izlediği için neler konuşulduğunu biliyordu. Hoparlörden Shania Twain'in That don't impress me much! şarkısı yükseliyordu.</p>

  <p class="block2">İlginç, diye düşündü Harry. Ne yüksek sesle müzik dinlemekten, ne de ciğerlerinden çıkan hırıltı benzeri sesten hoşlanıyordu. Emniyet Müdürlüğü'ndeki spor salonunda, hiçbir ödeme yapmadan egzersiz yapabilirdi ama Ellen, Focus Spor Salonuna gelmesi için ısrar etmişti. Harry, bu ısrara boyun eğdi ama aerobik sınıfına katılması için yaptığı ısrarı görmezden geldi. Harry; aynı ritimde ilerleyen bir müzik eşliğinde, 32 dişini göstererek gülümseyen bir eğitmenin "oturarak zayıflayamazsın" gibi özlü sözleriyle motive olarak hareket eden insanların kendilerini rezil ettiğini düşünüyordu. Harry'ye göre Focus'a gelmenin en büyük avantajı, Emniyet Müdürlüğü'nde Tom Waaler gibi adamlarla bir arada olmaktansa; Robinson Keşfi izlerken spor yapabilmesiydi. Harry etrafına baktı ve bu akşam da, tıpkı diğer akşamlarda olduğu gibi, salondaki en yaşlı kişi olduğunu gördü. Salonda- kilerin çoğu kulağında Walkman kulaklıkları olan ve arada bir kaçamak bakışlarla Harry'nin olduğu yöne bakan genç kızlardı. Tabii o yöne bakmalarının sebebi Harry değil; Harry'nin yanında pedal çevirmekte olan Norveç’in en ünlü komedyeniydi. Adamın üzerinde gri bir kapüşonlu vardı ama alnında bir damla bile ter birikmemişti. Harry'nin kilometre göstergesinde yanıp sönen bir mesaj belirdi: Oldukça iyi gidiyorsun!</p>

  <p class="block2">Ama kötü giyiniyorsun, dedi Harry kendi kendine. Üzerindeki bol ve soluk eşofman altına baktı. Sürekli yukarı çekmesi gerekiyordu; çünkü cep telefonunu beline takmıştı. Adidas ayakkabıları da ne yeni, ne de moderndi. Ama biraz daha beklerse, yeniden moda olan bir klasiğe dönüşebilirdi. Joy Division baskılı tişörtü bir zamanlar sokak modası olsa da; son yıllarda müzik sektöründe neler olup bittiğini takip etmediğini gösteriyordu. Harry her şeye rağmen kendini kötü hissetmiyordu; ta ki cep telefonu çalmaya ve aralarında komedyenin de bulunduğu on yedi kişi ona doğru bakmaya başlayıncaya kadar. Küçük, siyah, şeytan aletini belinden çıkardı.</p>

  <p class="block2">"Hole."</p>

  <p class="block2">Hâlâ That don 't impress me much! Parçası çalıyordu. "Merhaba, ben Juul. Rahatsız etmiyorum ya?" "Hayır, sadece müzik sesi."</p>

  <p class="block2">"Tuhaf hırıltı sesleri duyuyorum. Uygun olduğunda beni ara, olur mu?"</p>

  <p class="block2">"Spor salonundayım ama uygunum."</p>

  <p class="block2">"Pekala. Güzel haberlerim var. Johannesburg'da yazdığın raporu okudum. Neden aradığın adamın Sennheim'dan geldiğini söylemedin?"</p>

  <p class="block2">"Uriah mı? Bu kadar önemli mi? Ben ismi doğru anladığımdan bile emin değilim. Almanya haritasında baktım ama Sennheim diye bir yer göremedim."</p>

  <p class="block2">"Sorunun cevabı; evet. Oldukça önemli. Cephede savaşıp, savaşmadığına dair kuşkuların varsa; artık hepsine bir son verebilirsin. Çünkü artık yüzde yüz eminiz. Sennheim küçük bir yerdir ve oraya gittiğini belirten Norveçlilerin tamamı savaş zamanı Doğu Cephesi'ne gitmeden önce burada eğitim kampına katılmışlardır. Sennheim’i, Almanya haritasında bulamazsın. Çünkü Sennheim, Almanya'da değil; Fransa'nın Alsas bölgesindedir." "Evet ama ..."</p>

  <p class="block2">"Alsas, tarih boyunca Almanya ve Fransa arasında el değiştirip durmuştur. Bu yüzden, bu bölgenin insanları çok iyi Almanca konuşur. Aradığımız adamın Sennheim'e gitmiş olması, arananlar listesini daraltır. Çünkü sadece Nordland ve Norge birliklerinden gelen askerler, burada eğitim almıştır. Hatta sana Sennheim'a gitmiş birinin adını verebilirim. Eminim yardım etmeyi kabul edecektir."</p>

  <p class="block2">"Gerçekten mi?"</p>

  <p class="block2">"Nordland birliğinden bir asker. Cephede savaşmış. 1944 yılında da gönüllü olarak Direniş hareketine katıldı." "Vay be."</p>

  <p class="block2">"Ailesi ve abileriyle birlikte, şehirden uzak bir çiftlikte büyümüş. Kendisi hariç bütün ailesi, fanatik Nasyonal Sosyalizm taraftarıymış. Bu yüzden de zorla cepheye gönderilmiş. Kendisi hiçbir zaman Nazilere inanmamış ve 1943 yılında Leningrad'dan kaçınış. Kısa bir süre Rusların esareti altında yaşamış ve İsveç üzerinden Norveç'e dönmeden evvel Ruslarla birlikte silah tutmuş."</p>

  <p class="block2">"Doğu Cephesi'nden gelen bir askerin sözlerine güvendiniz mi?"</p>

  <p class="block2">Juul güldü. "Kesinlikle."</p>

  <p class="block2">"Neden gülüyorsun?" "Uzun hikaye." "Yeterince vaktim var."</p>

  <p class="block2">"Ondan aile fertlerinden birini öldürmesini istedik."</p>

  <p class="block2">Harry, pedal çevirmeyi bıraktı. Juul ise sözlerine devam etmeden önce boğazını temizledi.</p>

  <p class="block2">"Adamı Ullevalseter'in kuzeyindeki Nordmarka'da bulduk. Önce hikayesine inanmadık. Niyetinin bilgi sızdırmak olduğunu düşündük ve vurmaya karar verdik. Oslo polis arşivinde bağlantılarımız vardı. Geçmişini araştırdık ve cephede kaybolduğunu öğrendik. Kaçtığı düşünülüyordu. Ailesini araştırdık ve söylediklerinin doğru olduğunu gördük. Bütün bunlar Almanların tuzağı olabilirdi. Bu yüzden onu bir teste tabi tuttuk." Bir sessizlik oldu.</p>

  <p class="block2">"Ve?"</p>

  <p class="block2">"Onu hem bizden, hem de Almanlardan uzak bir kulübeye yerleştirdik. İçimizden biri Nasjonal Samling üyesi ahilerinden birini vurmasını isteyelim dedi. Amacımız, ne tepki vereceğini görmekti. Emri verdiğimizde tek kelime etmedi. Ama ertesi gün kulübesine gittiğimizde, orada olmadığını gördük. Kaçtığından emindik ama iki gün sonra yeniden ortaya çıktı. Gudbransdalen'deki aile çiftliğine gittiğini söyledi. Birkaç gün sonra oradaki adamlarımızdan bir rapor aldık. Ahilerinden birini ahırda, diğerini de ambarda bulmuşlardı. Anne ve babası da oturma odasında bulundu."</p>

  <p class="block2">"Aman Tanrım," dedi Harry. "Adam, aklını kaçırmış olmalı."</p>

  <p class="block2">"Olabilir. O zamanlar hepimiz öyleydik. Savaş vardı. Ayrıca, bu konuda hiç konuşmadık. Ne o zaman, ne de daha sonra. Sen de bu konudan... "</p>

  <p class="block2">"Tabii ki bahsetmem. Nerede yaşıyor?"</p>

  <p class="block2">"Burada, Oslo'da. Sanırım Holmenkollen'de."</p>

  <p class="block2">"Adı nedir?"</p>

  <p class="block2">"Fauke. Sindre Fauke."</p>

  <p class="block2">"Harika. Onunla irtibata geçerim. Teşekkür ederim, Bay Juul."</p>

  <p class="block2">Televizyon ekranında beliren Poppe, gözyaşları içinde ailesine selam gönderiyordu. Harry, telefonu yeniden beline taktı. Sonra eşofman altını, yukarı çekti ve ağırlıkların olduğu bölüme geçti.</p>

  <p class="block2">Hâlâ Shania Twain’in şarkısı çalıyordu.</p>

  <p class="block1">&nbsp;</p>

  <h2 id="sigil_toc_id_31">- 39 -</h2>

  <p class="block6">Erkek Giyim Mağazası, Hegdehaugsveien. 2 Mart 2000.</p>

  <p class="block2">"Yün kalitesi, süper 110," dedi tezgahtar. Takım elbisenin ceketini elinde tutuyor, yaşlı adamın giymesine yardımcı oluyordu. "En iyisidir. Hafif ve sağlamdır."</p>

  <p class="block2">"Sadece bir kez giyeceğim," dedi yaşlı adam gülümseyerek. "Oh," dedi tezgahtar. Biraz şaşırmıştı. "İsterseniz daha uygun fiyatlı... "</p>

  <p class="block2">Yaşlı adam aynada kendine baktı. "Bu gayet iyi." "Klasik kesimdir," diye ekledi tezgahtar. "Elimizdeki en klasik modeldir."</p>

  <p class="block2">Yaşlı adam birdenbire iki büklüm oldu ve tezgahtar kız paniğe kapıldı.</p>

  <p class="block2">"Hasta mısınız? İsterseniz...?"</p>

  <p class="block2">"Hayır, önemsiz bir sancı. Geçecektir." Yaşlı adam doğruldu. "Pantolon paçaları ne zaman hazır olur?"</p>

  <p class="block2">"Gelecek hafta çarşamba. Aceleniz yoksa tabii. Özel bir gün için mi alıyorsunuz?"</p>

  <p class="block2">"Evet. Çarşamba günü uygun." 100 kronluk peşin ödeme yaptı. Parayı uzatırken, tezgahtar kız, "Ömür boyu giyebileceğiniz bir takım aldınız," dedi.</p>

  <p class="block2">Yaşlı adamın kahkahası, uzun süre kızın kulaklarında çınladı.</p>

  <p class="block1">&nbsp;</p>

  <h2 id="sigil_toc_id_32">- 40 -</h2>

  <p class="block6">Holmenkollen. 3 Mart 2000.</p>

  <p class="block2">Besserud'un Holmenkollveien bölgesine gelen Harry, karanlıkta aradığı numarayı buldu. Koyu renk ahşaptan yapılan ev, cüsseli köknar ağaçlarının arasında kalmıştı. Çakıl taşlarıyla kaplı park yolu, evin önüne kadar gidiyordu. Harry, arabayı yeniden çalıştırdığında sıkıntı yaşamamak için yokuş yukarı park etmek istemişti ama birinci vitese aldığında arabanın adeta öksürdüğünü ve son nefesini verdiğini gördü. Kendi kendine söylenerek, kontağı çevirdi ve marşa bastı ama arabanın motoru gürültü çıkarmaktan başka bir tepki vermedi.</p>

  <p class="block2">Arabadan çıktı ve eve doğru yürümeye başladı. O anda evden çıkmak üzere olan bir kadınla karşılaştı. Kadın, Harry'nin geldiğini duymamıştı. Harry basamaklarda durdu ve gülümsedi.</p>

  <p class="block2">"Günaydın," dedi. Arabayı işaret ederek, "Rahatsızlandı, biraz... ilaca ihtiyacı var," dedi.</p>

  <p class="block2">"İlaç mı?" Kadının sesi derinden ve sımsıcaktı.</p>

  <p class="block2">"Evet, sanırım bu civarda dolaşırken üşüttü."</p>

  <p class="block2">Kadının gülümsemesi yüzüne yayıldı. Otuzlu yaşlarındaydı ve sade bir siyah mont giyiyordu. Kıyafeti üzerinde çok çaba sarf etmediği belli oluyordu ama yine de çok zarifti. Harry'nin bu kadar zarif görünebilmek için hayatındaki pek çok şeyi feda etmesi gerekirdi.</p>

  <p class="block2">"Ben de çıkıyordum," dedi kadın. "Buraya mı gelmiştiniz?" "Sanırım. Sindre Fauke burada mı?"</p>

  <p class="block2">"Buradaydı," dedi. "Ama birkaç ay geç kaldınız. Babam, şehre taşındı."</p>

  <p class="block2">Harry biraz daha yaklaştı. Kadın, kesinlikle çok çekiciydi. Ve bu çekicilik, rahat tavırları ve konuşmasında; Harry'nin gözlerinin içine bakarak yansıttığı özgüvende gizliydi. Çalışan bir kadın, diye düşündü Harry. Havali ve mantıklı düşünmeyi gerektiren bir işi olmalıydı. Emlakçı, bankada bir şube müdürü, politikacı ya da bu tarz bir meslek olabilirdi. Gelirinin iyi olduğuna emindi. Sadece üzerindeki montu ya da oturduğu ev değil; aynı zamanda tavırları ve aristokrat görünümlü yüz hatları da bu düşüncesini doğruluyordu. Kadın basamaklardan aşağı indi. Düz bir çizgi üzerinde yürüyormuşçasına, nazik adımlarla ilerledi. Bale dersi almış olmalı, diye düşündü Harry.</p>

  <p class="block2">"Yardımcı olabileceğim bir konu var mı?"</p>

  <p class="block2">Her bir harfi tane tane seslendirmiş ve "ben" vurgusunu fazlasıyla ön plana çıkarmıştı. O kadar vurgulu konuşuyordu ki tiyatral bir hava bile sezinlenebilirdi.</p>

  <p class="block2">"Ben polisim," dedi Harry. Kimliğini gösterebilmek için ceketinin ceplerini karıştırmaya başladı ama kadın, hiçbir önemi yok dercesine elini salladı.</p>

  <p class="block2">"Pekala, her neyse; babanızla konuşmak istiyorum." Harry sesinin her zamankinden biraz daha resmi çıktığını fark etti ve kendine kızmadan edemedi.</p>

  <p class="block2">"Neden?"</p>

  <p class="block2">"Birini arıyoruz. Ve babanızın bu konuda bize yardımcı olabileceğini umuyoruz." "Kimi arıyorsunuz?"</p>

  <p class="block2">"Korkarım, bu bilgiyi sizinle paylaşamam."</p>

  <p class="block2">"Tamam," dedi kadın ve başını salladı. Sanki Harry'yi bir teste tabi tutmuştu ve Harry de bu testi başarıyla geçmişti.</p>

  <p class="block2">"Ama babanızın artık burada yaşamadığını söylüyorsunuz ve..." Harry cümlesini tamamlamadı ve gözlerini kaçırdı. Kadının parmakları ince ve narindi. Piyano dersi almış olmalı, diye düşündü Harry. Gözlerinin kenarlarında da minik kırışıklıkları vardı. Otuzlu yaşlarını geride bırakmış olabilir miydi?</p>

  <p class="block2">"Burada yaşamıyor," dedi kadın. "Majorstuen'e taşındı. Vibes Gate, 18 numara. Ya evdedir ya da Üniversite Kütüphanesinde."</p>

  <p class="block2">Üniversite Kütüphanesi. Kelimeleri o kadar güzel telaffuz ediyordu ki tek bir harfi bile yutmuyordu.</p>

  <p class="block2">"Vibes Gate, 18 numara. Anlıyorum."</p>

  <p class="block2">"Güzel." "Evet."</p>

  <p class="block2">Harry başıyla onayladı. Başını öne arkaya sallamaya devam ediyordu. Tıpkı bir köpek gibi göründüğüne emindi. Kadın dudaklarını sıkarak gülümsedi. Kaşlarını kaldırdı ve konuşulması gereken başka bir konu var mı dercesine Harry'ye baktı.</p>

  <p class="block2">Harry; "Anlıyorum," diye yineledi.</p>

  <p class="block2">Kadının kaşları siyah ve düzgün hatlara sahipti. Aldırıyor olmalı, diye düşündü Harry. Ama aldırdığı çok belli olmuyordu.</p>

  <p class="block2">"Gitmem gerek," dedi kadın. "Tramvay... "</p>

  <p class="block2">"Anlıyorum," dedi Harry. Bu ifadeyi üçüncü kez kullanmasına rağmen, gitmek için hiçbir hamlede bulunmuyordu.</p>

  <p class="block2">"Umarım onu bulursunuz. Babamı, yani."</p>

  <p class="block2">"Bulacağımıza eminim."</p>

  <p class="block2">"Hoşça kalın." Kadın uzaklaşırken, çakıl taşları topuklu ayakkabısının altında eziliyordu.</p>

  <p class="block2">"Hmmm... Ufak bir sorunum var..." dedi Harry.</p>

  <p class="block2">"Yardımların için teşekkür ederim."</p>

  <p class="block2">"Rica ederim," dedi kadın. "Benim için yolunu değiştirmedin, değil mi?"</p>

  <p class="block2">"Kesinlikle hayır. Aynı güzergahtayız," dedi Harry. Kadının elindeki şık deri eldivenlere baktı. Çok pahalı oldukları apaçık görülüyordu ama Harry'nin Escort marka arabasını iterken kirlenmiş ve gri renge dönmüştü.</p>

  <p class="block2">"Asıl sorun, arabanın yol boyunca dayanıp dayanamayacağı."</p>

  <p class="block2">"Oldukça renkli bir geçmişi olmalı," dedi kadın. Arabanın ön panelindeki boşluğu işaret ediyordu. Bir zamanlar radyonun bulunduğu bu boşluktan, şimdi sarı ve kırmızı renkli kablolar çıkıyordu.</p>

  <p class="block2">"Hırsızlık," dedi Harry. "Arabanın kapıları bu yüzden kilitlenmiyor. Çünkü kilitleri de sökmüşler." "Yani araba herkese açık, öyle mi?" "Evet. Yaşlanınca böyle oluyor işte."</p>

  <p class="block2">Kadın güldü. "Öyle mi?"</p>

  <p class="block2">Harry, kadına doğru bir bakış attı. Belki de yaşlansa da dış görünüşü fazla değişmeyen insanlardan biriydi. Otuz yaşında gösteriyordu. Kadının profiline hayran kalmıştı. Çok yumuşak hatları vardı. Cildindeki doğal ışıltıyı fark etti. Yaşıtı kadınların kış aylarında kullandığı bronzlaştırıcı ürünlerden kullanmamıştı. Montunun düğmelerini iliklemişti. Ama uzun, ince boynu görünüyordu. Ellerini, kucağında birleştirmişti.</p>

  <p class="block2">"Kırmızı yanıyor," diye uyardı.</p>

  <p class="block2">Harry, hemen frene bastı.</p>

  <p class="block2">"Affedersin," dedi.</p>

  <p class="block2">Ne yapıyordu böyle? Ellerine bakıp, nikah yüzüğü takıp takmadığını mı araştırıyordu? Yüce Tanrım!</p>

  <p class="block2">Harry etrafına baktı ve nereye geldiklerini fark etti. "Bir şey mi oldu?" diye sordu kadın.</p>

  <p class="block2">"Hayır, hayır." Yeşil yandı ve Harry yola devam etti. "Burada kötü anılarım var," dedi.</p>

  <p class="block2">"Benim de," dedi kadın. "Birkaç yıl önce tramvayla buraya geldim. Bir polis arabası raylardan geçip, doğruca şu duvara çarptıktan hemen sonra." Kadın duvarı işaret ediyordu. "İçim parçalanmıştı. Bir polis memuru, çarmıha gerilmiş gibi korkulukların demirlerinde asılı kalmıştı. Bu olaydan sonra birkaç gece uyuyamadım. Arabayı kullanan polisin sarhoş olduğunu duydum."</p>

  <p class="block2">"Kimden duydun?"</p>

  <p class="block2">"Bir okul arkadaşımdan. Polis akademisinden." Froen'i geçtiler. Vinderen de geride kalmıştı. Epey uzun yol kat ettik, diye düşündü Harry.</p>

  <p class="block2">"Demek polis akademisine gittin, öyle mi?"</p>

  <p class="block2">"Hayır. Delirdin mi sen?" Kadın gülmeye başladı. Harry, kadının gülerken çıkardığı sesle büyülenmişti adeta. "Ben üniversitede hukuk eğitimi aldım."</p>

  <p class="block2">"Ben de," dedi Harry. "Hangi yıllarda fakültedeydin?"</p>

  <p class="block2">Çok zekice bir soru, Hole!</p>

  <p class="block2">"92 mezunuyum."</p>

  <p class="block2">Harry hemen hesaplamalarını yaptı. Kadın en az otuz yaşındaydı. "Sen?"</p>

  <p class="block2">"90 mezunuyum," dedi Harry.</p>

  <p class="block2">"88 yılı Hukuk Festivali'nde Raga Rockers sahneye çıkmıştı. Hatırlıyor musun?"</p>

  <p class="block2">"Tabii ki. Oradaydım. Bahçede."</p>

  <p class="block2">"Ben de! İnanılmazdı değil mi?" Kadın ışıldayan gözlerle, Harry'ye baktı. Nerede? dedi Harry kendi kendine. Neredeydin?</p>

  <p class="block2">"Evet, harika bir gündü." Harry konserin çoğunu hatırlamıyordu. Ama Raga sahneye çıktığı anda, ortaya çıkan West End kadınlarını hatırlamıştı.</p>

  <p class="block2">"Aynı yıllarda okuduysak, ortak arkadaşlarımız olmalı," dedi kadın.</p>

  <p class="block2">"Sanmıyorum. Ben o zaman da polis olarak görev yapıyordum ve öğrencilerle takılmaya fırsatım olmuyordu." Sessizce Industrigata'yı geride bıraktılar. "Beni burada bırakabilirsin," dedi kadın. "Burası uygun mu?" "Evet, burası çok uygun."</p>

  <p class="block2">Harry kaldırıma yanaştı. Kadın da oturduğu yerden, Harry'ye doğru döndü. Saçından bir tutam saç yüzüne düştü. Kadının bakışları hem çok hassas hem de korkusuzdu. Kahverengi gözler. Harry aniden beliren bir hisse kapıldı: Kadını öpmek istiyordu.</p>

  <p class="block2">"Teşekkür ederim," dedi kadın gülerek.</p>

  <p class="block2">Kapıyı açmaya çalıştı ama başaramadı.</p>

  <p class="block2">"Affedersin," dedi Harry ve kadına doğru eğildi. Fark ettirmeden kokusunu içine çekti. "Kilit..." dedi. Kapıyı sert bir şekilde itti ve kapı açılıverdi. Kadının varlığında boğulduğunu hissediyordu. "Belki tekrar karşılaşırız, ne dersin?"</p>

  <p class="block2">"Belki."</p>

  <p class="block2">Kadına nereye gittiğini, nerede çalıştığını, işini sevip sevmediğini, başka nelerden hoşlandığını, sevgilisi olup olmadığını, Raga olmasa bile konserlere gidip gitmediğini sormak istedi. Fakat, biraz geç kalmıştı. Kadın çoktan balerin adımlarıyla Sporveisgata'nın kaldırımlarında ilerlemeye başlamıştı.</p>

  <p class="block2">Harry derin bir iç çekti. Kadınla yarım saat önce tanışmıştı ve adını bile bilmiyordu. Erken menopoza giriyorum herhalde, diye düşündü.</p>

  <p class="block2">Aynaya baktı ve bir u-dönüşü yaptı. Vibes Gate, yakın sayılırdı.</p>

  <p class="block1">&nbsp;</p>

  <h2 id="sigil_toc_id_33">- 41 -</h2>

  <p class="block6">Vibes Gate, Majorstuen. 3 Mart 2000.</p>

  <p class="block2">Harry nefes nefese üçüncü kata çıktığında, kapıda kendisini bekleyen güler yüzlü adamla karşılaştı.</p>

  <p class="block2">"Merdivenler için kusuruma bakma," dedi adam. Sonra da elini uzatarak kendini tanıttı. "Sindre Fauke."</p>

  <p class="block2">Bakışları hâlâ gençti ama yüzünün hatları iki dünya savaşını da görmüş geçirmiş birini anımsatıyordu. En azından. Beyazlayan saçlarından geri kalan kısmı, arkaya doğru taramıştı ve önünü açık bıraktığı Norveç hırkasının altına kırmızı bir gömlek giymişti. El sıkışı, sağlam ama sevecendi.</p>

  <p class="block2">"Kahve hazırladım," dedi. "Ve neyin peşinde olduğunu bili yorum."</p>

  <p class="block2">Oturma odasına geçtiler. Bu oda, bir çalışma masası ve bilgisayarla çalışma odası haline getirilmişti. Etrafta kağıtlar vardı. Masanın üzeri kitaplar ve dergilerle doluydu. Hatta kitapların bir kısmı yere istiflenmişti.</p>

  <p class="block2">Sindre, koltukta Harry'ye yer açmaya çalışırken; "Henüz tam olarak yerleşemedim," dedi.</p>

  <p class="block2">Harry odayı inceledi. Duvarda hiç resim yoktu. Sadece üzerinde Nordmarka fotoğrafları olan bir takvim asılıydı ki onun da bir market promosyonu olduğu çok belliydi.</p>

  <p class="block2">"Bir proje üzerinde çalışıyorum ve kitap haline getirmeyi umuyorum. Bir savaş kitabı."</p>

  <p class="block2">"Birileri bunu daha önce yapmamış mıydı?"</p>

  <p class="block2">Fauke güldü. "Evet, böyle söylemekte haklısın. Ama onlar her şeyi bütün gerçekliğiyle yazmamışlardı. Ben kendi savaşımı anlatacağım."</p>

  <p class="block2">"Anladım. Peki neden yapıyorsunuz?"</p>

  <p class="block2">Fauke, omuzlarını silkti.</p>

  <p class="block2">"Kendini beğenmiş gibi görünmek istemem ama savaşa katılan bizlerin, bu hayattan göçüp gitmeden önce gelecek kuşaklara deneyimlerini aktarmamız gerektiğini düşünüyorum. En azından, benim görüşüm bu yönde."</p>

  <p class="block2">Fauke mutfağa gitti ve oturma odasına doğru seslendi.</p>

  <p class="block2">"Even Juul aradı ve bir ziyaretçim olduğunu söyledi. Yanlış anlamadıysam POT'da görevlisin."</p>

  <p class="block2">"Evet ama Juul bana Holmenkollen'de yaşadığınızı söyledi."</p>

  <p class="block2">"Even ve ben çok sık görüşmüyoruz. Ben buraya geçici olarak taşındığım için numaramı bile değiştirmedim. Bu kitabı bitirene kadar buradayım."</p>

  <p class="block2">"Evet. Ben diğer evinize gittim. Kızınızla karşılaştım ve adresi de ondan aldım."</p>

  <p class="block2">"Kızım evdeydi, öyle mi? İzin alınış olmalı."</p>

  <p class="block2">Nereden? Harry tam bu soruyu sormak üzereydi ki kadına karşı duyduğu ilginin ortaya çıkacağını düşünerek vazgeçti. Fauke bir demlik kahve ve iki fincanla geri geldi. "Sade mi?" Fincanlardan birini Harry'nin önüne bıraktı.</p>

  <p class="block2">"Kesinlikle."</p>

  <p class="block2">"Güzel. Çünkü başka seçeneğin yoktu." Fauke güldü. Neredeyse elindeki kahveyi üzerine döküyordu.</p>

  <p class="block2">Harry, Fauke ve kızının birbirlerine hiç benzemediklerini fark etti. Fauke kızı gibi kendinden emin ve etkileyici bir konuşma tarzına sahip değildi. Dış görünüşleri de benzemiyordu. Sadece alınları birbirini andırıyordu. Geniş bir alın ve ortasından geçen mavi bir damar.</p>

  <p class="block2">"Diğer eviniz oldukça büyük."</p>

  <p class="block2">"Bitmek bilmeyen ev işleri ve kar küreme," dedi Fauke. Kahvesinden bir yudum aldı ve tadını beğendiğini gösterircesine dudaklarını büzdü. "Karanlık, kasvetli ve her şeyden uzak. Holmenkollen'e tahammül edemiyorum. Üstüne üstlük, züppelerle dolu bir yer. Benim gibi Gudbrandsdalen'den göçüp gelen bir adama göre değil."</p>

  <p class="block2">"Öyleyse neden satmıyorsunuz?"</p>

  <p class="block2">"Kızımın o evden hoşlandığını düşünüyorum. Orada büyüdü. Yanlış anlamadıysam Sennheim hakkında konuşmak istiyorsun." "Kızınız orada yalnız mı yaşıyor?"</p>

  <p class="block2">Harry, çenemi tutmalıydım diye düşündü. Fauke, kahvesinden bir yudum aldı. Kahvenin tadını almak için dudaklarını yaladı. Uzun bir süre.</p>

  <p class="block2">"Bir delikanlıyla birlikte yaşıyor. Oleg."</p>

  <p class="block2">Gözleri uzaklara daldı ve yüzündeki gülümseme kayboldu.</p>

  <p class="block2">Harry hemen birkaç çıkarımda bulundu. Belki çok çabuk karara varıyordu ama çıkarımlarında haklıysa; Sindre Fauke'un Majorstuen'e taşınmasının nedenlerinden biri de Oleg adındaki bu delikanlıydı. Her neyse. Sonuçta kadın bir erkekle birlikte yaşıyordu ve bu konuda daha fazla düşünmeye gerek yoktu. Nasıl olsa her şey olacağına varırdı.</p>

  <p class="block2">"Size çok fazla bilgi veremem, Bay Fauke. Eminim beni anlıyorsunuzdur. Bizim çalışma prensibimiz... "</p>

  <p class="block2">"Anlıyorum."</p>

  <p class="block2">"Güzel. Ben Sennheim'deki Norveçliler hakkında bilgi almak istiyorum."</p>

  <p class="block2">"Oooh. Çok kalabalıktık." "Hâlâ hayatta olanlar var mı?"</p>

  <p class="block2">Fauke gülümsedi.</p>

  <p class="block2">"Korkunç olmak istemiyorum ama gerçekleri söyleyeyim. Cepheye gelen askerler sinek gibiydi. Her yıl arkadaşlarımızdan %60li ölüyordu."</p>

  <p class="block2">"Hiç böyle düşünmemiştim. Dağ bülbüllerinin ölüm oranı... "</p>

  <p class="block2">"Evet?"</p>

  <p class="block2">"Üzgünüm, lütfen devam edin."</p>

  <p class="block2">Harry, arkasına yaslandı ve kahve fincanına baktı.</p>

  <p class="block2">"Savaşta eğitim oldukça zorludur," dedi Fauke. "Eğer ilk altı ay hayatta kalmayı başarabilirsen, şeytanın bacağını kırmış sayılırsın. Mayınlara basmamaya dikkat edersin, siperde başını eğik tutarsın, Mosin-Nagant tüfeklerinin sesiyle uyanırsın. Kahramanlara yer yoktur. Korku, en yakın arkadaşın olur. Ben altı aydan sonra küçük bir grup Norveç’inin arasına katıldım. Pek çoğumuz Sennheim'den geliyordu. Savaş ilerledikçe eğitim kampları Almanya'nın içlerine doğru çekildi. Bazen Norveç'ten gelen gönüllüler, doğruca cepheye geliyordu. Eğitim almadan gelenler... " Fauke, başını iki yana salladı.</p>

  <p class="block2">"Öldüler mi?" diye sordu Harry.</p>

  <p class="block2">"Geldiklerinde isimlerini bile öğrenmeye çalışmadık. Ne gereği vardı ki? Anlamak güç olsa da 1944 yılının sonuna geldiğimizde dahi Doğu Cephesi'ne gönüllüler yağıyordu. Orada yeterince uzun kalan bizler, savaşın nasıl sonlanacağının farkındaydık. Onlar da Norveçli kurtaracaklarını düşünüyordu. Zavallıcıklar!"</p>

  <p class="block2">"Siz, Ruslarla birlikte savaştınız mı?"</p>

  <p class="block2">"Sayılır. Ben, savaş esiriydim. Açlıktan ölmek üzereydim. Bir sabah Almanca konuşarak, içimizde telekomünikasyondan anlayan birileri olup olmadığını sordular. Benim az çok bilgim vardı ve elimi kaldırdım. Belli ki birliklerinde bu işle ilgilenen askerlerin hepsi ölmüştü. Her biri! Ertesi gün Estonya'daki eski silah arkadaşlarımın olduğu yere saldırı düzenlenecekti ve ben de bölgedeki telefon hatlarından sorumluydum. Narva'ya yakın bir yerdi... "</p>

  <p class="block2">Fauke fincanını kaldırdı ve iki eliyle kavradı.</p>

  <p class="block2">"Küçük bir tepenin üzerinden Rusların, Almanların makineli tüfek nöbetçilerine düzenledikleri taarruzu izliyordum. Almanlar, çoktan pek çok Rusu alt etmişti. Yüz yirmi asker ve dört at, makineli tüfeğin karşısında yığılıp kalmıştı. Sonunda Ruslardan sağ kalanlar, mühimmatı boşa harcamamak için kasatura ile Alman askerlerini öldürdü. Saldırı yaklaşık yarım saat içinde sonlanmıştı.</p>

  <p class="block2">Yüz yirmi asker ölmüştü. Diğer nöbet yerlerinde de benzer durumlar yaşanıyordu."</p>

  <p class="block2">Harry, adamın elindeki fincanın sallandığını görebiliyordu.</p>

  <p class="block2">"Öleceğimi biliyordum. Hem de inanmadığım bir dava uğruna. Ne Stalin'e, ne de Hitler'e inanıyordum."</p>

  <p class="block2">"Davaya inanmadığınızı söylüyorsunuz. O zaman neden Güney Cephesi'ne gittiniz?"</p>

  <p class="block2">"On sekiz yaşındaydım. Gudbrandsdalen adlı bir kasabada, çiftlikte büyüdüm. Çok yakın komşularımız haricinde kimseyle görüşmüyorduk. Gazete okumuyorduk. Kitaplarımız yoktu. Hiçbir şey bilmiyordum. Siyaset hakkında bildiklerimi de babamdan öğrenmiştim. Aileden bir tek biz kalmıştık. Diğer herkes Amerika'ya göç etmişti. Ailem ve komşularımız Quisling taraftarıydı ve Nasjonal Samling partisine üyeydi. İki abim vardı ve ben her konuda onlara güveniyordum. İkisi de Nasjonal Samling partisinin milis kanadı olan Hirden'e katılmışlardı. Üniforma giyen, siyasi aktivistlerdi. Görevleri, parti merkezine mümkün olduğunca çok sayıda genç üye kazandırmaktı. Yeterli üye sayısına erişemezlerse, seve seve cepheye gitmeye gönüllü olabilirlerdi. En azından bana böyle söylediler. Sonradan öğrendim ki asıl görevleri parti için muhbir toplamakmış. Fakat bu bilgiyi çok geç öğrendim ve çoktan cepheye doğru yola koyulmuştum."</p>

  <p class="block2">"Yani düşünceleriniz cephedeyken değişti, öyle mi?"</p>

  <p class="block2">"Ben buna tam bir değişim demezdim. Gönüllülerin çoğu, siyasetten ziyade Norveç için oradalardı. Benim için asıl dönüm noktası, başka bir ülkenin savaşında yer aldığımı fark etmek oldu. Her şey bu kadar basitti işte. Ruslar için savaşmak da Almanlar için savaşmaktan farksızdı. 1944 yılı Haziran ayında Tallinn rıhtımında yük boşaltım görevindeydim. Orada, bir İsveç Kızıl Haç gemisine saklanma fırsatı yakaladım. Bir kuytuya saklandım ve üç gün öylece bekledim. Karbon monoksit zehirlenmesi yaşadım. Ama Stockholm'de iyileştim. Oradan Norveç sınırına geldim ve kendi başıma sınırı geçtim. Ağustos ayındaydık."</p>

  <p class="block2">"Neden kendi başınıza?"</p>

  <p class="block2">"İsveç'te bağlantı kurduğum kişiler bana güvenmedi. Hikayem, onlara fazlasıyla fantastik gelmişti. Benim için bir önemi yoktu. Ben de kimseye güvenmiyordum çünkü."</p>

  <p class="block2">Yeniden güldü.</p>

  <p class="block2">"Fazla göze çarpmadan, kendimi idare edebildim. Sınırı geçmek çocuk oyuncağıydı. İnan bana savaş yıllarında İsveç'ten Norveç'e gitmek; Leningrad'da kumanya bulmaktan daha kolaydı. Biraz daha kahve alır mısın?"</p>

  <p class="block2">"Lütfen. Peki neden İsveç'te kalmadınız?"</p>

  <p class="block2">"Güzel soru. Ben de bu soruyu kendime defalarca sordum."</p>

  <p class="block2">Elini, saçlarının arasında gezdirdi.</p>

  <p class="block2">"İntikam düşüncesinin esiri olmuştum. Gençtim ve gençken insan adaleti sağlamak gibi bir saplantıya takılma eğiliminde olur. O yaşlarda, herkesin adil yaşamaya hakkı olduğu savunulur. Ben de iç çatışmalar yaşayan bir gençtim. Doğu Cephesi'ndeydim ve silah arkadaşlarımın çoğuna pislik muamelesi yapmıştım. Buna rağmen; belki de bu yüzden evlerindeki yalanlara kanıp cephede hayatlarını kaybeden arkadaşlarımın intikamını almaya yemin etmiştim. Bir daha asla düzelmeyeceğine inandığım hayatımın öcünü alacaktım. Ülkemize gerçekten ihanet edenleri cezalandırmak niyetindeydim. Bugünlerde psikologlar, bu tür düşüncelere "savaş psikozu" diyor. Bilseler beni hemen tedaviye alırlardı. Oslo'ya gittim. Orada ne bir tanıdık, ne de kalacak bir yer vardı. Üzerimdeki kağıtlarla yakalan -saydım, kaçak olduğum için oracıkta vurulabilirdim. Oslo'ya geldiğim gün, Nordmarka'ya geçtim. Çam dallarının altında uyudum ve üç gün boyunca sadece böğürtlen yedim. Sonra gelip, beni buldular."</p>

  <p class="block2">"Direnişçiler mi?"</p>

  <p class="block2">"Sanırım Even Juul, hikayenin geri kalanını anlatmış."</p>

  <p class="block2">"Evet." Harry, elindeki fincanla oyalanıyordu. Cinayetleri hatırladı. Bu olay, inanılmazdı ve Fauke ile tanışmış olmasına rağmen, o cinayetlerin neden işlendiğine hâlâ bir anlam veremiyordu. Fauke'u kapıda gördüğü andan beri aklında bu konu vardı. Bu adam kendi anne ve babası ile ahilerini katletmişti.</p>

  <p class="block2">"Ne düşündüğünü biliyorum," dedi Fauke. "Fakat ben öldürmek üzere emir alan bir askerdim. Emir verilmeseydi, yapmazdım. Ama şundan eminim ki benim ailem de ülkemize ihanet edenler arasındaydı."</p>

  <p class="block2">Fauke, dikkatle Harry'ye bakıyordu. Fincana sarılı elleri artık titremiyordu.</p>

  <p class="block2">"Sadece birini öldürmem emredildiği halde, neden hepsini öldürdüğümü merak ediyorsun," dedi. "Sorun şu ki hangisini öldürmem gerektiğini söylemediler. Yaşam ya da ölüm kararını verecek olan bendim. Bir karar veremedim. Ve hepsini öldürdüm. Cephede, kızılgerdan dediğimiz bir adam vardı. Kızılgerdan kuşu gibi. Kasaturayla öldürmenin en insancıl yöntem olduğunu söylemişti. Karotis arteri, kalpten beyne gider. Eğer bu bağı koparırsan, beyne oksijen gitmez ve kurbanın beyin ölümü gerçekleşir. Kalp üç ya da dört kez daha atar ve sonunda durur. Sorun şu ki böylesi bir ölüm çok zordur. Gudbrand, bu tekniği bana öğreten arkadaşım, bu konuda adeta bir sanatkardı. Ama annemi bu şekilde öldürmek istediğimde epey mücadele etmem gerekti. Uzun süre çabaladım ama tek yapabildiğim ufak tefek yaralamalara sebebiyet vermek oldu. Sonunda, ateş etmek zorunda kaldım."</p>

  <p class="block2">Harry'nin ağzı kurumuştu. "Anlıyorum," dedi.</p>

  <p class="block2">Bu anlamsız sözler, havada asılı kalmıştı. Harry, kahve fincanını masaya koydu ve eliyle biraz ileri itti. Sonra da arka cebinden bir not defteri çıkardı.</p>

  <p class="block2">"Belki de Sennheim'da birlikte olduğunuz arkadaşlarınızdan bahsetsek iyi olur."</p>

  <p class="block2">Sindre Fauke birden ayağa kalktı.</p>

  <p class="block2">"Özür dilerim müfettiş. Niyetim böyle soğukkanlı ve zalim biri gibi görünmek değildi. Başka bir konuya geçmeden önce açıklamama izin verin lütfen. Ben zalim bir adam değilim. Ama bazı şeylerle ancak bu şekilde baş edebildim. Anlatmayabilirdim ama kafanızda soru işareti kalsın istemedim. Bu kitabı yazma sebebim de bu. Bu konu her açıldığında öyle ya da böyle geçiştiriyorum. Ama artık gizleme ihtiyacı duymuyorum. Eğer bu konu yüzünden saklanmaya devam edersem, korkuya yenik düşerim. Neden böyleyim bilmiyorum. Belki bir psikolog bana yardımcı olabilir."</p>

  <p class="block2">İç geçirdi.</p>

  <p class="block2">"Ama bu konuda söylenebilecek her şeyi söylemiş durumdayım. Belki de biraz ileri gittim. Biraz daha kahve?" "Hayır, teşekkürler," dedi Harry.</p>

  <p class="block2">Fauke yeniden oturdu. Ellerini çenesinin altında kavuşturdu.</p>

  <p class="block2">"Pekala. Sennheim. Norveçlilerin merkezi. Aslında sayıca çok azdık. Beni de dahil ettiğinizde beş kişiydik. Daniel Gudeson, benim firar ettiğim gece hayatını kaybetti. Geriye dört kişi kaldık: Edvard Mosken, Hallgrim Dale, Gudbrand Johansen ve ben. Savaştan beri yalnızca Edvard Mosken'le karşılaştım. 1945 yazında. Vatana ihanet suçundan üç yıl hüküm yedi. Diğerlerinin hayatta olup olmadıklarını bilmiyorum. Ama haklarında bildiğim her şeyi anlatabilirim."</p>

  <p class="block2">Harry, elindeki not defterinden temiz bir sayfa açtı.</p>

  <p class="block1">&nbsp;</p>

  <h2 id="sigil_toc_id_34">- 42 -</h2>

  <p class="block6">POT. 3 Mart 2000.</p>

  <p class="block2">G-U-D-B-R-A-N-D J-O-H-A-N-S-E-N. Harry, işaret parmakları ile her bir harfi tek tek tuşladı. Köylü bir genç. Fauke'a göre iyi huylu ve kırılgan biriydi. Kendisine hem idol, hem de abisi kadar yakın gördüğü Daniel Gudeson gece nöbeti esnasında vurulmuştu. Harry ENTER tuşuna bastı ve program çalışmaya başladı.</p>

  <p class="block2">Karşısındaki duvara baktı. Kız kardeşinin bir fotoğrafı asılıydı. Fotoğrafı çekilirken yapmaya alışık olduğu o memnuniyetsiz yüz ifadesi ile bakıyordu. Fotoğraf yıllar önce bir yaz gününde çekilmişti. Üzerindeki beyaz tişörte, fotoğrafı çeken kişinin gölgesi düşmüştü. Annelerinin gölgesi.</p>

  <p class="block2">Bilgisayardan, aramanın tamamlandığını belirten bir uyarı geldi ve yeniden ekrana yöneldi.</p>

  <p class="block2">Nüfus Müdürlüğü'nde kayıtlı iki Gudbrand Johansen vardı. Ama doğum tarihleri, altmış yaşın altında olduklarını gösteriyordu. Sindre Fauke, isimleri harf harf kodlayarak söylemişti; bu yüzden yanlış anlamasına imkan yoktu. Elde ettiği sonuçlar üç noktaya çıkıyordu: Gudbrand Johansen ya adını değiştirmişti, ya yurt dışına çıkmıştı ya da hayatını kaybetmişti.</p>

  <p class="block2">Harry diğer ismi sorgulamaya başladı. Mjondalen'deki birlik komutanı. Evli ve çocukluydu. E-d-v-a-r-d M-o-s-k-e-n. Cepheye gittiği için ailesi tarafından reddedilmişti. ARAMA tuşuna iki kez tıkladı.</p>

  <p class="block2">Birden odanın ışıklan yandı. Harry arkasına döndü.</p>

  <p class="block2">"Geç saatte çalışırken, ışıkları yakmalısın," dedi Kurt Meirik. Kapıda dikiliyordu ve parmağı elektrik düğmesinin üstündeydi. Sonra içeri girdi ve masanın köşesine yaslandı.</p>

  <p class="block2">"Ne buldun?"</p>

  <p class="block2">"Yetmiş yaşını geçkin bir adamın peşinde olduğumuzu. Büyük ihtimalle cephede savaşmış biri."</p>

  <p class="block2">"Ben neo-Nazileri ve Bağımsızlık Günü'nü kastetmiştim."</p>

  <p class="block2">"Oh, öyle mi?" Bilgisayardan yeni bir uyarı geldi. "Henüz o konuyla ilgilenemedim, Meirik."</p>

  <p class="block2">Ekranda iki Edvard Mosken belirdi. Biri 1942, diğeri de 1921 doğumluydu.</p>

  <p class="block2">"Gelecek cumartesi, şube olarak bir parti veriyoruz," dedi Meirik.</p>

  <p class="block2">"Davetiyemi gördüm," dedi Harry ve 1921 doğumlu Edvard Mosken’in ismine tıkladı. Adres bilgisi vardı. Drammen'de yaşıyordu.</p>

  <p class="block2">"Personeldekiler, henüz davete yanıt vermediğini söyledi. Geleceğinden emin olmak istedim."</p>

  <p class="block2">"Neden?"</p>

  <p class="block2">Harry, Edvard Mosken’in kimlik numarasını; Adli Sicil Sorgulama bölümüne kopyaladı.</p>

  <p class="block2">"Kendi teşkilatımıza bağlı insanların, birbirlerini tanımalarını istiyoruz. Bir kez bile kantine gittiğini görmedim."</p>

  <p class="block2">"Ben ofisimde oldukça mutluyum."</p>

  <p class="block2">Hiçbir kayıt yoktu. Ulusal Sicil Merkezi'nin sorgulama ekranına geldi. Buradan herhangi bir sebepten polisle bağlantı kuran insanlara ulaşmak mümkündü. Bu sorgulamada yalnızca suçluların kaydı yoktu. Tutuklananlar, hakkında şikayette bulunulanlar ya da herhangi bir suçun mağduru olan insanlara da yer veriliyordu.</p>

  <p class="block2">"Olaylarla bu kadar yakından ilgilenmen güzel ama kendini dört duvar arasına hapsetmemelisin. Partiye gelecek misin, Harry?"</p>

  <p class="block2">ENTER.</p>

  <p class="block2">Harry, "Bakarız. Uzun zaman önce verilmiş bir sözüm var," diyerek yalan söyledi.</p>

  <p class="block2">Yine hiçbir kayıt yoktu. Ulusal Sicil Merkezi'nin sayfasındayken, üçüncü adamı sorgulamaya karar verdi. H-a-l-l-g-r-i-m D-a-l-e. Fauke’a göre tam bir fırsatçıydı. Hitler'in savaşı kazanacağına ve kendisinin yanında yer alanları ödüllendireceğine inanıyordu. Sennheim'e geldiğinde bu düşüncelerinden dolayı pişmanlık duymaya başlamıştı ama geri dönmek için çok geç kalmıştı. Harry bu ismi ilk duyduğunda, kulağa çok tanıdık geldiğini düşünmüştü. Aynı düşünce yeniden canlandı.</p>

  <p class="block2">"Biraz daha açık konuşayım o zaman," dedi Meirik. "Sana, partiye katılmanı emrediyorum."</p>

  <p class="block2">Harry başını kaldırdı ve Meirik gülümsedi.</p>

  <p class="block2">"Şaka yaptım," dedi. "Ama seni orada görmek isterim. İyi akşamlar."</p>

  <p class="block2">"Güle güle," dedi Harry. Tekrar ekrana döndü. Tek bir Hallgrim Dale kaydı vardı. 1922 doğumlu. ENTER.</p>

  <p class="block2">Ekran, sayfalarca dökümle doldu. Bir sayfa. Bir sayfa daha.</p>

  <p class="block2">Demek savaştan sonra mutlu mesut bir yaşam kuramayanlar da varmış, diye düşündü Harry. Hallgrim Dale, adres: Schweigaards Gate, Oslo. Gazete diliyle konuşmak gerekirse, polislere hiç de yabancı olmayan bir yerde yaşıyordu. Harry, önündeki listeyi taradı. Serserilik, sarhoşluk, komşulara rahatsızlık verme, ikinci derecede hırsızlık, arbede. Çok sayıda olaya karışmıştı ama hiçbiri önemli bir sonuca varmıyordu. Bulduğu en önemli bilgi, adamın hâlâ hayatta olmasıydı. Geçen ağustos ayında, alkol bağımlılığı nedeniyle rehabilitasyona alınmıştı. Oslo telefon rehberini eline aldı. Dale’in ismini aradı ve numarayı tuşladı. Bir yandan karşı tarafın telefona cevap vermesini bekliyor, bir yandan da 1942 doğumlu Edvard Mosken’in sayfasını inceliyordu. O da Drammen de oturuyordu. Adamın kimlik numarasını aldı ve Adli Sicil sorgu sayfasına girdi.</p>

  <p class="block2">"Telenor telekomünikasyon şirketinden bir mesajınız var. Aradığınız numara artık kullanılmamaktadır. Bu mesaj... "</p>

  <p class="block2">Harry, hiç şaşırmamıştı. Telefonu kapattı.</p>

  <p class="block2">Edvard Mosken’in oğlu olduğu anlaşılan genç Mosken, hapis cezasına çarptırılmıştı. Uzun bir ceza olmalıydı ki adam hâlâ içerideydi. Ne için? Uyuşturucu tahmininde bulundu ve ENTER tuşuna bastı. İşte. Haklı çıkmıştı. Haşhaş kaçakçılığı. Dört kilo. Dört yıl, şartsız tutukluluk.</p>

  <p class="block2">Harry esnedi ve gerindi. Bu araştırmalarından bir sonuca ulaşabilecek miydi; yoksa sadece vakit mi harcıyordu? Ofisi dışında gidebileceği tek yer Schroder Kafe'ydi ama oraya gidip kahve içmek istemiyordu. Ne boktan bir gündü. Elde ettiği bilgileri kendi kendine özetledi: Gudbrand Johansen diye biri yoktu, en azından Norveç'te yoktu; Edvard Mosken, Drammen'de yaşıyordu ve uyuşturucudan tutuklu bir oğlu vardı; Hallgrim Dale ise yarım milyon krona sahip olma olasılığı yok denecek kadar az olan bir sarhoştu.</p>

  <p class="block2">Harry, gözlerini ovuşturdu.</p>

  <p class="block2">Telefon rehberinden Fauke'u bulup, Holmenkollveien'deki evinin numarası olup olmadığına bakmalı mıydı? Kendi kendine sızlandı.</p>

  <p class="block2">Kadının sevgilisi var. Parası da var. Ve tabii bir statüsü var. Kısaca: Senin sahip olmadığın her şey, onda var.</p>

  <p class="block2">Hallgrim Dale’in kimlik numarasını, sorgu ekranına yazdı. ENTER. Makineden tuhaf sesler geliyordu.</p>

  <p class="block2">Karşısına uzun bir liste çıktı. Aşağı yukarı, diğer bilgilerle örtüşüyordu. Zavallı yaşlı alkolik.</p>

  <p class="block2">İkiniz de hukuk okumuşsunuz. Ayrıca o da Raga Rockers hayranı.</p>

  <p class="block2">Bir dakika. Son kayıtta, Dale için "kurban" ifadesi kullanılmıştı. Dayak mı yemişti? ENTER.</p>

  <p class="block2">Kadını unut gitsin. İşte bu kadar, unuttun bile. Ellen 'ı arayıp, sinemaya davet etmeli miydi? Filmi o seçebilirdi. Hayır, en iyisi Focus 'a gitmekti. Terle birlikte yorgunluğunu da atardı.</p>

  <p class="block2">Aradığı sonuç, ekranda belirmişti.</p>

  <p class="block2">HALLGRİM DALE. 151199. CİNAYET.</p>

  <p class="block2">Harry derin bir nefes aldı. Şaşırmıştı ama daha şaşkın olması gerekmiyor muydu? DETAYLAR sekmesini tıkladı. Bilgisayar, çalışırken daha da ilginç sesler çıkarmaya devam ediyordu. Fakat beyni daha hızlı çalışıyordu ve adamın fotoğrafı ekranda belirdiği anda, ismin neden tanıdık geldiğini anladı.</p>

  <p class="block1">&nbsp;</p>

  <h2 id="sigil_toc_id_35">- 43 -</h2>

  <p class="block6">Focus Spor Salonu. 3 Mart 2000.</p>

  <p class="block2">"Benim, Ellen."</p>

  <p class="block2">"Selam, benim."</p>

  <p class="block2">"Kimsiniz?"</p>

  <p class="block2">"Harry. Ve lütfen benden başka erkekler seni arayıp "benim" diyormuş gibi tuhaf tavırlar gösterme."</p>

  <p class="block2">"Çok gıcıksın. Neredesin? Bu korkunç müzik sesi de ne?" "Focus'dayım".</p>

  <p class="block2">"Ne?"</p>

  <p class="block2">"Bisikletteyim. Birazdan sekiz kilometreye ulaşacağım."</p>

  <p class="block2">"Bakalım doğru anlamış mıyım, Harry: Focus'da bir bisiklettesin ve aynı zamanda cep telefonuyla konuşuyorsun, öyle mi?" "Focus" ve "cep telefonu" kelimelerini vurgulayarak söylemişti.</p>

  <p class="block2">"Bir sorun mu var?"</p>

  <p class="block2">"Ciddi ol, Harry."</p>

  <p class="block2">"Bütün bir akşam sana ulaşmaya çalıştım. Tom Waaler'la birlikte ilgilendiğiniz şu cinayeti hatırlıyor musun? Kasım ayında öldürülen</p>

  <p class="block2">Hallgrim Dale."</p>

  <p class="block2">"Tabii ki. Kriminal polisleri hemen devreye girmişti. Neden sordun?"</p>

  <p class="block2">"Henüz emin değilim. Peşinde olduğum adamla bir bağlantısı olduğunu düşünüyorum. Bana bu vakayla ilgili ne anlatabilirsin?" "Bu konu işle ilgili, Harry. O yüzden pazartesi günü ofisimden ara."</p>

  <p class="block2">"Biraz bilgi ver, Ellen. Hadi ama."</p>

  <p class="block2">"Herbert Pizza'nın aşçılarından biri, restoranın arka sokağında Dale’in cesedini buldu. Boğazı kesilmiş bir şekilde, büyük çöp varillerinin arasındaymış. Olay yeri inceleme ekibi hiçbir ipucu bulamadı. Otopsi yapan doktor, cesedin boğazındaki kesiğin muazzam olduğunu söyledi. Dediğine göre adeta cerrahi bir ustalıkta kesilmiş."</p>

  <p class="block2">"Sence kim yaptı?"</p>

  <p class="block2">"Hiçbir fikrim yok. Neo-Nazilerden bir olabilir ama sanmıyorum."</p>

  <p class="block2">"Neden?"</p>

  <p class="block2">"Eğer kendi mekanının dibinde birini öldürürsen ya çok ce-sursundur, ya da çok aptal. Fakat; bu cinayetle ilgili her bir parça son derece temiz. İyi planlanmış. Hiçbir mücadele izi yok. Ne ipucu, ne de görgü tanığı. Her şey, katilin ne yaptığının farkında olduğunu gösteriyor."</p>

  <p class="block2">"Sebebi ne olabilir?"</p>

  <p class="block2">"Bilmek çok zor. Dale’in borçları varmış ama ölümünü gerektirecek kadar yüksek değilmiş. Bildiğimiz kadarıyla uyuşturucuyla hiçbir alakası yok. Dairesini de aradık ama bir şey bulamadık. Sadece boş şişeler vardı. Birlikte içtiği arkadaşlarını sorguladık. Nedendir bilinmez şu alkolik kadınlarla takılıyormuş."</p>

  <p class="block2">"Alkolik kadınlar mı?"</p>

  <p class="block2">"Ayyaş adamların yanından ayrılmayan kadınlar var ya. Sen de görmüşsündür, işte ne demek istediğimi anlaşana... " "Anladım ama... alkolik kadınlar."</p>

  <p class="block2">"Hep en gereksiz detaylara takılırsın, Harry. Bazen çok can sıkıcı olabiliyor. Biliyor musun, belki de... "</p>

  <p class="block2">"Affedersin Ellen. Sen hep haklısın ve ben de senin haklılığını kanıtlamak için çabalıyorum. Ne diyordun?"</p>

  <p class="block2">"Alkolikler arasında eş değiştirme çok sık olur. O yüzden, kıskançlık cinayeti diyemeyiz. Tesadüf mü bilinmez ama sorguladıklarımız arasında kim vardı biliyor musun? Eski dostun Sverre Olsen. Aşçı, cinayetin işlendiği saatlerde Olsen’in Herbert Pizza'da olduğunu söyledi."</p>

  <p class="block2">"Ve?"</p>

  <p class="block2">"Görgü tanığı var. Bütün gün orada oturmuş. Sadece on dakikalığına dışarı çıkmış. Bir şey almak için. Tezgahtar doğruladı." "Belki de..."</p>

  <p class="block2">"Katilin o olmasını ne kadar çok isterdin, değil mi Harry?</p>

  <p class="block2">Ama... "</p>

  <p class="block2">"Dale’in elinde paradan başka bir şey olmalı."</p>

  <p class="block2">"Harry... "</p>

  <p class="block2">"Bir şeyler biliyor olmalıydı. Birileri hakkında." "Altıncı katta, komplo teorileriyle oynamayı çok seviyorsunuz, değil mi? Harry, bu konuyu pazartesi konuşamaz mıyız?"</p>

  <p class="block2">"Ne zamandan beri mesai saatleri konusunda bu kadar hassaslaştın?"</p>

  <p class="block2">"Şu anda yataktayım."</p>

  <p class="block2">"Saat on buçukta mı?"</p>

  <p class="block2">"Yalnız değilim."</p>

  <p class="block2">Harry, pedal çevirmeyi bıraktı. O ana kadar, etrafındaki insanların kendisini duyabileceğini fark etmemişti. Etrafına baktı. Şansına, bu kadar geç saatte spor yapan az sayıda insan vardı. "Torst'daki ressam çocuk mu?" diye fısıldadı. "Hı hı."</p>

  <p class="block2">"Ne kadar zamandır, yatak arkadaşlığı yapıyorsunuz?"</p>

  <p class="block2">"Bir süredir."</p>

  <p class="block2">"Neden bana söylemedin?" "Sormadın."</p>

  <p class="block2">"Şu anda yanında yatıyor mu?"</p>

  <p class="block2">"Hı hı."</p>

  <p class="block2">"Yatakta iyi mi bari?"</p>

  <p class="block2">"Hı hı."</p>

  <p class="block2">"Seni sevdiğini söyledi mi?"</p>

  <p class="block2">"Hı hı."</p>

  <p class="block2">"Onunla birlikteyken Freddy Mercury'yi düşünüyor ve... " "İyi geceler, Harry."</p>

  <p class="block1">&nbsp;</p>

  <h2 id="sigil_toc_id_36">- 44 -</h2>

  <p class="block6">Harry'nin Ofisi. 6 Mart 2000.</p>

  <p class="block2">Resepsiyondaki saat 08:30lu gösteriyordu. Burası için tam olarak resepsiyon denemezdi. Daha çok havalandırma deliği görünümünde bir girişe benziyordu. Patron Linda'ydı. Linda başını bilgisayarından kaldırdı ve Harry'yi "Günaydın," diyerek karşıladı. Linda, POT bünyesinde herkesten uzun süredir çalışıyordu. Harry, günlük işlerini yürütürken güvenlikle ilgili bir iş yapması gerektiğinde yalnızca Linda'ya güveniyordu. Elli yaşındaki bu ufak tefek ve hızlı konuşan kadın, "havalandırmanın patronu" olmanın yanı sıra; sekreter, resepsiyonist ve hizmetli gibi çalışıyordu. Harry zaman zaman yabancı bir ajan olsa, POT'dan bilgi sızdırmak için kimi ağına düşürmeye çalışacağını düşünüyor; her seferinde de kararını Linda'dan yana veriyordu. Harry'nin POT'da ne işi olduğunu bilen bir Meirik, bir de Linda vardı. Diğerlerinin bu konu hakkında bildiklerinden emin değildi. Kantine yoğurt ya da sigara (ki belli ki kantinde sigara satılmıyordu) almaya gittiği sayılı ziyaretlerde, diğer masalarda oturan insanların kendisine nasıl baktıklarını gördü. Bu bakışlardan bir anlam çıkarmamaya özen gösteriyordu ama ofisine dönene kadar da bu düşünceden kurtulamamıştı.</p>

  <p class="block2">"Seni biri aradı," dedi Linda. "İngilizce konuştu. Bir dakika bakayım... "</p>

  <p class="block2">Bilgisayar ekranına yapıştırdığı not kağıdını aldı.</p>

  <p class="block2">"Hochner."</p>

  <p class="block2">"Hochner mi?"</p>

  <p class="block2">Linda, elindeki kağıda bir kez daha baktı. Kendinden pek emin değil gibiydi. "Evet, kadın tam olarak Hochner dedi."</p>

  <p class="block2">"Kadın mı? Adam, demek istedin herhalde."</p>

  <p class="block2">"Hayır, arayan bir kadındı. Tekrar arayacağını söyledi..." Lin- da arkasını döndü ve duvardaki saate baktı."... Şimdi arar. Seninle konuşmakta çok ısrarlıydı. Hazır seni yakalamışken Harry, mesai arkadaşlarına kendini tanıtma fırsatını yakalayabildin mi?"</p>

  <p class="block2">"Vaktim olmadı. Gelecek hafta, Linda."</p>

  <p class="block2">"Bir aydır buradasın. Dün Steffensen, tuvalette karşılaştığı uzun boylu, sarışın adamın kim olduğunu sordu."</p>

  <p class="block2">"Gerçekten mi? Sen ne dedin?"</p>

  <p class="block2">"Bilmesi gereken prensibi olduğunu söyledim." Güldü. "Cumartesi günü gelmen gerekiyor."</p>

  <p class="block2">"Anlıyorum," dedi Harry. Kendi posta gözüne konulan iki parça kağıdı aldı. Biri, parti için hatırlatma notuydu. Diğeri de kurum içi bir yazışmaydı. Ofisine girer girmez, iki kağıdı da çöpe attı.</p>

  <p class="block2">Koltuğuna oturdu ve telesekreterinin kayıt düğmesine bastı. Bekledi. 30 saniye sonra telefon çaldı. Harry, telefonu açtı. Hochner'i bekliyordu.</p>

  <p class="block2">"Buyrun, Harry Hole."</p>

  <p class="block2">"Harry? Buyrun mu?" Arayan Ellen'dı.</p>

  <p class="block2">"Affedersin. Başka biri sandım."</p>

  <p class="block2">"Adam tam bir hayvan," dedi Ellen. "İnanılmaz biri."</p>

  <p class="block2">"Eğer, düşündüğüm şey hakkında konuşuyorsan; burada kesmeni tercih ederim, Ellen."</p>

  <p class="block2">"Pısırık. Sen kimden telefon bekliyordun bakalım?"</p>

  <p class="block2">"Bir kadından."</p>

  <p class="block2">"Nihayet!"</p>

  <p class="block2">"Unut gitsin. Görüşmeye gittiğim adamın karısı ya da bir akrabasıdır herhalde."</p>

  <p class="block2">Ellen, iç çekti. "Ne zaman biriyle birlikte olacaksın, Harry?"</p>

  <p class="block2">"Sen aşıksın, değil mi?"</p>

  <p class="block2">"Doğru tahmin! Sen değil misin?"</p>

  <p class="block2">"Ben mi?"</p>

  <p class="block2">Ellen'ın neşe dolu çığlıkları, kulağını çınlattı.</p>

  <p class="block2">"İnkar etmedin! Yakaladım seni, Harry Hole! Kim peki, kim, kim?" "Kes şunu, Ellen."</p>

  <p class="block2">"Haklı olduğumu söyle!"</p>

  <p class="block2">"Ben kimseyle tanışmadım, Ellen."</p>

  <p class="block2">"Anneciğine yalan söyleme, Harry."</p>

  <p class="block2">Harry güldü. "Bana biraz daha Hallgrim Dale'den bahset. Soruşturmalar ne aşamada?"</p>

  <p class="block2">"Bilmiyorum. Kriminalle konuş."</p>

  <p class="block2">"Konuşurum ama senin içgüdülerinin bu cinayetle ilgili neler söylediğini merak ediyorum."</p>

  <p class="block2">"Katilin bir profesyonel olduğunu düşünüyorum. Cinayeti, öfkeyle ya da hırsla işlemediği kesin. Her şey temiz ve düzenli ama yine de bunun planlı bir eylem olduğunu düşünmüyorum."</p>

  <p class="block2">"Neden?"</p>

  <p class="block2">"Cinayeti işlemesi ve ipucu bırakmamasını anladım ama olay mahalli tam bir hayal kırıklığı. Kötü bir seçim. Caddeden ya da yan sokaktan kolaylıkla görülebilir."</p>

  <p class="block2">"Diğer hatta bekleyen biri var. Seni ararım."</p>

  <p class="block2">Harry, telesekreterinin "bekleme" moduna aldığı kayıt özelliğini yeniden çalıştırdı. Kasetin dönmeye başladığını görünce, telefona cevap verdi.</p>

  <p class="block2">"Harry."</p>

  <p class="block2">"Merhaba. Benim adım Constance Hochner."</p>

  <p class="block2">"Nasılsınız Bayan Hochner?"</p>

  <p class="block2">"Ben Andreas Hochner'in kardeşiyim."</p>

  <p class="block2">"Anladım."</p>

  <p class="block2">Telefon hattındaki cızırtıya rağmen, kadının sesindeki gerginliği anlayabiliyordu. Kadın hemen konuya girdi.</p>

  <p class="block2">"Kardeşimle bir anlaşma yapmışsınız, Bay Hole. Ama anlaşmada payınıza düşeni yapmamışsınız."</p>

  <p class="block2">Tuhaf bir aksanı vardı. Tıpkı Andreas Hochner gibi. Harry, kadını gözünde canlandırmaya çalıştı. Dedektif olarak çalıştığı yıllardan kalma bir alışkanlıktı.</p>

  <p class="block2">"Bayan Hochner, bize verdiği bilginin doğruluğunu onaylamadan kardeşiniz için bir şey yapamam. Şu ana kadar söyledikleriyle örtüşen hiçbir şeye rastlamadık."</p>

  <p class="block2">"Neden yalan söylesin ki, Bay Hole? Onun durumunda olan biri neden yalan söylesin?"</p>

  <p class="block2">"Tam da içinde bulunduğu koşullar yüzünden yalan söylüyor olabilir, Bayan Hochner. Eğer konuyla ilgili hiçbir şey bilmiyorsa, oradan kurtulmak için bir şeyler uydurabilir."</p>

  <p class="block2">Telefonun diğer ucunda bir sessizlik oldu. Kadın nereden arıyordu? Johannesburg'dan mı?</p>

  <p class="block2">Constance Hochner, yeniden konuşmaya başladı.</p>

  <p class="block2">"Andreas, böyle bir şey söyleyebileceğinize dair beni uyarmıştı. Bu yüzden sizi arıyorum. Eğer ilginizi çekerse, ben bu konuda kardeşimden daha çok bilgi sahibiyim."</p>

  <p class="block2">"Öyle mi?"</p>

  <p class="block2">"Ama hükümetiniz, kardeşimin davası için bir adım atmazsa; bu bilgiyi sizinle paylaşamam." "Elimizden geleni yaparız."</p>

  <p class="block2">"Bize yardım ettiğinizi gördüğüm anda, yeniden irtibata geçerim."</p>

  <p class="block2">"Bayan Hochner bildiğiniz gibi, işler böyle ilerlemiyor. Önce, aldığımız bilginin doğru olup olmadığını görmemiz lazım. Sonra kardeşinize yardım edebiliriz."</p>

  <p class="block2">"Kardeşime garanti verilmesi gerek. Aleyhinde yürütülen yasal işlemler, iki hafta içinde başlıyor."</p>

  <p class="block2">Kadının sesi titriyordu ve Harry, kadının birazdan ağlamaya başlayacağını sezmişti.</p>

  <p class="block2">"Size söz veriyorum ki elimden geleni yapacağım."</p>

  <p class="block2">"Sizi tanımıyorum ama. Anlamıyorsunuz. Andreas la ölüm cezası vermek istiyorlar. Onlar... "</p>

  <p class="block2">"Ne olursa olsun, tek teklifim bu."</p>

  <p class="block2">Kadın ağlamaya başladı. Harry bir süre bekledi ve kadın sonunda sakinleşti.</p>

  <p class="block2">"Çocuklarınız var mı, Bayan Hochner?"</p>

  <p class="block2">"Evet."</p>

  <p class="block2">"Kardeşinizin ne ile suçlandığını biliyorsunuz, değil mi?"</p>

  <p class="block2">"Tabii ki."</p>

  <p class="block2">"O zaman günahlarının bağışlanması için çok çaba sarf etmesi gerektiğini de biliyorsunuzdur. Eğer sizin aracılığınızla, bir katilin yakalanmasına yardımcı olursa; biraz sevap işlemiş olur. Siz de öyle, Bayan Hochner."</p>

  <p class="block2">Kadın, ağır ağır nefes alıp veriyordu. Harry, kadının yeniden ağlamaya başlayacağını düşündü.</p>

  <p class="block2">"Elinizden geleni yapacağınıza söz veriyor musunuz, Bay Hole? Kardeşim, hakkında yapılan suçlamaların tamamından sorumlu değil."</p>

  <p class="block2">"Söz veriyorum."</p>

  <p class="block2">Harry, kendi sesinin yankısını duydu. Sakin ve soğukkanlıydı.</p>

  <p class="block2">"Pekala," dedi Constance Hochner. "Andreas, ödemeyi yapıp silahı teslim alan adamla; siparişi veren adamın aynı kişiler olmadığını söyledi. Siparişi veren sık sık birlikte iş yaptığı, genç bir müşterisiydi. İskandinav aksanı vardı ama iyi İngilizce konuşuyordu. Ve Andreas la kod adının "Prens" olduğunu söylemiş. Andreas, önce silahla bağlantısı olan gruplardan başlamanız gerektiğini söyledi."</p>

  <p class="block2">"Bu kadar mı?"</p>

  <p class="block2">"Andreas, adamı hiç görmediğini ama bir ses kaydıyla sesini hemen tespit edebileceğini söyledi."</p>

  <p class="block2">"Harika," dedi Harry. Bunu söylerken kinayeli bir üslup kullanmıştı ve kadının bu üslubu fark etmemiş olması için dua etti.</p>

  <p class="block2">Birden oturduğu yerde doğruldu ve telefonu kapatmadan önce ciddi bir tavır aldı.</p>

  <p class="block2">"Eğer, bir şeyler bulursam; kardeşinizle ilgili çalışmalarıma başlayacağım."</p>

  <p class="block2">"Teşekkürler, Bay Hole."</p>

  <p class="block2">"Teşekkür edilecek bir şey yok, Bayan Hochner." Telefonu kapattıktan sonra, son cümlesini birkaç kez daha tekrarladı.</p>

  <p class="block2">Ellen, Hochner ailesinin hikayesini dinledikten sonra "Bu kadarı çok fazla," dedi.</p>

  <p class="block2">"Eğer beynin bir süreliğine aşkın pençesine düştüğünü unuta-bilirse, belki birkaç fikir ileri sürebilirsin," dedi Harry. "İpuçlarının tamamı elinde."</p>

  <p class="block2">"Yasadışı silah kaçakçılığı, düzenli bir müşteri, Prens, silah meraklıları. Ama bunlar dört ipucu eder."</p>

  <p class="block2">"Elimdekilerin hepsi bu."</p>

  <p class="block2">"Neden seninle böyle bir anlaşma yapayım ki?"</p>

  <p class="block2">"Çünkü beni seviyorsun. Şimdi gitmem lazım."</p>

  <p class="block2">"Bekle. Bana şu kadından söz et. Hani senin aklını başından... "</p>

  <p class="block2">"Umarım içgüdülerin, suçluları yakalama konusunda daha iyi çalışıyordur, Ellen. Kendine iyi bak."</p>

  <p class="block2">Harry, telefon rehberinde bulduğu Drammen numarasını çevirdi.</p>

  <p class="block2">"Buyrun, benim Mosken." Karşı taraftan gelen ses, kendinden oldukça emin birine benziyordu.</p>

  <p class="block2">"Edvard Mosken mi?"</p>

  <p class="block2">"Evet. Ben kiminle görüşüyorum?"</p>

  <p class="block2">"Müfettiş Hole. POT'dan arıyorum. Birkaç sorum olacaktı." Harry o anda, kendini ilk kez müfettiş olarak tanıttığını fark etti. İçinden bir his, bu unvanın kendisiyle uyuşmadığını söylüyordu. "Oğluma bir şey mi oldu?"</p>

  <p class="block2">"Hayır. Yarın öğlen müsaitseniz, sizi ziyaret edebilir miyim,</p>

  <p class="block2">Bay Mosken?"</p>

  <p class="block2">"Ben emekli bir adamım. Ve bekarım. Benim her anım müsait, müfettiş."</p>

  <p class="block2">Harry, Even Juul'u aradı ve hem gelişmeleri anlattı, hem de Mosken'le olan randevusunu haber verdi.</p>

  <p class="block2">Harry, yoğurt almak için kantine gittiğinde Ellen’in Hallgrim Dale cinayeti hakkında söylediklerini düşünüyordu. Daha fazla bilgi almak için Kriminalleri araması gerekiyordu ama bir yandan da Ellen’in gerekli tüm bilgiyi verdiğinden emindi. Yine de arayacaktı. Norveç'te cinayete kurban gitme olasılığı on binde birdi. Aradığınız kişi, dört ay önce cinayete kurban gitmişse; bütün bunların tesadüf olması mümkün değildir. Cinayetin Mârklin tüfeği ile bir ilişkisi olabilir miydi? Saat sabah 9'du ve Harry'nin baş ağrıları daha bu saatte başlamıştı. Ellen'ın Prensle ilgili bir çözüme ulaşabileceğini umuyordu. Ne bulursa, faydası dokunurdu. Başlamak için bir yer olurdu.</p>

  <h2 id="sigil_toc_id_37">- 45 -</h2>

  <p class="block6">Sogn. 6 Mart 2000.</p>

  <p class="block2">Harry, işten çıktıktan sonra Sogn'daki bakımevine gitti. Kız kardeşi onu bekliyordu. Geçen yıl biraz kilo almıştı ama erkek arkadaşı Henrik, onu böyle seviyordu. En azından, kardeşi böyle söylemişti. "Ama Henrik mongol."</p>

  <p class="block2">Henrik'in aşırı duygusal özelliklerini vurgulamak için hep bu cümleyi kullanırdı. Kız kardeşi mongol değildi. Ama ikisi arasında kesin ayrımlar yapmak da mümkün olmuyordu. Kız kardeşi Harry'ye bakımevindekilerin hangisinin mongol olduğunu, hangilerinin olmadığını anlatıyordu.</p>

  <p class="block2">Sıradan olayları da anlattı: Henrik’in geçen hafta söyledikleri, televizyonda ne izledikleri, ne yedikleri ve tatilde nereye gitmek istedikleri gibi günlük işlerdi. İkisi sürekli olarak tatil planlıyorlardı. Bu kez Hawaii'de karar kılmışlardı. Harry, kız kardeşi ve Henrik’i Hawaii gömlekleri ile Honolulu havaalanında hayal edince; gülümsemesini gizleyemedi.</p>

  <p class="block2">Kardeşine babasıyla konuşup konuşmadığını sordu. O da babasının iki gün önce ziyarete geldiğini söyledi.</p>

  <p class="block2">"Güzel," dedi Harry.</p>

  <p class="block2">"Bence annemi unutmuş," dedi kardeşi. "Bu iyi bir şey."</p>

  <p class="block2">Harry bir süre öylece oturdu ve kardeşinin söylediklerini düşündü. Sonra Henrik kapıyı çaldı ve Sezar Oteli adlı dizinin üç dakika içinde TV2'de başlayacağını söyledi. Harry de paltosunu giydi ve arayacağına söz vererek ayrıldı.</p>

  <p class="block2">Ullevâl Stadyumu'nun ışığıyla aydınlanan trafik her zamanki gibi ağır ilerliyordu. Yol çalışması yüzünden sağa dönmesi gerektiğini fark ettiğinde, çok geç kalmıştı. Constance Hochner’in söylediklerini düşündü. Uriah, bir aracı kullanmıştı. Muhtemelen bir Norveçliydi. Demek ki Uriah’i tanıyan biri vardı. Linda'ya "Prens" lakaplı biri olup olmadığını araştırmasını söylemişti. Ama bu araştırmadan bir sonuç çıkmayacağına emindi. Bu adamın sıradan bir suçludan daha zeki olduğuna inanıyordu. Eğer Andreas Hochner’in söylediği doğruysa ve aracılık yapan kişi onun sürekli bir müşterisiyse; adam, POT'dan ve diğer ekiplerden gizli bir müşteri portföyü oluşturmuş demekti. Böyle bir şey yapmak zaman ve dikkat gerektirirdi. Sinsi ve disiplinli olmak şarttı. Bu özelliklerin hiçbiri de sıradan gangsterlerde bulunmazdı. Aracı, şimdiye kadar yakalanmadıysa, şanslı biri olmalıydı. Ya da kendisini koruyan bir pozisyona sahipti. Constance Hochner, adamın iyi İngilizce konuştuğunu söylemişti. Diplomat olabilirdi. Örneğin; gümrükte durdurulmadan sürekli yurt dışına gidip gelebilen biri.</p>

  <p class="block2">Harry, Slemdalsveien çevre yoluna geldi ve Holmenkollen'e yöneldi.</p>

  <p class="block2">Meirik'le konuşup, Ellen’i POT'a transfer ettirebilir miydi? Meirik, onun neo-Nazilerle ilgilenip, sosyal aktivitelere katılmasını istiyordu. Savaştan kalma hayaletlerle ilgilenmesinden yana değildi.</p>

  <p class="block2">Harry, nereye geldiğini fark etmeden; kadının evine doğru ilerledi. Arabayı durdurdu ve ağaçların arasından eve doğru baktı. Evle, ana yol arasında elli metre vardı. Evin birinci katında, ışıklar açıktı.</p>

  <p class="block2">"Salak," dedi kendi kendine. Bunu sesli söylemişti ve kendi sesini duymak, onu şaşırttı. Tam arabayı çalıştıracaktı ki kapı açıldı ve içeriden biri çıktı. Kadının onu görmesi ve arabayı tanıması ihtimali, Harry'nin paniklemesine neden oldu. Arabayı çalıştırıp, aksi istikamete döndürecek ve görünmeden kaybolacaktı. Fakat gaza yeteri kadar sert basamamıştı ve araba istop etti. Evden gelen sesleri duydu. Siyah paltolu uzun bir adam, evin basamaklarındaydı. Adam biriyle konuşuyordu ama konuştuğu kişi, kapının arkasında kalıyordu. Sonra adam kapıya yöneldi ve Harry ikisini de göremez hale geldi.</p>

  <p class="block2">Öpüşüyorlar herhalde, diye düşündü. On beş dakika konuştuğum bir kadını gözetlemek için Holmenkollen 'e geldim ve o şu anda erkek arkadaşını öpüyor.</p>

  <p class="block2">Sonra kapı kapandı ve adam Audi marka bir arabaya binerek Harry'nin yanından geçip gitti.</p>

  <p class="block2">Harry, eve dönerken kendini nasıl cezalandırabileceğini düşündü. Ağır bir ceza olmalıydı. Gelecekte, benzer hareketleri yapmasını engelleyecek türden bir ceza. Focus'da bir aerobik sınıfı.</p>

  <p class="block1">&nbsp;</p>

  <h2 id="sigil_toc_id_38">- 46 -</h2>

  <p class="block6">Drammen. 7 Mart 2000.</p>

  <p class="block2">Harry, Drammen'in neden bu kadar eleştirildiğini anlayamıyordu. Çok güzel bir yer değildi ama Norveç'teki en çirkin yerleşim yeri burası mıydı? Borsen'de durup bir kahve içmek istedi ama saatine bakınca yeterince vakti olmadığını gördü.</p>

  <p class="block2">Edvard Mosken, kırmızı ahşaptan bir evde yaşıyordu. Garajın önünde eski bir Mercedes vardı. Mosken, kapıda bekliyordu. Konuşmaya başlamadan önce, Harry'nin kimliğini dikkatle inceledi.</p>

  <p class="block2">"1965 doğumlu musunuz? Daha yaşlı görünüyorsunuz, Müfettiş</p>

  <p class="block2">Hole."</p>

  <p class="block2">"Genlerde bozukluk olmalı." "Şansınıza küsün."</p>

  <p class="block2">"On dört yaşındayken, on sekiz yaş sının olan filmlere girebiliyordum ama."</p>

  <p class="block2">Edvard Mosken’in bu şakadan hoşlanıp, hoşlanmadığını anlamak güçtü. Harry'yi içeri davet etti.</p>

  <p class="block2">"Yalnız mı yaşıyorsunuz?" diye sordu Harry. Mosken, oturma odasına yöneldi. Ev temiz ve bakımlıydı. Birkaç kişisel süs eşyası vardı, ve erkeklerin kendi kendilerine uygun gördükleri sade yaşam tarzını yansıtıyordu. Harry'ye kendi dairesini hatırlatmıştı.</p>

  <p class="block2">"Evet. Karım, savaştan sonra beni terk etti."</p>

  <p class="block2">"Terk mi etti?"</p>

  <p class="block2">"Kılıçlar çekildi. Her konu açığa kavuşturuldu. Herkes kendi yoluna gitti."</p>

  <p class="block2">"Anladım. Çocuklarınız var mı?" "Bir oğlum vardı."</p>

  <p class="block2">"Neden geçmiş zamanda ifade ettiniz?" Edvard Mosken durdu ve arkasını döndü. "Anlatış tarzımda bir sorun mu var, Müfettiş Hole?" "Hayır, sorun bende," dedi Harry. "Her şeyi tane tane anlamak isterim."</p>

  <p class="block2">"Pekala. Bir oğlum var."</p>

  <p class="block2">"Teşekkür ederim. Emekli olmadan önce ne işle meşguldünüz?"</p>

  <p class="block1">&nbsp;</p>

  <p class="block2">"Birkaç kamyonum vardı. Mosken Taşımacılık. Hepsini yedi yıl önce devrettim."</p>

  <p class="block2">"İşleriniz iyi miydi?"</p>

  <p class="block2">"İyi sayılırdı. İşletmeyi devralanlar, bu isimle çalışmaya devam ettiler."</p>

  <p class="block2">Bir sehpanın etrafında, karşılıklı oturdular. Harry, kahve ikram edilmeyeceğini anlamıştı. Edvard öne doğru eğildi ve hadi şu işi bitirelim dercesine bir tavır takındı.</p>

  <p class="block2">"21 Aralık gecesi neredeydiniz?"</p>

  <p class="block2">Harry, bir soru ile başlamayı uygun bulmuştu. Mosken sıradan cevaplar verip, hiçbir şey bilmediğini söylemeden önce; adamın tepkisinin ne olacağını merak ediyordu. Belki tepkilerinden bir anlam çıkarabilirdi. Eğer Mosken bir şeyler gizliyorsa, tepkileri onu ele verebilirdi.</p>

  <p class="block2">"Herhangi bir şeyden dolayı, şüpheliler arasında mıyım?" diye sordu. Yüzünde şaşkınlıktan başka bir ifade yoktu.</p>

  <p class="block2">"Sadece size sorulan soruları cevaplarsanız iyi olur, Bay Mosken."</p>

  <p class="block2">"Nasıl isterseniz. Evdeydim." "Hızlı bir cevap oldu." "Ne demek istiyorsunuz?"</p>

  <p class="block2">"O tarihte nerede olduğunuzu düşünmeniz gerekmedi."</p>

  <p class="block2">Mosken yüzünü ekşitti. Dudaklarında gülümseme vardı ama gözleri çaresizlik içinde bakıyordu.</p>

  <p class="block2">"Benim kadar yaşlandığınızda, yalnız kalmadığınız tek zaman akşamlarıdır."</p>

  <p class="block2">"Sindre Fauke, Sennheim eğitim kampında birlikte olan Norveçlilerin bir listesini verdi. Gudbrand Johansen, Hallgrim Dale, siz ve Fauke."</p>

  <p class="block2">"Daniel Gudeson’i unuttunuz."</p>

  <p class="block2">"Unuttum mu? O, savaş bitmeden hayatını kaybetmemiş miydi?"</p>

  <p class="block2">"Evet."</p>

  <p class="block2">"Öyleyse neden onun ismini söylememi istediniz?"</p>

  <p class="block2">"Çünkü o da bizimle birlikte Sennheim'daydı."</p>

  <p class="block2">"Fauke’un söylediklerinden anladığım kadarıyla, Sennheim'a giden pek çok Norveçli vardı ama yalnızca siz dördünüz hayatta kalabildiniz."</p>

  <p class="block2">"Doğru."</p>

  <p class="block2">"Öyleyse neden özellikle Gudeson'dan bahsetmemi istediniz?" Edvard Mosken, Harry'ye baktı. Sonra da bakışlarını kaçırdı.</p>

  <p class="block2">"Çünkü uzun süre bizimle birlikteydi. Onun da hayatta kalacağına inanmıştık. Daniel Gudeson'ın ölümsüz olduğuna inanıyorduk. Sıradan biri değildi."</p>

  <p class="block2">"Hallgrim Dale’in öldüğünü biliyor musunuz?"</p>

  <p class="block2">Mosken başını iki yana salladı.</p>

  <p class="block2">"Çok şaşırmış gibi görünmediniz."</p>

  <p class="block2">"Neden şaşırayım ki? Bugünlerde, hâlâ hayatta olanları duyunca şaşırıyorum."</p>

  <p class="block2">"Peki cinayete kurban gittiğini söylesem, ne dersiniz?" "Oh, işte bu ilginç. Bunu bana neden anlatıyorsunuz?" "Hallgrim Dale hakkında ne biliyorsunuz?" "Hiçbir şey. Onu en son Leningrad'da gördüm. Yediği kurşun yüzünden şoka girmişti."</p>

  <p class="block2">"Birlikte geri dönmediniz mi?"</p>

  <p class="block2">"Dale ve diğerlerinin eve nasıl döndükleri hakkında hiçbir bilgim yok. Ben 1944 kışında, bir Rus savaş uçağının siperlere attığı el bombası yüzünden yaralanmıştım."</p>

  <p class="block2">"Bir savaş uçağı mı? Savaş uçağından düşen bir el bombasıyla mı yaralandınız?"</p>

  <p class="block2">Mosken, yarım yamalak gülümsedi ve başıyla onayladı.</p>

  <p class="block2">"Uyandığımda hastanedeydim ve geri çekilme hareketi başlamıştı. Yaz aylarında Oslo'daki Sinsen Okul Hastanesi'ne nakledildim. Sonra da silahlar bırakıldı ve teslim olundu."</p>

  <p class="block2">"Yani yaralandıktan sonra diğerlerini bir daha hiç görmediniz, öyle mi?"</p>

  <p class="block2">"Sadece Sindre'yi gördüm. Savaştan üç yıl sonra."</p>

  <p class="block2">"Hapis cezanız bittikten sonra mı?"</p>

  <p class="block2">"Evet. Bir restoranda karşılaştık."</p>

  <p class="block2">"Onun firar etmesi hakkında ne düşünüyorsunuz?"</p>

  <p class="block2">Mosken omuzlarını silkti.</p>

  <p class="block2">"Kendince gerekçeleri olmalı. Kimse savaşın nasıl sonuçlanacağını bilmezken, o kararını vermişti. Norveçliler böyledir işte." "Ne demek istiyorsunuz?"</p>

  <p class="block2">"Savaş yıllarında söylenen bir şey vardı: Geç karar verenler, hep doğru karar verirler. 1943 yılının son gününde, bizim birliğimizin geri çekilmekte olduğunu biliyorduk. Ama durumun ne kadar kötü olduğunun farkında değildik. Bu yüzden kimse fikrini değiştirdiği için Sindre'yi suçlayamaz. Bizler evlerinde yan gelip yatan, sonra da savaşın son aylarında sokaklara dökülüp Direniş hareketine katılanlardan farklıydık. Onlara "son günlerin azizleri" derdik.</p>

  <p class="block2">İçlerinden bazıları kamuoyuna demeçler verip, Norveçlilerin verdiği kahramanca mücadeleden söz ediyor."</p>

  <p class="block2">"Savaştan bu yana durup, düşündüğünüz özel biri var mı?"</p>

  <p class="block2">"Tabii ki savaştan sonra kahraman muamelesi görenleri düşünüyorum. Ama çok da fazla kafa yormuyorum."</p>

  <p class="block2">"Peki ya Gudbrand Johansen. Onu hatırlıyor musunuz?"</p>

  <p class="block2">"Tabii ki. Benim hayatımı kurtardı. O..."</p>

  <p class="block2">Mosken dudağını ısırdı. Sanki söylemesi gerekenden fazlasını ağzından kaçırmış gibiydi. Harry, neler olup bittiğini merak etti. "Ona ne oldu?"</p>

  <p class="block2">"Gudbrand mı? Bilmiyorum. El bombası... Gudbrand, Hallgrim Dale ve ben bomba düştüğünde aynı siperdeydik. Bomba, Dale’in kaskına düştü. Tek hatırladığım, bomba patladığında Gudbrand'ın çok yakınında olduğuydu. Komadan çıktığımda kimse ne Gudbrand, ne de Dale’in başına gelenler hakkında bir şey bilmiyordu."</p>

  <p class="block2">"Ne demek istiyorsunuz? Öylece ortadan kayıp mı oldular?"</p>

  <p class="block2">Mosken, camdan dışarı baktı.</p>

  <p class="block2">"Aynı gün, Ruslar tam taarruza geçti. Her yer kaos ortamına dönmüştü. Bizim cephelerimiz, Rusların eline geçmişti. Uyandığımda, birlikler başka yerlere nakledilmişti. Eğer Gudbrand hayatta kaldıysa, muhtemelen Nordland birliğinin olduğu hastaneye nakledilmiştir. Kuzey Cephesi'nde. Aynı durum Dale için de geçerli tabii. Sanırım benim de orada olmam gerekirdi ama ben başka bir yerde uyandım."</p>

  <p class="block2">"Gudbrand Johansen'ın ismi Nüfus Müdürlüğü'nde kayıtlı değil."</p>

  <p class="block2">Mosken omuzlarını silkti. "Öyleyse, bomba düştüğünde hayatını kaybetmiştir. Tahminlerim bu yönde."</p>

  <p class="block2">"Onu aramayı hiç düşünmediniz mi?"</p>

  <p class="block2">Mosken başını iki yana salladı.</p>

  <p class="block2">Harry etrafına baktı. Mosken’in evinde kahve olduğunu gösteren bir ipucu arıyordu. Bir fincan, bir kahve fincanı. Altın renginden ve kalp şeklinde bir çerçevenin içinde, bir kadını fotoğrafı vardı.</p>

  <p class="block2">"Savaştan sonra Doğu Cephesi'nde size ve diğer askerlere olanlar hakkında neler hissettiniz?"</p>

  <p class="block2">"Aldığımız cezaları soruyorsanız, kızmadım. Ben gerçekçi bir adamım. İnsanlara adaleti sağlamanız gerekir. Bu siyasi bir gerekliliktir. Ben bir savaşı kaybetmiştim. Bu yüzden de şikayet etmedim."</p>

  <p class="block2">Edvard Mosken birden gülmeye başladı. Harry adamın neden güldüğünü anlayamamıştı. Sonra Mosken yeniden ciddileşti.</p>

  <p class="block2">"Tek üzücü yanı, vatan haini olarak adlandırılmaktı. Fakat ülkemizi hayatımız pahasına müdafaa ettiğimizi düşünerek kendimi teselli ettim."</p>

  <p class="block2">"O dönem, siyasi görüşünüz..."</p>

  <p class="block2">"Şimdikilerle aynı mı?"</p>

  <p class="block2">Harry, başıyla onayladı. Mosken buruk bir gülümsemeyle konuşmaya devam etti. "Bu kolay bir soru, Müfettiş. Hayır. O zamanlar yanılmışım. Bu kadar basit."</p>

  <p class="block2">"O zamandan beri neo-Nazilerle bağlantı kurdunuz mu?"</p>

  <p class="block2">"Tanrı korusun, hayır! Birkaç yıl önce Hokksund'da bir toplantı vardı. O salaklardan biri beni aradı ve katılıp savaş hakkında konuşabilir miyim diye sordu. Sanırım kendilerini "Kan ve Onur" olarak adlandırıyorlardı. Öyle bir şeydi işte."</p>

  <p class="block2">Mosken, sehpaya doğru eğildi. Yerde, köşede birçok dergi vardı. Düzgün bir şekilde istiflenmiş ve duvara yaslanmıştı.</p>

  <p class="block2">"POT tam olarak ne arıyor? Neo-Nazileri mi izliyorsunuz? Eğer öyleyse, yanlış adrestesiniz."</p>

  <p class="block2">Harry bu noktada ne kadarını açıklamalıydı, emin olamıyordu. Bu yüzden dürüst bir cevap verdi.</p>

  <p class="block2">"Ben de tam olarak ne aradığımızı bilmiyorum."</p>

  <p class="block2">"İşte bu tam POT'u yansıtan bir cevap."</p>

  <p class="block2">Adam yine gülmeye başladı. Sesi sinir bozucuydu.</p>

  <p class="block2">Harry'nin sinirlenmesinin tek sebebi adamın sevimsiz kahkahası değildi. Kahve ikram etmemiş olması da onu oldukça germişti. Bu yüzden bir sonraki soruyu sorarken, tavrını daha da ciddileştirdi.</p>

  <p class="block2">"Sizce oğlunuzun eski Nazi bir babayla büyümesi nasıl bir duygu? Sizce oğlunuz Edvard Mosken Jr. bu yüzden uyuşturucu işine girmiş olabilir mi?"</p>

  <p class="block2">Harry, yaşlı adamın gözlerindeki öfke ve acıyı gördüğü anda; bu soruyu sorduğu için pişman oldu. Çünkü belden aşağı vurmadan da öğrenmek istediklerini öğrenebilirdi.</p>

  <p class="block2">"Duruşma tam bir saçmalıktı!" Mosken adeta ateş püskürüyordu. "Oğlum için seçtikleri savunma vekili; savaştan sonra bana hapis cezası veren yargıcın torunuydu. Savaş zamanı yaptıklarından dolayı duydukları utancı kapatmak için oğlumu cezalandırdılar.</p>

  <p class="block2">Ben... "</p>

  <p class="block2">Birden sustu. Harry, devam etmesi için bekledi. Ama adam susmuştu. Harry'nin karnı guruldamaya başlamıştı. Bir süre öylece beklediler. Bir şeyler içmeleri gerekiyordu.</p>

  <p class="block2">"'Son günlerin azizleri' grubundan biri miydi?" diye sordu Harry.</p>

  <p class="block2">Mosken omuzlarını silkti. Harry, bu konunun şimdilik kapandığını anlamıştı. Mosken saatine baktı.</p>

  <p class="block2">"Bir yere gitmeyi mi planlıyorsunuz?" diye sordu Harry. "Yürüyüş yaparak, dağ evime gideceğim."</p>

  <p class="block2">"Öyle mi? Uzakta mı?"</p>

  <p class="block2">"Grenland. Hava kararmadan çıkmam lazım."</p>

  <p class="block2">Harry ayağa kalktı. Koridora çıktıklarında, vedalaşmak için uygun sözleri arıyor gibiydiler. Harry'nin aklına bir şey geldi.</p>

  <p class="block2">"1944 kışında Leningrad'da yaralandığınızı söylediniz. Yazın da Sinsen Okul Hastanesi'ne nakledildiniz. Arada geçen zamanda ne yaptınız?"</p>

  <p class="block2">"Ne demek istiyorsunuz?"</p>

  <p class="block2">"Even Juul'ün kitaplarından birini okuyordum. Kendisi, bir savaş tarihçisidir."</p>

  <p class="block2">"Even Juul'ün kim olduğunu biliyorum," dedi Mosken.</p>

  <p class="block2">"Kitaplarında Norge birliklerinin Mart 1944lie dağıtıldığı yazıyor. Mart ayı ile Sinsen Hastanesi'ne geldiğiniz tarih arasında ne yaptınız?"</p>

  <p class="block2">Mosken, bir süre Harry' baktı. Kapıyı açtı ve dışarı baktı.</p>

  <p class="block2">"Hava sıfır dereceye düşmüş," dedi. "Dönüşte dikkatli sürün."</p>

  <p class="block2">Harry başıyla onayladı. Mosken doğruldu ve stadyumun ışıklarının geldiği yöne baktı.</p>

  <p class="block2">"Bir zamanlar isimleri olan yerlere gittim," dedi Mosken. "Ama o zamandan bu yana o kadar çok değişim geçirdiler ki artık kimse oraları bilmiyor. Bizim haritalarımızda yalnızca yollar çiziliydi. Su ve mayın olan yerleri gösterirdi. İsimler yer almazdı. Size Estonya'nın Pârnu şehrindeydim dersem doğru söylemiş sayılırım. Tam olarak bilmiyorum. Başka kimsenin de bildiğini zannetmiyorum. 1944 yılının ilkbahar ve yaz aylarını makineli tüfekleri dinlerken ölümü düşünmekle geçirdim. Nerede olduğumu bir an bile düşünmedim."</p>

  <p class="block2">Harry nehir boyunca ilerledi ve köprü girişindeki ışıklarda durdu. E-18 otobanından geçen diğer köprü, kırsal bölgelerle Drammen fiyortlarım birbirine bağlıyordu. Drammen'de her şeyin mükemmel gittiğini söylemek mümkün değildi. Harry dönüş yolunda Borsen'e uğrayıp kahve içebilirdi ama fikrini değiştirdi. Orada bira olduğunu hatırladı.</p>

  <p class="block2">Yeşil ışık yandı ve Harry gaza bastı.</p>

  <p class="block2">Edvard Mosken, oğlu ile ilgili sorulara öfkeyle cevap vermişti. Harry, Mosken davasındaki yargıcın kim olduğunu bulmaya karar verdi. Sonra aynadan son bir kez Drammen'e baktı. Tabii ki buradan daha kötü yerleşim yerleri de vardı.</p>

  <p class="block1">&nbsp;</p>

  <h2 id="sigil_toc_id_39">- 47 -</h2>

  <p class="block6">Ellen'in Ofisi. 7 Mart</p>

  <p class="block2">Ellen'ın aklına hiçbir şey gelmiyordu.</p>

  <p class="block2">Harry, Ellen'ın ofisine gelmiş ve eski sandalyesine oturmuştu. Harry'den boşalan kadroya Steinkjer Emniyet Müdürlüğü'nden gelen genç bir polis atanmıştı. Bir ay içinde göreve başlaması bekleniyordu.</p>

  <p class="block2">Harry'nin hayal kırıklığına uğramış yüz ifadesini gören Ellen, "Ben kahin değilim," dedi. "Bu sabahki toplantıya katılan herkesi yokladım ama hiçbiri Prens lakaplı birini tanımıyor."</p>

  <p class="block2">"Ya Ruhsatlandırma Dairesi? Silah kaçakçıları hakkında az çok fikir sahibidirler."</p>

  <p class="block2">"Harry!" "Evet?"</p>

  <p class="block2">"Ben artık senin emrinde çalışmıyorum." "Benim emrimde mi?'</p>

  <p class="block2">"Seninle birlikte, diyelim. Ama o zamanlar, senin emrinde çalışıyormuşum gibi geliyordu. Zorba!"</p>

  <p class="block2">Harry tek ayağıyla yerden destek aldı ve sandalyesinde dönmeye başladı. Dört tam tur döndü. Daha fazla devam edemedi. Ellen ise bu manzara karşısında gözlerini devirmekle yetindi.</p>

  <p class="block2">"Pekala, itiraf ediyorum. Ruhsatlandırma Dairesini de aradım," dedi. "Onlar da Prens diye birini duymamışlar. POT'da sana niye bir asistan verilmiyor?"</p>

  <p class="block2">"Bu dava, birinci öncelikli bir olay değil. Meirik, üzerinde biraz inceleme yapmama izin veriyor o kadar. Asıl istediği, neo-Nazilerin kurban bayramında ne yapmayı planladıklarını bulmam."</p>

  <p class="block2">"İpuçlarından biri "silah meraklıları"ydı. Silahlara neo-Nazilerden daha meraklı olan hiç kimseyi tanımıyorum. Neden bu araştırmayı yapıp, bir taşla iki kuş vurmuyorsun?" "Bunu ben de merak ediyorum."</p>

  <p class="block1">&nbsp;</p>

  <h2 id="sigil_toc_id_40">- 48 -</h2>

  <p class="block6">Ryktet Kafe. 7 Mart 2000.</p>

  <p class="block2">Harry evin önüne park ettiğinde, Even Juul basamaklarda dikiliyordu.</p>

  <p class="block2">Yanında da köpeği Burre vardı. "Çabuk geldin," dedi Juul. "Telefonu kapatır kapatmaz, arabaya koştum. Burre de bizimle gelecek mi?"</p>

  <p class="block2">"Seni beklerken, kısa bir yürüyüş yapalım dedik. İçeri gir,</p>

  <p class="block2">Burre."</p>

  <p class="block2">Köpek, yalvaran gözlerle Juul'e baktı. "Şimdi!"</p>

  <p class="block2">Burre geri geri birkaç adım attıktan sonra içeri girdi. Harry de Juul'ün beklenmeyen komutları karşısında irkilmişti. "Hadi gidelim," dedi Juul.</p>

  <p class="block2">Harry, arabayı çalıştırırken; mutfak perdesinin arkasından kendilerini izlemekte olan biri olduğunu fark etti. "Gittikçe aydınlanıyor," dedi Harry. "Öyle mi?"</p>

  <p class="block2">"Günleri kastediyorum. Günler uzuyor." Juul cevap vermedi. Yalnızca başını salladı. "Merak ettiğim bir şey daha var," dedi Harry. "Sindre Fauke'un ailesi. Nasıl ölmüşler?"</p>

  <p class="block2">"Anlatmıştım ya. Sindre, hepsini öldürdü." "Evet, ama nasıl?"</p>

  <p class="block2">Even Juul cevap vermeden önce Harry'ye baktı. "Kurşunlandılar.</p>

  <p class="block2">Kafalarına ateş edilmişti." "Dördü de mi?" "Evet."</p>

  <p class="block2">Sonunda Grensen'de bir park yeri bulabildiler. Arabayı park edip, Juul'ün Harry'ye göstermek istediği yere doğru yürümeye başladılar.</p>

  <p class="block2">"Demek Ryktet burası," dedi Harry. Kafe loş ışıkla aydınlatılmış, eski plastik masalarla dolu bir yerdi. Neredeyse boş sayılırdı. İçerideki müşteri sayısı azdı. Harry ve Juul, kendilerine birer kahve aldıktan sonra cam kenarındaki masalardan birine oturdular. Kafenin arka kısımlarında oturan iki yaşlı adam, Harry ve Juul'ü görünce sustu ve yüzlerini ekşitti.</p>

  <p class="block2">"Bu adamlar iflah olmaz," dedi Juul. "Hâlâ haklı olduklarım düşünen eski Naziler ve Doğu Cephesi gönüllüleri. Burada oturur ihanete uğradıklarını söyler, Nygaardsvold Hükümetini ve dünyanın genelinde yaşanan olayları lanetlerler. Hâlâ nefes alabilecek kadar gücü olanlar tabii. Gördüğüm kadarıyla, yaş ortalaması gittikçe daralıyor." "Siyasi açıdan hâlâ aynı görüşteler mi?" "Evet. Hâlâ çok öfkeliler. Üçüncü Dünya ülkelerine yapılan yardımlar, savunma sanayii bütçesinden yapılan kesintiler, kadın rahipler, homoseksüellere verilen evlilik izni, yeni çiftçilik uygulamaları ve daha pek çok şey bu yaşlı delikanlıları fazlasıyla üzüyor. Onlar, özünde hâlâ birer faşist."</p>

  <p class="block2">"Sizce Uriah buranın müdavimleri arasında mıdır?"</p>

  <p class="block2">"Eğer Uriah, topluma karşı nefret dolu bir adamsa; burada kendisi gibi düşünen pek çok insan bulacaktır. Eski Doğu Cephelilerin bir araya geldiği başka yerler de var. Örneğin; her yıl Oslo'da bir yıllık toplantılarını yapıyorlar. Fakat o toplantılar, bu kafenin konseptinden farklı. Orada sadece ölenleri anmak için bir araya geliyorlar ve kesinlikle siyasetten konuşmuyorlar. Bu yüzden intikam almak niyetiyle hareket eden eski bir Doğu Cepheliyi arıyorsam; ilk durağım bu kafe olur."</p>

  <p class="block2">"Eşiniz de şu sosyal olaylara hiç katıldı mı? Nasıl demiştiniz... ölenleri anma toplantılarına?"</p>

  <p class="block2">Juul, şaşkınlıkla Harry'ye baktı. Sonra da başını iki yana salladı.</p>

  <p class="block2">"Sadece aklıma takıldı," dedi Harry. "Belki bana anlatabileceği bir şeyler vardır."</p>

  <p class="block2">"Yoktur," dedi Juul.</p>

  <p class="block2">"Pekala. Bu "iflah olmaz yaşlılar" ile neo-Naziler arasında bir bağ var mı?"</p>

  <p class="block2">"Neden sordun?"</p>

  <p class="block2">"Uriah'ın Mârklin tüfeğini alırken bir aracı kullandığına dair duyumlar aldım. Bu aracı her kimse, silah kaçakçıları ile takılıyor olmalı."</p>

  <p class="block2">Juul başını salladı.</p>

  <p class="block2">"Eski Doğu Cephelilerin çoğu, kendilerini neo-Nazilerle aynı kefeye koyduğunu duyarlarsa, çok kızarlar. Gerçi neo-Naziler onlara büyük saygı duyar ama o başka bir mesele. Onlar için cephede savaşmak; ülkelerini korumak ve ellerindeki silaha sahip çıkmak anlamına gelir."</p>

  <p class="block2">"Öyleyse içlerinden biri silaha ihtiyaç duyduğunda, neo-Nazilerden yardım alabilir; öyle mi?"</p>

  <p class="block2">"Evet, büyük olasılıkla yardım görür. Ama nasıl yaklaşması gerektiğini iyi bilmesi gerekir. Senin aradığın gibi gelişmiş bir silahı öyle sıradan insanlar temin edemez. Honefoss Emniyet Müdürlüğü neo-Nazilerin depolarına bir baskın düzenlemiş ve el yapımı sopalar, ahşap mızraklar ve birkaç kör balta ele geçirmişti. Görüyorsun ya bu adamlar Taş Devri'nden kalma."</p>

  <p class="block2">"Peki bu çevrede uluslararası silah kaçakçıları ile bağlantısı olan birini bulmak için aramaya nereden başlamalıyım?"</p>

  <p class="block2">"Sorun, bu çevrenin oldukça geniş olması değil. Nasyonallerin gazetesi olan Fritt'e göre Norveç'te yaklaşık 1500 nasyonal sosyalist ve nasyonal demokrat var. Fakat faşistleri takip altında tutan gönüllü Monitör oluşumuna göre de faşistler içinde aktif faaliyet gösteren elli kişi var. Asıl sorun; faşistlerin yanında olan görünmez ama zengin destekçiler. Onlar asker botları giymez ya da kollarına dövme yaptırmazlar. Toplum içinde hatırı sayılır bir konuma gelmişlerdir ve kendilerini ele vermemek için son derece dikkatli adım atarlar."</p>

  <p class="block2">Derinden gelen bir ses, ikisini de hazırlıksız yakaladı: "Sen buraya gelmeye nasıl cesaret edersin, Even Juul?"</p>

  <p class="block1">&nbsp;</p>

  <p class="block15">- 49 -</p>

  <p class="block6">Gimle Sineması, Bygdoy Alle. 7 Mart</p>

  <p class="block2">"Peki ben ne yapacağım?" diye sordu Harry. Bir yandan da Ellen’i sıranın önlerine doğru ilerletmeye çalışıyordu. "Öylece oturmuş, yas tutan yaşlıların yanına gidip; suikast planları yapan ve bu özel olay için son derece pahalı bir tüfek satın alan birini tanıyıp tanımadıklarını sorsam mı diye düşünüyorum. Tam bu esnada içlerinden biri masamıza geliyor ve cenazelerde duymaya alışık olduğumuz bir ses tonuyla, Sen buraya gelmeye nasıl cesaret edersin, Even Juul? diye soruyor."</p>

  <p class="block2">"Sen ne yaptın peki?" diye sordu Ellen.</p>

  <p class="block2">"Hiçbir şey. Orada oturdum ve Even Juul'ün yüzünün nasıl değiştiğini izledim. Sanki hayalet görmüş gibiydi. İkisinin birbirini çok önceden tanıdıkları kesin. Bu arada, kafedeki adam bugün Juul'ü tanıdığını söyleyen ikinci kişiydi. Edvard Mosken de onu tanıdığını söyledi."</p>

  <p class="block2">"Sence bu durum çok mu tuhaf? Juul, gazetelerde yazıyor ve televizyon programlarına katılıyor. Adam, ünlü bir sima."</p>

  <p class="block2">"Sanırım haklısın. Her neyse, Juul ayağa kalktı ve dışarı çıktı. Ben de peşinden koştum. Caddede bir yerde onu yakaladım. Adamın yüzü bembeyaz olmuştu. Neler olduğunu sorduğumda, adamı tanımadığını söyledi. Sonra onu evine bıraktım ve arabadan inerken güçlükle hoşça kal diyebildi. Tamamen şoka girmiş gibiydi. 10. sıra uygun mu?"</p>

  <p class="block2">Harry iki bilet almak için gişede durdu.</p>

  <p class="block2">"Bu filme dair şüphelerim var," dedi.</p>

  <p class="block2">"Neden?" diye sordu Ellen. "Ben seçtim diye mi?"</p>

  <p class="block2">"Otobüste sakız çiğneyen bir kız, arkadaşına Todo sobre mi madre filminin güzel olduğunu söyledi. Güzel derken de, kü- seeell şeklinde bir ifade kullandı."</p>

  <p class="block2">"Bu ne demek peki?"</p>

  <p class="block2">"Kızlar bir filmin güzel olduğunu söylerse, aklıma Kızarmış Yeşil Domatesler gelir. Siz kızlar Oprah Winfrey Şov 'un içeriğinden bile az konu içeren ama fazlasıyla duygusallaştırılmış filmlere bayılırsınız. Patlamış mısır ister misin?"</p>

  <p class="block2">Bu kez de patlamış mısır kuyruğunda öne doğru ilerlemeye çalıştı.</p>

  <p class="block2">"Sen hastalıklı bir insansın, Harry. Hastalıklı bir insan. Bu arada sana söyledim mi? Bir iş arkadaşımla sinemaya gidiyorum deyince, Kim resmen kıskandı."</p>

  <p class="block2">"Tebrik ederim."</p>

  <p class="block2">"Unutmadan," dedi Ellen. "Edvard Mosken Jr.'in savunma müvekkilinin adını öğrendim. Ayrıca savaş sonrası davalarda hakimlik yapan büyükbabasını da buldum."</p>

  <p class="block2">"Ve?"</p>

  <p class="block2">Ellen gülümsedi.</p>

  <p class="block2">"Johan Krohn ve Kristian Krohn."</p>

  <p class="block2">"Bingo."</p>

  <p class="block2">"Mosken Jr.'ın davasındaki savcıyla konuştum. Baba Mosken, oğlu suçlu bulununca kendini kaybetmiş ve Krohn'a saldırmış. Krohn ve büyükbabasının, Mosken ailesine karşı komplo kurduklarını söylemiş." "İlginç."</p>

  <p class="block2">"Sanırım büyük boy patlamış mısın hak ettim, ne dersin?"</p>

  <p class="block2">Todo sobre mi madre, Harry'nin korktuğu kadar kötü bir film değildi. Filmin ortalarında, Rosa'nın gömüldüğü sahnede; Ellen gözyaşlarına boğulmuştu ama Harry kendini tutamayıp Grenland'ın nerede olduğunu sordu. Ellen da Porsgrunn ve Skien arasında bir yerde olduğunu söyledi ve filmin geri kalanını huzur içinde izleme fırsatı yakaladı.</p>

  <p class="block1">&nbsp;</p>

  <h2 id="sigil_toc_id_41">- 50 -</h2>

  <p class="block6">Oslo. 11 Mart 2000.</p>

  <p class="block2">Harry, takım elbisenin küçük geldiğinin farkındaydı. Farkındaydı ama anlam veremiyordu. On sekiz yaşından bu yana hiç kilo almamıştı ve 1990 yılı sınav sonu eğlencesi için Dressmann'dan satın aldığında üzerine tam oturmuştu. Asansör aynasında kendisine bakarken; pantolon paçaları ve Dr. Martens marka ayakkabılarının arasından çoraplarını görebildiğini fark etti. İşte bu da aralanması gereken gizem perdelerinden biriydi.</p>

  <p class="block2">Asansör kapıları açılır açılmaz, müzik sesi duyulmaya başladı. Kantinden sohbet eden erkeklerin ve kıkırdayan kadınların sesi geliyordu. Saatine baktı. 8.15. Saat 11.00 olduğunda kalkıp, evine gidebilirdi.</p>

  <p class="block2">Derin bir nefes aldı ve kantine girdi. Etrafına bakındı. Kantin, klasik Norveç tarzıydı. Cam tezgahlı, kare bir oda. Tezgahın bir köşesinde self-servis yiyecek ve içecekler. Açık renk mobilyalar ve sigara içmek üzere ayrılan özel bir bölme. Parti komitesi, kantini günlük havasından kurtarmak için elinden geleni yapmış ve kırmızı masa örtüleriyle balonlara ağırlık vermiş. Erkekler çoğunlukta olsa da kadın-erkek dağılımı; Suçlar Masası'nda verilen partiye göre daha eşitlikçiydi. Bazıları şimdiden alkolü fazla kaçırmış gibi görünüyordu. Linda, parti öncesinde toplanıp yemeğe gidenler olduğunu söylemişti ama kimse Harry'yi davet etmemişti. Harry'de bu durumdan fazlasıyla memnundu.</p>

  <p class="block2">"Takım elbise çok yakışmış, Harry."</p>

  <p class="block2">İltifat, Linda'dan geliyordu. Harry, kadını daracık elbisesi içinde tanımakta güçlük çekiyordu. Elbise sadece fazla kilolarını ortaya çıkarmamış, aynı zamanda kadınsı hatlarını da fazlasıyla ön planda tutmuştu. Elinde turuncu renkli içeceklerle dolu bir tepsi taşıyordu. Harry'ye de ikram etti.</p>

  <p class="block2">"Hmm... Hayır, teşekkürler Linda."</p>

  <p class="block2">"Bu kadar sıkıcı olma Harry. Parti yapıyoruz!"</p>

  <p class="block2">Arabanın radyosunda yüksek sesle "Prince" dinliyorlardı. Ellen, şoför koltuğundan öne eğildi ve sesi biraz kıstı. Tom Waaler, yan gözle Ellen'a baktı.</p>

  <p class="block2">"Biraz fazla yüksekti," dedi Ellen. Bir yandan da Steinkjer'den gelecek olan polis memurunun göreve başlamasına üç hafta kaldığını ve üç hafta sonra Waaler’le birlikte çalışmak zorunda olmayacağını düşündü.</p>

  <p class="block2">Mesele müzik değildi. Tom Waaler'e karşı özel bir gıcıklığı da yoktu. Adam, kötü bir polis değildi.</p>

  <p class="block2">Mesele, gelen telefonlardı. Ellen Gjelten, insanların cinsel hayatlarıyla ilgilenen biri değildi ama Waaler’a gelen telefonlardan anladığı kadarıyla arayan kadınlar ya çoktan reddedilmiş, ya reddediliyor ya da reddedilmek üzereydi. Asıl can sıkıcı olan da devamında gelen konuşmalardı. Bu kez henüz reddedilmemiş kadınlar arıyordu ve Waaler’in bu kadınlar için özel bir ses tonu vardı. Ellen bu sesi duyduğu anda: Sakın yapma! Sana hiçbir iyiliği dokunmayacak! Kaç, uzaklaş! diye bağırmak istiyordu. Ellen Gjelten, insanların zayıflıklarını affetme konusunda cömert bir insandı. Fakat Tom Waaler'de hiçbir insani zayıflığa rastlamamıştı. Çünkü adamda insanlık yoktu. Açık söylemek gerekirse, Ellen bu adamdan hoşlanmıyordu.</p>

  <p class="block2">Toyen Park'ın önünden geçtiler. Waaler, Pakistanlı çete lideri Ayub'u gören birilerinden ihbar almıştı. Bu adamı Aralık ayında Saray Bahçelerindeki İran lokantası Aladdin'deki saldırıdan beri arıyorlardı. Ellen, geç kaldıklarının farkındaydı. Tek yapabilecekleri, etraftaki insanları Ayub'u görüp görmediklerini sormak olacaktı. Muhtemelen bir cevap alamayacaklardı ama en azından olayın peşinde olduklarını gösterecek ve adamı er geç yakalayacakları mesajını vereceklerdi.</p>

  <p class="block2">"Arabada bekle, ben gidip bir kontrol edeyim," dedi Waaler.</p>

  <p class="block2">"Tamam."</p>

  <p class="block2">Waaler, deri ceketinin fermuarını açtı.</p>

  <p class="block2">Ellen bu hareketin, Emniyet Müdürlüğündeki spor salonunda yaptığı ağırlık çalışmaları sonucu gelişen kaslarını göstermek amacıyla yapıldığını düşündü. Ya da karşısındaki adamlara, silah taşıdığını göstermek için de olabilirdi. Suçlar Masası'ndaki polisler, her zaman silah taşımakla yükümlüydü. Fakat Ellen, Waaler’in görev için verilen Revolverlin dışında bir silah daha taşıdığını biliyordu. Büyük çaplı bir silahtı ama Ellen bir türlü ne olduğunu sormaya cesaret edemedi. Waaler’in arabalardan sonra en sevdiği konu silahlardı. Ellen, arabaları tercih ediyordu. Kendisi silah taşımıyordu. Sonbaharda yaşanan başkanlık ziyareti gibi olaylarda, özel bir emir almadığı sürece.</p>

  <p class="block2">Aklına bir şey geldi ama tam o anda "Napolyon Marşı"na benzer bir melodi duymaya başladı. Waaler’in cep telefonu çalıyordu. Ellen arkasından seslenmek için kapıyı açtı ama adam çoktan restoranın yolunu tutmuştu.</p>

  <p class="block2">Oldukça sıkıcı bir haftaydı. Ellen, göreve başladığından bu yana böylesine sıkıcı bir hafta geçirdiğini hatırlamıyordu. Ellen bu durumu, sonunda özel hayatında birtakım hareketlenmeler olmasına bağladı. Artık işten çıkınca eve gitmenin bir anlamı vardı ve cumartesi nöbetleri, büyük birer fedakarlık gerektiriyordu. "Napolyon Marşı" dördüncü kez çalmaya başladı.</p>

  <p class="block2">Reddedilen kadınlardan biri miydi? Yoksa reddedilmek üzere olanlardan biri mi? Eğer Kim onu terk ederse... Ama böyle bir şey yapmaz ki. Yapmaz tabii.</p>

  <p class="block2">"Napolyon Marşı" beşinci kez başladı.</p>

  <p class="block2">Mesainin bitmesine birkaç saat kalmıştı ve sonra eve gidecekti. Duş alacak ve Kim'in Helgesens Gate'deki evine gidecekti. Beş dakika içinde de cinsel yaşantısını şarj etmeye başlayacaktı. Kendine tutamayıp gülmeye başladı.</p>

  <p class="block2">Altıncı kez! El freninin altındaki telefonu eline aldı.</p>

  <p class="block2">"Tom Waaler’in telesekreteri. Maalesef Bay Waaler şu anda burada değil. Lütfen mesaj bırakınız."</p>

  <p class="block2">Şaka yapmak istemişti. Aslında, hemen ardından kim olduğunu belirtme ihtiyacı duydu ama birden vazgeçti ve hattın diğer ucundan gelen derin, soluk sesleri dinledi. Belki heyecan arıyordu, belki de fazla meraklanmıştı. Ne olursa olsun, karşı taraftaki kişi telesekretere konuştuğuna inanmıştı. Mesaj bırakmak için sinyal sesini bekliyordu. Ellen, tuşlardan birine bastı. Biiip.</p>

  <p class="block2">"Merhaba, ben Sverre Olsen."</p>

  <p class="block2">"Merhaba Harry, bu... "</p>

  <p class="block2">Harry arkasını döndü ama tam o anda müziğin sesi yükseldiği için Meirik’in cümlesinin tamamını duyamadı.</p>

  <p class="block2">Shania Twain'in That don 't impress me much! şarkısı...</p>

  <p class="block2">Harry yaklaşık yirmi dakikadır partideydi ve şimdiden iki kez saatine bakmış, şu soruları ise kendi kendine dört kez değerlendirmişti: Dale cinayetinin Mârklin tüfeği ile bir bağlantısı var mıydı? Kim Oslo'nun göbeğinde, gündüz vakti bir arka sokakta birinin boğazını böylesine çabuk ve profesyonelce kesebilir? Prens kim? Mosken'in oğluna verilen cezanın bu durumla bir alakası var mı? Cephedeki beşinci Norveçli asker, Gudbrand Johansen 'a ne oldu? Eğer dedikleriyle doğruysa ve Gudbrand hayatını kurtardıysa, Mosken neden silah arkadaşını bulmak için hiçbir çaba sarf etmedi?</p>

  <p class="block2">Hoparlörlerin olduğu bir köşede, neden alkolsüz içki içtiğine dair sorulardan kaçınmak için neredeyse saklanıyor ve POT personelinden dans edenleri izliyordu.</p>

  <p class="block2">"Affedersin, duyamadım," dedi Harry.</p>

  <p class="block2">Kurt Meirik, elindeki turuncu renkli içkiyle oyalanıyordu. Mavi çizgili takım elbisesiyle her zamankinden daha atik duruyordu. Harry'nin gördüğü kadarıyla, takım adamın üzerine tam oturmuştu. Harry, ceketinin kollarını çekiştirdi. Çünkü gömleğinin manşetleri tamamen dışarıdaydı. Meirik biraz daha yakına geldi.</p>

  <p class="block2">"Dış İlişkiler Şube Müdürümüz Müfettiş..."</p>

  <p class="block2">Harry, Meirik’in yanındaki bayanı fark etti. İnce biriydi. Sade, kırmızı bir elbise giymişti. Harry aklından istemediği düşünceler geçirdi.</p>

  <p class="block2">Görüntüsü güzel, peki dokunuşları da görünüşü kadar güzel mi?</p>

  <p class="block2">Kahverengi gözler. Çıkık elmacık kemikleri. Koyu ten rengi. Kısa siyah saçlar ve ince bir yüz. Gülüşü, gözlerine yansımış. Harry, kadının güzel göründüğünü biliyordu ama bu kadar hmmm... çekici olduğunu hatırlamıyordu. O an anlatmak istediklerini karşılayan tek kelime buydu: Çekici. Kadının şu anda tam karşısında olması, Harry'nin kelimelerinin boğazına dizilmesine yol açmıştı ama kısa sürede bir hamle yapması gerektiğini biliyordu. Bu yüzden başıyla selam verdi.</p>

  <p class="block2">"... Rakel Fauke," dedi Meirik.</p>

  <p class="block2">"Biz çoktan tanıştık," dedi Harry.</p>

  <p class="block2">"Oh, öyle mi?" dedi Meirik şaşkınlık içinde.</p>

  <p class="block2">Rakel ve Harry birbirlerine baktılar.</p>

  <p class="block2">"Evet," dedi Rakel. "Ama isimlerimizi öğrenecek kadar uzun bir tanışma evremiz olmadı."</p>

  <p class="block2">Kadın elini uzattı. Bilekleri incecikti. Harry yine piyano ve bale derslerini düşündü.</p>

  <p class="block2">"Harry Hole," dedi.</p>

  <p class="block2">"Aha," dedi Rakel. "Tabii ki sizsiniz. Suçlar Masası'ndan değil mi?" "Evet."</p>

  <p class="block2">"Tanıştığımızda POT’a atanan yeni Müfettiş olduğunuzu bilmiyordum. Söylemiş olsaydınız... " "Ne olurdu?" Kadın başını yana eğdi.</p>

  <p class="block2">"Evet, ne olurdu?" dedi. Sonra da gülmeye başladı. Kadının gülüşü Harry'nin kafasında dönüp duran kelimenin hızını arttırıyordu: Çekici.</p>

  <p class="block2">"En azından aynı yerde çalıştığımızı söylerdim," dedi. "Genelde insanlara ne işle uğraştığımı söylemem. Çünkü çok tuhaf sorularla karşılaşıyorum. Eminim senin için de aynı şey geçerlidir."</p>

  <p class="block2">"Evet, tabii ki."</p>

  <p class="block2">Rakel, yeniden güldü. Harry, bu kadını sürekli güldürmek için ne yapması gerektiğini düşünüyordu.</p>

  <p class="block2">"Nasıl olur da daha önce karşılaşmayız?"</p>

  <p class="block2">"Harry'nin ofisi, koridorun sonunda," dedi Meirik.</p>

  <p class="block2">"Aha," dedi kadın. Durumu anlamış gibiydi. Ama yine de ışıltılı gülücükler saçmaya devam ediyordu. "En sondaki ofis, değil mi?"</p>

  <p class="block2">Harry, buruk bir ifadeyle onayladı.</p>

  <p class="block2">"Evet, pekala," dedi Meirik. "Artık tanışıyorsunuz. Biz de bara gitmek üzereydik, Harry."</p>

  <p class="block2">Harry, davet edilmek için bekledi ama davet gelmedi. "Sonra görüşürüz," dedi Meirik.</p>

  <p class="block2">Gayet açık, diye düşündü Harry. POT başkanı ve Müfettişin bu gece üst-ast konuşmaları yapması gerekiyor herhalde, dedi. Hoparlöre yaslandı ama bir yandan da bu ikiliyi izliyordu. Rakel, onu hatırlamıştı. İsimlerini söylemediklerinin farkındaydı. Alkolsüz birasından bir yudum aldı. Tadı hiçbir şeye benzemiyordu.</p>

  <p class="block2">Waaler arabaya bindi ve kapıyı çarptı.</p>

  <p class="block2">"Kimse Ayub'u ne görmüş, ne duymuş ne de konuşmuş," dedi. "Sür bakalım."</p>

  <p class="block2">"Pekala," dedi Ellen. Aynayı kontrol etti ve yola koyuldu.</p>

  <p class="block2">"Duyduğum kadarıyla Prince dinlemeye alışmışsın."</p>

  <p class="block2">"Öyle mi?"</p>

  <p class="block2">"Ben uzaklaşınca müziğin sesini açtın." "Oh." Harry'yi araması lazımdı. "Önemli bir durum var mı?"</p>

  <p class="block2">Ellen, dosdoğru yola bakıyordu. Sokak lambalarının üzerindeki ışıltılar dikkatini çekmişti.</p>

  <p class="block2">"Durum mu? Nasıl bir durum olabilir ki?"</p>

  <p class="block2">"Bilmem. Sanki başına bir şey gelmiş gibi duruyorsun."</p>

  <p class="block2">"Hiçbir şey olmadı, Tom."</p>

  <p class="block2">"Arayan oldu mu? Hey!" Tom olduğu yerde kaskatı kesildi ve arabanın ön paneline yapıştı. "O arabayı görmedin mi, Ellen?"</p>

  <p class="block2">"Affedersin."</p>

  <p class="block2">"Ben kullanabilir miyim?" "Kullanmak mı? Neden?" "Çünkü senin şoförlüğün tıpkı bir..." "Tıpkı bir ne?"</p>

  <p class="block2">"Boş ver. Arayan oldu mu diye sormuştum."</p>

  <p class="block2">"Kimse aramadı, Tom. Aramış olsaydı söylerdim, değil mi?"</p>

  <p class="block2">Hemen Harry'yi araması lazımdı. Hem de hemen.</p>

  <p class="block2">"Neden cep telefonumu kapattın?"</p>

  <p class="block2">"Ne?" Ellen, şaşkınlık içinde adama baktı.</p>

  <p class="block2">"Gözünü yoldan ayırma, Gjelten. Sordum ki neden..."</p>

  <p class="block2">"Kimse aramadı. Telefonu kendin kapatmış olmalısın."</p>

  <p class="block2">İstemeden de olsa sesini yükseltmişti. Kendi sesi kulaklarında yankılanınca, durumun farkına vardı.</p>

  <p class="block2">"Tamam Gjelten, sakin ol. Sadece merak ettim."</p>

  <p class="block2">Ellen, adamın dediklerine uymaya çalıştı. Düzgün nefes alıp veriyor ve yola odaklanıyordu. Vahls Gate'e çıkan yola girmek için sola döndü. Cumartesi gecesiydi ama şehrin bu tarafında sokaklar bomboştu. Yeşil yandı. Bu kez Jens Bjelkes Gate'e çıkmak için sağa döndü. Soldan, Toyengata'ya doğru ilerledi. Sonra da Emniyet Müdürlüğü'nün otoparkına girdi. Yol boyunca Tom'un kendisini izlediğinin farkındaydı.</p>

  <p class="block2">Harry, Rakel Fauke 'u gördükten sonra bir kez bile saatine bakmadı. İş arkadaşlarıyla tanışmak için Linda ile birlikte birkaç sohbete dahi katıldı. Muhabbet sıkıcıydı. Herkes görevinin ne olduğunu soruyordu ve öğrendiklerinde de tuhaf bir sessizlik doğuyordu. Belki de POT'da dile getirilmeyen bir kuraldı. Fazla soru sorulmaması kuralı. Belki de umursamamışlardı. Önemli değil, dedi Harry. Nasıl olsa o da diğerlerini umursamıyordu. Hoparlörün yanındaki eski yerine döndü. Birkaç kez kadının kırmızı elbisesine takıldı. Gördüğü kadarıyla kadın, herkesle biraz sohbet ediyor; kimseye gereğinden fazla zaman ayırmıyordu. Kimseyle dans etmemişti. İşte bundan emindi.</p>

  <p class="block2">Tanrım, tam bir ergen gibi davranıyorum, dedi kendi kendine.</p>

  <p class="block2">Saatine baktı. 9.30. Yanına gidip, birkaç şey söyleyebilir ve sohbetlerinin nasıl ilerlediğine bakabilirdi. Eğer hiçbir şey olmazsa, çekilir ve Linda'ya söz verdiği dansı hayata geçirip evine gidebilirdi. Hiçbir şey olmazsa mı? Bu nasıl bir hayal dünyasıydı böyle? Başka bir Müfettiş. Kadın evli bile olabilirdi. Bir içki içebilirdi. Hayır. Saatine baktı. Söz verdiği dansı hatırlayınca, tüyleri diken diken oldu. Dairesine dönse iyi olurdu. Herkes hemen hemen sarhoş olmuştu. Ayık olsalar bile yeni Müfettişin ayrıldığını fark edecek durumda değillerdi. Kapıdan çıkıp, asansöre yönelebilirdi. Ford Escort marka arabası onu bekliyordu. Linda dans pistinde oldukça mutlu görünüyordu. Genç bir polisin elini tutmuş, gülümseyen bir ifade ile adamın etrafında dönüyordu.</p>

  <p class="block2">"Hukuk festivalindeki Raga konserinde daha fazla uğultu vardı, ne dersin?"</p>

  <p class="block2">Kadının sesini duyunca, kalp atışları hızlandı.</p>

  <p class="block2">Ofise geldiklerinde Tom, Ellen'ın sandalyesinin arkasına geçti.</p>

  <p class="block2">"Arabada biraz sert çıktıysam, özür dilerim."</p>

  <p class="block2">Ellen, adamın geldiğini fark etmemişti. Ahize elindeydi ama henüz numarayı tuşlamamıştı.</p>

  <p class="block2">"Dert etme," dedi. "Asıl ben biraz... bilirsin işte."</p>

  <p class="block2">"Adet öncesi sendromu mu?"</p>

  <p class="block2">Ellen adama baktı ve şaka yapmadığını biliyordu. Gerçekten de anlayışlı olmaya çalışıyordu.</p>

  <p class="block2">"Sayılır," dedi. Neden bu ofise gelmişti ki? Daha önce hiç uğramadığına emindi.</p>

  <p class="block2">"Vardiya sona erdi Gjelten." Başıyla duvar saatini işaret etti. "Arabam burada. Seni eve bırakabilirim."</p>

  <p class="block2">"Çok teşekkür ederim ama önce bir telefon görüşmesi yapmam lazım. Sen git istersen."</p>

  <p class="block2">"Özel bir görüşme mi?"</p>

  <p class="block2">"Hayır, sadece ... "</p>

  <p class="block2">"Öyleyse, bekliyorum."</p>

  <p class="block2">Waaler, Harry'nin eski sandalyesine oturdu. Sandalyeden gelen gıcırtılar, bu duruma isyan ettiğini gösterir gibiydi. Göz göze geldiler. Kahretsin! Neden özel bir görüşme dememişti ki? Artık çok geçti. Adam, kızın bir şeyler bulduğunu anlamış mıydı? Adamın ifadesini yorumlamaya çalıştı ama paniğe kapıldığı için bu yeteneğini yitirmiş gibiydi. Panik mi? Şimdi neden Tom Waaler’in yanında rahatsız olduğunu anlamıştı. Mesele adamın soğuk tavırları, kadınlara olan yaklaşımı, homoseksüellerden nefret etmesi ya da şiddet kullanmak için her yasal fırsatı kolluyor olması değildi. Bu konuda Tom Waaler'le benzerlik gösterebilecek en az on polis memuru daha biliyordu. Yine de bu adamlarla anlaşabiliyordu. Tom Waaler'e gelince, farklı bir şeyler olduğunun farkındaydı ve şimdi bu durumun ne olduğunu anlamıştı: Ellen, bu adamdan korkuyordu.</p>

  <p class="block2">"Şey," dedi. "Sanırım pazartesiyi bekleyebilir."</p>

  <p class="block2">"Güzel." Waaler ayağa kalktı. "Hadi gidelim."</p>

  <p class="block2">Waaler’in arabası, ucuz Japon arabalarından biriydi. Sözde spor bir arabaydı ama Ellen’a göre Ferrari taklidi gibi duruyordu. Açılır kapanır koltuklan vardı ve arabanın dört bir yanı hoparlörlerle kaplıydı. Arabanın motoru, oldukça gürültü çıkarıyordu. Trondheimsveien'e doğru ilerlerken, sokak lambalarının ışığıyla aydınlanıyorlardı. Hoparlörlerden tiz bir erkek sesi duyuldu.</p>

  <p class="block2">Prince. Meşhur Prince.</p>

  <p class="block2">"Burada inebilirim," dedi Ellen. Sakin görünmeye çalışıyordu. "Hiç şansın yok," dedi Waaler. Aynaya bakıyordu. "Kapıya kadar bırakmak isterim. Nereye gidiyoruz?"</p>

  <p class="block2">Ellen, kapıyı açıp dışarı atlamamak için kendini zor tutuyordu. "Buradan sola dön," dedi. Lütfen evde ol, Harry.</p>

  <p class="block2">"Jens Bjelkes Gate," dedi Waaler. Duvardaki tabelayı okuyordu. Sonra da bu yola döndü.</p>

  <p class="block2">Burada aydınlatma daha azdı ve kaldırımlar boştu. Ellen yan gözle adama baktı ve sokak ışıklarının yüzüne yansıdığını gördü. Ellen'ın bildiklerinin farkında mıydı? Ellerinin çantasının içinde olduğunu görebiliyor muydu? Almanya'dan aldığı biber gazına sıkı sıkı tutunduğunu biliyor muydu? Sonbaharda silah taşımayarak kendisini ve meslektaşlarını tehlikeye attığını söylediğinde, biber gazını göstermişti. Vücudunun herhangi bir köşesine sakladığı ikinci silahıyla istediği an harekete geçebileceği için kendini güvende mi hissediyordu? Ellen’a böyle bir silahın kayıtlı olmadığını, bu yüzden herhangi Lir şey yaşandığında kendisine ulaşamayacaklarını anlatmıştı. "Sadece bir kaza," deyip kurtulabilirdi. Ellen o zamanlar bu sözleri ciddiye almamıştı ama şimdi oldukça ciddi olduklarını düşünüyordu. Oysa ilk duyduğunda soğuk bir espri olduğunu düşünüp, kahkahalarla gülmüştü.</p>

  <p class="block2">"Kırmızı arabanın yanında durabilirsin."</p>

  <p class="block2">"Ama 4 numara, bir blok ötede."</p>

  <p class="block2">Adama 4 numarada oturduğunu söylemiş miydi? Olabilir. Belki de unutmuştu. Kendini bir deniz anası gibi şeffaf hissetti. Sanki adam, kalp atışlarını görebilecekti.</p>

  <p class="block2">Arabanın motoru sustu. Waaler, durmuştu. Ellen, hızla kapının kolunu aramaya koyuldu. Lanet olası Japon dahiler! Neden sıradan bir kapı kolu tasarlayamazlar ki?</p>

  <p class="block2">"Pazartesi görüşürüz." Kapının kolunu bulmuş ve Oslo'nun kirli havasını içine çekmeye başlamıştı ki Waaler’in arkasından seslendiğini duydu. Kapıyı kapattıktan sonra, uzaklaşan arabanın sesini uzaklardan dahi duyabiliyordu.</p>

  <p class="block2">Merdivenlerden çıkmaya başladı. Botları basamaklara değince, epey gürültü çıkarıyordu. Evin anahtarını, kutsal bir asa gibi elinde tutuyordu. Sonunda evine girebilmişti. Harry'nin numarasını tuşladı. Sverre Olsen’in mesajını kelimesi kelimesine hatırlıyordu.</p>

  <p class="block2">Ben Sverre Olsen. Hâlâ yaşlı adama temin ettiğim silahın on binlik komisyonunu bekliyorum. Beni evden arayın.</p>

  <p class="block2">Sonra telefon kapandı.</p>

  <p class="block2">Bağlantıyı çözmesi sadece bir nanosaniye sürdü. Beşinci ipucu Mârklin anlaşmasındaki aracıydı. Bir polis. Tom Waaler. Tabii ya. Olsen gibi zavallı biri için on binlik bir komisyon dünyalara bedeldi. Büyük bir iş dönüyordu. Yaşlı adam. Silah meraklıları. Aşırı sağcılara duyulan sempati. Yakında Başkomiser olacak bir Prens. Her şey gün gibi ortadaydı. Ellen, başkalarının göremediği ince detayları görme yeteneğine rağmen; bu haberi alınca şoka girmişti. Bir süre paranoya olduğunu düşündü ama adam restorandan dönene kadar her şeyi tek tek hesaplamıştı: Tom Waaler'in her türlü makama ulaşma yetkisi vardı ve son derece önemli bir pozisyona getirilmek üzereydi. Resmen sarsılmaz bir gücün kanatları altına sığınmıştı. Kim bilir yandaşları kimlerdi ve Emniyet Müdürlüğü'nün hangi dairesinde görev yapıyorlardı. Eğer yeterince dikkatli düşünürse, bu işe asla karışmayacak insanları eleyebilirdi. Ama bu konuda yüzde yüz güvenebileceği tek kişi Harry'ydi.</p>

  <p class="block2">Hadi bağlan. Telefon bir türlü bağlanmıyordu. Adama evinden ulaşmak imkansızdı. Hadi ama Harry!</p>

  <p class="block2">Waaler’in Olsen'le konuşup neler olduğunu öğrenmesine ramak kalmıştı. O andan itibaren hayatının tehlikeye gireceğinin farkındaydı. Hızlı hareket etmesi gerekiyordu. Tek bir hata bile yapmamalıydı. Birden bir ses duyuldu.</p>

  <p class="block2">"Benim, Hole. Konuşunuz."</p>

  <p class="block2">Biiipp.</p>

  <p class="block2">"Lanet olsun, Harry! Benim, Ellen. Onu bulduk. Cebinden arayacağım."</p>

  <p class="block2">Ahizeyi çenesiyle omzu arasına sıkıştırdı. Rehberden H harfini ararken, rehberi yere düşürdü ve oldukça ciddi bir gürültü çıkardı. Sonunda Harry'nin cep numarasını bulmuştu. Telefonunu her zaman yanında taşırdı.</p>

  <p class="block2">Rakel Fauke gülüyordu.</p>

  <p class="block2">"Eğer Linda'ya dans sözü verdiysen, pistten kolay ayrılamazsın demektir."</p>

  <p class="block2">"Hmmm. Tek alternatifim kaçıp gitmek."</p>

  <p class="block2">Bir süre sessizlik oldu. Harry söylediklerinin yanlış anlaşılmasından korkuyordu. Sessizliği bir soru ile bölmeye çalıştı.</p>

  <p class="block2">"POT'da çalışmaya nasıl başladın?"</p>

  <p class="block2">"Rusya aracılığıyla," dedi. "Rus Savunma Bakanlığı'nın açtığı kursa girdim ve Moskova'da iki yıl tercüman olarak çalıştım. Kurt Meirik, beni orada buldu ve işe aldı. Hukuk fakültesini bitirdikten sonra iyi bir maaşla, bir makama kavuştum- Altın yumurtlayan kazı bulduğumu sandım."</p>

  <p class="block2">"Bulmadın mı?"</p>

  <p class="block2">"Dalga mı geçiyorsun? Bugün birlikte okula gittiğim arkadaşlarım benim üç katım maaş alıyor."</p>

  <p class="block2">"Sen de buradan ayrılıp, istediğin işi yapabilirsin."</p>

  <p class="block2">Kadın omuzlarını silkti. "Yaptığım işi seviyorum. Onların hiçbiri böyle bir iddiada bulunamaz."</p>

  <p class="block2">"Güzel bir noktaya değindin."</p>

  <p class="block2">Sessizlik oldu.</p>

  <p class="block2">Güzel bir nokta mı? Tek söyleyebileceği bu muydu?</p>

  <p class="block2">"Peki ya sen, Harry? İşini seviyor musun?"</p>

  <p class="block2">Birlikte dans pistine doğru dikiliyorlardı ama Harry, kadının bakışlarının üzerinde olduğunu hissedebiliyordu. Kendisini baştan aşağı süzüyordu. O an kafasından binlerce düşünce geçti. Gözlerinin kenarlarında, minik kırışıklıkları vardı. Mosken’in dağ evi, Mârklin tüfeğinden çıkan kovanların bulunduğu yere çok yakındı. Dagbladet'e göre, şehirde yaşayan kadınların %40li sadakatsizdi. Even Juul'ün karısına, Norge birliğinden gelen yaralı ya da ölü üç Norveçli asker tanıyıp tanımadığını sorabilirdi. TV3'te reklamı yapılan yılbaşı kampanyası ile Dressmann'dan alışveriş yapabilirdi. Yaptığı işi seviyor muydu?</p>

  <p class="block2">"Bazı günler, seviyorum," dedi.</p>

  <p class="block2">"Nesini seviyorsun?"</p>

  <p class="block2">"Bilmiyorum. Sence çok mu aptal bir cevap oldu?" "Bilmiyorum."</p>

  <p class="block2">"Neden polis olduğumu hiç düşünmedim. Bu yüzden işimin nesini sevdiğimi bilmiyorum. Belki de yaramaz kızları ve yaramaz oğlanları yakalamayı seviyorumdur."</p>

  <p class="block2">"Yaramaz kızları ve oğlanları yakalamadığın zamanlarda ne yapıyorsun?"</p>

  <p class="block2">"Robinson Keşfi 'ni izliyorum."</p>

  <p class="block2">Rakel, yeniden güldü. Harry, bu kadını güldürmek için bildiği en saçma şeyleri anlatabilecek durumdaydı. Sonra kendini toparladı ve şu an içinde bulunduğu durumla ilgili daha ciddi bir sohbete koyuldu. Ama yine de hayatındaki olumsuz olaylara değinmemeye dikkat ediyordu. Kadın, yeterince ilgilenmeye başlayınca da babası ve kız kardeşinden söz etti. Neden birisi kendisini anlatmasını istese, kız kardeşinden bahsetme ihtiyacı duyuyordu?</p>

  <p class="block2">"Tatlı bir kıza benziyor," dedi Rakel.</p>

  <p class="block2">"Dünya tatlısıdır," dedi Harry. "Ve çok da cesurdur. Yeniliklerden hiç korkmaz. Hayatı bir deneme sürüşü gibi görür."</p>

  <p class="block2">Harry, kız kardeşinin Jacob Aalls Gate'deki bir daireye yaptığı teklifi anlatmaya başladı. Aftenposten'deki emlak köşesinde dairenin fotoğrafını görmüştü ve fotoğraftaki duvar kağıdı Oppsal'deki evlerinde kaldığı çocuk odasını hatırlatmıştı. Ev için iki milyon kron teklif etmişti ve bu fiyat o yaz Oslo'da metrekare başına düşen rekor bir fiyattı.</p>

  <p class="block2">Rakel o kadar çok güldü ki elindeki tekilayı, Harry'nin takımına döktü.</p>

  <p class="block2">"Kardeşim en iyi yanı, kötü bir düşüş yaşadığında hemen ayağa kalkar, üstünü başını silkeler ve bir sonraki kamikaze görevi için hazırdır."</p>

  <p class="block2">Rakel, adamın ceketine döktüğü tekilayı mendiliyle sildi. "Ya sen, Harry? Sert bir düşüş yaşadığında ne yaparsın?" "Ben mi? Sanırım bir süre öylece yatarım. Sonra ayağa kalkarım. Çünkü başka bir seçeneğim yoktur." "İyi bir nokta."</p>

  <p class="block2">Harry kadının kendisiyle dalga geçip geçmediğini anlamak için yüzüne baktı. Kadının gözlerinden alaycılık akıyordu. Oldukça güçlü bir duruşu vardı ama Harry kadının bugüne kadar sert inişler yaşadığından şüpheliydi.</p>

  <p class="block2">"Şimdi sıra sende. Kendinden bahsetmelisin."</p>

  <p class="block2">Rakel’in kardeşi yoktu. Tek çocuktu ve bu yüzden de işinden bahsetti.</p>

  <p class="block2">"Ama nadiren birilerini yakalarız," dedi. "Davaların çoğu ya bir telefon görüşmesiyle, ya da büyükelçilikte verilen bir kokteylde çözüme kavuşur."</p>

  <p class="block2">Harry, kinayeli bir şekilde gülümsedi.</p>

  <p class="block2">"Peki benim vurduğum Gizli Servis ajanının davası nasıl çözüme kavuşturuldu?" diye sordu. "Telefon görüşmesi mi yoksa kokteyl mi?"</p>

  <p class="block2">Rakel, bir yandan Harry'ye bakıyor; bir yandan da kadehinin dibindeki buzu almaya çalışıyordu. Sonunda buzu iki parmağının arasına aldı. Bir damla su, bileğinin içinden dirseğine doğru akmaya başladı.</p>

  <p class="block2">"Dans, Harry?"</p>

  <p class="block2">"Yanlış hatırlamıyorsam, son on dakikadır dans etmekten nefret ettiğimi anlatıyorum." Kadın başını yana eğdi.</p>

  <p class="block2">"Ben... Benimle dans eder misin demek istemiştim." "Bu müzikte mi?"</p>

  <p class="block2">"Let it be" adlı şarkının korkunç bir versiyonu çalıyordu. "Merak etme, ölmezsin. Hem Linda'yla yapacağın dansa da hazırlık olur."</p>

  <p class="block2">Elini, Harry'nin omzuna koydu.</p>

  <p class="block2">"Şimdi flört eder hale mi geldik?" diye sordu Harry.</p>

  <p class="block2">"Ne dediniz, Müfettiş?"</p>

  <p class="block2">"Affedersin ama ben gizli mesajları almakta pek başarılı değilimdir. Bu yüzden flört edip etmediğimizi sordum." "Mümkün değil."</p>

  <p class="block2">Harry, elini kadının beline koydu ve dikkatli bir adım attı.</p>

  <p class="block2">"Bekaretimi kaybediyor gibi hissediyorum," dedi. "Sanırım er ya da geç bu kaçınılmaz sona teslim olmalıyım. Her Norveç erkeği hayatının bir döneminde bu süreci yaşar."</p>

  <p class="block2">"Ne diyorsun sen?" diye sordu Rakel. Gülüyordu.</p>

  <p class="block2">"Bir ofis partisinde, bir meslektaşımla dans ediyorum."</p>

  <p class="block2">"Seni zorlayan yok."</p>

  <p class="block2">Harry gülümsedi. Başka bir yerde olabilirlerdi. "The Birdie Song" eşliğinde saçma dans hareketleri yapıyor olabilirlerdi. Harry, bu dans fırsatını yakalamak için hayatını verebilirdi.</p>

  <p class="block2">Rakel birden, "Bir dakika... Burada ne var böyle?" diye sordu.</p>

  <p class="block2">"Silah olmadığı kesin. Seni gördüğüme sevindim ama..."</p>

  <p class="block2">Harry, kemerindeki cep telefonunu aldı ve elini kadının belinden çekerek telefonu sessize aldı. Geri döndüğünde Rakel, kollarını açmış onu bekliyordu.</p>

  <p class="block2">"Umarım aramızda hırsız yoktur," dedi Harry. Emniyet Müdürlüğü'nde yapılan eski bir şakaydı. Rakel bunu daha önceden en az yüz kez duymuş olmalıydı. Ama yine de Harry'nin kulağına eğilerek sessizce güldü.</p>

  <p class="block2">Ellen, telefon meşgule düşene dek çaldırdı. Sonra yeniden denedi. Cam kenarında durmuş, dışarı bakıyordu. Araba yoktu. Tabii ki olmazdı. Çok yorgundu. Tom çoktan evine gidip yatağına yatmıştır diye düşündü. Ya da başka birinin yatağına.</p>

  <p class="block2">Üç denemeden sonra Harry'yi aramaktan vazgeçti. Onun yerine Kim'i aradı. Sesi yorgun geliyordu.</p>

  <p class="block2">"Taksiyi bu akşam yedide teslim ettim," dedi. "Tam yirmi saat direksiyon başındaydım."</p>

  <p class="block2">"Ben önce bir duş alacağım. Sadece evde olup olmadığını merak ettim," dedi Ellen.</p>

  <p class="block2">"Sesin gergin geliyor."</p>

  <p class="block2">"Önemli değil. Kırk beş dakika içinde orada olurum. Bu arada gelince telefonunu kullanmam gerekecek. Bir de sende kalmak zorundayım."</p>

  <p class="block2">"Tamam. Gelirken Markeveien'deki 7/Elevenla uğrayıp sigara alır mısın?"</p>

  <p class="block2">"Tabii. Taksiyle gelirim."</p>

  <p class="block2">"Neden?"</p>

  <p class="block2">"Sonra açıklarım."</p>

  <p class="block2">"Bugün cumartesi, farkındasın değil mi? Oslo Taksi'de araba bulamazsın. Buraya yürüyerek gelmen 4 dakika sürer." Ellen, elini havaya kaldırdı.</p>

  <p class="block2">"Kim?" "Evet."</p>

  <p class="block2">"Beni seviyor musun?"</p>

  <p class="block2">Adamın güldüğünü duyabiliyordu. Şu anda Helgesens Gate'deki o perişan dairesinde, yastığa yaslanmış yarı açık gözlerle gülüyor olmalı diye düşündü. Dairesi, Akerselva Nehri'ni görüyordu. Kim, Ellen'ın aradığı bütün özelliklere sahipti. Bir an neredeyse Tom Waaler'i unuttu. Neredeyse.</p>

  <p class="block2">"Sverre!"</p>

  <p class="block2">Sverre Olsen'in annesi merdivenlerin başında yukarıya doğru tüm gücüyle seslendi.</p>

  <p class="block2">"Sverre! Telefon!"</p>

  <p class="block2">Kadın, sanki boğuluyormuş da yardıma ihtiyacı varmış gibi bağırıyordu.</p>

  <p class="block2">"Buradan açıyorum anne!"</p>

  <p class="block2">Yataktan kalktı ve masanın üzerindeki telefonu açtı. Annesinin paralel telefonu kapatmasını bekledi.</p>

  <p class="block2">"Alo."</p>

  <p class="block2">"Benim. Prens. Her zaman Prince dinleyen Prens." "Tahmin etmiştim zaten?" dedi Sverre.</p>

  <p class="block2">"Bu da ne demek şimdi?"</p>

  <p class="block2">Soru, sanki bir şimşek gibi gürlemişti. O kadar hızlı bir cevaptı ki Sverre savunmaya geçti. Sanki borçlu olan kendisiydi.</p>

  <p class="block2">"Sanırım mesajımı aldığın için arıyorsun."</p>

  <p class="block2">"Arıyorum; çünkü cevapsız çağrıları gördüm. 20.32'de biriyle görüşmüşsün. Ayrıca ne mesajından bahsediyorsun?"</p>

  <p class="block2">"Para için mesaj bırakmıştım. Elimdeki para bitmek üzere ve verdiğin söze göre... "</p>

  <p class="block2">"Kiminle konuştun?"</p>

  <p class="block2">"Ne? Telesekreterinle sanırım. Sesi çok düzgündü. Yeni bir...?" Cevap gelmedi. Arka fondaki Prince'in sesi kısıldı. You sexy motherfucker... Müzik birden kesildi. "Tam olarak ne dediğini söyle."</p>

  <p class="block2">"Sadece... "</p>

  <p class="block2">"Hayır! Tam olarak ne dedin? Kelimesi kelimesine." Sverre hatırladığı kadarını anlattı.</p>

  <p class="block2">"Tahmin ettiğim gibi," dedi Prens. "Bütün operasyonu olduğu gibi bir yabancıya anlattın, Olsen. Eğer bu sızıntıyı durdurmaz- sak, bittik demektir. Anlıyor musun?"</p>

  <p class="block2">Sverre hiçbir şey anlamadı.</p>

  <p class="block2">Prens, cep telefonunun yanlış ellere geçtiğini anlatmaya çalışırken kendine zor hakim oluyordu.</p>

  <p class="block2">"Sen telesekretere konuşmadın, Olsen." "Kimle konuştum peki?" "Düşmanla."</p>

  <p class="block2">"Monitor mü? Bizi mi izliyorlar?"</p>

  <p class="block2">"Bu düşman şu anda polisle irtibata geçmek üzere. Onu dur-durmaksa senin görevin."</p>

  <p class="block2">"Benim mi? Ben paramı istiyorum ve... " "Kapa çeneni, Olsen." Olsen sustu.</p>

  <p class="block2">"Her şey 'Dava'yla ilgili. Sen iyi bir askersin, değil mi?" "Evet ama..."</p>

  <p class="block2">"Ve iyi askerler, arkalarında iz bırakmazlar değil mi?" "Ben seninle yaşlı adam arasında mesaj iletmekle sorumluyum. Asıl sen... "</p>

  <p class="block2">"Özellikle de bu askerin üç yıl ertelemeli bir davası varsa ve şartlı tahliye edilmişse." Sverre yutkundu. "Bunu nereden öğrendin?"</p>

  <p class="block2">"Sen bu konularla canını sıkma. Ben sadece senin de 'kardeşlik' kadar çok şey kaybedebileceğini hatırlatmak istedim."</p>

  <p class="block2">Sverre cevap vermedi. Cevap verecek durumda değildi.</p>

  <p class="block2">"İşe iyi tarafından bak, Olsen. Biz bir savaştayız. Ve bu savaşta korkaklarla hainlere yer yok. Dahası kardeşlik, askerlerini ödüllendirir. Bu iş tamamlandığında alacağın on binin dışında, kırk bin daha alacaksın."</p>

  <p class="block2">Sverre biraz düşündü. Ne giymesi gerektiğini planlıyordu.</p>

  <p class="block2">"Nerede?"</p>

  <p class="block2">"20 dakika içinde Schous Plass'da ol. Yanına ne alman gerekiyorsa al."</p>

  <p class="block2">"Sen içmiyor musun?" diye sordu Rakel.</p>

  <p class="block2">Harry etrafına baktı. Son dansları o kadar yakın temas içeriyordu ki etrafındaki insanlar kaşlarını kaldırarak izlemişti. Şimdi de kantinin arka taraflarında bir masaya geçmişlerdi.</p>

  <p class="block2">"Bıraktım," dedi Harry.</p>

  <p class="block2">Kadın başını salladı. "Uzun hikaye." "Yeterince vaktim var."</p>

  <p class="block2">"Bu akşam hep neşeli hikayeler duymak istiyorum," dedi Harry gülümseyerek. "Hadi biraz daha senden bahsedelim. Çocukluğunu anlatmak ister misin?"</p>

  <p class="block2">Harry kadından kahkaha beklerken, buruk bir gülümsemeyle karşılaştı.</p>

  <p class="block2">"Annem ben 15 yaşındayken öldü. Bu konu hariç, çocukluğuma dair her şeyden konuşabilirim."</p>

  <p class="block2">"Üzüldüm."</p>

  <p class="block2">"Üzülecek bir şey yok. Annem sıra dışı bir kadındı ama bu gece sadece neşeli hikayelerden konuşalım." "Kardeşin var mı?" "Hayır. Sadece babam ve ben." "Yani babanla tek başına ilgilenmek zorundasın." Rakel şaşkınlıkla Harry'ye baktı.</p>

  <p class="block2">"Nasıl bir şey olduğunu bilirim. Ben de annemi kaybettim. Babam yıllarca oturup, boş gözlerle duvarlara baktı. Kendi ellerimle beslemek zorunda kaldım."</p>

  <p class="block2">"Babamın büyük bir inşaat malzemeleri zinciri vardı. Sıfırdan yaratmıştı. Bütün hayatını işine adadığını düşünürdüm. Annem ölünce, bir gecede işinden vazgeçti. İşler çığımdan çıkmadan devretti. Etrafındaki herkesi kendinden uzaklaştırdı. Ben dahil. Kaba, yalnız ve yaşlı bir adama dönüştü." Rakel her şeyi ortaya dökmüştü.</p>

  <p class="block2">"Ben de bu hayatta yapayalnız kaldım. Moskova'da bir adamla tanıştım. Babam, bir Rusla evlenmek istediğim için kendisini aldatılmış hissetti. Oleg’le birlikte Norveç'e döndüğümde, babamla ilişkilerim daha da karmaşık bir hal aldı."</p>

  <p class="block2">Harry ayağa kalktı. Rakel'e bir margarita, kendine de bir kola aldı.</p>

  <p class="block2">"Hukuk fakültesinde tanışmamış olmamız büyük talihsizlik,</p>

  <p class="block2">Harry."</p>

  <p class="block2">"O zamanlar çok farklıydım," dedi Harry. "Benimle aynı tarz müzik dinlemeyen ya da film izlemeyen insanlara karşı mesafeli dururdum. Kimse benden hoşlanmazdı. Ben de onlardan tabii."</p>

  <p class="block2">"İşte buna inanmam."</p>

  <p class="block2">"Bir filmden alıntı yaptım. Bu sözleri söyleyen adam, Mia Farrow'la konuşuyordu. Tabii hepsi bir film karesinden ibaret. Gerçek hayatta asla böyle biri olmadım."</p>

  <p class="block2">"Pekala," dedi Rakel. Margaritasından küçük bir yudum aldı. "Bence iyi bir başlangıç yaptık. Sence de filmden daha eğlenceli kareleri alıntılayamaz miydin?"</p>

  <p class="block2">İkisi de kahkahalarla gülmeye başladı. Sonra da sevdikleri ve sevmedikleri filmleri tartıştılar. İzledikleri en iyi ve en kötü gruplardan konuştular. Konuştukça, Harry'nin kadın hakkında edindiği ilk izlenim de değişime uğruyordu. Rakel, yirmi yaşına geldiğinde tek başına dünya turuna çıkmıştı. Harry'nin ise yetişkinliğine dair söyleyebileceği tek şey başarısızlıkla sonuçlanmış bir Inter-Rail yolculuğu ve gittikçe artan alkol problemiydi.</p>

  <p class="block2">Rakel, saatine baktı.</p>

  <p class="block2">"On bir olmuş. Beni bekleyen biri var."</p>

  <p class="block2">Harry'nin kalbi sızladı.</p>

  <p class="block2">"Beni de," dedi ayağa kalkarak.</p>

  <p class="block2">"Öyle mi?"</p>

  <p class="block2">"Yatağın altında sakladığım bir canavar. Hadi seni eve bırakayım."</p>

  <p class="block2">Rakel gülümsedi. "Hiç gerek yok." "Yolumun üstü sayılır." "Sen de mi Holmenkollen'de yaşıyorsun?" "Yakın. Aslında çok yakın da diyebiliriz. Bislett." Kadın gülmeye başladı.</p>

  <p class="block2">"Şehrin diğer tarafında yani. Neyin peşinde olduğunu biliyorum,</p>

  <p class="block2">Harry."</p>

  <p class="block2">Harry utangaç bir gülümsemeyle karşılık verince, kadın elini koluna koydu ve "Arabanı itecek birine ihtiyacın var, değil mi?" dedi.</p>

  <p class="block2">"Görünüşe göre adamımız gitmiş, Helge," dedi Ellen.</p>

  <p class="block2">Üzerinde mantosuyla cam kenarına dikilmiş, perdelerin arasından sokağa bakıyordu. Sokak bomboştu. Aşağıda bekleyen taksi, üç heyecanlı parti kızını alıp uzaklaştı. Helge, cevap vermedi. Tek kanatlı kuş iki kez gözlerini kırptı ve ayağıyla karnını kaşıdı.</p>

  <p class="block2">Harry'nin cep telefonunu bir kez daha aradı ama aynı kadın sesi bir kez daha telefonun kapalı ya da kapsama alanı dışında olduğunu söyledi.</p>

  <p class="block2">Ellen, kafesin üzerine bir örtü örttü, kuşa iyi geceler diledi ve ışıkları kapatarak dışarı çıktı. Jens Bjelkes Gate hâlâ tenhaydı ve Ellen hızla Thorvald Meyers'e yöneldi. Cumartesi gecesi, orada insanlar olacağından ve kalabalığa karışabileceğinden emindi. Fru Hagen restoranının önünden geçerken, Grünerlokka'nın loş sokaklarında birkaç kez sohbet ettiği bir çifte selam verdi. Kim'e sigara alacağını hatırladı ve Markveien'deki 7/Eleven'a doğru yol almaya başladı. Az çok tanıdığı bir simayla karşılaştı ve anında gülümsedi. Adam, kendisini izliyordu.</p>

  <p class="block2">7/Eleven'a geldiğinde durdu ve Kim'in Camel mi yoksa Camel Lights mı içtiğini hatırlamaya çalıştı. Sigarasını tam olarak hatırlayamamak, birlikte ne kadar az vakit geçirdiklerini düşündürdü. Birbirleri hakkında öğrenmeleri gereken pek çok şey vardı. Hayatında ilk kez uzun soluklu bir ilişkiden korkmuyordu. Gerçi bu durum ilişkiye balıklama atlayacağı anlamına da gelmiyordu. Çok mutluydu. Sevdiği adamın üç blok ötede, çırılçıplak bir şekilde uzandığını bilmek; içinde tarif edilemez arzular uyandırıyordu. Camel almaya karar verdi ve ödeme yapılan sürede sabırsızlıkla bekledi. Tekrar dışarı çıktığında, Akerselva'daki kestirme yoldan gitmeye karar verdi.</p>

  <p class="block2">Kalabalıklar ve terk edilmiş sokaklar arasında ne kadar az bir mesafe olduğunu görmek, Ellen’i hayrete düşürmüştü. Artık tek duyabildiği nehirden gelen su sesi ve botlarının altında ezilen karların sesiydi. Arkasından gelen ayak seslerini duyunca, kestirme yolu seçtiğine pişman oldu ama çok geç kalmıştı. Ağır ağır nefes alan biri vardı. Arkasındaki kişi her kimse korkmuş ve öfkelenmişti. Ellen, hayatının tehlikede olduğunun farkındaydı. Arkasına bakmadan koşmaya başladı. Arkasından gelen kişi de aynı tempoyu yakaladı. Paniklemeden koşmaya çalışıyordu. El ve ayak koordinasyonunu iyi sağlamalıydı. Yaşlı bir kadın gibi koşma, dedi kendi kendine. Mantosunun cebindeki biber gazını almaya çalıştı. Arkasındaki kişi hızla yaklaşıyordu. Sokakta tek bir ışık görse, kurtulacağını biliyordu. Ama göremeyeceğinin de farkındaydı. Omzuna ilk darbeyi aldığında, ortalıkta yanan bir ışık bile yoktu. Karla kaplı yola düştü. İkinci darbe, kolunu etkisiz hale getirdi ve biber gazı elinden kayıp gitti. Üçüncü darbe, dizine denk gelmişti. Acısı, çığlık atmasına engel olmuştu ve boynundaki damarlar patlamaya hazır gibiydi. Sarı ışığın gölgesinde kalan adamın, elindeki beysbol sopasını bir kez daha kaldırdığını gördü. Adamı tanımıştı. Fru Hagen'in dışında karşılaştığı o tanıdık simaydı. İçindeki polis; adamın kısa yeşil bir ceket, siyah çizmeler ve siyah bir asker kasketi taktığını hafızasına kaydetti. Başına aldığı ilk darbe, göz sinirlerini etkiledi ve artık tek görebildiği sonsuz bir karanlıktı.</p>

  <p class="block2">Dağbülbüllerinin %40'ı hayatta kalır, dedi kendi kendine. Ben bu kışı atlatırım.</p>

  <p class="block2">Parmaklarını karlar arasında gezdirdi. Tutunacak bir şey arıyordu. İkinci darbe, başının arkasına geldi.</p>

  <p class="block2">Şimdi gitmeye hiç gerek yok, diye düşündü. Ben bu kışı atlatırım.</p>

  <p class="block2">Harry, Rakel Fauke'un Holmenkollveien'deki evinin önünde durdu. Ay ışığı, kadının cildini inanılmayacak kadar güzel gösteriyordu. Arabanın içindeki loş ışıkta bile, gözlerindeki yorgunluk belirtileri görülebiliyordu.</p>

  <p class="block2">"Buraya kadar," dedi Rakel.</p>

  <p class="block2">"Buraya kadar."</p>

  <p class="block2">"Seni içeri davet etmek isterdim ama..."</p>

  <p class="block2">Harry güldü. "Sanırım Oleg bundan hiç hoşlanmaz."</p>

  <p class="block2">"Oleg mışıl mışıl uyuyordur ama bakıcısı hoş karşılamayabilir."</p>

  <p class="block2">"Bakıcısı mı?"</p>

  <p class="block2">"Oleg’in bakıcısı, POT'dan birinin kızı. Lütfen yanlış anlama ama iş yerinde dedikodu çıksın istemem."</p>

  <p class="block2">Harry, arabanın ön paneline baktı. Hız göstergesinin üzerindeki cam çatlamıştı ve benzin göstergesinin lambası çalışmıyordu.</p>

  <p class="block2">"Oleg, senin oğlun mu?"</p>

  <p class="block2">"Evet. Sen ne sanmıştın ki?"</p>

  <p class="block2">"Ben, eşinden bahsediyorsun sanmıştım."</p>

  <p class="block2">"Ne eşi?"</p>

  <p class="block2">Arabanın çakmağı ya camdan dışarı atılmıştı ya da radyoyla birlikte çalınmıştı.</p>

  <p class="block2">"Oleg’i Moskova'dayken dünyaya getirdim," dedi. "Babası ve ben iki yıl birlikte yaşadık."</p>

  <p class="block2">"Sonra ne oldu?"</p>

  <p class="block2">Kadın omuzlarını silkti.</p>

  <p class="block2">"Hiçbir şey. Aşkımız tükendi. Ben de Oslo'ya geri döndüm."</p>

  <p class="block2">"Yani sen... "</p>

  <p class="block2">"Bekar bir anneyim. Ya sen?" "Bekarım. Sadece bekar."</p>

  <p class="block2">"Bizlmle çalışmaya başlamadan önce birilerinden Suçlar Masası'nda beraber çalıştığın kızla birlikte olduğunu duymuştum."</p>

  <p class="block2">"Ellen mı? Hayır. Biz iyi anlaşıyorduk. Aslında iyi anlaşıyoruz. Bana arada bir yardım eder."</p>

  <p class="block2">"Ne için?"</p>

  <p class="block2">"Üzerinde çalıştığım dava için."</p>

  <p class="block2">"Anladım, dava."</p>

  <p class="block2">Rakel tekrar saatine baktı.</p>

  <p class="block2">"Kapıyı açmana yardım edeyim mi?"</p>

  <p class="block2">Kadın güldü ve başını iki yana salladı. Sonra omzuyla kapıya asıldı ve kapı kolayca açıldı.</p>

  <p class="block2">Holmenkollen sokakları boştu. Köknar ağaçlarından gelen sesler dışında, her yer suskundu. Rakel, dışarı bir adım attı.</p>

  <p class="block2">"İyi geceler, Harry."</p>

  <p class="block2">"Bir şey daha."</p>

  <p class="block2">"Evet."</p>

  <p class="block2">"Geçen sefer buraya geldiğimde, babandan ne istediğimi niye sormadın?"</p>

  <p class="block2">"Mesleki bir alışkanlık. Beni ilgilendirmeyen davalarla ilgili soru sormam."</p>

  <p class="block2">"Merak etmiyor musun?"</p>

  <p class="block2">"Ben her zaman merak ederim. Ama sormam. Mesele neydi?"</p>

  <p class="block2">"Babanın Doğu Cephesi'nden tanıdığını düşündüğüm, eski bir askeri arıyorum. Bu adam bir Mârklin tüfeği satın almış. Bu arada baban hiç de kaba bir insan izlenimi uyandırmadı."</p>

  <p class="block2">"Yazmakla meşgul olduğu proje onu heyecanlandırmış olmalı. Bunu duyduğuma şaşırdım."</p>

  <p class="block2">"Belki bir gün yeniden yakınlaşırsınız."</p>

  <p class="block2">"Belki."</p>

  <p class="block2">Göz göze geldiler. Birbirlerine o kadar bağlanmışlardı ki ayrılmakta güçlük çekiyorlardı.</p>

  <p class="block2">"Şimdi flört mü ediyoruz?" diye sordu Rakel. "Mümkün değil."</p>

  <p class="block2">Harry, Bislett'te yasalara aykırı bir şekilde park ettiği arabasından inerken kadının gülen gözlerini hayal etti. Yatağının altındaki canavara uyup, sessizce uykuya dalarken; telesekreterinin yanıp sönen kırmızı ışığını fark etmedi.</p>

  <p class="block2">Sverre Olsen sessizce kapıyı kapattı. Botlarını çıkardı ve üst kata doğru sızmaya çalıştı. Gıcırdayan basamağa basmamak için özen gösterdi ama bu çabanın boşuna olduğunu biliyordu.</p>

  <p class="block2">"Sverre, sen misin?"</p>

  <p class="block2">Ses, yatak odasından geliyordu.</p>

  <p class="block2">"Evet anne."</p>

  <p class="block2">"Neredeydin?"</p>

  <p class="block2">"Dışarı çıkmıştım anne. Şimdi yatıyorum."</p>

  <p class="block2">Annesinin sözlerini duymazlıktan geldi. Az çok ne söylediğini biliyordu. Bu sözler sulu kar gibiydi. Yere değer değmez eriyip gidiyordu. Odasına girip kapıyı kapattı. Artık yalnızdı. Yatağa yattı ve gözlerini tavana dikerek olanları düşündü. Tıpkı bir film gibiydi. Gözlerini kapattı ama film dönmeye devam ediyordu.</p>

  <p class="block2">Kadının kim olduğunu bilmiyordu. Konuştukları gibi, Prens'le Schous Plass'da buluştular ve kadının yaşadığı yere gittiler. Park ettikleri yerden görülmeleri imkansızdı ama onlar kadının apartmandan çıkışını görebileceklerdi. Prens, bütün gece beklemek zorunda kalabileceklerini; rahat olması gerektiğini söylemişti. Sonra da o lanet olası zenci müziğini açıp, arkasına yaslandı. Yarım saat sonra kapı açıldı ve Prens, "İşte o!" dedi.</p>

  <p class="block2">Sverre kadının peşinden ilerledi. Fakat karanlık sokağa girene kadar fazla yaklaşmadı. Etraflarında çok fazla insan vardı. Kadın birden döndü ve doğruca kendisine baktı. Bir an için yakalandığını düşündü. Kadın, ceketinin altından sarkan beysbol sopasını görmüş olmalıydı ama hiçbir şey olmamış gibi 7/Eleven'a girince; Sverre sinirlenmeye başladı. Sokakta karşılaştıkları anı hem hatırlıyor, hem de hatırlayamıyordu. Neler olduğunu biliyordu ama bazı parçalar eksikti. Tıpkı televizyon şovlarında çıkan yap- boz parçalan gibi. Resmin tamamını görürsün ama içlerinde bazı parçalar eksiktir ve sen onları bulmaya çalışırsın.</p>

  <p class="block2">Sverre gözlerini açtı. Tavandaki kabaran alçıya baktı. Parasını aldığında, annesinin uzun zamandır söylendiği sızıntıyı tamir ettirebilirdi. Çatı tamiratını düşünmeye çalıştı ama kafasındaki diğer düşünceleri susturamıyordu. Ters giden bir şeyler olduğunun farkındaydı. Bu kez her şey farklıydı. Dennis Kebab'daki çekik gözlüler gibi değildi. Bu kadın, sıradan bir Norveçliydi. Kısa kahverengi saçları ve mavi gözleri vardı. Onun yerinde kendi kız kardeşi de olabilirdi. Prenslin beynine kazımaya çalıştığı düşünceleri tekrarladı: O bir savaşçıydı ve her şey 'Dava' içindi.</p>

  <p class="block2">Gamalı haç bayrağının altına gelecek şekilde, duvara astığı fotoğrafa baktı. Heinrich Himmler'in 1941 yılında Oslo'da yaptığı konuşma esnasında çekilmiş bir fotoğraftı. Norveçli gönüllülerin, Waffen SS için yemin etmelerini sağlıyordu. Yeşil bir üniforması vardı. Yakasında SS harfleri işliydi. Arkasında Vidkun Quisling duruyordu. Himmler. Ne kadar onurlu ölmüştü. 23 Mayıs 1945. İntihar.</p>

  <p class="block2">"Kahretsin!"</p>

  <p class="block2">Sverre ayağını yere vurdu ve yataktan kalkıp odada dolanmaya başladı.</p>

  <p class="block2">Kapının yanındaki aynanın karşısında durdu. Başını ovuşturdu. Sonra ceketinin ceplerine baktı. Asker kasketi neredeydi? Bir an için panikledi. Sokakta düşürmüş olabilir miydi? Ama sonra arabaya bindiğinde hâlâ başında olduğunu hatırladı. Derin bir oh çekti.</p>

  <p class="block2">Prenslin talimatı üzerine, beysbol sopasından kurtuldu. Parmak izlerini silip, Akerselva'da bir yere attı. Şimdi sessiz kalıp, olacakları izleme zamanıydı. Prens her şeyi halledeceğini söylemişti. Adamın polisle yakın bağlan olduğu belliydi. Sverre, aynanın karşısında soyundu. Perdelerin arasından sızan ay ışığında, dövmeleri gri renkli görünüyordu. Boynunda asılı duran haça dokundu.</p>

  <p class="block2">"Seni kaltak," dedi. "Seni lanet olası komünist kaltak."</p>

  <p class="block2">Uykuya daldığında, doğudan gün ağarmaya başlamıştı.</p>

  <p class="block1">&nbsp;</p>

  <h2 id="sigil_toc_id_42">- 51 -</h2>

  <p class="block6">Hamburg. 30 Haziran 1944.</p>

  <p class="block2">Benim sevgili Helena'm,</p>

  <p class="block2">Seni kendimden çok seviyorum. Bunu biliyorsun. Kısa bir süre birlikte olduk. Senin önünde uzun ve mutlu bir hayat var. (mutlu olacağını biliyorum!) Yine de beni tamamen unutmamanı temenni ediyorum. Burada akşam oldu. Hamburg limanındaki yatakhanelerden birinde oturuyorum. Dışarıda bombalar patlıyor. Yalnızım. Diğerleri siperlerde ya da sığınaklarda saklanıyor. Elektrik yok ama dışarıdan gelen alevler yazmama imkan tanıyacak kadar ışık sağlıyor.</p>

  <p class="block2">Hamburg'a gelmeden önce trenden inmek zorunda kaldık. Çünkü bir gece önce tren yolunu bombalamışlar. Kamyonlara bindik ve şehre geldik. Karşımızdaki manzara içler açışıydı. Her iki evden biri, viran haldeydi. Sokaklarda başıboş köpekler dolaşıyordu ve çocuklar boş gözlerle kamyonlara bakıyordu. İki yıl önce Sennheim'a giderken Hamburg'dan geçmiştim. Şimdi, tanınmaz halde. O zamanlar Elbe'nin gördüğüm en güzel nehir olduğunu düşünmüştüm. Şimdi içinden pislik akan kahverengi bir sudan başka bir şey değil. Birilerinden suyun zehirli olduğunu duydum. İçinde cesetler yüzüyor. İnsanlar gece yapılan bombalı saldırıların artacağını ve şehre giriş-çıkış imkanlarının ortadan kaldırılacağını söylüyor. Bu gece trenle Kopenhag'a geçmeyi planlıyorum ama kuzeye giden demiryolları da bombalandı.</p>

  <p class="block2">Almancam çok kötü; o yüzden özür diliyorum. Gördüğün gibi el yazım da biraz karışık ama bunun sebebi bütün binanın bombalar nedeniyle sallanıyor oluşu. Korkudan elimin titrediğini düşünme. Çünkü korkmuyorum. Korkacak ne var ki? Oturduğum yerden daha önce duyduğum ama hiç görmediğim bir olaya tanıklık ediyorum: Ateş fırtınası. Limanın diğer yakasından yükselen alevler, her şeyi yutuyor. Ahşap evlerin ve çatıların alevlerle birlikte paramparça olduklarını görüyorum. Deniz... Deniz adeta kaynıyor! Köprülerin altından buhar yükseliyor. Bombalardan kaçmak için suya atlayan biri, hiç şüphesiz diri diri yanacaktır. Camı açtım ama görünüşe göre dışarıda hiç oksijen kalmamış. Sonra bir kükreme sesi duydum. Sanki bir alevlerin ortasına dikilmiş ve bağırıyor: "Daha çok, daha çok, daha çok!" Çok tuhaf ve korkutucu bir ses ama bir o kadar da cezbedici.</p>

  <p class="block2">Kalbim aşkla o kadar dolu ki kendimi yenilmez hissediyorum. Senin sayende, Helena. Bir gün çocukların olursa (ki çocuk istediğini biliyorum ve çocuk sahibi olmanı diliyorum); onlara benimle ilgili hikayeler anlatmanı isterim. Her şeyi bir peri masalı gibi anlat. Çünkü durum bundan ibaret. Yaşananların hepsi, gerçek bir peri masalı. Gece dışarı çıkıp etrafa bakınmaya ve birileriyle konuşmaya karar verdim. Mektubu, masamın üzerindeki metal mataranın içine koyacağım. Mataramın üzerine senin adını ve adresini kazıdım. Bu sayede, mektubu bulanlar gereğini yapacaktır.</p>

  <p class="block2">Seni Seven Uriah</p>

  <p class="block9" id="calibre_pb_12">&nbsp;</p>
</body>
</html>
