<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>«Ocağa yük mü olur kendi gelen?»</p>
<p>«Yok kızım, yok has kızım o da nereden çıktı?»</p>
<p>Kumral Dede kendini toplamıştı. Bir kadına yoksulluğumu göstermeyim diye laf değiştirmesinin nereye vardığını bilmiş, saklanmanın ağırlığını duymuştu. Bütün ömründe yaptığını yaptı, olduğu gibi göründü. Gömleğinin yakasını açtı: «Sen benden yuyacak esvap istedin. Verecek esvabım olmadığından utandım, sözüm ona lafı tersinden değiştirmişim. Bak, içliğim yok, bir gömlekleyim. Yesi'den, yani has kızım benim geldiğim yerden gelirken iki kat içliğim vardı; eskidiler; yıprandılar, başka işlerde kullandım. Bir daha da yeni içlik almağa ne vakit ne de benim olan bir akçe bulabildim. Anladın mı Kendigelen kızım lafı neden değiştirmek istediğimi.</p>
<p>Beceremedim onu da. Seni üzdüm.»</p>
<p>Kendigelen ağlamaklı bir sarılıkta incelen yüzü eski haline doluverdi; nemli göz pınarları sevindi çarçabuk. Fakat Kumral Dede konuşmasına fırsat vermedi: «Kendi gelenlik, sana denildiği gibi, istenmeden gelen değil ki hemi de; hiç kimse hiç bir yere kendiliğinden gitmez kızım, her şeyde bir sebep vardır. Senin sebebin de çirkinlikten güzelliğe açılmak sebebiydi, hastalıktan sağlığa dönmek sebebi. Bunun için gelmedin mi ocağımıza. Kendin geldin, biz çağırmadık ama bizi bildin. Senin adın, eski adın gül demekmiş, ben bahçıvanım bilirim; gül bakım ister, emek ister, vefa ister. Bunları gösteremedin mi soldurursun, gülün rengini uçurursun, anladın mı Kendigelen kızım; hadi git şimdi yunacak esvapları yun, bizimki bize göredir.»</p>
<p>Bir süre Kendigelen'in daha gençleşmiş, daha güzelleşmiş, daha doymuş gidişine takılıp kaldı gözleri; sonra ağır ağır döndü, eski kalıntının yerinde yuvalanan yapıya çevrildi.</p>
<p>Taş Yontucu'yla Dülger; değişik, denenmemiş bir kubbenin kalıbını çatıyorlardı.</p>
<p>Gelin, esvap yuyan kadınların yanına geldiği zaman hiçbir şeyden haberi yoktu. Aynı anda da kestirmeden gelen Dalaman dereye inen keçi yolunun dönemecine gelmişti. Daha dönemeçten önceki yokuşun başında, dereden gelen uzak tokuç seslerini duymuş, esvap kazanlarının uçuk mavimsi dumanını görmüştü. Hemen hesabını yapmış kafasında, gelinin, doğrulayıp derede esvap yuyanlara çatacağını anlamıştı; o zaman hiç bir şey yapamazdı. Ağırdan alıp gelinin niyetini kollamak, daha kolayına, daha akıllıca olacaktı.</p>
<p>Öyle yaptı Dalaman.</p>
<p>Atından inip yedeğine aldı; oralardan, öyle kendi halinde geçip gidiyormuş gibi keçi yolundan dereye indi. Şöyle az biraz uzakta, top söğütlerin ardında atını suya saldı. Kadınların, iş görürken kendi aralarındaki konuşmalarını hayal meyal duyuyordu. Kulak kesildi, seçemedi konuşmaları. Hafif bir esinti, ıslak odunların tütsülü dumanlarını getirdi, öğseği kokularını.</p>
<p>Gelini tanımıyor olmalıydılar ki, esvap yuyan kadınlarda pek fazla bir hareket olmadı. Top söğütlerin arasından, saklanabildiği kadar saklanarak, kadınları görmeğe çalıştı Dalaman. Görebildiği kadınlar, kız, gelin cinsinden; en kabacası otuz beşini bulmuş kadınlardı. Hemen hepsinin şalvarları ıslaktı, dizlerine kadar sığanmıştı; çıplak ayakları çoğunun sudaydı. Bir yığın esvap, keçe, kilim esvap kazanlarında, kocaman kaygan esvap taşlarında yığılı duruyor, bir haylisi söğütlere asılmış, taşlara serilmiş kuruyordu. Neden olduğunu bilemediği bir üşüme, Dalaman'ın göğüs boşluğuna dolanıverdi; bir bölük çeri soyunsa ancak bu kadar giyeceği yığdırdı; bu yanlarda böyle bir bölük erkek var mıydı? Bu kadınlar?</p>
<p>Kadınlara alıcı gözle bakmağa başladı. Eskişehir yahut Bilecik pazarlarında görebildiği kadar bu kadınlar Ertuğrul Bey'in Söğüt'ünden gelme kadınlardan olmalıydı. Yoksa Kara Osman buralarda bir yerde bir bölük seçme yiğit mi gizliyordu? Öyleyse? «Dündar Bey'in aha sana bilmediği bir haber daha?» diye sevinmeğe hazır bir düşünüşe vermek üzereydi ki kendini, aklına Kumral Dede geldi. Şu derenin üstüne ocak kurduğuna göre? Birden: «Ula Rahman, Osman'ın son deminde kopup gelmedi mi Dalaman?» deyip bıyıklarına vardı eli; büküp çekmeğe başladı. Gözleri de seyriyordu: «Ula bu Rahman kurtarmadı mı Osman'ı ölümden Dalaman? Osman'ın yarası nerde sarıldı? Rahman nereye götürdüyse orda sarılmadı mı? Eyi pekeyi Rahman nereye götürür bunu? Kumral Dede'ye. Tamam ula sümüğü düşük Dalaman üstüne bastın; bu bölük bu Kumral Dede denilen gözbağcının yanındadır, hemi de başları Rahman tilkisidir. Yuvalarını bulduk; haber vermesi bizden, yuvayı basıp dağıtması Dündar Bey'den. Yok yoksam Dündar Bey'in hali yamandır.» deyip düşünüyordu düşünmesine ya yine de içinde kötü bir kuşku vardı; sulu bir karın ağrısını andırarak kuşak gibi gırtlağından karnınaca uzanmıştı. «Dündar Bey'in gücü yeter mi ki?» diye düşünmek istiyor, düşünemiyordu. Başka türlü rahatlayamayacağını anlayınca: «Gücü yetmeyen de Beylik sevdasına ne düşer öyleyse?» diye söylendi. «Kumral Dede gibi göz bağcıları tepeleyemeyen Kara Osman'a karşı çıkmağa çalışır mı?» Ama yine o ağırlı kuşku kuşağı İçindeydi; gevşemiyordu. O zaman, gözbağcı deyip kötülediği Kumral Dede için, kendi aşiretinde bile söylenenleri hatırladı; İnegöl Tekfurunun, kendi toprağına gelip hemi de izinsiz konduğu halde Kumral Dede'ye bir çift kötü laf bile etmediğini, adam gönderip «Çıksın topraklarımdan!» diyemediğini de hatırladı. Büsbütün bunaldı Dalaman. Umutlarının yoksullaştığını, döküldüğünü, kirli esvaplar misali kazanlarda kaynayıp çürüdüğünü görür gibi oldu. Umutlarının karbısında eskiden bir Kara Osman varken, Dündar Bey'in bilenmeğe hazır kinini Kara Osman'a karşı bilemişken, şimdi de Kumral domuzu çıkıyordu, hemi de her bir kılı ok ucu sivrilmişliğinde batarak.</p>
<p>Boğulmaktan zor kurtulmuş gırtlağında sesi çatal çatal çıktı kendiliğinden: «Ula Dalaman bu Kumral yok edilmeli önce. Yılanın başı demişler, yılanın başı he mi?»</p>
<p>Yılanın başı deyince zehir geldi aklına; hala bıyıklarını burup çeken elleri katılaşıp kaldı: «Kumral'ı zehirlemek gerek amma?» diye mırıldandı; kimin zehirleyeceğini, kime zehirletebileceğini düşünecekti, aklına Aybüken Ebe gelip gidiyor, nedense hiç güveni olmadığı halde bir Aybüken Ebe'ye güvenilirmiş gibi geliyordu bu işte ki o sıra, karşı yamaçtan, dereye, gün ışığında aydınlık, gençten sayılacak bir tazenin inişine takıldı bulanık gözleri. Takılmasıyla da şaşırması, gözlerinin bulanıklıktan açılması bir oldu: «Aha bu ne?» diye hatta yükselen bir sesle söylendi: «Aha bu bir tekfurlu kadın! Ula Dalaman düş, bu seninkisi. Yoksa dellenmiş biridir gelen. Tekfur kadınının aşiret kadınlarıyla ne alış verişi.» diyemedi, içinde dolanıp duran ağrılı kuşku kuşağı katılaşıp elle tutulacak şekilde sancıdı: «Vay ne tuzak bu Dalaman, ula bu tuzak kötü. Kumral Dede derken tekfurlular da el birliği etmiş aslanım; kimseyi yurdunda izinsiz barındırmayan bu İnegöl keferesi neden Kumral Dede'ye ses çıkarmaz anladın mı şimdi? Niyet, başka niyet. Kara Osman'ı sevmez görünüp el altından Dündar'ı yok etme niyeti salak Dalaman anla; o el öptürme hekiyesi de göz boyama tuh, kandık. Ertuğrul'un oyununa yattık. Dündar gitti ya ula Dalaman sen hepten eridin salak, hani aklım ha, hani?»</p>
<p>Bir dövünmesi noksandı Dalaman'ın; oturup ellerini dizine çalması. Hiç iyiye düşünemiyor, aklı durmadan kurulmuş tuzakları, hazırlanmış oyunları düşünüyor; gözlerinin önünde kesilmiş kelleler oynaşıyordu. Biri Dündar'ındı kellelerin; biri de, gözlerini yumuyordu ama yine de görüyordu kellelerden birini, kendininkiydi. Eli ayağı buz kesiliyordu.</p>
<p>Hele, esvap yuyan kızlardan biri, gün ışığında ay aydınlık dereye inmekte olan Tekfurlu tazeye; «Hey. Kendigelen Aba, aşiretten bir gelin gelmiş Kumral Dede'ye; göreyim, demekte.» diye seslenince Dalaman'ın aklı büsbütün buğulandı. Gelinin, Bileyici ile konuştuğunu hatırladı. «Eyvah!» diye inledi adeta, «Bir bizim aşiretteydi umut Dalaman, o da mı gitmekte? Bileyici çaşıtlığına gelmiş he mi? Aşiretin bir yanı şimdi Kumral Dede'den ise Dündar Bey neye dayanacak pekey? Ula Çerkez karısı uyuyor muydun gözü kararası. Salağım ben salak; oturup Dündar'ı, oturup Çerkez karısını düşünüyorum, beni düşünen kim?»</p>
<p>«Heyy. Emmi! Utan utan. Yaşına başına bakmadan derede kadın seyrediyorsun he mi?» Dalaman, kime söylendiğini seçemediği çocuk sesine zor dönebildi. Yüzü kavruk, gözleri cin bakışında bir çocuk. Önemsemedi; daha doğrusu önemseyecek vakit bulamadı; iliklerinece dolmuş bir yalnızlık, donma derecesinde üşüyordu.</p>
<p>«Ne bakıyorsun öyle? Hasta mısın sen?»</p>
<p>Dalaman yavaş yavaş çocuğa açıldı; gözlerini hayalden öte açtı: «Bana mı dedin?»</p>
<p>«Yok bana! Senden başka kadın seyreden mi var burda? Hemi de söğüt duldasına gizlenmiş. Hemi de yaşından utanmadan.»</p>
<p>Kan tepesine çıktı birden Dalaman'ın; uyuşukluğu, korkusu, üşümüşlüğü, ağrıyan kuşkusu bir anda bir kan fırtınasında allak bullak oldular: «Ne dedin, ne dedin, ne dedin?» «Sağırsın ellaham. Çek git burdan da parçalamasınlar.»</p>
<p>«Kim parçalayacak? Şuna bak hele. Sür git ula buradan, sür git!»</p>
<p>Dalaman'da kan fırtınası boşanmıştı artık; istese de durduramayacağa benziyordu. Ne yer yer; ne zaman zamandı boşanmağa, bunu aklediyordu da tutamıyordu kendini.</p>
<p>Fakat çocuk aldırış bile etmemiş, üstelik daha da dikelmişti: «Kimin parçalayacağını görürsün şimdi. Ben senin yaşına baktım da çıngar çıkmasın dedim soyha. Kara Osman Beyimin duymasıyla...»</p>
<p>Dalaman, durduramayacağını sandığı boşanışının, Kara Osman adını duymasıyla birlikte birden dindiğini hissetti. Çocuğun lafını kesiverdi; bölük pörçük sesini ayarlayamadan: «Sen Kara Osman Bey'in neyi oluyorsun çocuk?» diye sordu. «Sana ne? Çocuk değilim hemi de.» Dalaman içinden bir «Lahavle çekti ama gayri çocuk için mi kendisi için mi ayırt edemedi. Mümkün olduğu kadar uysallaştırdı sesini: «Yanlış anladın yavru. Adını de hele bakalım da anlaşalım.» «Hamza! Osman Beyim Hamzacık der. Öğrendiysen var git!»</p>
<p>Dalaman aldırmadı. Her bir yanı karıncalanıyordu ama bu karıncalanmanın bir iz bulmuş, bir ipucu tutmuş bir karıncalanma olduğunu sanıyordu: «Osman Bey sana niye Hamzacık der?» Hamzacık duraladı. Hiç düşünmediği bir şeydi bu; öteden beri duyagelmişti: «Sevdiğinden.» deyip kesti.</p>
<p>«Osman Bey çevresindekilerin hepsini sever mi?»</p>
<p>«Neden sevmesin? Çevresindekilerin hepsi de Osman Beyimi sever, hem de ölümüne severler.» «Yaa. Büyüğü küçüğü? Hepsi?»</p>
<p>«Sen çaşıt mısın emmi? Çaşıtsan acemi çaşıtsın, ben bile bildim. Söylemesi zararsız diye söyledim sana; Osman Beyim bana hep, insan kendi ayarındakileriyle konuşmalı, kendi denkleriyle oturup kalkmalı der; eşin dostun kendinden üstün değilse sende iş yok der. Anladın mı çaşıt ağa meseleyi? Osman Beyimin yanındakilerin en kötüsü benim; en işe yaramayanı.</p>
<p>Hele bir dil uzat ona da bak ne yaparım ben bile bu halimle. Eyi, soracağın bitti mi?»</p>
<p>«Bitmedi Hamza yiğit. Sen beni çaşıt belledin ama yanlış belledin. Türkmen Türkmen'e karşı çaşıt olur mu? Osman Bey'in yanında çalışmak niyetindeyim de...»</p>
<p>«Boş umut. Osman Beyim adama şöyle bir bakar, bir kere bakar. Yeter o. Gözü tutmadıysa yandın; sıradan adam yerinde bile değilsin onun için. Hele senin gibi söğüt ardından kadın seyredenleri...»</p>
<p>«Ula şimdi sen!»</p>
<p>Cinler cirit attı Dalaman'ın gözlerinde ama çabuk akılları başlarına geldi: «Hadi öyle olsun diyelim.» dedi Dalaman sesini gemleyip; «Kadın seyrettik diyelim; alnımızda yazmıyor ya, Osman Bey nerden bilecek?»</p>
<p>Hamzacık yaşından umulmayan, kavruk yüzünde çok fazla görünen bir delişmenlikle gülmeğe başladı; ellerini de beline koymuştu: «Sende hiç akıl yok mu emmi?» dedi bir yandan da; «Hiç yok. Osman Bey, Edebali Şeyhimizin güveyisi değil midir? Bu Kumral Dede'nin yoldaşı değil midir? Bunlar da gizliyi saklıyı bilmez mi sanırsın? Bildiklerini Osman Beyime öğretmemişler midir sanırsın? Bir okuyuşta okur senin yazını, gözlerine bile bakamazsın. Okumadı say; ben neciyim? Gördüğümü söylemem mi?»</p>
<p>«Sen her gördüğünü Osman Beyine söylersin demek?»</p>
<p>«Niye söylemeyim, benim beyim o! Akça Koca emmi de, Konur Alp de, Turgut Alp de; sonra Osman Beyimin kardeşleri de, Rahman da her biri de söyler gördüğünü.»</p>
<p>«Tabi onların da beyi olduğu için, ula neyimiş bu Osman Bey böyle?»</p>
<p>«Sen de anlayamazsın senin gibiler de. Osman Beyimi anlaman için Şeyh Edebali olmalısın ki kızını veresin! Kumral Dede olmalısın ki...»</p>
<p>«Eyi eyi anladık, sen gevezenin birisin. Ne yapalım, biz de gider Dündar Bey'e kapılanırız.» «Haa bak o olur işte; neden dersen Dündar Bey de hep işe yaramayanları toplamıştır çevresine; bir sen fazlalık etmezsin.»</p>
<p>Dalaman'ın gözlerinde yine cinler cirit attı ama yine çabuk uslandılar; öteye gidemediler.</p>
<p>Dalaman alttan ala ala iyice bunalmıştı; üstelik şu bacaksız piçi alıp ayağının altına bastıra bastıra döğemediği için, içi içini yiyordu. Son bir gayretle aptal görünmeğe çalıştı yine: «Dündar Bey Ertuğrul'un kardeşi değil mi? Senin beyinin emmisi için böyle konuşmak yiğitliğine yakışır mı?» diye ağız aradı.</p>
<p>Hamzacık bir gözünü çocukça kırpıp: «Yakışır» dedi; «Dündar Bey'in defterini Ertuğrul Bey dürecek ama eli varmaz kardaş diye. Bütün Söğüt bilir bunu, Dündar Bey'i adam yerine senin gibiler sayar Söğüt'te. Onun da günü yakındır.»</p>
<p>«Nasıl yani?»</p>
<p>«Ben sana zararsızları söylüyorum çaşıt ağa. Bundan ötesi yok.»</p>
<p>«Çarpuk çurpuksun ama aklı yetiksin sen, alkışladım seni. Osman Bey'e anlatırım.»</p>
<p>«Yorma aklını çaşıt ağa; Osman Beyim adamdan anlar denildiydi sana. Hemi yallah artık, geldiğin yere.»</p>
<p>«Ula sen niye güvenip de böyle konuşuyorsun velet! Surda bir sıkımhk canın var; güvendiğin şu karılarsa onlar da bir höt demeyinen akılları şaşar cinsinden.»</p>
<p>«Bir höt de öyleyse. Ne duruyorsun? De de Söğüt Bacıları neyimiş gör. Duymuşluğun yok herhal senin Söğüt Bacılarını he mi?» «Söğüt Bacıları da ne soyha?»</p>
<p>«Onu da Dündar Beyine sor varınca. Söğüt Bacıları nasıl at biner, nasıl kılıç çalar sırası gelince gör. Burda esvap yumalarına bakma, bir işleri de budur. Yetti mi bu kadarı. Yallah çekil denildi sana, daha mı durdun haa!»</p>
<p>Hiç umulmazken Hamzacık, çevgan topundan beter sıçramış, kaşla göz arasında iri bir söğüt dalının kurusunu yakalamıştı; elinde şöyle bir tartmış, sallamış, sopayı Dalaman'a doğru dikmişti: «Yetti mi?. Yoksa sopayı kırayım mı başında? Yoksa Bacıları da çağırayım mı? Durma denildi.» Dalaman, şimdiyece başına böyle bir iş gelmediği için gerçekten şaşırmıştı. Üstelik bu bacaksızın ağzından laf mı almış yoksa kendisine gözdağı mı verilmiş onu da bilemiyordu. Bacaksızın gözü göz değildi, vurur mu vururdu. Ardından da Bacı dediği kadınlar tokuçla ıslak esvaplarla gelip sökün ederlerse gayri bu yanda kimsenin yüzüne bakamaz, iki akçelik olup çıkardı. En iyisi birden sıyrılıp silkinmek, yiğitliği elden bırakmamaktı; öyle yaptı, çekti atını. Başka zaman olsa pek öyle cesaret edemezdi ama bir sıçrayışta eyere oturdu, atı üzengilerken: «Şimdi Osman Bey'e varıyorum ula bacaksız.» dedi; «Bir bir anlatayım yaptıklarını da dersini o versin senin.» Sürdü geldiği keçi yoluna atını; ardına bile bakmadı.</p>
<p>Hamzacık ancak o zaman, sopayı tutan elinden omuz başına kadar kollarının kaskatı kesildiğini fark etti: «Vururdum domuza.» diye söylendi; «Vururdum. Bu herifi Dündar Bey'de görmüşlüğüm vardı. Kumral Dede'ye anlatırım en iyisi; Osman Beylik değil.»</p>
<p>Attı sopayı bir kıyıya; hiç bir şey olmamış gibi Bacıların yanına geldi. Dönüp, belli etmeden yokuşun başına baktı.</p>
<p>Dalaman yokuşu kıvrılıyordu bile: «En ufağı kan kırmızısı ula bunların.» diye geçiriyordu içinden; «Bacaksıza bak hele; çocuğu böyle olursa? Vay Dalaman vay başına, yine çürük dala sarıldın ula; yine acı otlara yattın tuh. Doğru şu mağaraya var. Kılıççıyı bul, sonra?» Sonrasını düşünemiyordu; karanhkçaydı, karanlıktı; kör kuyu!</p>
<p>Akşam çökmek üzereydi. Bir bu su serpti yüreğine; ardına baktı gelen giden var mı diye. Söğüt doğrultusunda sürdü atını; gelen giden olmadığına, ardına düşülmediğine iyice emin olunca yön değiştirdi aniden. «Dündar Bey hele sonraya kalsın Dalaman.» diye mırıldandı; «İşler tersine döner gibi, bakarsın Kılıççı da bir kazaya gelmiş olabilir, git yokla!»</p>
<p>Nasıl bir kazaya gelebilirdi Kılıççı, düşünmek bile istemedi; daha doğrusu düşünmekten korktu. Uçurumlu kayaya geceden önce varıp düzlük sayılan yolda vakit kazanmak için atı haydaladı; gemi bıraktı iyice, atın yelelerine sarıldı: «Uç bakalım Kılkuyruk, dünya bir sana bir bana kalmışa benzer.»</p>
<p>Kılıççı, Rahman'ın aradığıydı; babasıydı. Zamanı unutmuşa benziyordu; belki de dünyada yaşadığının bile farkında değildi. Hele mağaranın içinde, kaba örsle uydurma körüğün başında, kirden pastan yağ bağlanmış uzun saçları, ulanmış örümcek ağının tozlusundan kopup da yapışmışa benzeyen kaşları, oğul vermiş arı salkımında sakalıyla bıyığı Kıhççı'yı dünyada yaşasa bile kinlerden, nefretlerden, acılardan örülme bir yaban dünyada yaşayan yaban domuzlarının görünüşüne benzetmişti. Örse vuran çekici, korlaşmış bir demiri değil de sanki geçmiş günlerini, geride kalanları, hayal meyal olsun hatırlayamadıklarını dövüyordu. Kıyamadığı tek bir hayal vardı, gözlerine görünür gibi oldukça çekiç elinde kalakalıyor, kor demire vuramıyor; o sırada nefesleri sıklaşıyor, yüreği iman tahtasını zorluyordu. Rahman'dı, çok uzak, çizgileri silinmiş bir dünyanın dönen ışığıydı, dünyanın dönüşüyle birlikte o ışık da kayboluyordu. Ondan sonra gözüne görünenler hep küskünlüklerdi, aradığını bulamayışlardı, bulup da beğenmeyişlerdi. O zaman duruveren kolu işlemeğe başlıyor; örsün üstündeki demire iniyor, kalkıyor! İniyor,</p>
<p>kalkıyordu. Bir takım insanların bir takım kemiklerini, kafataslarını, ellerini, kollarını kırdığını hissediyor, kaba demiri kılıç boyunda incelttikçe o bir takım adamların kaba saba odun görünüşlerini yeni biçimlere sokmuş olmaktan, istediği şekilleri vermekten doğan bir yaban sevinişi damarlarında ağlaşıyordu ama bir keçe kitleşmesiydi bu ağlaşma, bir keçe hissedişindeydi. Örsteki kaba demir, istediği incelikte uzayıp biçimlenince kaldırıp yalaktaki suya sokuş anı, Kıhççı'nın son günlerde yaşadığını hissettiği, duyduğu, çıldırdığı, bangır bangır bağırıp haz çığlıklarında delirmemek için kendini zor tuttuğu anlardı. Kimse artık, beynindeki kalın örümcek ağının ardından kalmış bir yumağından bulup çıkarabildiği, upuzun incelmiş kılıçta şekillenmesini bitiriyor, dövüle-dövüle adam ediyor ve kaldırıp yalaktaki kokmuş cehennem suyuna batırıyordu. Cızz edişi vardı ya kızgın demirin o sıra; işte o cızzz deyiş Kılıççı'nın nefretini yüklenmiş birinin cehennem yanışındaki feryadıydı, yalvarmasıydı. Kılıççı'nın elini ayağını öpüp kurtulmaklık dilemesiydi. Dünyanın en güzel anıydı; yaşama çizgisinin direklendiği, güneşin güneş; otun ot olduğunu bildiği, en deli yağmurların çağıl çağıl aktığı andı. Günde beş altı kere oluyordu; günde beş altı kere ya Ertuğrul Bey, ya Kara Osman, ya da eskilerden Selçuk Beyleri Konya'da yahut Karamanlıdan biri, artık o beynindeki örümcek ağının ardında yumak bağlamışlardan bir zamanlar Kıhççı'ya yüz vermeyen, adam, yerine koymayan kim varsa onlardan her biri, ham kılıcın yalaktaki suya sokuluşuyla birlikte cızırdayıp Kıhççı'ya yalvarıyordu: «Körüm, budalayım, sağırım; sen dünyaya bir gelenlerdenmişsin yazık ki bilemedim.» diyorlardı. Eğer Ertuğrul Bey ise sıradaki, ham kılıç daha suya girmeden mağaranın içi konuşuyor, mor ışıklar konuşuyor, örs, demir, çekiç konuşuyordu. Sesler Ertuğrul'un varla yok arası zor duyulacak kadar hafif ama Kıhççı'ya göre kendini beğenmiş, kendinden başka sesleri hor gören sesiydi; biraz burundan çıkıyordu. Kıhççı'ya: «Demek sen kılıç yaparsın?» diye soruyordu;</p>
<p>«Babamın yanında Anadolu'ya gelmişsin. Üstüne kılıç yapan olmadığını söylüyorsun, eyi hoş da bizim şu sıra kılıç sıramız değil; kılıçla işimiz yok, kendi yağımızla kavrulup şu Söğütçükte karın doyuralım deriz.» diyordu. Diyordu ama Ertuğrul'un çakır gözleri, hiç de söylediği sözleri doğrulamıyordu; derinine bakıyordu. Kılıççı'nın beyninin içini yarıyordu; yüreğini ikiye üçe bölmüş didik didik ediyor, bir şeyler arıyordu.</p>
<p>Bu ara Kılıççı kendi sesini duyuyordu. Ertuğrul'unkine göre bağıran, benim diyen; inişliden çok çıkışlı olan kendi sesini: «Kayı Boyu dedik, Ertuğrul Bey dedik, Anadolu dedik geldik. Babanızın yanında adımız söylenirdi. Te nerelerde neler bırakıp da geldik, bildiğimizi bu toprağa bırakalım deyip geldik.»</p>
<p>Ertuğrul Bey'in sesi, mağarada yine öyle hafif, su sızmasında konuşuyordu: «Neden bırakıp da geldin ki? Neden yanında getirmedin ki orada bıraktıklarını. Hay usta buraya gelen dönmeyeceğini bilmeli değil mi? Burada öleceğini bilmeli değil mi? Burada öleceğim diye gelen burada yer tutar ancak.»</p>
<p>«Bildiğimizi getirmemiz yetmez mi?»</p>
<p>«Yeter mi? Bildiklerin sevdiklerinle bileyse neye yarar? Sevdiklerin uzakta, bildiklerin aklındaysa işe yaramaz, yarım kahr. Bize yarım değil bütün gerektir usta.» «Bana iş yok mu Ertuğrul Bey kısacası, işine yaramam mı?»</p>
<p>Ertuğrul Bey'in su sızmasındaki sesi gönül ahcı mıydı oyalayıcı mı yoksa baştan savıcı mı hiç bir zaman anlayamamıştı Kılıççı. Günler günü hiç değilse bir defa mağarada yankılandığı halde anlayamamıştı: «Git oğlum Osman'ı gör istersen. Oğlum Osman'a bıraktık sayılır işleri.» Sağlığında işi oğluna, hemi de en küçük oğluna bırakan bunaktan hayır mı gelir ki Ertuğrul'dan gele! Öyleyse vur çekici, vur çekici, vur çekici de bunaklığı geçsin, adama dönsün; kaldır sok yalaktaki suya da yalvarsın, eline ayağına düşsün senin.</p>
<p>Ertuğrul Bey böylece yalvarma sırasını savunca, yeni bir kılıçtan şekillenip bir köşeye atılınca Osman örste yerini alıyordu. Ve hemen mağarada duvarlar konuşuyor, vaktini bilememiş şaşkın bir yarasa duvardan duvara uçuyordu. Kılıççı ne zaman Osman niyetine örse bir ham demir koysa, Osman'ın sesiyle birlikte peydahlanan bir yarasayı ve duvardan duvara uçuşunu düşünüyordu. Saklamak istese de kendisinden, yarasa Kılıççı'nın özüydü; gizliden hissediyordu bunu. Ertuğrul Bey'in yanından çıkışı, Osman Bey'e gidişi böyle bir yarasa uçuşunda olmuştu. Osman Bey'in sesi, mağarada ne babasınınki gibi burundan gelme hafif, ne de Kılıççı'nın kendi sesi gibi dikineydi; bir burgu, belli olmadan dönüyordu bu seste; deli bir su bendin dibini oyuyordu; «Kıhççıhk eyi işti.r» diye başlamıştı; «Hele senin dediğin gibi yaptığın kılıcın üstüne kılıç yapılmayacak ustayı bulmanın mümkünü yok, doğrudan Buhara'dan mı gelirsin?» Böyle bir soru beklenmeyen sesi, işte o burguda o bent dibini oymakta soruyu sorarken burup oymuştu.</p>
<p>Kılıççı'nın sesi dikleşmedi; hep yokuşu çıkan sesi pörsüdü: «Doğrudan sayılır.» «Nasıl sayılır? İnsan ne yaptığını bilir usta, hele senin gibiler. Sayılır deyip konuşan tutamaksızdır.»</p>
<p>«Eh işte Buhara'dan çıkınca uğradığımız yerler olmadı değil.» Aklınca alay etmeğe yeltendi ama açık değildi: «Şah dedenizle gelenlerdendik de...»</p>
<p>Kara Osman'ın sesi ne burguda ne su oymasında saklanıverdi: «Kadir kıymet bilmezlere uğradın öyleyse...»</p>
<p>Kılıççı'nın sesi en diklere çıktı mağarada: «Hemi de nasıl? Herifler kör; ehlini değil gözbağcıyı arıyor.»</p>
<p>«Herifler dediğin herhal Konya'da Selçuklu Sultanı, Karamanlı, Germiyanh Beyler, Tebriz'deki İlhan. Şah dedem?»</p>
<p>«Yok hayır Tebriz'deki İlhan yok.»</p>
<p>«Haa. Neden yok?»</p>
<p>«Moğol'a kılıç yapmam ben!»</p>
<p>Eyi, beğendim bu cevabı ama Moğol'un eyisi olsa, şöyle adamdan anlayanı, ne yaptığını, niçin yaptığını bileni olsa tabi Bey soyundan, ona da çalışmak istemez misin?»</p>
<p>Öyle bir soruydu ki bu, Osman'ın sesinden niçin sorulduğu anlaşılmıyordu; şimdi mağaranın duvarlarında konuşurken bile anlaşılmıyordu; yarasa iyice şaşırmış, örsle çekicin arasında uçuyordu. Kılıççı da öyle sonunda: «Ben Moğol'un hiç bir cinsini sevmem!» deyip sıyrıldı. Osman Bey ise ardını bırakmadı: «Biz Moğol'un cinsini sormadık ya, neyse; cevabı alındı sayalım. Pekey sana burda yer versek. Buhara'da kimin kimsen vardır herhal, onları da getirir misin?» «Beni bilen, beni diyen gelir bulur beni, gelip bulmazsa? Benim kimim kimsem örsle çekiçtir o zaman!» Osman Bey susmuştu; mağarada yalnız yarasa uçuyordu, yarasanın kanat sıyırtılan duyuluyordu. Neden sonra Osman Bey'in sesi, yarasanın kanat sıyırtılarını bastırdı: «Eyi, şimdi Söğüt'te çalışmak için neler istersin?»</p>
<p>Kılıççı, yine bir çırpıda dağ doruklarına uçup ordan bağırdı: «Değerim neyse onu; senin gözünde ne edersem onu verirsin Osman Bey!»</p>
<p>Osman Bey güldü. Kocaman, genç irisi, gökyüzüne has mavilikte güldü.</p>
<p>Gülmeseydi keski; Kılıççıyı o gülüş, dağ doruklarından paldır küldür yuvarlayıp, Kara Osman'ın ayakları dibine düşürdü: «Onu sormadık usta. Çalışıp kazanır, emeğin neyse değerlendirirsin biz karışmayız. Demek istedik ki sana Söğüt'te yer verirsek alet edavat adam. Yani bunlardan ne istersin; kaç kişi?»</p>
<p>«Yani ben sığıntı mıyım? Sığıntıya yer verilir hay Bey; köre topala yer verilir.»</p>
<p>Osman Bey'in gülüşü bu sefer dümdüzdü: «O nasıl söz usta? Yer vereceksek karşılığında adam yetiştireceksin, bildiğini bilmeyene öğreteceksin.»</p>
<p>«Ben tek başıma çalışırım!»</p>
<p>«Bildiğini mezara götürmek için mi? Ne işe yarar ustalığın öyleyse? Bildiğinin faydası ne?» Osman Bey'in sesi adım adım kayalara tırmanıyordu; adım adım kayaları yıkıyordu. Sonunda Kılıççı'nın kafasına sığamadı: «Bize yaramazsın usta. Kusura kalma. Şah dedemiz de böyle demiştir zamanında he mi? Hatırlarsan eyi olur.»</p>
<p>Tam burada bütün gücüyle örsteki ham demire vuruyordu Kılıççı çekicini; tam burada Kara Osman'ı kılıç misali dövüp yalaktaki cehennem suyuna sokuyor, cızırdatıyor, yalvartıyor; sesini sularda boğuyordu: «Size yaramaz mışım ha, yaramaz mışım, sen ne sandın kendini, ne sandın? Görürsün bakalım Beyliği sen. Dündar mı sen mi hele hele, hele hele...»</p>
<p>Bu sırada bir gören olsa Kıhççı'yı, dünyanın bütün nefretinin gelip gözlerine dolduğunu; gözlerinden suya, suda yalvaran kılıç biçimindeki Osman Bey'e aktığını görürdü. İşte o an, Kıhççı'nın bilebildiği kainat ortadan kalkardı. Korkunç bir karanlıkta bir Osman Bey, bir Kılıççı kalırdı; Kıhççı'nın elleri Osman Bey'in gırtlağındaydı.</p>
<p>Ve dünya dönerdi yine; bir ışık gelip pırıldardı; Kıhççı'nın kalkan eli kalakalır, çekici vuramazdı. Rahman'dı bu. Dünya bugün de dönmüştü hep, Rahman'ın ışığı yanmıştı. Bugün bu sonuncu yanışıydı; Kılıççı yorgunluğunu hissediyordu. Örsünü, çekicini, körüğünü bırakmalı; keçi peyniri, kuru et, mayah ekmek ve bir desti şaraptan ibaret akşam ekmeğini yemek için, yerken Rahman'ı aklınca düşünebilmek için mağaranın ağzına kadar çıkmalıydı. Tam tamına çıkmıyordu mağaranın önüne; zaten mağaranın önü diye bir yer yoktu; bir adamın zor oturacağı bir kaya düzlüğü, sonra uçurum. Sağdan iki ayak genişliğinde basamak taşların çıktığı daracık bir merdiven mağaranın üstüne çıkıyordu. Şimdiyece bir defa çıkmıştı. Çıkarken de inerken de başı dönmüş, tutunacak yer aramıştı. Hele mağaranın üstündeyken, geceydi; ay yanıyordu gök maviliğinde. Hiç bir kılıç, daha demirken korken böyle beyaz yanamazdı. Zaten böyle beyaz yakabilseydi demiri o kılıcın üstüne kılıç bulunmazdı. Şimdiye kadar iki defa yakabilmişti. Biri Rahman'daydı o kılıcın, birini Dündar Bey'e vermişti. Derken, düşünürken ayın tertemiz aklığı, gece mavisinin sıcak suda yunup arınmış tazeliği gözlerinde donmağa başlamıştı, midesinde ekşiyordu; dar atmıştı kendini daracık inen merdivene. Mağaranın ağırlaşmış havasına girmeden kendine gelememişti. Onun için mağaranın tam önüne çıkamazdı, kapı deliğine yakın oturur, sırtını deliğin taş ağzına yaslar, peynir, kuru et, mayah ekmek ve şarap! Şaraptan sonrasını bilemezdi, destinin dibinden sonrasını hatırlamazdı.</p>
<p>Şarap, şimdiden damarlarında acıkmıştı, damarları şaraba acıkmıştı yok, aman canım, şarap şarap diyordu her bir yanı. Oh, destiye attı elini; ne zamandır el yordamıyla aranıp buluyordu aradığını. Destiye uzanırken bir tıkırtı duydu; hayallediğini sandı yine. Zaman zaman olurdu, aldırmayacaktı fakat konuşmaya benzer sesler de duydu. «Dalaman herhal.» dedi ama kuşkuluydu. Gün de, Dalaman'ın geleceği gündü. Fakat birden fırlayıp bir köşeye kaçtı, gizlendi. Dalaman, mağaranın o ağzından gelmezdi, bu yandan inerdi. Öbür mağaranın bu mağaraya inen aralığından sıyrılırdı. «Mağaranın bu ağzını pek bilen olmaz.» demişti Dalaman; öyleyse?</p>
<p>Bir zaman ses soluk çıkmadı ortalıktan.</p>
<p>Kılıççı, hayallediğini sanmağa başladı; ne vakittir hayalle gerçeği birbirine karıştırdığını biliyordu. Damarlarındaki şarap açlığı da depreştikçe depreşiyordu. Eli, ister istemez şarap destisine doğru uzanıyor, el yordamında arıyor fakat bulamıyordu; birilerinden kaçıp saklandığını biliyordu, saklanması gerektiğine inanıyordu ama hala şarap destisini yanında bir yerde sanıyordu. Akh şarap destisine iyice takılmış, saklanması gerektiğini bile unutmuştu ki mağaranın iyi kötü aydınlık ağzı kararıverdi. Bir gölge perdelendi; yana kaydı, bir başka gölgeye yer verdi. Sonra iki gölge bir oldu; mağaranın ağzındaki karaltı perdesi kalınlaştı, eğilip büküldü!</p>
<p>Kılıççı, farkında olmadan gözlerini oğuşturdu. Kendisinin dışında, kendisiyle ilgili olmayan bir oyunu daha iyi görebilmeğe hazırlık yapan yahut ilkin göreceği bir şeyi görmeğe hazır bir dağlının hareketleri gelip yerleşti Kıhççı'ya. Ne var ne yok görmek, ne var ne yok duymak isteyen bir hali vardı.</p>
<p>Mağaranın ağzında bir olup kalınlaşan gölgeler bir zaman da orada öylece durdu. Kendi aralarında bir şeyler konuşmuş olmasalar; fısıltıları, anlaşılmaz da olsa Kıhççı'nın kulağına kadar gelmese arada bir bazı geceler buralara kadar inen dağ keçilerinin şaşırmışlığı bile sanacaktı ama gölgelerden biri içeri daldı; ardından da öteki.</p>
<p>Hayali gerçeği yoktu artık; gelenler iki insandı. Mağaranın ne kadar karanlık olursa olsun zifirine alışmış olan Kıhççı'nın gözleri iki insanı da açık seçik gördü. O anda da damarlarında ne şarap açlığı kaldı ne de yorgunluk, ilgisizlik kaldı. Saklandığı oyukta iyice sindi; alabildiğine gizlendi. Mağaraya gelenler neredeyse körüğün yanına kadar yaklaşmışlardı. Biri: «Usta, gözlerin alıştı mı karanlığa?» diye sordu. «Ben seçemiyorum; körüne gidiyorum.»</p>
<p>Kılıççı, sesin sıcaklığını neden olduğunu bilemeden sevdi; bunca günlerden sonra, hiç duymadığı bir sesi duyar duymaz sevmiş olmasını da yadırgadı. Yıllardır tatmadığı bir histi ses de, sesin sıcaklığı da, sesin sıcaklığını sevişi de. Fakat orada kaldı sevecenliği hemen taşlaştı; kabuğuna çekildi. Ötekinin verdiği cevaptan korktu: «Aradığımız mağara burası olmalı, burası olmalı belli.» Derin derin kokluyordu etrafı.</p>
<p>«Ne bildin? Gözlerin alıştı herhal, gördüğün bir şey mi var?» «Yoo. Sabahaca da kalsam gözümün göreceği yok bu karanlığı, yok da..» Yine kokladı mağarayı; az önceki gibi, derinine.</p>
<p>«Görmeden ne bildin öyleyse? Işıldağı düşürmeseydin uçuruma yakardık şimdi.» «Lüzum yok. Koklasana mağarayı. Bu mağarada bütün gün ocak yanmış; ne bütün günü, aylar ayı yanmış. Hemi de az öncesine kadar. Kokla bak; bundan önceki mağarayı boşuna aramasaydık ocak sönmeden burada bulurduk adamı. Yani mağaradakini demek istedim, görürdük bile Rahman.» Kılıççı yığıhverdi; eti kemiğine karıştı, buz futmuşçasına ilikleri donup çözüldü, nasıl olduğunu bilemediği bir ıslaklık yağdı her bir yanına. Çok, çok, çok eski bir gökyüzünde; çok, çok, çok eskimiş yıldızlar bulutlardan silindi, üst üsle yığıldı; köpüklenip sütleşti. Sonra bir mavilik. Eski, eski, eski bir mavilik; eski, eski, eski bir rüzgar. Ne mavilik kımıldadı ne rüzgar esti; uzaklaşıp yaklaşan, ağıp çöken sadece bir eskilikti. Çürümüş, renksiz bir yazma inceliğindeydi; bir tek nakışı vardı yazmanın; umut kırmızısındaydı.</p>
<p>Rahman da durgunlaşmıştı; o vaziyette mağarayı kokluyordu, o vaziyette konuştu: «Ocak yakınlarımızda gibi; ısıcağını duydum.»</p>
<p>«Öyleyse bir ışıldak buluruz herhal. Ver şu elini, ayrılmayalım.» Derken körüğü buldular; el yordamında ocağı, demiri.</p>
<p>Bileyici az kalsın yalağa düşüyordu; elini uzattığı zaman kalın, sıcak suya girdi eli: «Tamam» dedi, «Rahman oğul tamam bu iş, bu yalakta da kılıcına su veriyor baban.»</p>
<p>Mağara olanca karanlığı; olanca soluksuz, sıcak, terli havasıyla donuverdi Rahman'ın başında. Kılıççı, bedenindeki suların birden çekilip kuruduğunu hissetti; bedeni, susuz çöl yanıklığında ateşleniverdi. Rahman bunca yıl koşup deliler misali aklını takıp gönlünü tutuşturduğu hemi de deliler misali gelip bulduğu bu mağaradan kaçmak, kalan ömrünce bir daha bu mağarayı, bu vakti hiç hatırlamamak istedi. Kılıççı görünmemek, kayaların daha oyulup daha yarılmasını, kendini içine almasını, taş etmesini, taş örmesini diledi, kimselere göstermemesini. Dönen dünyanın burda, bu durumda, işte böyle Rahman hemen önünde dinelirken duruvermesini Tanrı'dan yalvardı. Tanrı'yı ilk defa düşündüğünü bile bilmeden. Ama aynı zamanda güneşin bütün ışığını mağaraya doldurmasını; Rahman'ın yüzünde, Rahman'ın boynunda, Rahman'ın boynundaki küçümencik bende —şimdi o ben de erkekleşmiştir ah— Rahman'ın bütün bedeninde, kartahmsı bakan gözlerinde toplamasını istedi. Işıklar, ışıklar, Tanrım ışıklar; Rahman'ı sarsa, Rahman'ı gösterse. Rahman'dan başkasını yakıp kül edecek de olsa, yakıp kül etmeden önceki o bir qn içinde Rahman'ı verse olduğu gibi dedi. Kıhççı'nın yüreğinde çığır çığır çığıran sesler böyle dedi. Rahman, hep bu mağarada kalsam, babamın döndüğünü görsem; yüzüne, yüzüne, yüzüne baksam diye düşündü aynı zamanda.</p>
<p>Bileyici o esnada bağırdı: «Rahman kavı çak, ışıldağı buldum ben.»</p>
<p>Kılıççı ömründe ilk defa ölmek istedi. Bulunduğu yerde, binlerce ışıldak mağarayı aydınlatsa bile görünmeyeceğini bildiği halde ölmek istedi. Rahman'ın eli kava da, demire de, çakmak taşına da varamadı.</p>
<p>Bileyici «Rahman.» diye üsteledi; «Rahman sağırlığın sırası mı? Mağaralar gece vakti netameli olur, sallanma oğul.»</p>
<p>Kılıççı bir an «Hortlayabilsem» diye düşündü daha da büzülüp: «Hortlayabilsem.» Kendini ölmüş farz eder gibiydi. Bir an sürdü düşünüşü; kısa; «Rahman hortlaktan da korkmaz, Allah kahretsin» dedi içinden. Sevinmesi mi gerek yerinmesi mi bilemedi. Rahman, hala kavla, çakmak taşıyla, demirle oynuyordu.</p>
<p>Bileyici: «Hay çak şunu soyha.» dedi; «Görüyorum artık, seçiyorum, oyalanma.» Rahman, çaresiz demiri çakmak taşına hızla çarptı. Küçük bir kıvılcım sesi, parmaklarının arasından aşağıya doğru aktı, kayboldu. «Şu kav düşse bir elimden.» dedi içinden «Yerde bulamasam.»</p>
<p>Bileyici gelip Rahman'ın hemen yanı başında durmuştu. Işıldağı sapından tutmuş, ucundaki nefte bulanmış çaput yumağını çakmak taşının altına doğru uzatmıştı. Kavın tutuşmasından önce, akan kıvılcım sağanağından ateş almasını istiyor gibiydi.</p>
<p>Kılıççı, gizlendiği yerden kavın tutuştuğunu gördü; sonra Bileyici'nin avurtlarını şişire şişire kavı üflediğini de gördü. Rahman, ışıldağın tutuşmasını istemez görünüyordu; Rahman ışıldağın tutuşmasını ister de görünüyordu.</p>
<p>Işıldak tutuştu.</p>
<p>Mağara önce çiğden aydınlandı; hemen ardından da ışıldağın neft bulamah çaput yumağından çıkan isler dumanlandı. Rahman'la Bileyici'nin gölgeleri mağaranın duvarlarında uzadı, kısaldı, yayıldı; bir daha uzadı. Kılıççı ışıktan kaçtı, gözlerini sıkıca yumdu; Rahman da.</p>
<p>Bileyici: «Bak Rahman oğul bak!» diye heyecanlandı. «Kılıçlara bak gördün mü?» Rahman, gözlerini kötü bir korkuya açtı.</p>
<p>Kılıççı, şimdiyece olanları unutmuş gibi açıp gözlerini, ışıldağın aydınlattığı kılıç yığınına baktı; hazla, övünüş dolu, beğenmiş, içi titriyordu, yüreği ağzının içine doğru taşıyordu: «Tanıyacak!» diye titreye titreye mırıldandı: «Şimdi tanıyacak benim kılıçlarımı, görecek; benim yaptığımı anlayacak.»</p>
<p>O durumda bekledi.</p>
<p>Rahman; bir düş yürüyüşünde kılıç yığınına doğru gitti; kılıçlarla dolmuş yeryüzünün herhangi bir yerinde yürüyordu sanki. Kılıçlar ayağını kesiyordu.</p>
<p>Eğildi.</p>
<p>Kılıççı'nın yüreği ağzına geldi: «Şimdi şimdi şimdi tanıyacak!» Gizlendiği yerden taştığını fark etmiyordu. Boynundan yukarısı oyuğun dışına çıkmıştı.</p>
<p>Rahman kılıçlardan birini eline aldı. Baktı. Yüzü, isli ışıldağın aydınlığında, mağaranın duvarlarından farksızdı. Bir daha baktı. Mağara duvarlarından farksız yüzü parçalanıyordu; gözleri eğim eğimdi. Bir ölü sesinden ayırt edilmesi zor bir ses döküldü dudaklarından Rahman'ın: «Usta ışığı getir hele, daha getir, daha canım, yaklaştır şu soyhayı!» Kılıççı ölebilirdi birden, soluğu boğazına geliyordu, orda kalıyordu.</p>
<p>Rahman'ın yüzü parçalanmakta, gözleri eğim eğimlikte devam ediyordu: «Yaklaştır dedim canım usta şu soyhayı. Sen mi göreceksin ben mi?»</p>
<p>«Gözlerine sokacağım handiyse, bıyıkların tutuşacak oğul.»</p>
<p>Birden ferahladı Rahman'ın yüzü, gözleri, sesi; parçalanma durdu, eğim eğimlik dikleşti, ölü ses dirildi. Bir doğum anı yaşadı Rahman. «Babamın değil bu kılıçlar usta.»</p>
<p>Kılıççı tıkanacaktı az kalsın; mağarada yüz kere binlerce yarasa deli çığlıklarla yarıştı; Kılıççı, bu yüz kere binlerce yarasının susup, uçmayıp başının üstüne tünediğini sandı.</p>
<p>Bileyici şaştı: «Nasıl olur Rahman? Eyi bak hele, eyi baktın mı?»</p>
<p>Kılıççı, son bir umudun yüreğinden ayaklandığını sezdi; bu son umuda tutundu.</p>
<p>Rahman: «Baktım.» dedi. Elindeki kılıcı yığına atmıştı: «Yanılmışsın sen usta. İlk defa yanıldın ama yanıhşına sevindim. Babamın elinden çıkma değil bunlar. Sıradan, herkesin, az buçuk ustalaşmış, örsten çekiçten anlayan, acemiliği yeni geçmiş herkesin yapabileceği kılıçlar. Bunu yapan gezici aşiret ustalarından biri. Onların içinde bile bundan iyisini yapanlar bulunur. Sevindim buna, çok sevindim usta.»</p>
<p>Gerisini dinlemeğe tahammül edemedi. Kılıççı; gizlendiği oyuktan nasıl çıktığını, Bileyici ile Rahman'ın önüne nasıl dikildiğini, nasıl kılıç yığınından bir kılıç kapıp sağa sola sallamağa başladığını bilemedi. Bir yandan da çılgınlar misali bağırıyordu. Öfke, ağzından köpük köpüktü: «Sevinmişmiş. Ula sen ne bilirsin köpek! Ula kılıçtan sen ne anlarsın it! Oğlum olacaksın ha. Kılıçtan anlar geçineceksin; çık; çıkın buradan, ula gözüm görmesin sizi gözüm görmesin! Daha mı durdunuz!»</p>
<p>Hırıl hırıl hırlıyordu boğazı; deli hiçti yanında. Mağara ulumalarla dolmuş; ulumalarla yankılanıyordu. Bileyici kalakalmıştı; Rahman: «Baba!» diyebildi sadece.</p>
<p>Kıhççı'nın hırıltısı, boğazı kesilmiş bir koyunun kan fışkırmasındaydı: «Yok yok ula benim oğlum yok! Senin de, seni buraya gönderenin de, sana ekmek doğrayan yalını çanağa dökenin de, hepinizin ula, hepinizin canını cehenneme göndermezsem bana da Buharah Salur Usta demesinler. Ula yarın Dündar'ın beyliği kuruldu mu ben adamı...»</p>
<p>Ne diyecekse diyemedi; laf boğazında takılıp kaldı; köpükler, hırıltılar çıktı bir süre, sonra «Hık!» deyip kaldı. Gözleri iri, en iri açıldı patlamacasına; bir iki adım ya attı ya atmadı, ağlayıverdi. En kötü çocukların en kötü ağlamasında başladı. İki hıçkırık arasında «Rahman.» diyebildi. Sesi ne sesti ne soluk, ikisine de benzemiyordu; koca bir bedenin yırtılışıydı. Bir kere daha: «Rahman» dedi. «Rah...» deyip düştü yüzükoyun; elleri Rahman'ın çizmelerine doğru uzandı, titredi; yarıda kaldı.</p>
<p>Ancak o zaman, sapmaca, Kıhççı'nın iki omuz arasına saplanmış olan bıçağı görebildi Bileyici: «Rahman!» diye haykırdı; «Babana bıçak atmışlar, vurmuşlar heyy.»</p>
<p>Önündeki karanlık boşluğa doğru atıldı ama Rahman'ın kıpırdamadığını, öylece kaldığını görünce döndü. Yavaş yavaş yaklaştı; elindeki ışıldağı, o da bir şey yapmış olmak için, körüğün yanındaki yerine dikti.</p>
<p>Rahman usulca eğildi babasına. «Böylesi daha iyi oldu belki de.» diye mırıldandı. Bileyici: «Bıçağı atan Dalaman'dı muhakkak.» dedi.</p>
<p>«Odur. Başkası da olsa neye yarar ki. Babamı götüreceğiz usta. Yardım et.» Kılıççı'yı mağaradan çıkarmak kolay olmadı, mağaradan sonrası daha da zor. Hele Rahman'ın babasının cesedini taşımış olması Bileyici'yi yordukça yordu. Ne ağzını açıp bir şey söyleyebiliyor, ne Rahman'ı yumuşatacak, acılarını alacak bir tek kelime geliyordu aklına. Bildiği bütün kelimeleri en iyisinden en kötüsüne bütün lafları unutmuştu. Beyin köküne oturan acı bir çığlık, ne var ne yok silmiş, zihnini bembeyaz yapmıştı. Arada bir Rahman'ın, dünya yorgunluklarının en kötüsünü yüklenmiş göğüs geçirişini duyuyor; bırakıp her şeyi, tuttuğu Kıhççı'nın kaskatı kesilmiş ayaklarını bırakıp Rahman'ın alnına elini koymak, çenesine doğru indiğini zannettiği yüzünü okşamak, gözlerini sıvazlamak geliyordu içinden. Sanki bunları yaparsa Rahman'ın çatlayan alnının serinleyeceğini, düşen yüzünün yerine geleceğini, yaşını boşaltamayan şiş gözlerinin insanlaşacağını sanıyordu. Ama çıktıkları kaya basamaklı keçi yolu dardı, dikti; ay aydınlığında da olsa tehlikeliydi. Üstelik Rahman ne bastığı yeri biliyordu ne aldığı nefesin farkındaydı. Babasının koltuk altlarından sıkı sıkıya sarılmış, çok uzun yılların birikmiş özlemlerinin ayrılmazlığında, bırakmazhğında sarılmış; kollarından, babasının koltuk altlarına kenetlenmişti; ya babası canlıydı ya Rahman ölü.</p>
<p>Atlarını bıraktıkları yere gelinceye kadar bu böyle oldu.</p>
<p>Bileyici, mart gecesine rağmen ter içindeydi; boynundan sırtı sıra belinece buz damlaları sıyrılıp iniyordu.</p>
<p>Rahman ilk defa ağzını açtı: «Yordum seni de usta.» dedi; «Bu benim meselemdi halbuki.» Bileyici, Rahman'ın, babasının cesedini ata yerleştirmesine bakıyordu. Yerleştirilen bir ölü değildi sanki. Hasta, halsiz, çok ince bakımlara muhtaç bir yaşlı adamdı. Bileyici, Rahman'ın hareketlerinin bu güne kadar hiç bu kadar ölçülü, incitmekten çekinen, hiç bu kadar sarıp sarmalayıcı olduğunu görmemişti.</p>
<p>«Ben yürümeğe alıştım Rahman», dedi niçin olduğunu bilmeden. «Babanı benim atıma yerleştir. Sen ben mi var? Şimdi beni bir kesen olsa her bir parçam ayrı bir Rahman der hey oğul sen ne diyorsun.»</p>
<p>Rahman bir an dönüp baktı; o sıra ay ışığı, olduğu gibi Rahman'ın yüzüne vurmuştu; bir donmuşluk içindeydi ama donmuşluk ay ışığının o garip sıcağında eriyivermişti. «Sağol emmi.» dedi.</p>
<p>İlk defa usta demedi; «Öyle olmasaydı soluk almanın kıymatı kalmazdı. Dedeye gidelim emmi; yoksa yangınım sönmeyecek gibi, hadi emmi.»</p>
<p>Tan yeri ağaracağı sırada Ermeni Gediğinin alt yanına, Kumral Dede'nin ocağına vardılar. Tan yeri ağarmak üzereydi ama akın karadan ayrılmasına daha vakit vardı; mart gecesinin sonu inatçı bir hırçınlık içinde direniyordu.</p>
<p>Tam hamamın köşesini dönecekleri sıra, babasını yerleştirdiği atı yedekleyen Rahman durdu. Mağaradan çıktıktan sonra bir defa Bileyici'yle konuşmuş, bir daha dünyaya dönmemişti, dönse bile dünyanın içinde bir başka dünya örüvermişti. Hamamın köşesini dönerken durması, bu ördüğü dünyanın dışına çıkması gibi bir hareket oldu. Bileyiciyi de bu şaşırttı. Öyle ki sesini kısmak mecburiyetinde kalarak: «Hayırdır İnşallah. N'oldu?» diye sordu.</p>
<p>Rahman ürpertiliydi; o da sesini kısmıştı: «Emmi. Bir ses duydun mu?» «Yoo?» «Allah Allah. Bir ses vardı.» «Nasıl bir ses?»</p>
<p>«Ses, ses işte emmi? Ses bilmez misin?»</p>
<p>Bileyici biliyordu, çok rastlamıştı; böyle Rahman gibi acıyı taşıramayıp da biriktirenler sesler de duyarlardı, görünmezleri de görürlerdi. Bunun için kaygılandı ve içinden «İnşallah değildir.» derken, dışından, kaygulu gözlerle Rahman'a kaçamak baktı. Rahman, doygun atların cins uykusundaydı; burun kanatları kokulara açık, kulakları seslere hazır, kısık gözleri ateşlenecek. Yavaşça: «Gece bu vakitlerde nazlıdır oğul; ocak niyazdadır. Nazı da niyazı da bozmak sana bana düşmez; sahibine kalsın. Babanı getirdik, at üstünde durmasın.» dedi.</p>
<p>Rahman başka bir zaman olsa üstelemezdi; anlaşılan üsteleyecek bir zamandaydı; yedeklediği atın kantarmalarını Bileyici'nin eline tutuşturdu. Kantarmaları aklından çok elinden gelme bir itişle tutuşturduğu o kadar belliydi ki Bileyici, endişelerinin gerçek olmasından korktu; gizliden «Gul Euzü» leri okumağa başladı, hamamın ardına dönen köşeye doğru giden Rahman'a üfledi, okuyup üfledi, bir daha üfledi.</p>
<p>Fakat Rahman köşeyi dönüp de hamamın külhanının aralığındaki yarı karanlığa yaklaşınca sesleri daha iyi duydu; iki ayrı sesti, anlaşılmıyordu iyice ama ikisi de kadın sesiydi; ikisi de birbirinden hoştu, biri su akışında, öteki tan yerinin ağarışında. Öyle geldi Rahman'a; toprakla taşla ilgisi olmayan, ancak uçup akıp giden cinsten. Daha da yaklaşınca kadın seslerinin tekfurların dilinde konuştuğunu anladı. Karanlığa kavuşunca da konuşanları gördü. Biri Kendigelen kızdı, yüzü karanlıkta, saçı ve yarım alnı aydınhğımsı ışıyıştaydı. Ötekini tanıyamadı. Küçük, küçük, çok küçük bir yüz; aynı zamanda büyük, büyük, çok büyük bir yüz. Çocuk yüzü, erginlikte kız yüzü, yeni çizilmiş gelin yüzü ama muhakkak ki şu ışımağa hevesli mart gecesinin sonundan daha tazeydi, bir mayıs ıhmasında, bahar çiçeğindeydi. Saçları upuzun, upuzunluğuyla sessiz bir zamana dökülüyordu.</p>
<p>Rahman çakılmış gibi kaldı olduğu yerde; tek bir adım atamadı. Kızın saçları Rahman'ı, ayak bileklerinden başlayıp bir anda sıkı sıkıya bağlamıştı sanki. Rahman istese de yürüyemezdi. Her şeyi unuttu; ne bundan öncesi vardı ne bundan sonrası. Dahası, dünya da kararıvermişti olduğu gibi, bıçak kesmez bir karanlık delicesineydi. Bu delicesine bıçak kesmez karanlıkta bir tek ışık, kızın yüzüydü; saçlarından aşağı akıyordu. Sonra, ayak bileklerinden başlayıp Rahman'ı sarıyordu. Neydi bu ışık yağmuru, Rahman bilemedi. Bir de o haldeyken kızın sesini çok yakından duydu: «Abla» dedi; «Abla yalvarırım babam hastalandı çok pişman; gelsin kızım, kafirlerin tutsağı olmasın diyor, beni kırma.»</p>
<p>Kendigelen kız «Söyledim; gelemem dedim, burdan kovsalar da gelemem.» dedi; «Ben yaşamamışım ki şimdiyece; ben dünyayı bilememişim ki. Kafir dedikleriniz var ya, hurdakiler, bu Kumral Dede'nin ocağındakiler, bunlar kafirse ben kafir yaratılmışım onlardan ayrılamam; Tanrı'yla Tanrı, toprakla toprak, dünyayla dünya. Buysa kafirlik Aryetta?» Rahman: «Aryetta!» diye tekrarladı; «Aryetta.»</p>
<p>Aryetta: «Benim için abla.» diye ısrar etti; «Beni seversen, gözüm uyku tutmaz oldu.» «Tutsun Aryetta, beni düşün, benim için uyu. Güzel düşler görmeni isterim; benim gördüğüm, uyanmak istemediğim düşleri. Bir gün göreceğini biliyorum, istersen...» «Neyi istersem abla?» Kendigelen Kız söyleyip söylememek arasında ikirciklenirken Bileyici, düşleri bozan bir huzursuzlukla araya girdi geriden: «Rahman!» diye bağırdı: «Rahman oğul nerdesin?» Kendigelen Kız'dan çok Aryetta korktu; o korkuyla sıçradı, kaçacak gibi, büsbütün açığa, ışığa çıktı. Çıkmasıyla da Rahman'ı görmesi bir oldu: «Abla!» diye sesi boğazında kısılmış, bir tuhaf haykırmıştı ki Rahman ne yapacağını bilemedi, kıpırdıyamadı. Aryetta da bir daha «Abla» diye haykıracaktı; «Ab...» dedi gerisini getiremedi, bakakaldı.</p>
<p>Rahman, aydınlıkla Aryetta'nın vaktinden önce serpilmiş henüz çocuk yaşta olduğunu o zaman gördü. Gördüğü halde eli kolu bağlanmış gibi durdu.</p>
<p>Bileyici Rahman'ın yanma geldiği zaman şaşırmadan edemedi; Rahman gülümsüyordu. Rahman'ın o ana kadar kaskatı bakan gözlerinde çiçekler, çiçekler, çiçekler açıyordu ard arda. Rahman'ın yüzü bahar yağmurlarında ıslanmış bir toprağın bereketinde buğulanıyordu.</p>
<p>Bileyici bileyiciliğini bildi bileli ilkin kıza alıcı gözle baktı. Utanmasa gidip Aryetta'ya sarılacaktı, öpecekti.</p>
<p>Kendigelen Kız, kardeşine yaklaştı; bir ipek böceği kozasını tuttu sanki: «Gel Aryetta» dedi; «Güzel düşler seni bekliyor.»</p>
<p>Rahman, Aryetta gittikten nice sonra bile hala gecenin sona ermediğini sandı.</p>
<p>Bileyici çöktü oturdu yere; kanı bir acayip kaynıyordu, diz yere vurup el çırpıp halay çekmekten korktu.</p>
<p>O günden sonra Rahman Kendigelen Kız'a hep kız kardeşini sormak istedi; Aryetta'yı. Soramadı; utandı.</p>
<p>«Adım Mihal; Köse Mihal derler. Harmankaya Tekfuruyum. Kara Osman Bey'le yaşımız bir; babamdan Ertuğrul Bey'in adını çok duymuşluğum var. Sonra ben de gördüm, elini öptüm; o zaman çocuktum. O zaman Osman da çocuktu; karalığı yoktu daha, Osman bilinirdi. Gücümüzün yettiğince cirit attık, at bindik o gün; ikimiz de attan düştük. Aslını ararsan Dede, ilkin Osman düştü attan, atı huyluydu, bile bile seçmişti. Bir kör arı atının kulağına girmiş herhal; kör arıların ok hızında uçup vurduğu yere ok hızında vuruşunu düşünürsek huysuz atın acısını anlarız; huysuzluğu iki misli olur, şimdi bu yaşımdayken öyle bir ata binsem düşerim, çocuksam atta duramam bile. Bizim buralarda, bu Bitinya'da, bizim gibi soylu geçinenler için attan düşmek yakışık almaz; çocuk mocuk denilmez. Onuncun Osman'ın attan düşmesini hor gördüm çocuk aklımla, kasıldım. Tabi zaman geçip gitti bilemiyorum şimdi iyice nedendi, ne sebepti; herhalde kasılışımdan utandım, Osman'ı hor görüşümden utandım. Osman düşmüşken benim attan düşmemem ağırıma gitti, suçlu sandım kendimi. Attım attan aşağı, düştüm; düşerken de atı devirdim. At binenler bilir, at devirmek kolaydır. Osman anladı hilemi, güldü; o günden beri o gülüşü gözlerimdedir. Ne zaman içim sıkılsa, dertlensem Osman'ın gülüşünü düşünürüm.</p>
<p>Çocuklukta Dede, yerleşti mi her bir şey sağlam yerleşiyor; şu bizim kilise resimlerimiz gibi, kolay sökülüp atılamıyor.»</p>
<p>«Osman'da da öyle olmuştur herhal?» «Onu bilemem. Onu bilebilmek için ancak Osman olmalı. Ama beni sevdiğini sanıyorum. Düğünde dernekte kalabalığı bırakıp benim yanıma gelir; sık görüşürüz, bunlardan çıkarırım beni sevdiğini. Belki de onu arayan benim; düğünde dernekte kalabalığı bırakıp onun yanına giden, görüşme fırsatı çıkaran benim. Bunları Osman'ın yaptığını sanmak hoşuma gider.»</p>
<p>«Yok, Osman sevdiğini sever oğul; yiğidi anlar.»</p>
<p>«Öyle; biliyorum. Bitinya'nın tekfurları Osman'la olan arkadaşlığımızı iyi görmüyor ama bir yandan Ertuğrul Bey'den çekindikleri, bir yandan babamı saydıkları için açıktan bir şey yapmak istemiyorlar.»</p>
<p>«Ertuğrul Bey'den çekinişlerini anlayamadım Mihal oğlum? Sessiz sedasız bir beydir Ertuğrul; ağır hastadır, yarına çıkmayacağını herkes bilir. Senin babansa geçen yıl öldü, ölmedi mi?» «Ertuğrul Bey yarına çıkacak gibi değildir; çıksa da sessiz sedasız bir beydir, doğru. Lâkin Bitinya'nın tekfurlarını Ertuğrul Bey'in bu sessiz sedasızlığı korkutur işte. Akıl bağırmaz, akılsızlık bağırır; bilmezlikten geldin. Sen de sessiz sedasız bir insansın Dede; şuraya tek başına geldin sayılır, İnegöl Tekfuru gibi bir herifin toprağına kondun. Batak, çorak, kükürtlü sudan başka ne vardı geldiğinde? Bağırdığını, bir sağa bir sola vurduğunu, gönül yıktığını gören olmadı. Şimdi bak şu yaptığın konağa? Aşevinin bacası durmadan tüter. Sıracalı hasta gelir, gümüş bedende gider; orada debbağhane, şurada okçular, demirciler. Kervanların yol değiştirdiği, Eskişehir yolundan buraya saptığı söyleniyor; neden?»</p>
<p>«Ertuğrul'dan konuşuyorduk Mihal oğlum!» «Ertuğrul Bey'den konuşuyoruz Dede. O da tıpkı böyle, senin gibi bağırmadı. Söğüt'ün çevresinde sur yok, hisar yok, dört bir yanı açık. Ama kimse gelip de Söğüt'ü basamaz, basmayı düşünemez, Ertuğrul Bey böyle sessiz sedasızlardan işte. Temelini sağlam attı; bu temel Osman'ın elinde konak olmazsa ben aklımdan şüphe ederim. Bir de babamı sorduydun; bıldır öldü. Bıldır öldü ama Bitinya'nın tekfurları sağ yerine sayarlar babamı hala. O da Ertuğrul Bey gibiydi.»</p>
<p>«Pekey Mihal oğlum bana gelişin bunları söylemek için değil herhal.»</p>
<p>«Bunları söylemek için de bunları söylememek için de. Babam sağ olsaydı sana gelmezdim; Ertuğrul Bey geçen haftaki kadar diri olsa ona giderdim. Sana gelmem... Sana gelmemin sebebi Dede? Bilmem ki nasıl desem. İnsan tekfur olmakla tamamlanmıyor. Bizans İmparatoru yahut Selçuk Sultanı olsan da nafile; bunlar boşuna bir yük. Biz insan yaratılmanın yükünü taşımaktan yorulurken yeni yükler yüklenmişiz de farkında değiliz. Bu yükü paylaşacak, yıkacak gönüller gerek.»</p>
<p>«Osman'a da giderdin?» «Zamanı olsaydı giderdim Dede.»</p>
<p>«Nasıl zamanı?»</p>
<p>«Yük paylaşacak; çevresi dolu, yüreği dolu, aklı dolu. O doluluğu bir de ben yüklenemem, o doluluğun birazını alacak durumda olduğum zaman giderim. Sizin gibiler ise oldukça boşalan insanlardır.»</p>
<p>«Hiç kılıç adamı gibi konuşmazsın Mihal oğlum. Bu dil tekfur dili değil; bu yörenin tekfurları gibi de konuşmazsın.»</p>
<p>«Bitinya bitiyor Dede. Buraya gelmeden önce Sakarya'nın kıyısında oturup hayli düşündüm. Evvelleri mayıs geldi mi Sakarya kıyıları çıldırırdı. Şimdi mayıs mı gelmiş haziran mı farkında değil, karakış uykusunda sandım.»</p>
<p>«Sende öyle bir durgunluk varsa; hani keder gibi, kötümserlik gibi, ondandır Mihal oğlum. Tanrı'nın yarattığı bu tabiat hep neşelidir, dört mevsimin dördünde de bir zil takıp oynamadığı kahr. Her bir sorunun cevabını şöyle bir bakınca bulursun; sebepler tabiattadır; neticeler tabiattadır. Tanrımız biz kulları için bir pusula, bir akıl defteri gibi yaratmıştır tabiatı. Bakıp gidecekleri yolu çizsinler, bakıp aradıklarını bulsunlar demiştir. Nasıl bakarsan öyle görürsün Mihal oğlum gördüğünü; tabiat da nasıl bakarsan öyle görünür sana.»</p>
<p>«Benim demem de bu Dede; Sakarya'yı mayısta uykulu gördüysem Sakarya'ya uykulu baktığımdan değil, uyanık baktığımdan. Benim çocukluğumda yine böyle bir mayıs günü dağlar gibi köpürüp aktığını görmüştüm. Daha evvelleri daha da köpürürmüş. Neden uykulu şimdi? Bir ırmağı besleyen kaynaklar değil midir? Kaynaklar kurursa, kaynakların suyu azalırsa, kış karı yeterince dağı taşı tutmazsa ırmak uykuya yatmaz mı? Bitinya'nın tekfurlarını Sakarya'ya benzettim. Gözeleri kurumuş, kaynakları körelmiş, suyu büngüldemiyor. Yağışları kesilmiş; ırmak olabilse bu tekfurlar hiç değilse iyi kötü akacak ama tekfurlar ırmak değil insan, nasipleri kesilmiş farkında değiller.» «Farkında olsalar?»</p>
<p>«Nasip kesildi mi farkında olmak neye yarar? El attığın her dal elinde kahr, kırılır, Bitinya'da tekfur ırmakları akamaz artık, Bizans Bizans değil çünkü. İşte kaynağa gittim Dede. Irmak kaynağından kopmuş çaylara ayrılmış; çaylar kendi başına ne kadar akar? Kertenkelenin bacakları koptu mu her bacak ayrı ayrı oynar sağda solda kıpırdar bir süre. Sonra Dede? Ölür. Tekfurlar kertenkelenin bacaklarına benzedi. Ertuğrul Bey'in aklı sessiz sedasızlıkta işte bu kertenkele bacaklarındaki kıpırdanışın bitmesini bekledi. Kendi vurmayacak hiç bir zaman. Ayaksız kalan, sürünüp kaçamayan göğdeyi de kendinden sonrakiler vuracak; onu bekledi, vuracak olanı yetiştirdi.»</p>
<p>«Osman'ı?»</p>
<p>«Osman Bey'i Dede. Osman en küçük oğul; ağabeylerine göre ömrü daha uzun olabilir, daha çok yaşar; vurmak için de, yerine geçeceği yetiştirmek için de daha çok zaman bulur. Bunu yeni yeni anladı tekfurlar. En çakalları İnegöl Tekfurudur. Osman'ı onun için ortadan kaldırmak ister.» «Yaa!»</p>
<p>«Osman'ı yok edip yaşlı, beceriksiz; kardeşiyle kardeş çocuklarına kinli Dündar Bey'i getirtmek tekfurların ömrünü uzatır.»</p>
<p>«Mihal oğlum; lafın burasına kadar güzel konuştun; rumuzlu, düşündürücü konuştun. Kuru lafı herkes konuşur, herkes konuştuğu için de kıymatı yoktur. Laf dinleyeni düşündürtmen, dinleyenin gözünde çiçekler açtırmahdır. Ne var ki şimdi kuru konuşmanın yeri geldi; dilinin altındakini rumuzsuz söyle Mihal oğlum.»</p>
<p>«Pekey Dede. Sana gelmemi Peygamberiniz buyurdu bana.»</p>
<p>«Anlamadım Mihal oğlum!»</p>
<p>«Peygamberiniz Dede. Muhammed Peygamber. Düşümde gördüm. Babamın yüzünden çok daha güzel, çok daha derin bir erkek yüzü; çocukken öptüğüm Ertuğrul Bey'in ellerinden çok daha sıcak erkek elleri vardı. Deminden beri bakıyorum da, senin gözlerinden çok daha insan gözleri vardı; sana yakın baktı bana, senin sesinde tıpkı: &quot;Mihal oğlum, Kumral'a git&quot; dedi. Duramadım. Geldim. Peygamberin hemen gerisinde anam vardı; babam, ben yaştayken bir savaşta Peçenek avullarından birinde görmüş, kaçırmıştı anamı. Peçenek avulunun beyinin kızıymış, adı Akmalı imiş Almala derlerdi.»</p>
<p>«Ya! Demek, yaaaa.»</p>
<p>«Gelirken Ermeni Gediğinin çaprazında aşiretten Dalaman derler bir hayırsız vardır, onu gördüm. Yol gözler bir hali vardı. Ağzını aradım; kaçındı, lafa boğdu. Umursamaz göründüm, çekip gidici göründüm. Çaprazdan çıkınca yoldan saptım; gediği arkadan dolandım. Üç yerde pusu kurulmuş. Birinde Moğol kılıklı herifler, birinde Çavdar Tatarının itleri, birinde de aşiretten ip kaçkınları.</p>
<p>Osman Bey ya sana gelirken ya senden giderken pusuya düşecek. Osman Bey'e söyle Dede, ne zaman buyurursa beni yanında bellesin.»</p>
<p>«Köse Mihal böyle geldi, böyle konuştu, böyle gitti işte Oğul Osmanım. Ne dersin? Konuşmamızı hiç değiştirmeden, ne geçtiyse olduğunca anlattım sana. Ne düşünürsün?»</p>
<p>«Peçenek'miş anası ha? Sevindim, çok sevindim. Benden iyi at biner, kılıcına karşı durmam zor bir yiğittir.»</p>
<p>Kumral Dede Osman Bey'i süzüyordu; Osman'ın kabarıp inen bakışlarını, Osman'ın kabarıp inen bakışları kubbenin üstüne dilimli kurşun kaplayan Taş Yontucu'yla Dülger'deydi. Mayıs güneşinin kurşun karalığında parlayan sıcağı, Taş Yontucu'yla Dülger'in, yanında çalışanların sırtında incecikten terlemişti. Belden üst yanları çıplaktı; mayıs güneşinin kurşun karasındaki inişi Dülger'in, Taş Yontucu'nun, yardımcılarının çıplak bedenlerinde buğulanıyordu. Ama kubbe de bitiyordu.</p>
<p>Osman Bey, kubbede çalışanlara dalmış gibiydi ama gözlerinde nice kubbeler şekilleniyor, bitiyor, kurşunlaşıyor; nice kubbeler taş direklere vuruluyordu; nedense bütün kubbelerin ya ardında ya önünde Yunus'u olmazsa Mevlana'yı görüyordu. Taş Yontucu da Dülger de mayıs sıcağının kurşun karasında Yunus'un, Mevlana'nın görünüşüne girip çıkıyorlardı. Gözünü kırptı bir iki kere; değişen bir şey olmadı. Hatta gözünde hayaller daha canlandı, daha gerçeğe döndü: «Allah Allah» deyip şaştı.</p>
<p>Kumral Dede: «Şaşacak bir şey mi var?» diye sordu. Osman Bey'den cevap alamayınca dönüp kubbede çalışanlara baktı: «Bitiyor» diye mırıldandı. «Bizim için durup oturma vakti geliyor. Senin için böyle bir vakit olmayacak Osman oğul.»</p>
<p>Tekrar Osman'a baktı.</p>
<p>Osman Bey, Kumral Dede'nin söylemek istediğini düşünmüyordu bile. «Buraya bir ad koymak gerekecek Dede.» diye düşsü bir sesle konuştu; «Şimdiden bir köy kurdum. Gidiş şehirleşmeye gidişe benzer. Adsız şehir olmaz herhal.»</p>
<p>Kumral Dede Osman Bey'in hayallerini anlar gibi oldu. Gülümsedi.</p>
<p>«Biz yapalım da Osman oğlum.» dedi; «Adı nasıl olsa konur. Bizden sonrakiler hayırlıysa hayırlı ad korlar, hayırsızsa hayırsız ad korlar. Biz sağlam mıyız? Yaptığımızı sağlam yaptık mı sen ona bak. Şimdi Ermeni Gediğindekileri düşün sen; dönmen gerek. Ermeni Gediğinden de dönersin, dolanıp uzun yoldan da gidersin Söğüt'e; yolu seçmene bakar; ne dersin?»</p>
<p>Osman Bey hemen cevap vermedi; başı önünde düşündü. Neden sonra: «Bir Beyhoca var yanımda» dedi, anlamsız.</p>
<p>«Rahman da burda. Bizim Bileyici de işe yarar bakarsın.»</p>
<p>«Ermeni Gediğinden dön demek istiyorsun. Üç pusuya karşı dört kişi.»</p>
<p>«Olsun. Ağrıların sancıların üstüne üstüne gitmeli oğul Osman, cerahatli yaraları deşmeli. Eğer ağrıdan kurtulmak, yarayı savuşturmak istiyorsan. Yoksa uzar gider. Pusudakilerin pusuya düştüğü de çok görülmüştür.»</p>
<p>«Nasıl Dede?»</p>
<p>«Nasılını ben bilemem ki, bilsem adım Kara Osman olurdu. Köse Mihal sana bağlanmak için fırsat kolluyor desem?»</p>
<p>Osman Bey Kumral Dede'nin niyetini sezdi. Sezmesiyle birlikte İnegöl Tekfurunun öptüğü eli de aklına geliverdi. O günden bu yana tekfurun eli, kocaman bir kıymık olmuş beyninin en can alıcı noktasına batmıştı. Bazen bütün gün bazen günün hiç beklenmeyen saatlerinde işleyen yaralar misali sancırdı. Kumral Dede'nin sözleri gelip tam kıymığın üstüne oturmuştu. Ermeni Gediğinde kurulan pusu beynindeki kıymığı çekip çıkarabilirdi de. Pusuyu düşünmeğe başladı; Gediğin girdisini çıktısını gözünün önünde canlandırmağa çalıştı: «Pusu yerlerini tam tamına söyledi mi Mihal, Dede?»</p>
<p>Kumral Dede, Köse Mihal'in pusuyla ilgili sözlerini bir daha tekrarladı: «Bizim Bileyici gediğin her yanını bilir Osman oğlum, Rahman da bilir. Sen ikisini de okutursun yol bilmekte. Pusu, bilinmediği zaman kötü olur.» diye sözünü tamamladı. Pusuyla bir ilgisi varmış gibi: «Kızımız, Mal Hatunumuz nasıl oğul Osman?» diyerek kalktı; «Doğum? Hayırlı olur inşallah!»</p>
<p>Osman da kalkmıştı; gözlerinden yüklü bir ışık çizgisi akıp gitti: «Bugün desem bugün Dede, yarın desem yarın. Himmetiniz eksik olmasın da.»</p>
<p>Kumral Dede'nin bulutsuz gözlerinde nice bin çiçek açtı: «Ertuğrul'un oğluyla Şeyh Edebali'nin kızma himmet eksik olmamıştır Osman oğul; torununa da eksik olmaz. Bizim gibilerin varlığı sizin içindir. Pusuya elimizle salıyorsak bir şey bildiğimizden salıyor, doğumu soruyorsak bir şey bildiğimizden soruyoruz demek ki. Aşirette bir Aybüken Ebe var; ne zamandır bir bey oğlunun eline doğmasını bekler. Beni seversen Mal Hatun kızımın doğumuna Aybüken'i çağır; çağır da ana görsün elleri yoksulun, bey görsün.»</p>
<p>Osman Bey utana sıkıla, çekingen, inanmamış sordu: «Oğlan mı Dede? Oğlan mı?» «Ya ne sandın oğul Osmanım? Öğseği düştüğü yerde yanar; yanınca da gönlünce yanar.» Osman Bey, Kumral Dede'nin ağzına bakakaldı; hiç bir şey anlamamıştı. Kumral Dede de Osman Bey'in sırtını sıvazladı: «Sen bugünü kurtar oğul.» dedi; «Yarın nasıl olsa senin. Yıldız, ışığının farkında olmaz; hadi bakalım.»</p>
<p>O keyifleniş içinde ayrıldı, mescide doğru gitti.</p>
<p>Osman Bey, Kumral Dede mescide girdikten sonra ancak toparlanabildi. Yarını düşünecek sıra değildi zaten. Aynı anda haber verilmiş gibi Bileyici mescitten çıkmış, Rahman aşevinden, beye doğru geliyordu. İstemese de Ermeni Gediğinden geçmek vacip olmuştu; ilerde, salkım söğüdün altında bekleyen yeğeni Bayhoca'ya işaret etti. Yapıda çalışanlar da işlerini bırakmışlar mıydı ne? Taş Yontucu'yla Dülger ve yardımcıları kubbeden iniyorlardı; sağda solda görünen işçiler kaybolmuştu.</p>
<p>Osman Bey; Rahman, Bayhoca ve Bileyici'ye ayaküstü durumu anlattı. Bayhoca'dan başkası şaşmış yahut öfkelenmiş görünmedi. Rahman sadece üç pusunun birisinde Moğolların bulunduklarını duyunca irkilmişti: «Aksine bir düşüncen yoksa Moğolları bana bırak Osman Beyim.» dedi.</p>
<p>«Aksine bir düşüncem yok. Bayhoca sen de Çavdar Tatarının pususuna ineceksin. Aşiret, ustaya kalıyor. Ben gediğe iyice girip çaprazı aştım mı onlar pusuyu kapatacaklarına göre sizin ben çapraza vardığımda narayı basmanız gerekecek. Usta, senin için bir nara denemesi yapalım istersen.»</p>
<p>Bileyici alınmadı; bir yana eğik bedeni dengesini toplamaktan yorulmuş gibi iyice yana eğildi ama yüzü derli topluydu, uysal bir güveniş yüklüydü. «Kendiniz içinse deneyin bey oğlum, benim için yorulmayın.» dedi; «Nasıl olsa ömrümüzde bir tek nara atacağız; onu da oraya saklayalım, boşa gitmesin.»</p>
<p>Osman Bey boş bulunduğunu anlamıştı, ama gönül alacak halde değildi; zaten Bileyici'nin derli toplu yüzünden gönlünün alınmasını bekleyen bir işaret de yoktu. «Pekey» dedi; «Yola düzülelim öyleyse. Hepiniz ayrı ayrı gidin, ben bir at sürümü geriden geleceğim. Helalleşelim.» Helalleşme sırasında konuk evinin yanından bir atlı çıktı; derviş kılıklıydı. Ermeni Gediğine giden yolu tuttu önce. Bir iki gitti, sağa saptı.</p>
<p>Usta bir binici olmadığı için, Osman Bey üzerinde fazla düşünmedi. Ancak Ermeni Gediğine varan yolu yarıladığı zaman, konuk evinin yanından çıkıp giden atlının öyle pek sıradan bir atlı olmadığını düşündü; ya bir haber getiren ya bir haber götüren cinsindendi. Derviş kılıkh oluşu da pek güven vericiye benzemiyordu, o zaman dikkat etmemişti ama şimdi düşünürken daha iyi hatırlayabiliyordu; yapıya çalışan işçilerden biri hemen yola çıkmak zorunda kalmış, eline ne geçirdi ise sırtına giyivermişti sanki. Bununla beraber Osman Bey'in içinde, parmak boyu da olsa kötüye yorulacak bir kuşku yoktu. Olsa neye yarardı ki zaten; iş işten geçmişti. Ermeni Gediğine gelip dayanmıştı işte. Bir an duraklayıp sağı solu kolaçan etmek geldi içinden ama hemen caydı, Pusudakiler muhakkak bir gözcü koymuş olmalılardı; gözcüyü de pusudakileri de zamansız şüphelendirmek kendi zararına olurdu. Atını ustaca yavaşlatıp gediğin iki yan kayalarını o değilden göz altına aldı. Gözcü koydularsa eğer, yerini bile tahmin etti; gözleri şahin gözlerinden daha kısıktı, kayaların önüne ardına dikiliyorlardı yarıp geçmecesine.</p>
<p>O durumda Ermeni Gediğine girdi.</p>
<p>Dar yol, iki yanı duvardan katı diklikte uzuyor, az ilerde birinci kıvrımı dönüyordu; çapraz, ikinci kıvrımı döndükten sonra yarım ok atımı uzaktaydı; dereye inen bir yol, bir de yukarı çıkan başka bir yol ile orada kesişiyordu; hesaba göre ikinci kıvrımdan sonra ayan beyan görünerek yoluna devam edecekti. Naraların ardından da hemen gem kasıp yukarı çıkan yola vuracak, burada Bileyici'nin yardımına koşacaktı. Yokladı kendini; kılıcını, topuzunu elledi; sadağına baktı, yayını düzeltti: «Ya Allah Bismillah.» dedi içinden; kayalarda yankılanan at toynaklarını da o sırada duydu; bu hesapta yoktu. Gelen kimse, ölümüne geliyora benziyordu; gözü dönmüş olmalıydı. Ya birinden kaçıyor ya birini kovalıyordu. «Değişmiş bir pusu olabilir mi acep?» diye düşündü. Gelen tekti; nal sesleri tek bir atındı. Ne kaçan ne kovalayan öyleyse. Birinci kıvrıma da hayli yaklaşmıştı; durmak, geleni beklemek Rahman'ı da, Bayhoca'yı da, Bileyici'yi de şaşırtabilirdi; eğer bu gelen atlıyı duydularsa zaten şaşmış olmaları gerekti. Gelen atlı ikinci kıvrımın oralarda bir yerdeydi herhal. En iyisi, ne konuşlularsa öyle davranmak olacaktı. Öyle yaptı Osman Bey de. Birinci kıvrımı dönerken hem iyice göründü hem de koşturan atlıyı gördü. Şöyle bir gördü daha doğrusu. Atlının çocuk mu kadın mı erkek mi olduğunu anlayamadı. Neyin nesi olduğunu bilemediği gelen atlıyı düşünürken bir de yolda iyice görünmek zorunda kalması canını sıkıyordu. Pusu işi olmasa çoktan bir kıyıya siner, bu deli gelişin sonunu ahr, temkini elden bırakmazdı. Atlı ortaya çıkmıştı; görür görmez tanımış, şaşmış, ne yapacağını hesaplayamamıştı. Hamzacık'tı. Hamzacık da Osman Bey'i görmüş, görür görmez de olanı biteni bilmediğinden, o sıra hiç yapılmaması gerekeni yapıp: «Osman Beyim!» diye bağırmıştı; «Osman Beyim, sür, çap! Osman Beyim yetiş durma!»</p>
<p>Ondan sonrası karmakarışık olmuştu artık.</p>
<p>Hamzacığın, dik duvarlar misali set çeken iki yan kayalarda yankılanan telaşlı, acılı sesine Rahman'la Bayhoca'nın gün görmemiş naraları, Bileyicinin «Allahu Ekber»'i, sonra bir ok vınlayışı, sonra çığhğımsı bir korkulu haykırış, sonra pusudakilerin ileri tutar yeri olmayan sesleri karışmıştı. Hepsi bir anda olmuştu, hepsi bir anda karışmıştı. Ermeni Gediğinin kayaları sesten sese açılıp kapanıyordu.</p>
<p>Osman Bey bir an duraklayabildi ancak. Hamzacığın görünüp haykırışından sonra görünmeyişine mi yoksa yukarıya mı koşmalıydı? O bir anlık duraklamada onu geçirdi zihninden. Elleri gemi sola çekti; atını yokuşa vurdu; sonrası silindi zihninden.</p>
<p>Yukarı vardığında, birbirine yakın iki pusunun tam ortasına düştü; sağdakinde Bileyici işini bitirmek üzereydi bile; sırtını eğri bir çama dayamış, değme okçulara benim dedirten bir çabuklukla yay gerip ok fırlatmadaydı. Pusudaki altı aşiretten üçü çoktan oklanmıştı; dördüncüsü o sıra haklandı. Geriye kalan iki kişi kaya dişlerinin ardına sinmişti.</p>
<p>Rahman, Moğollardan ancak birini düşürmüş, kalan dördüyle uğraşıyordu. Bayhoca'nın ne halde olduğunu Tanrı bilirdi; pususu karşı kayanın ardındaydı. Osman Bey'in gözleri, kolları, atın sağrısına yapışmış ayakları aynı anda düşünüp aynı anda hareket ediyordu. O aynı andahk içinde ellerinin okla yaya gitmesi, yayı gerip oku yerleştirmesi, fırlatması bir oldu. Saklanan aşiret adamlarından bu yan kayada gizlenenden de kurtulmuştu Bileyici. Osman Bey, en yiğit naraların bile altında kalmayacak bir «Allahu Ekber!» hüngürtüsü duydu; Bileyici Osman Bey'in vuran okunu görmüştü. O esnada aşiretin adamlarından kalan tek kişi de, saklandığı kayadan sine sıyrıla kaçtı.</p>
<p>Osman Bey Rahman'a döndü; Moğollar yoruyorlardı. Vuruşmasını bilen dört Moğol'a Rahman pek alt olacağa benzemiyordu ama üstlerinden gelmesi de zordu. Moğollardan birinin kılıcı tam o sırada Rahman'ın sağ omuz hizasında kalkmıştı.</p>
<p>Osman Bey «Rahman!» diye yırttı boğazını; yüreğini, ciğerlerini yırttı. Rahman'ın bir atını çelmesi, Osman Bey'in bile yapamayacağı kurt dönüşünde kendine vuracak olan Moğol'un kılıç tutan kolunu bir kılıç çalması oldu ki Osman Bey tutamadı kendini gayri; bir baş dönmesi keskininde bir kımız esrikliği aldı götürdü Osman Bey'i. «Yettim kardaş gelen Kara Osman, Allah!» deyip naraladı. Osman Bey, geriye kalan üç Moğol'un ortasına dalıverdi. Dünya dünyalığını yitirmiş, kılıç sıyırtışıyla at terlemesine dönmüştü artık: «Sırtını sırtıma ver Rahman!» diye bir yarım narada gürledi ama Moğollardan birinin ötekilere Moğolca: «Kaçalım, bela çiftleşti.» dediğini de seçti; Rahman'a söylediğini kendi de unuttu bu sefer: «Kaçırma kardaş, vur!» diye haykırdı.</p>
<p>Rahman'ın sesi yanı başında, soluk soluğa kalmış, dövüle dövüle keçeleşmiş bir kin dokumasında uğuldadı: «Bu benim dövüşüm Beyim benim; sen Bayhoca'ya var.»</p>
<p>Osman Bey kaçmağa yeltenen Moğolları çevirme dönmesi için kantarma boşaltıyordu; yandan Bileyici'nin at sürüp geldiğini göz ucunda gördü; Moğol farkında değildi, biraz da canı derdine düşmüşe benziyordu. Dönmeği bıraktı Osman Bey, fırsatını bulduğunu sanan Moğol kaçmak için geriye döneceği sıra Bileyici ile burun buruna geldi, bu da üçüncü Moğol'un sonu oldu.</p>
<p>Osman Bey'le Rahman iki Moğol'la karşı karşıya kaldı; teke tek. İşin Moğollar için en kötü yanı Bileyici'nin av bekleyen doğanlar misali çevrelerinde dönüşü idi. Mümkün olsa da Rahman'dan yahut Osman Bey'den kaçabilseler bu sefer de çevrelerinde dönüp durmada olan Bileyici'ye çarpacaklardı.</p>
<p>Osman Bey de Rahman da vuruyorlardı da vuruyorlardı.</p>
<p>Bileyici, çevrelerinde dönüyordu da dönüyordu.</p>
<p>Dönme, iki Moğol'un gözlerinde durdu; ikisi de hemen hemen aynı anda atlarına kapanıp kaldılar. Rahman'ın kılıcı karşısındaki Moğol'un boynunu bölmüş, Osman Bey'inki yüreğini yarmıştı. Kılıçları Moğolların cepkenlerine sildiler.</p>
<p>Ve o zaman ancak karşı kayanın üstünde sıralanmış, döğüşün sonunu bekleyen Kumral Dede'yi, Taş Yontucu'yu, Dülger'! gördüler. Osman Bey Kumral Dede'nin yanındaki Köse Mihal'i de gördü. Yorgun, terli yüzündeki ölüm gerilmesi birden çocuklaştı, küçük çocukların, günahsız tebessümü ile yer değiştirdi.</p>
<p>Rahman yarım at boyu gerisindeydi; döğüşün yorgunluğu kalın, sık nefeslerinde buruluyordu. Osman Bey'in, çocuk günahsızlığındaki tebessümünü seyretmekten alamadı kendini. Yüreğinde kocaman kayalar un ufak toza dönmüş, ılık, usuldan bir rüzgar kaya tozlarını eşip dağıtmış, bahar yağmurlarını andırır bir serpinti tortuları yuyup yaykamıştı. Böyle bir yürekten gelme sesle: «Sağol Osman Beyim.» diye fısıldadı; «Moğollar yıllar önce bir pusuda beni oyuncak etmişlerdi, oyuncaklıktan kurtuldum artık senin sayende. Bundan böyle Rahman'ın kılıcını kendi kılıcın bil Beyim; el attığında kınından sıyrılmış bil. Kabul edersen tabi.»</p>
<p>Osman Bey'in, Köse Mihal'e bakarken günahsız çocuk tebessümlerinde durulan yüzü Rahman'a döndüğünde gül gülistan aydınlandı: «Sana daha çok borcum var Rahman kardaşım.» dedi;</p>
<p>«Yarısını bile ödeyemedim, benim kılıcım olmanı nasıl öderim, ömrüm yetmez. Kardaşım bileceğim seni, öz kardaşım; asıl sen kabul edersen...»</p>
<p>Osman Bey'in sağ gerisinde duran Bileyici düşünceli düşünceli konuşmayı kesti: «Bunlar neden durgun durur Beyim böyle? Pusuya düşen biz miyiz pusucular mı şimdi? Bayhoca neden görünmez?»</p>
<p>Rahman bir Bileyici'ye, bir karşı kayadakilere baktı; Osman Bey de öyle yapmıştı, birden Hamzacık geldi hatırına, Hamzacığın düşüşü belki, görünmeyişi: «Usta yürü bu Hamzacık içindir, çocuk gitti Allah bilir.» Bayhoca yeğeni için kötüsünü düşünemiyordu. Eli ayağı bağlanmış gibiydi. Osman Bey'in, Rahman'ın, Bileyici'nin ayrıldığını gören karşı kayadakiler de inmeğe başladılar. İnerken Osman Bey, aklı başka dünyalarda, sesi burda, Ermeni Gediğinde, Bileyici'ye: «Kusura kalma sen de usta.» dedi; «Naralanma denemesini senin acemiliğinden çekindiğimiz için yapalım dediysek ne bilirdik elinin kılıca da oka yaya da yatacağını? Allahu Ekberlerin bizi de bastırdı, pes! Adamdan anlar sanırdık kendimizi; yazık.»</p>
<p>Övülen bir başkasıydı sanki, Bileyici değildi. Osman Bey'in övgülerinin hiç birini üstüne alınmamıştı: «Yine öyle belle sen Beyim oğul.» dedi; «Biz ne yaptığımızı bildiğimizden mi yaptık sanki; Allahu Ekber bizim boğazımızdan mı çıktı? Ben Osman Bey miydim Rahman mıydım neyidim o sıra ne bileyim; yay gererken Osman, kılıç vururken Rahman'dım zahar.» «Ya naralanış? O kimindi?» Bileyici, at üstünde bile bir yana eğik duran bedenini, mollanın cübbe toplayışında kıvırdı; gökyüzünün mayıs maviliğine baktı; cevap vermedi.</p>
<p>Rahman: «Ya o dönüş usta?» diye sordu; «O ne dönüştü öyle, neyin nesiydi? Senden başkasında görmedim.»</p>
<p>Bileyici Rahman'a kolay cevap verdi: «Baksaydın çevrene görürdün oğul Rahmanım.» dedi «Doğan kuşu, avını gördü mü ne yapar? Dönüp durmaz mı üstünde? Yaklaşıp, fır fır süzülüp avının tepesinde dolanmaz mı? Ben kendimi bir bozdoğan sandım o sıra herhal.» Yola inmişlerdi; ötekilerin de indiğini, ikinci kıvrıma yakın bir yerde durup toplandıklarını gördüler. En önde Kumral Dede duruyordu; eli göbeğinde duruyordu. Osman Bey, Kumral Dede'nin o uzak duruşunu babasının imamı Dursun Fakih'e benzetti. Dursun Fakih'i ne zaman o durumda görse yüreği yanardı hep, bir ölü susmuşluğunda kaybolurdu dünya. Yine öyle bir dünyaya at sürdüğünü sandı; ölü yağmurları siyim siyim yağıyordu.</p>
<p>Kumral Dede'nin yanına geldiklerinde, ölü yağmurlarının siyim siyim yağdığı kaybolmuş dünya buz kesilmesinde donup sessizliğinde camlaştı. Hamzacığın, ölünce daha da küçülmüş, kavrulmuş; daha da ince, ipince süzülmüş Hamzacığın yanında, sağhğındakinden daha görkemli, daha şahbaz Bayhoca uzanmıştı. Sağır dünya, sağırlığında sağırlaşmıştı; kayalar yıkılsa üst üste, tek bir fısıltının duyulması imkansızdı.</p>
<p>Kumral Dede, gözleri hep Hamzacık'la Bayhoca da olduğu halde Osman Bey'e yanaştı. Gözleri hep Hamzacık'la Bayhoca'ya: «Bir nizamdır bu Osman oğlum.» dedi; «Senin de benim de bu nizamda yerimiz Bileyici'nin çarkı misalidir; döndüren, istediği şekilde döndürür. Sen bu dünyaya karış, bu dünyayı düşün, bu dünya için üzül Osman oğlum. Hamzacık'la Bayhoca'yı düşünmeğe hakkın yok. Onu bize bırak gayrı.»</p>
<p>Osman Bey inanamıyordu. Hamzacığın çocukluğuna, Bayhoca'nın görkemli şahbaz canlılığına inanamıyordu. Daha birkaç saat önce? «Nasıl oldu Dede? Nasıl yetişemediniz. Sen Kumral Dede değil miydin?»</p>
<p>«Bileyici'nin çarkını düşün Osmanım. Nasıl oldusu mu önemli şimdi? Bana, bu ocağa bir ad koymak gerek demiştin, hatırladın mı? Adın bu kadar çabuk konacağı kimin aklına gelirdi? Bu ikisi bize konulması gereken adı işaret etti; ocağımıza Hamza Bey dedik; yarın Hamza Bey köyü olacak, şehirleşmesi senin bileceğin iş gayri. Cevabım yetti mi oğul? Şimdi sen...» Söyleyemedi. Osman Bey, Kumral Dede'nin söylediklerini duyuyordu; söylediklerinin hepsine inanıyordu. Söylediklerinde kendi geleceği için yeni muştular da hissediyordu. Ama yine de Hamzacığın o çılgın at koşturuşu, o çocuk deliliğinde bağırmaması gereken bir sırada bağırması, her an daha da sağırlaşan dünyada kocaman, dağ kocamanhğında büyüyordu, dağlara sığmıyordu: «Ah Hamzacık ah! Gecikemez miydin çocuk, gecikemez miydin?» deyip hayıflandı Osman Bey farkında olmadan.</p>
<p>Kumral Dede kime, neden söylediği saklı bir sesle: «Gecikme mi, vaktinde yetişme mi kim bilir?» dedi.</p>
<p>Osman Bey: «Görmüş gibiyim Dede.» dedi; «Hamzacığın bağırtısı, Bayhocan'ın vakitsiz naralanmasına sebep oldu. Eyi hatırlıyorum, ilk nara Bayhoca'dan geldi. Vakitsiz ölümüne nara attı.»</p>
<p>«Söyleyim de için rahatlasın oğul; ucuz ölmedi yeğenin. Çavdarın Tatarı, sandığımız kadar azlık değilmiş, gelince gördük. Siz gider gitmez bizim ocaktakileri alıp yettim; Köse Mihal'e de haber salmıştım. Beş on sandığımız Çavdar Tatarı kırk elliyi aşkınmış; Bayhoca da bilemezdi ben de Mihal de. Görmeden sen de bilemezdin oğul. Bizim gelmemiz işe yaramadı, ne var ki Bayhoca'ya biraz daha güç kuvvet vermiş gibi olduk. Mihal'in yetişmesi ise Çavdar Tatarlarını bitirdi; bitirdi amma Bayhoca da kötü, uğursuz bir kılıca rast geldi işte. Tanrı bildiğinden şaşmaz ki oğul, onlar yerlerini seçtiler, onlara yeriniz burası dendi; geldiler. Şimdi yatmaları gerek, dinlenmeleri. Bırak bizim dünyamızı artık; şu çamın dibinde dinlensinler. Seni de bekleyenler vardır herhal.» Baktı Osman Bey'in yüzüne. Yine söyleyemedi. Köse Mihal'i işaret etti. Dönüp Hamzacık'la Bayhoca'ya gitti.</p>
<p>Köse Mihal, kolay yadırganmayacak Türkmencesiyle: «Geçmiş olsun Osman Bey.» diye başladı; «Sen sağ ol, senden sonrakiler sağlık bulsun. Hamzacık herhal baban Ertuğrul Bey'den haber getiriyordu fukara.» «Nasıl bir haber? Ne haberi?»</p>
<p>Köse Mihal hiç ikirciklenmedi: «Beyden beye haber gelmez mi Osman Bey, ne olduğunu çağıran bilir.» dedi; «Doğum bekliyordun, doğum da olabilir.» deyip sustu.</p>
<p>Osman Bey, Köse Mihal'e cevapsız baktı. Gözlerinde tek bir kırpıntı yoktu, alnı kırışıktı biraz, biraz da sağ yanağına doğru dudak ucu çekiliyordu, titreme yahut seyirmeydi.</p>
<p>Köse Mihal'in gözleri, yıllar önceki kendini attan atan çocuk gözleriydi, Osman Bey ta o zamandan sevmişti Mihal'i. «Bana yardıma koşman tekfurları düşman etmesin sana Mihal?» dedi. Mihal'in gözlerinin damlasını, boş bulunmasını, telaş etmesini bekledi; belki böyle öğrenebilirdi Hamzacığıyla gelip Hamzacık'la ölen haberi. Köse Mihal'in ne kendi daldı, ne gözleri boş bulundu, ne de telaş etti; ne ise öyle kaldılar. Sanki çocukluktan bu yana değişmediler, ne ise o kaldılar. Mihal: «Ben bana düşman olmazsam kimse düşman olmaz Osman Bey.» dedi; «Onlara da böyle kancık pusular kurulsa onlara da koşarım., bilirsin.. Sen de koşarsın, onu da ben bilirim. Git sen şimdi; baban Ertuğrul Bey'i gördükten sonra konuşmağa vaktimiz olur, çok olur.» Osman Bey Ermeni Gediğinden nasıl ayrıldığını bilemedi; Hamzacığın, Bayhoca'nın, ötekilerin yüküyle yüklüydü zaten. Şimdi, Söğüt yolunda at sürerken daha bilmediği nice yüklerin doğum sancılarında inlediğini hissediyordu. Babası? Ertuğrul Bey? Bugün yarın? Düşünmeğe gücü yetmiyordu. Karısı? Mal Hatun? O da bugün yarın, ama yine bir hayat için, doğururken, düşünmeğe gücü hiç yetmedi. Ama ne olursa olsun Söğüt'te kendisini çok dolu bir haber bekliyordu kara bulutlar misalinde; en güzel yaz yağmurları da yağabilirdi; zemheri soğuğunda donmuş karlar da.</p>
<p>Söğüt'e yatsı namazından çıkılırken geldi.</p>
<p>Yatsı sonu karanlığında, ışıksız bir susmuşluk, mayısın Söğüt'ten ayrıca gençleşen gecesini yüz yılların yaşında ihtiyarlatmış gibiydi. Derenin iki yanındaki meşe çıvgınları bile kapkara çalı kesilmiş, kıpırtısızdı. Yolun iki yanından dolandığı yıllanmış çınarı hiç böyle süklüm püklüm, sünepe, kaçak, dönek görmemişti Osman Bey.</p>
<p>Sayvanda, Dursun Fakih İmam'a rastladı; iki eli göbeğinde bağlı duruyordu. Söğüt'ün gece susmuşluğuna uymuştu. Dursun Fakih'i öyle görmesi yine birden Osman Bey'in yüreğinin yanmasına sebep oldu; Söğüt'ü saran gece susmuşluğunun ölü susmuşluğu olduğunu o zaman anladı. Dünya yine ölü susmuşluğunda kayboluverdi. Dursun Fakih'i görmemezlikten gelip geçecekti yahut bir selamla savuşacaktı. Fakat karşısında Akça Koca'nın, Turgut Alp'in, Konur Alp'in de sıralanıp çömeldiklerini görünce geçip gidemedi; savuşamadı. Zaten Osman Bey'i görür görmez Akça Koca başta olmak üzere ötekiler de ayağa kalkmışlardı; geçip gidemezdi.</p>
<p>Akça Koca, Osman Bey'in selamını bile beklemedi: «Gecikmedin şükür ki Osman Bey.» dedi; «Hemen Ertuğrul'un yanına git.»</p>
<p>Osman Bey, Akça Koca'nın sesinin her zamankinden daha çok yakın, her zamankinden daha çok Ertuğrul Bey'den bir parça olduğunu sezdi; yalnızlığa, bir başına kalmışlığa arka veren bir ses, bu Osman Bey'in yüreğine, yine de buz soğumasında kötü bir yağmurun yağmasını önleyemedi: «Emmi sakın?»</p>
<p>Dursun Fakih'e baktı Akça Koca. Dursun Fakih inanmış, sağlam sesiyle: «Tanrı'dan umut kesilmez.» dedi. Dedi ama sesindeki ahşılmışhk da sağlamlık da inanmışhk da umutsuzdu. Osman Bey ne zaman dışardan Söğüt'e gelse, babasına gitmek istese anasına uğramadan geçmezdi. Yıllardır buna alışmıştı; Hayme Ana'dan babasını sorar, yanına girince konuşacaklarını ona göre hazırlardı. Bu defa anasına uğramak gelmedi içinden. Zamanları korktuğu kadar anasının yüzünden de korku; gözlerinden de. Hamzacığı sorabilirdi; Bayhoca'yı sorabilirdi. Doğrulayıp babasının yattığı odaya girdi.</p>
<p>Daha kapıyı açtığında odanın ölmek üzere olduğunu anladı; eskimiş, artık iler tutar yeri kalmamış bir hava, sıcağın en ağırında ve son katılaşmasındaydı, ne açılan kapıdan dışarı çıktı ne de dışardaki yeni havaya yer verdi. Ertuğrul Bey'in başı yastığa iyice düşmüştü; gözleri kapalı mı aralık mı belli değildi. Ertuğrul Bey'in başı da gözleri de yıllar yılı yüklendiği dünya yükünü alıvermişti; atmadıysa bile kalanlar artık başa da gözlere de ağırlık veremeyecek kadar azdı, hafifti. Anasını, kardeşlerini gördü babasının başucunda hemen ardından; anasının yıkılması zor ağaçlar gibi dallı budaklı yüzünü, kardeşlerinin hep dik durmağa alışık başlarını gördü. Anasının yüzü kimsenin göremeyeceği kadar solmuştu, tutamaksızdı. Kardeşlerinin başı önlerine düşmüştü. Osman Bey'in odaya girişiyle düştüler. Hayme Ana'nın yüzü bir an paramparça oldu; hemen düzeldi, eskisinden daha sağlamdı; kimsenin göremeyeceği solgunluk da kaçtı yüzden. Hayme Ana, Saru Yatu ile arasında sıkışık bir yer gösterdi Osman Bey'e, fakat Osman Bey oturmadı. Ertuğrul Bey'in yastıktaki başı, tüy hafifliğinde, bulundukları yana döndü; gözleri yine kapalıydı ama görüyor olmalıydı. Nitekim: «Gelen mi oldu? Osman mı?» diye sordu. Cevap almamasına rağmen ferahlamış gibiydi. Osman Bey babasının sesinin de dünya yükünü atmış olduğunu anladı; hem de baştan, gözlerden önce; baştan gözlerden çok...</p>
<p>Ertuğrul Bey «Osman kalsın, çıkın siz.» dedi güçlükte. «İki ikiye kalalım, çok bekledim; vakit insafsız.»</p>
<p>Hayme Ana kısmen kalktı; Hayme Ana Osman Bey'in yanından geçerken bir göz açımında durdu. Tam ağzını açıp bir söz söyleyecekken Ertuğrul Bey'in sesi duyuldu: «Hayme; doğum ne zaman olursa, Ertuğrul uykudadır deme, haber sal.» dedi; «Bekliyorum!»</p>
<p>Hayme Ana, Ertuğrul Bey'e de duyurmak istedi herhal: «Aşiretten bir ebe geldi, haberin var mı?» Osman Bey «Aybüken mi?» dedi.</p>
<p>«Kimin nesidir?» «Kumral Dede'nin isteği. Kırmak olmazdı.» Ertuğrul Bey'in sesi: «Eyidir» dedi; «Eyi edilmiş, hayra alamet.» Sustu. Saru Yatu yanından geçerken Osman Bey gözlerini kaldırıp bakamadı kardeşine. Saru Yatu, Osman Bey'in bir omzunu usulca tuttu, sıktı, silkeleyip sarstı, sonra usulca sıvadı. Osman Bey, kaldırıp gözlerini Saru Yatu'ya baktığı zaman, kardeşinin gözlerinde öteden beri alıştığı sürmeli gülüşü göremedi; sisler sarmıştı incecikten, doğuştan sürülmüş sürmeler buğulanmıştı. Saru Yatu bir daha sıktı tuttuğu omzu; gücünden güç mü vermek istiyordu, Osman'dan güç mü almak istiyordu belli değildi. Ancak Osman Bey'in duyabileceği kadar hafif, sıcak: «Bayhoca'yı göndereyim de kapında beklesin yine Osmanım.» dedi; «Elinin altında olsun.»</p>
<p>Osman Bey sallandı olduğu yerde; omzunu tutan ağabeyinin eli fark etti sallanışı: «Neyin var Osmanım?»</p>
<p>Neyi yoktu ki? Hangisini söyleyebilirdi? Yardımına babasının sesi yetişti: «Gittiler mi Osman oğlum?»</p>
<p>Saru Yatu, sesi daha hafif: «Bayhoca'yı kapıda say Osmanım, unutma ha.» dedi; çıktı. Ertuğrul Bey'in sesi Osman'ı düşüncelerine bırakmadı: «Yalnızsak yaklaş Osman oğlum.» dedi. Eli hareket ettiğini sanıyordu ama kımıldanamıyordu bile; yanını göstermek istiyordu anlaşılan: «Yanıma oğlum Osmanım.» dedi sesi.</p>
<p>Osman Bey her şeyi unutup yaklaştı babasının yatağına, her şeyi unutup diz çöktü. Gözlerinden, Dursun Fakih'in eli göbeğinde bağlanmış duruşu gitmiyordu.</p>
<p>«Geciktin Osmanım, çok bekledim.»</p>
<p>Ertuğrul Bey'in sesi az öncekinden daha diriydi; dünya Ertuğrul Bey'in sesinde bir boşluk bulmuş da gerisingeriye dönmüş, boşluktan sesi sızıyordu sanki.</p>
<p>Osman Bey: «Bilseydim.» diyebildi.</p>
<p>«Bilmek, bilmek değil Osmanım, bileni bulmak.»</p>
<p>Osman Bey babasının ne demek istediğini düşündü; uzun, süslü konuşmazdı babası. Düşününce yine uzun, yine süslü konuşmadığını anladı: «Evet baba.» dedi.</p>
<p>«Bundan sonra gezmelerin bitti say Osmanım. Ya gittiğin yere götürürsün ya gittiğin yeri Söğüt'e getirirsin. Anladın mı ne demek istedim?»</p>
<p>«Anladım baba.»</p>
<p>«Neredeydin? Edebali kaynatanda mı?»</p>
<p>«Kumral Dede'deydim.»</p>
<p>«Bu zamanaca mı? Görüşemedik dedenle, senin görüşmen de benim sayılır. Neyse.» Osman Bey olanı biteni anlatıp anlatmamağı düşündü, babasının üzülmesinden korktu.</p>
<p>«Bu zamanaca mı dedim? Neden cevapsız? Sakladığın mı var?»</p>
<p>Anlatması şart olmuştu; bunca yıldır en iyisinden en kötüsüne sakladığı bir şeyciği olmamıştı babasından; şimdi saklarsa şu sıra, bir daha dünya gözüyle görmek mümkün olamayacakken. Babasını olanlardan habersiz bırakmağı yediremedi kendisine. Köse Mihal'in gelişinden başladı; Hamzacık'la Bayhoca'nın ölümünde bitirdi. Sustuğunda Ertuğrul Bey'den karşılık gelmedi bir süre, hırıltılı zor nefesini duydu sadece. «Üzdüm mü seni baba?» diye sordu acıyla; «Söylemeseydim daha mı iyi olurdu ki?»</p>
<p>Ertuğrul Bey'in dünyaya sızmış sesi değişmemişti: «Olmazdı.» dedi; «Beysem, son soluğumaca her şeyi bilmeliyim. Şen de bey olunca bunu böyle belle. Nefesin durmadıkça dünyadasın. Saru Yatu biliyor mu oğlunun şehitliğini?»</p>
<p>Osman Bey; «Keşke bilseydi.» diye boşaldı: «Keşke söyleyebilseydim baba.»</p>
<p>«Neden bu çocukluğun? Doğan ölür? Bayhoca kadın kucağında mı öldü? Yurduna yuvasına hayınhk yaparken mi öldü? Düşmanına köleyken mi öldü? Yoksa düşman parasıyla Türkmen'i satarken mi? Böyle köpekler ölür oğul, Bayhoca gibiler ölmez. Demek Hamzacık bana o yanda kılavuzluk edecek, yahşi. Hayme biliyor mu?»</p>
<p>«Bilmiyor baba.»</p>
<p>«Duyunca üzülmesin ha. Hamzacığı görür gibiyim; gülüyor, soyha gülüyor. Yolumu gözlemekte. Eyi. Onlar orda beklesinler beni, sana gelelim. Dünyaya oğul Osmanım. Sessizlik bitiyor artık; senin sıkıldığın, arada bir hor gördüğün, kanına yediremediğin sessizlik bitiyor. Ben mecburdum buna; çünkü benim babamı burda bilen olmazdı. Senin babanı bildiler. Bir tohum toprakta köklenmeden sürgün verirse kurur. Kumral Deden bahçıvanmış, eyi bilir.»</p>
<p>Durdu, soluk aldı. Dinlendi: «Vaktin insafı yok dedim mi?» diye başladı yeniden. «Vakit dehşetli bir dörtnalda üstüme doğru soyha; yolunun üstündeyim. Ne dediydim? Buldum. Benim babamı burda kimse bilmez, sen Ertuğrul Bey'in oğlusun; Şeyh Edebali'nin güveyisisin. Köklerini saldın; adını bilen bilir, sessizliği yırtmaktan korkma. İnegöl Tekfurunun elini seninle birlikte benim öptü sayıldığımı da söylemiş miydim?» «Evet baba.»</p>
<p>«Öyleyse durmaman için bir sebebin var. Bana, benden önceki atalarına, benden sonrakilere inanıyor musun?»</p>
<p>«İnanıyorum baba. İnanmamam...»</p>
<p>«İnanmak bir başına olursa işe yaramaz Osmanım; inandırmasını bilmezsen inancın yük olur sana. İnandığına inandırmağı bileceksin. Bileceğin güne kadar başlama. Devlet nedir düşündün mü hiç? Aşiret değil devlet dedim.»</p>
<p>«Anladım baba.»</p>
<p>«Anladıysan aşiretken göz yumulacak şeylere devletken göz yumulmaz, bilmelisin. Şeyler dedim; şeyler nedir diye sor bana.»</p>
<p>Susup yine bekledi; yine soluklandı. Osman Bey: «Pekey baba.» dedi. «Şeyler nedir diye soracaksın Osmanım. Şeyler dedim, şeyleri bilmelisin.» «Şeyler nedir baba?» «Emmindir, öz kardaşındır, anandır, bacındır. Devlet varsa bu saydıklarım yoktur; bu saydıklarım varsa devlet yoktur.» Sesini yükseltebileceği kadar yükseltti «Aşiret Beyi olacaksan sözlerim boşuna, emeğim boşuna; aşiret olup sürü peşinde sürüneceksen yazık. Sen kendini yaşayamazsın, kendi ömrünü yaşayıp bitiremezsin; ardından Türkmen kalabalığı var, yüzlerce bin ayrı ömrü yüz kere bin ayrı zahmeti ömür bileceksin. Bizans'ı aklından çıkardın mı?» «Çıkaramam</p>
<p>baba.»</p>
<p>«Yahşi, oğul yahşi. Ama birden varılmaz Bizans'a, el ateşe birden uzatılmaz. Bizans ateştir. Ateşin etrafını külleye külleye söndürürsün. Sen alamadıysan senden sonrakine son sözün bu olacak. O da alamamışsa ondan sonrakine en son söz diye bunu söyleyecek, alınıncaya kadar; ateş söndürülünceye kadar. Haber var mı oğul Osmanım?»</p>
<p>Osman Bey babasının vasiyetine iyice dalmıştı; hele Bizans üstüne konuşurken bu sözlerin son sözler; tutulması yüzde yüz şart olan son buyruklar olduğunu açıkça anlamıştı. Bunun için de hiç bir kelimesini kaçırmamak istiyordu; can kulağını vermişti. Bizans'tan konuşurken haber sorması üzerine yadırgadı. Yanlış bir cevapla babasının son sözlerini dağıtmamak için ihtiyatla sordu: «Nerden baba?»</p>
<p>«Hayme Anan doğum olursa haber salacaktı. Vakit dörtnalı da aştı; bilemediğim bir hız bu.» Osman Bey, birdenbire kötü bir yalnızlığın kucağına düştüğünü hissetti. Dört bir yanından, kocaman esvap kazanlarında buğdaylar haşlanıyordu sanki. Haşlanan buğdaylar bütün gözlerini kazanlarda bırakıyor, ıssız kalmış tarlaların yalnızlığını buğu buğu odaya dolduruyordu. Odada haşlanan buğdaylarla tarlaların sıcak, ağlamaklı neme doymuş kokusu vardı! Issız tarlalarda deli taylar dörtnaldan hızlı koşmağa çalışıyordu. Farkına varmadan kapıya doğru çevirdi başını. Issız tarlalarda dörtnaldan hızlı koşmağa çalışan deli taylar zorlayıp kapıyı odaya dalacak gibiydi, fakat kapı kaba tahtadan odunumsu karanlığında beklemekteydi. Ertuğrul Bey'in sonuna, neyin nesi olduğu pek bilinmeyen geleceğin başlamasını beklemekteydi.</p>
<p>Ertuğrul Bey'in sesi inatçıydı nedense: «Doğmadan ölmeyeceğim oğul Osmanım, kınama beni.» dedi. «Üstüme üstüme gelen zamana dayanacağım. On kere yüz bin ata binip gelmiş olsa da, ata binip gelmiş olsa da, gelmiş olsa da, olsa da.»</p>
<p>Ses, bir sayıklama mıydı; yoksa öyle kendiliğinden sayıklama kadar olsun sahipli olmayan bir ses miydi, anlaşılmıyordu. Osman Bey, babasının dudaklarına dikkat edince, ses çıkarmadığı halde Ertuğrul Bey'in konuşmakta olduğunu gördü; muhakkak aynı şeyleri söylemekte devam ediyordu dudaklar.</p>
<p>Deli taylar, yüklendikleri kapıyı yıkmışlar, dörtnaldan daha hızlı bir bilinmez süratle odaya dolmuşlardı, toynak toklukları üst üsteydi.</p>
<p>Osman Bey, Dursun Fakih'e haber salıp salmamağı düşündü; baş ucunda Kur'an okutmağa başlasa mıydı ki, kapıyı açıp Bayhoca'ya seslense?</p>
<p>O sıra öyle geldi Osman Bey'e, Bayhoca kapının dışında kolları çaprazlama göğüs bağlamasında kendisini beklemekte. Fırlayıp kapıyı açmak, Bayhoca'nın orada, o canlı bekleyişini görmek için dayanılmaz bir yaylanma duydu dizlerinde, kalkamadı. Ertuğrul Bey'in sesi de duyulmuştu zaten. «Senin bana soracağın var mı Osmanım? Unutulmuş? Sırası gelmemiş? Vakit var nasıl olsa denilmiş? He mi? Eyi düşün?»</p>
<p>Olsaydı keşke; kafasının içi böyle bomboş, böyle deli tayların çılgın toynaklarının tepinmesinde sızım sızım sızlamasaydı. «Yok baba.» dedi; «Soracaklarıma cevap verildi bir bir.» «Öyleyse şunu belle, aklından çıkmasın. Beni Söğüt'e gömün; burada kalacağım amma, sen en son aldığın yerde kal. Söğüt'ü isteme sakın; babamdır yanında yatayım deme ha? Söğüt benim kentimdir. Sen kendi kentini kendin bul. Bu buyruktur; uyulacak buyruktur. Haber var mı?» Sinirlendi: «Neden gecikir? Mal Hatun neden gecikir?»</p>
<p>Daha sözü yeni bitmişti; Osman Bey yine nasıl dili varıp da «Yok baba.» diyeceğini düşünüyordu. Odada deli taylar gem zapt etmez delilikte uçuyordu. Osman Bey'in «Yok Baba.» demek için dudakları açılmak üzereydi ki Hayme Ana, bir savaş muştucusundan daha zengin girdi içeri; Ertuğrul Bey'in ölmek üzere olduğunu bile düşünemeyecek kadar doluydu: «Doğdu! Ertuğrul Beyim, doğdu yiğidim doğdu!» deyip yatağa vardı doğruca. Diz çökmesi, Ertuğrul Beyini kucaklayacakmış gibi kulağına eğilmesi bir oldu: «Oğlan! Ertuğrul Beyim oğlandır doğan. Nur topu halt etmiş, gözlerin aydın olsun.»</p>
<p>Ertuğrul Bey'in yastığa düşmüş başı umulmayacak bir güçle doğruldu, artık çıkmayacak sanılan sesi, bütün güçsüzlüğünü atmış, ölümcüllüğünden sıyrılmış, dünyalaşıvermişti yeniden; o ana kadar kıpırdamayı bile beceremeyen yorganın dışındaki kolu, canlılığa kavuşmuş bir halde Hayme Ana'nın ellerini aradı, buldu, tuttu, kendine doğru çekti, yüreğinin üstüne koydu; bastırdı. «Sağ ol Hayme.» dedi; «Mal Hatun kızım nasıl?»</p>
<p>«Eyidir Ertuğrul Beyim, bildiğinden daha eyidir. Ellerinden öper.»</p>
<p>«Senin ellerin gibi olsun elleri; Osman'ın yüreğinin üstünden eksilmesin, böyle işte; böyle Hayme Kadınım. Torun? Torun nasıl?» «Nur, nur, nur topu!»</p>
<p>«Ben? Beni var mı? Boynunun sol yanında olmalı, mercimek irisinde.»</p>
<p>«Var beyim, var yiğidim, bildiğin gibi.» «Tüylü mü? Tüylü olması gerekir?» «Tüylü. Görmeden bildin Beyim, nerden bu biliş?»</p>
<p>Ertuğrul Bey sağların sağlığında yapabileceği bir göğüs boşaltmasında derinden bir «Oh» çekti; «Şükür Tanrım, kölenim; bin şükür sana. Yolumu doğru seçtirdiğin için.» Hayme Ana oğlu Osman Bey'e baktı; karmakarışık baktı.</p>
<p>Ertuğrul Bey sanki gördü bu bakışı: «Şaşmayın.» dedi, «Babam Fırat'ta boğulduktan sonra, kardaşlarım eski yurda geri dönmek istedi, dönecektik. Böyle, Osman'ın Kumral Dedesi gibi biri, bana bu yana gelmemi söyledi. Bu yana gelirsem, geleceğin benim üstüme kurulacağını, gelmezsem adımın bile anılmayacağını anlattı, Bu, şimdi doğan torunumu tarif etti, benine varıncayaca. İnanmadım. Sonra düşümde gördüm torunumu. Saru Yatu'nun da Gündüz'ün de oğulları bensiz doğdu. Osman'ı onun için seçtim Hayme. Tanrım yanıltmadı. Tanrım doğru yolda olduğumu gösterdi; Tanrım. Bırakın beni artık Hayme. Dursun Fakih'i çağırın, Kur'an okumak vaktidir. İşaretler, bitti, bitiyor.»</p>
<p>Ertuğrul Bey'in öldüğünü Söğüt sabah selasında öğrendi; er ezanın ardından daha sabah ezanı için ağzını açmadan Dursun Fakih, uyuyan Söğüt'ün uykusunu böldü; sela ikileşti, sela üçleşti. Birincinin ezikliğinden kurtulamayan Söğüt İkincisini, üçüncüsünü dinlerken beli bükük ihtiyarlarından yedisinde yeni yetmelerine kadar neyi varsa sokağa döktü. Ertuğrul Bey'in baş çektiği üçlü ölüm, yeni doğan güne hayır bırakmamıştı; doğar doğmaz, o güne kadar alışılmamış bir sisin ardında görünmez oldu. Kalın, tuz erimesinde, ağır bir ses Söğüt çukurunu doldurmuştu; kalın, tuz erimesinde, ağır bir sessizlikle birlikte çöküyordu.</p>
<p>Dündar Bey'in karısının kadınlıktan çoktan çıkmış, erkeğe yakın kart sesi, sisle birlikte her an biraz daha koyulaşan sessizliğin orta yerinde yırtınmasaydı ne bu sisi ne de bu sessizliği bozmağa kimse cesaret edemeyecekti. Dursun Fakih'in ezanları da selaları da siste çoktan erimiş, çoktan kaybolmuştu. Cenazeler için mescidin önünde sular ısıtılıyor, yıllar yılı ilk defa üçlü bir cenazenin alışılmamışlığının telaşı, yanlış yahut noksan bir iş yapmanın korkusunda yayvanlaşıyordu. Üstelik Ertuğrul Bey'in yokluğuna şaşıp kalmanın durgunluğunu da yayvanlığa eklenince ortalık iyiden iyiye kör bir koşuşmaya dönüyordu. Dündar Bey'in karısının erkeğe yakın kart sesi, böyle bir anda tutunacak dal oldu: «Hani ağıt?» diye başladı; gittikçe öğretilmişlikten, acemilikten kurtulup içten gelme oldu: «Ertuğrul Bey gibi birine ağıtsız gitmek mi yaraşır? Töre mi değişti yoksa? Ölen karabudundan adı bilinmez bir yoksul mu? Böyle gitmez bu yiğit, Ertuğrul Bey gitmez; ağıtçılar nerde?»</p>
<p>Noksanlığın, sessizliğin gittikçe koyulaştıranın ne olduğu anlaşılmıştı. Daha çok kadınlarda zaten döğünüp yaka yırtmağa hazır olanlar birer ikişer bir araya geliyorlardı. Ağıt bir başlarsa sonu nereye, neye varır bilineceğe benzemiyordu. Akça Koca Şeyh Edebali'den, Turgut Alp'le Konur Alp Kumral Dede'den yardım umdular. İkisi de susuyordu. Kumral Dede'nin gözleri, gizliden, açıktan hep Osman Bey'i kolluyordu. Osman Bey sakin görünüyordu.</p>
<p>Dündar Bey'in karısı, ikili üçlü bir araya gelen, daha sonra da halkalanıp toplanan hemen hepsi de yaşlı kadınların ağıtına kulak vermiş bekliyordu. Ses soluk çıkmayınca, ağıtı da kendisinin başlatması gerektiğine aklı yattı. «Haay Ertuğrul Bey.» deyip ağıtı açmak üzereyken Hayme Ana'nın gelip, Dündar Bey'in yanında durduğu görüldü. Sesinin bütün Söğüt'te duyulmasını istermiş gibi: «Dündar! Dündar! Nedir bu eksik eteğin oyunu, nedir?» diye bağırdı. Bağırmasına bağırıyordu ama sesi üç dört çatal olmuş, üç dört çataldan en az ikisi kırık çıkıyordu: «Nedir bu ağıt işi? Kimden soruldu, kim izin verdi? Ağıt Ertuğrul gibi yiğitler için değildir, karılar içindir duymayım sakın. Ağlanacak erim ölmedi benim, üç arslan babasına ağlanmaz; Söğüt'ün Ertuğruluna ağlanmaz çek götür karını. Ağlayacaksa gitsin evinde ağlasın.» Dündar Bey mırın kırın etmek istedi; beceremedi, sustu. Başını önüne eğdi. «Bayhoca'ya» diyordu; çevirdi «Hamzacık içindi ağıt herhal, acısından bilemedi.» dedi yavaşça.</p>
<p>Hayme Ana daha da tutulmaz oldu. «Bayhoca'yaymış. Bayhoca kimin torunu Dündar? Ertuğrul gibi yiğit Bayhoca'nın dedesi değil midir? Öyleyse çevirme lafı. Hamzacık Ertuğrul'un ekmeği ile büyüdü, ben sağ oldukça Ertuğrul'un ekmeğini yiyenlere de ağlatmam. Kadınların işi ne cenazede? Çocuk ölüsü mü bu? Bir kadın görmesin gözüm, yiğidi yiğitler gömer. Dün gömülenlere de bugün ağlanmaz.»</p>
<p>Dündar Bey'i öylece bırakıp karısının yanına vardı: «Yürü eve.» dedi; «Yürü burası oyun yeri değil; gösteriş yeri de değil.»</p>
<p>Kadınlar duramazdı artık; erkekler bile Dündar Bey'in kendi oyununda yenik düştüğünü anlamışlardı. Dündar Bey'in yanındaki erkeklerden bir ikisi ayrılıp çınarın yahut çeşmenin yanına gittiler.</p>
<p>Cenazenin başında yalnız erkekler kaldı.</p>
<p>Dursun Fakih Ertuğrul Bey'in namazına durdu. Allahu Ekber deyip el bağlarken sis de incelmeğe başlamıştı. Ertuğrul Bey'in ölüsü gömüldükten sonra güneş iyice kendini belli etti. Sanki sis hiç çökmemişti; güneş sabahtan beri pırıl pırıldı. Ertuğrul Bey'in talkınını Şeyh Edebali verdi. Şeyh Edebali talkın verirken Ertuğrul Bey'in mezarına iyice eğilmiş, başucunda çömelmişti; gözlerini yummuştu, ne söylediği anlaşılmıyordu; ölü ile diri arasında bir halleşme, unutulup kalmış, söylenememiş dertleri avutacak bir dertleşmeydi sanki bu. Geçmişin, o günün, geleceğin hesap kapatışıydı. Belki de hiç biri değildi de biri yerin altında öteki yerin üstünde iki canın ayrılık vaktiydi.</p>
<p>Osman Bey, babasının mezarının hemen önünde başlayan geniş, mayıs güneşinde yeşilliği alabildiğine canlı düzlüğe sıkıntıyla baktı. Bir zamanlar, çok, çok yıllar önce burada bu vakitler ciritler atılırdı. Ertuğrul Bey yeşil çuha dokuması zıvgast baldırına sımsıkı yapışmış, akçalmadan dişliğinin kolları dirseklerinece sıvalı ve keçi derisi simsiyah çizmeleriyle al bir at üstünde meydanı dar getirirdi ciritçilere; sürüp çıkarmadık yiğit bırakmazdı. Şimdi koskoca meydan bomboştu; düz yeşilliği bomboştu; güneş bir al at hayalini doyuramayacak kadar açtı ve yeşilliğe bütün açlığı ile oturmuştu. Birden bir al ata binmek, birden yeşil çuha dokuması zıvgastı bacaklarına geçirip keçi derisi çizmeleri çekmek, akçalmadan dişliğinin kollarını sıvayıp dirseklerinece bu bomboş düzlüğe at sürmek, cirit atmak; dönüp yine at sürmek cirit atmak geçti içinden. Akıl almaz bir deli sağanak, al bir atın kuyruğunda, yelelerinde hışırdayıp damarlarınaca doldu. Kendinden geçmiş gözlerinde, iğne ucunda incelmiş binlerce cirit birden uçuştu.</p>
<p>Hemen yanında duran Saru Yatu eğilip de kulağına: «Osmanım!» demeseydi Osman Bey'in koşup o dümdüz yeşil boşluğuyla susan meydana doğru hüngürdeyip bağırması; al atlara, binlerce uçan ciritlere göğsünü açıp yakasını bağrını yırtması işten bile değildi. «Osmanım, Bayhoca'nın kanını İnegöl Tekfurundan sormamız yakın mıdır?» Osman Bey, ağabeyinin yüzüne baktı; Saru Yatu'nun yüzü de şu dümdüz, bomboş meydan gibiydi. Yalnız. Ne diyebilirdi bu yalnız kalmış yüze? «Her şey şimdi daha yakın Saru Yatu ağam.» dedi. «Daha yakın.» Her şey, o nispette de uzaktı; bunu diyemedi Saru Yatu'ya.</p>
<p>Kalabalık, mezarın hayli uzağında halkalanmış, Şeyh Edebali'nin talkınının bitmesini bekliyordu. Kalabalığın halkası ile mezarın arasında aralıklı kümelerden daha dar bir halka meydana gelmişti; kümelerden kiminde Kumral Dede yanındakilerle, kiminde Akça Koca, Turgut Alp, Konur Alp ihtiyarlarla, kiminde Ertuğrul Bey'in oğullarından biri Ertuğrul Bey'in torunlarıyla talkının sonunu düşünüyorlardı. Dündar Bey, bir iki adamıyla daha bu yandaydı. Kumral Dede Osman Bey'in yanına doğru bir gölge hafifliğiyle gitti; bir an durup bekledi. Gözleri Edebali Şeyh'te olduğu halde Osman Bey'e: «Şimdi, Bey Darama dönünce oğul, Ertuğrul'un odasında meşvereti kurmalısın.» dedi. «Zamanıdır. Zaman ölümü bilmez, beklemeyi bilmez. Ata tayken binmelisin ki gönlünce gitsin, zamanı at belle, gelmiş kapında eşiniyor. Başın sağ olsun Osman oğlum. Peygamber de öldüğüne göre ölüm dünyayı durduracak kadar güçlü değildir. Bize müsaade.» «Meşverette bulunsan Dede. Edebali Şeyhimle.»</p>
<p>«Edebali Şeyh'in de bulunacağını sanmam. Dünya işini dünyalılar görür.»</p>
<p>«Faydanız olurdu.»</p>
<p>«Faydamız olduğunda bizi gönlünde bil Osman oğul; bizi, hepimizi.»</p>
<p>Kumral Dede Osman Bey'i kucaklayıp alnından öptü; görünüşte yadırganacak bir yanı yoktu. Ama çok yavaş, Sara Yatu'nun bile duyamayacağı bir sesle: «Meşveretten sonra bana gel.» dedi; «Söz verdim, sana kılıcı ben kuşatacağım. Padişahlık kılıcıdır Osman oğlum.»</p>
<p>Bu sırada, Şeyh Edebali de talkını bitirmişti. Kat kat toprakların altından gelen tok sesi duyuldu: «Ertuğrul! Ya Ertuğrul! Sessizliği beraberinde götürdün; şenlik başlasın artık!»</p>
<p>Elini yüzüne sürdü yavaş yavaş, sakalına doğru indirip tuttu; sakalı avuçlarında, yüzünü ve yarı yumuk gözlerini güneşe, mayıs maviliğinde kıpırtısız gökyüzüne baktı.</p>
<p>Kumral Dede usulca tekrarladı: «Şenlik başlasın artık! Sessiz konak tekin sayılmaz bundan sonra.»</p>
<p>En son Dündar Bey girdi odaya; sopa kurusunda hafiften bükülmüş beli, giydirilmiş cenazeyi andırıyordu. Gözleri cenaze sarılığının içinde bakıyor, yüzü cenaze kararmasında kasılıyordu; çenesinden aşağı tel sakalı cenaze çenesine beceriksizce yapıştırılmıştı herhal; düşmeğe hazır titriyordu.</p>
<p>Dündar Bey'i kapıda görür görmez Osman Bey ayağa kalktı; eline vardı, öpmek istedi. Osman Bey'i gören kardeşleri de, odada bulunanlar da kalktılar. Dündar Bey el vermedi Osman Bey'e; elini Osman'ın eline bırakıp çekti, öptürmedi; aklı sıra büyüklük gösterdi. Osman Bey öpmek için zorladı; sözüm ona kaçan eli tuttu, sıkıca öptü, alıp alnına koydu. Ama bunlar Dündar Bey'in azıtmasını önleyemedi: «Vay hele vay», dedi; karga gaklamasında dedi; «Vay hele vay Osman Beyimiz el öpmeden de bilirmiş. Babasının toprağı kurumadan emmisini ayağına çağırmanın utanmasındandır, he mi?»</p>
<p>Osman Bey, umulmayan bir hoşgörüde boynunu büktü: «O nasıl söz emmi. Dündar Bey emmimizi ayağımıza çağırmak haddimize mi bizim? Meşveret vardı, bulunmak gerekliydi.» Osman Bey'in yumuşak yüzü Dündar Bey'in öfkesini giderecek yerde arttırdı: «Hele hele, hele şuna bak meşveretmiş. Neyin meşveretiymiş bu? Kime sorulmuş bakalım? Biz neciyiz, bizim evimiz han mıdır ne güne durur?»</p>
<p>«Buyur otur da emmi; onu da konuşuruz sırası gelince.»</p>
<p>«Ha bir de sıra gelecek? Kim koymuş bu sırayı? Yeğen deyip bağrımıza bastığımıza bak sen! Bize sıra da yer de verilmemiştir inşallah.»</p>
<p>Osman Bey oturmadığı için ötekiler de ayaktaydı. Osman, ayaktakilerin sıkıntısını gidermek için gönül alma işini kısadan kesmek istedi: «Ben meşveretin lafını açayım, hemen konuşursun emmi, şimdi oturmana bak.» deyip Dündar Bey2e yanına yakın bir yer gösterdi.</p>
<p>Artık gidip yerine oturacağını umduğu Dündar Bey ise, karga gaklamasındaki sesini daha bir çatallaştırıp dikleştirdi: «Vay dünya; vay kancık dünya hele bak; hele Ertuğrul uyan da şu lafı dinle, kardaşın sağken daha horlanıyor, kardaşın sağken daha söze bacak kadar çocuklar başlıyor.»</p>
<p>Saru Yatu, Dündar Bey kapıdan girdiğinde sinirlerini tutamaz olmuştu. Laf kalabalığında Osman Bey'e verip veriştirmesini Osman Bey'in de uslu çocuklar misali boyun büküp alttan almasını görünce eli yüzü kızarmağa başlamıştı. Saru Yatu'nun elinin yüzünün kızarmağa başlaması demek, fırtınanın başlaması demekti. Bunu bilenler, ortalığın daha da karışmasından endişeleniyorlardı; ağabeyi Gündüz, Saru Yatu'nun durmadan yeninden çekiyordu. Ama Dündar Bey'in «Bacak kadar çocuklar.» lafı Saru Yatu'yu taşırdı. Ağabeyi Gündüz'ün elinden çekip yenini, bir öfke taşmasında: «Bana baksana sen emmi!» diye gürledi. «Yettin artık, otur nereye oturacaksan otur!»</p>
<p>Dündar Bey böyle bir şey arıyordu zaten; Osman'ın alttan alışları hızını kesiyordu. Cenaze sarılığı içinden bakan gözlerini Saru Yatu'ya doğru çevirdi ve cenaze kenetlenmesindeki ağzını açıverdi: «Sus ula nökersiz, emmiye dil uzatmak da sizin töreniz herhal, töre bilmez soyhalar!»</p>
<p>Osman Bey işin çığırından çıkmasından korktu; şu sıra meşveretin dağılması işine gelmeyecekti. Dündar Bey ne yapıp edip meşvereti dağıtmaya niyetli görünüyordu. Bir çırpıda düşünüp kardeşine döndü: «Saru Yatu Bey, Saru Yatu Bey!» dedi dikçe; «Dündar Bey emmimiz kardaş acısındayken bunaltmamız yersiz olmaz mı?» Sonra çevirdi başını: «Saru Yatu ağam da çift açılıdır emmi.» dedi; «Bağışlamalısın. Seni sever yoksa bilirsin.»</p>
<p>Dündar Bey ona da ters bir cevap buldu: «Ula o acılı, bu acılı soyha, bir sen taş kesildin he mi? Bir sen insanlıktan çıktın da meşveret kurup şunları oynatmak niyetindesin, tuh sana!» Osman Bey durmayacaktı artık; boğazında iri yumruklar fırlayıp çıkmak için kıvranıyordu. Öyleyken yine de tuttu kendini «Bunca acıyı dindirecek biri çıkmamalı mı emmi?» dedi ama eskisi kadar kolay söyleyemedi bunu.</p>
<p>Dündar Bey, sözde yumuşadı; yumuşadı göründüyse de sesi kin yükünü atamamıştı: «Sen yaşına göre oynasan eyi olacak yeğen ağa» dedi; «Meşveret kurma işi en son sana düşer; biz de aha bu Gündüz ağan da öldükten sonra Ertuğrul'un ardından eyi anılıp, eyi söylenmesini istiyorsan haddini bil, benden emmi öğüdü sana.»</p>
<p>Osman Bey'in en büyük kardeşi Gündüz, adının geçmesi üzerine konuştu; lafı bağlamak, Osman'ı sıkıntısından kurtarmak lazım geldiğini anlamıştı: «Emmi biz ağzımızı Osman Bey'e verdik.» dedi; «Ben de Saru Yatu da. Bana kalsa seni bu meşveret için yormazdım. Ama Osman hatır gönül dinler beylerdendir. Otursak artık.»</p>
<p>O ana kadar öfkelenecek yer arayan, öfke fırsatlarını tutmak için her lafı tersinden alan Dündar Bey, Gündüz Bey'in laflarını gerçekten yutamadı. Kan tepesine çıktı, ter ter tepindi: «Ula siz. Ula siz, ula siz kimin malını paylaşıyorsunuz? Ula siz kimin malını paylaşmağa kalktınız ha?» Cevap herkesin umduğunun aksine Osman Bey'den geldi: «Babamın Dündar Bey!»</p>
<p>Osman Bey'in sesinde ne bağırış, ne öfke ne taşkınlık vardı. Sakin; ölçülü, terbiyeliydi ama taş düşmesindeydi. «Ertuğrul Bey'in malını.» diye devam etti; «Ertuğrul Bey'in malı konuşulurken biz konuşuruz herhal; burda onun obasında konuşulur, başkalarına oturmak, varsa düşündüklerini söylemek düşer. Otur şimdi emmi, buyur!»</p>
<p>Dündar Bey'i beklemeden gelip oturdu yerine; Osman Bey'in oturduğunu görenler de oturdular. Akça Koca, önüne bakıp gülümsedi.</p>
<p>Dündar Bey, bir an durakladı; kimsenin yüzüne bakmıyordu.</p>
<p>Osman Bey, göz altı bakışında kısa bir süre süzdü emmisini. Sonra yine öyle: «Otur denildi mi oturmak gerektiğini bilirsin emmi. Meşveret gecikmeye gelmez. Oturmayacaksan götürsünler seni. Saru Yatu Bey, kapıda kim var?»</p>
<p>Saru Yatu'nun cevap vermesine meydan kalmadı, Dündar Bey Osman Bey'in gösterdiği yere doğru yürüdü; ama oraya oturmadı. Akça Koca Bey'le Turgut Alp'in arasına girip sıkıştırdı, yer açtı kendine, oturdu. Bir yandan da gocunmuş, horlanmış, gadre uğramış insanların acımasında «Zamane!» diye söylendi; «Zamane işte ne denir. Emmiymiş, dayıymış bilen kalmadı. Hey gidi kancık dünya.»</p>
<p>Osman Bey aldırış etmedi, meşverettekilerden oralı olan çıkmadı.</p>
<p>Dündar Bey, diz üstü oturmuştu; acınmasının da faydasını görmeyince Akça Koca'yla Turgut Alp'i daha da itip diz üstü oturmuşluğunu bozdu, rahat bir bağdaş kuruşla yayıldı.</p>
<p>Osman Bey, Dündar Bey'in bu halini bekliyordu herhal. Belli belirsiz toparladı kendini: «Ağalarım, beylerim!» dedi. Sesi daha toklaştı; «Emmim!» dedi; «Açılıyız, başımız sağ olsun.</p>
<p>Ertuğrul Bey hepimizdi; hepimiz burda olduğumuza göre Ertuğrul Beyimiz yine bizimle, öyleyse nedir bu meşveret diyen olacak. Söyleyeyim. Bu meşveret yarından sonra ne yapacağız, onu bulmak içindir.»</p>
<p>Dündar Bey oturduğu yerden mızmızlandı: «Yarından sonra ne yapacakmışız? Ula bugün ne yapıyoruz, bugün? Ertuğrul'un toprağı kurumadı daha, yazık, tuh!»</p>
<p>«Dündar Bey söz sırası gelmeden konuşulmayacağını unuttun herhal. Mescidin önünde oturulmuyor. Az önce güzel bir laf ettin. Ağalarım, Beylerim! Emmim doğru söyledi, yerinde laf etti, yalansız, açıkta görüneni gösterdi. Zamane dedi; emmi dayı bilinmez oldu dedi. Zaman olduğu yerde oturup kalsaydı, Ertuğrul Bey de etiyle kemiğiyle aramızda olurdu. Öyleyse, zaman yerinde durmuyorsa götürdüğünün yerine yenilerini de getirecektir. Zaman, Ertuğrul Beyimizle birlikte aşiretimizi de aldı götürdü, yerine devlet geliyor. Devlet nedir? Herhalde emmi dayı hatırı, emmi dayı gözetmek değildir.»</p>
<p>Sol yanında duran tek oku gösterdi: «Şu oktur, gördünüz, tek bir ok. Tek bir okun gücü bu kadar olur.»</p>
<p>Oku iki ucundan tuttu; büktü. Ok, çat dedi kırıldı.</p>
<p>Osman Bey ortasından kırılmış okun iki parçasını birleştirip Akça Koca'yı doğrulamış gibi kaldırıp attı. Ok parçaları Dündar Bey'in bağdaşının önüne düştü. Osman Bey: «İşte bu kadar!» dedi. Sonra, sağ yanına koyduğu ok demetini kaldırıp uzattı: «Bunlar da ok!» dedi; «Otuz tanedir. Üç olur, beş olur, on olur, otuz olur; birden fazlası sırt sırta yani. Bunu kırmağa çalışalım hele.» Eğip bükemedi; kırıp parçalayamadı. Ortalayıp dizine dayadı, iki ucundan asıldı ok demetine, oklar bana mısın demedi. Osman Bey'in kabaran ahn damarlarından, akları kararan gözlerinden bütün gücünü okları kırmak için harcadığı görülüyordu; olanca soluğunu da göğsünde tutuyordu bunun için, yüzü morlaşıyordu. Bıraktı sonra, göğüs boşluğunda tuttuğu soluğunu da bıraktı: «Olmadı.» dedi; «Kıramadım. Kıran varsa buyursun.» Durup bekledi.</p>
<p>Durup Dündar Bey'i de bekledi.</p>
<p>Meşverettekiler de Osman Bey'i bekliyorlardı.</p>
<p>Dündar Bey pirelenmişti; lafın nereye varacağını kestiremiyordu. Nasıl, neresinden terslenmesi gerektiğini hesap edemiyordu.</p>
<p>Osman Bey otuz ok demetini yine sağ yanına koydu.</p>
<p>Yüzü, şimdi elle tutulur bir güvenin çizgilerinde gerilmişti; gözleri meşverettekileri teker teker dolanıyordu. «Devlet budur bana kalırsa.» dedi «Kimsenin kırıp atamayacağı, büküp parçalayamayacağı kuvvettir. Tek başına kalmış ok, aşirettir. Niyetler ne ise, bu meşverettir açığa vuralım; aşiret kim, devlet kim görelim. Tek olup ok gibi kırılacaklar da söylesin, bölünüp parçalanmayı kendine yediremeyenler de. Zamane değiştiğine göre zamanenin değişmesini at yapıp üstüne binmesini bilmeyenler atın altında kalır, çiğnenir. Öyleyse sözü Akça Koca Bey'e verelim; Ertuğrul Bey'in güvenci idi.» Dündar Bey, terslenme fırsatı bulduğuna sevindi ama gecikti. Çünkü Akça Koca Bey, sözü ahr almaz konuşmağa başlamıştı. Dündar Bey de Akça Koca'nın lafını kesip onu da karşısına alacak gücü kendinde bulamadı.</p>
<p>Akça Koca Bey Ertuğrul Bey'in gençliğinden girdi söze; Ertuğrul Bey'in babasını, kardeşlerini, Fırat'ı, Caber Kalesini, Mahan'ı anlattı; sonra buraya gelişlerini, yer yurt edinme çabalarını. Dünden bugüne geldi: «Osman Bey'i dinledim.» dedi. «Osman Bey benim elimde doğmuştur. Osman Bey'e at binmeyi, kılıç tutmayı öğreten benim; yol yordam gösteren benim, bir emmisi de ben sayarım kendimi. Görürüm ki doğru söyler Osman Bey, doğru buyurur; doğru sözleri, doğru buyrukları da benim ağrıma gitmez. Ben derim ki, Gündüz Bey büyük kardeş olduğuna göre illa benim bey olmam gerekir demezse ben derim ki, Osman Bey'in buyruğunda gitmek bu Akça Koca'nın gönlüncedir hemi de Osman Bey başta olursa gece korkusuz uyurum.» Lafını bitirince Gündüz Bey'e baktı; ne bir art düşüncesi ne de bir gizli hesabı; gönlünce bakıyordu.</p>
<p>Gündüz Bey utandı. Utanmanın evmesinde konuştu: «Osman Bey küçüğümdür amma bey bildim şimdiyece.» dedi. «Şimdiden sonra da ben bey bileceğim gibi çocuklarım da bey bilecek. Dilerse, yapmağı düşündükleri için vücudum lüzumsuzsa çoluğumu çocuğumu ahr giderim de. Dilerse benim de çocuklarımın da canı Osman Bey'indir. Bizim için tebaamızın umudu önde gelir.» Dündar Bey içinden: «N'olacak, biri ötekinin ağzına tükürmüş» diye söylendi; «Şimdi ben konuşacağım nasıl olsa.»</p>
<p>Ama Osman Bey sözü bu sefer de Konur Alp'e verdi.</p>
<p>Konur Alp de lafı ahr almaz konuşmağa başladı. Akça Koca'nın unutup yahut unutmuş görünüp söylemediklerini anlattı. Selçuk Sultanlığının durumuna geldi. Karamanlının Mısır'daki Memluklu Baybars'la alışverişindeki maksadı dillendirdi: «Bu durumda.» dedi; «Anadolu'da birlik denilen nesne kurulamaz. Ertuğrul Beyimin sessiz sedasız görünüp de el altından kovaladığı, bu Anadolu birliğinin yoluna yordamına konulmasıydı. Biz birlik diyoruz buna? Osman Beyimiz devlet diyor, adın ne önemi var.»</p>
<p>Osman Bey, Konur Alp'in bir anlık susuşundaki boşluğu, yad sesler karışır kuşkusuyla doldurdu hemen: «Babam Ertuğrul Bey2in son sözlerinden biridir bu devlet lafı Konur Alp Bey. Babamızdan kalanı dedik.»</p>
<p>Konur Alp: «Doğrudur.» dedi; «Ertuğrul Bey düşünürdü, incesini düşünürdü. Biz düşünceyi az biraz sona bırakmışızdır. Demek ki yatağında hasta iken de düşünmüş; pekey. Bu Anadolu birliğini, Anadolu Devletini her ne ise Moğol da Tebriz'den kurmak niyetinde. Belki onun niyeti daha aç. Gelgelelim Türkmen, Moğol'u adam yerine koymaz; bunun için de Anadolu'da sürüp gider aşiretlik. O zaman da Türkmen milletinin sonu gelir. En iyisi Osman Bey'e uymaktır derim. Gündüz Bey de Osman Bey dediğine göre Saru Yatu Bey oğlumuz derse ki...»</p>
<p>«Ne demek Saru Yatu derse ki Konur Alp Emmi?» diye lafı kesti Saru Yatu: «Osmanım yoksa Kayı Boyunun başında beni kimse tutamaz, varsa aksine düşünen gelsin de görelim. Bu kol benim değil, Osmanımındır; bu dil benim değil Osmanımındır, böyle bilinmelidir.» Kolunu uzatıp gösteriyor, diline parmağını götürüyordu; yorulmuş gibi durdu, yüzü de gözleri de kederlendi; halsiz düştüler. Sonra Saru Yatu: «Yoksa Bayhocam demez mi? Baba, nettin? Osman Emmim için ölmüşken sen neyledin demez mi? Demez mi Konur Alp Emmi?»</p>
<p>Meşverettekileri, Saru Yatu'nun yıkılacak yer arayan sesi bir an sersemletti. Konur Alp, bu sersemliği dağıtmak ister gibi konuştu: «Öyle ise benden de bey, Osman Bey'dir. Buyruk Osman Bey'in buyruğudur. Göstermesi ondan gösterdiği yolu tutup sonuna varması benden.» Dündar Bey içten içe kuduruyordu; bedeninin her bir bölüğü bir ayrı kendini yeyiş içindeydi. Davranıp bağdaşı bozmak, içinde biriken kusmuğu orta yere olduğunca kusmak sırasıydı. Ama nedense yapamıyordu, sebebini de bilmiyordu. Yine içinden «Dur hele Dündar, sıra sana geldi bu sefer», diyordu ki Osman Bey sözü Turgut Alp'e verdi.</p>
<p>Turgut Alp hemen lafa girmedi Akça Koca'yla Konur Alp gibi; ne beklediyse bekledi az biraz. Kulağı son zamanlarda noksan duyar olmuştu ama Osman Bey'in sesi de duyulmayacak cinsten değildi; veriliş sırasına göre bakılırsa sözün kendine geldiğini de anlaması lazımdı. Turgut Alp'in bu geçten alışı Dündar Bey'i, bulutuna da olsa umutlandırmıştı. Bir zamanlar Osman'la ufak görünse bile bir geçmişi olmuştu, çocuklukta daha. Belki de kendinden önce Konur Alp'e söz verilişinden alınmıştı. Bu bulutumsu umudun gizli titremesinde, yanındaki Turgut Alp'i dirseğiyle dürttü Dündar Bey: «Turgut. Kardaşım de hele sıraylanmış bu zıkkım, sende söz. Konuş hele kardaş de hele Ertuğrul kardaşımızın özü nedir? Ne demiştir? Dündar kardaşına nasıl emanet etmiştir Kayı Boyunu?»</p>
<p>Turgut Alp'in ilk sözleri, böyle bir dürmüş beklediğini belli ediyordu; Dündar Bey'in bulutumsu umudunu da pekiştirmiş, yağmağa hazır hale getirmişti; «Ertuğrul Bey babasını Caber toprağına gömdü ama derdi bitmedi, başladı, gardaşlar.» demişti; «Derdine büyük yardımcı o sıra bu Dündar Bey olmuştur, biliriz bilenlerimiz.» diye devam etmişti. Kesik kesik konuşması Dündar Bey'in umudunu körüklüyordu. Dündar Bey şimdi bağdaşı bozmuş, yarım diz altında oturuyor, iskelet bedeninin ağırlığını diktiği dizine verip ağırından sallanıyordu. Her sallanışı Turgut Alp'in bir cümlesine uyduğundan, Turgut Alp'in her cümlesini doğruluyor gibiydi.</p>
<p>Turgut Alp: «Dündar Bey olmasa Ertuğrul Bey pek bunalırdı o sıra.» deyince bir sarılıp kucaklamadığı kaldı Dündar Bey'in: «Biliiir. Bu Turgut her şeyin doğrusunu bilir derim hep; doğruyu söyler derim.» diye Turgut Alp'in kesik konuşmasından yararlanıp bütün meşverettekilere dik başıyla baktı.</p>
<p>Turgut Alp Dündar Bey'in doğrulamasına aldırmadan sözlerini topladı. «Bilinenleri anlatıp yormayım.» dedi. Dündar Bey telaşla: «Anlat anlat duysunlar anlat» dediyse de Turgut Alp Söğüt'e gelişe geçti: «Söğüt'te de bu böyle oldu. Dündar Bey bir zaman Ertuğrul Bey'den ayrılmadı. Fakat Ertuğrul Bey'in aklı bunda yoktur.»</p>
<p>Sallanıp duran Dündar Bey, ağırlığın verdiği dizi üstüne yüklenip kaldı; attan düştü sanki. «Bu ne oyunu bu ula Turgut?» deyip ağzı açık baktı Turgut Alp'e. Turgut Alp ise sözünü yeniledi: «Ne dediğimi bilirim ben; Ertuğrul'un aklı yoktur bu Dündar'da. Dündar'ın aklı kesesindedir;</p>
<p>Dündar'ın aklı bu yaşına, bükülmüş beline bakmadan pörsümüş hayalarındadır; körpeliğe meyyaldir. Bey olacak kişinin kesesi olmaz, bey olacak kişinin yeri gelir pörsümemiş bile olsa hayaları olmaz. Bey demek bizler demektir; Akça Koca'dan bilmem nerdeki yoksul bir çerçinin memedeki kuzusuna kadar varan halka demektir. Bey kesesine düştü mü bu halkayı satar; bey hayalarına düştü mü de bu halkayı satar.»</p>
<p>Dündar Bey hop oturup hop kalkıyordu. «Ula soysuz, ula sen, ula sen de mi?» diyordu ama Turgut Alp'in herhalde duymaz kulağına geliyordu öfkeleri. Onun için aldırmadan devam ediyordu: «Bize bizim dilimizden bilir bey gerek; töremizden bilir, damarımızdan anlar bey gerek. Gündüz de Saru Yatu da bey olmayacaklarına göre Osman Bey'e uymak boynumun borcudur. Milletimizi de bilir, bu yandaki cümle tekfurların ıcığını cıcığını da bilir.»</p>
<p>Osman Bey, Dündar Bey'in dırdırını önlemek için sözü aldı «Beylerim, ağalarım duyuldu sanırım. Konuşan Ertuğrul Beyimizin yoldaşlarıdır; Ertuğrul Beyimizin ağzıdır. Babamın başka böyle yakın yoldaşı kalmadığına göre sözü şimdi...» dedi; bitirmesine Dündar Bey engel oldu yine. Fırfır dönen gözleri yakalayacağını yakalamıştı: «Ne demek yeğen ağa, ne demek? Ertuğrul'un başka yoldaşı ne demek. Hani nerde Samsa Çavuş? Buradaysa, ben göremiyorsam ses versin, cümlesini duyalım.»</p>
<p>Bekledi o değilden.</p>
<p>«Yok.» dedi; «Gördünüz mü? Neden yok? Çağrılmadı. Bunlar gibi korkmaz, bunlar gibi yalanı su içiyormuşçasına söylemez, bunlar gibi...»</p>
<p>Tutamıyordu artık; yarı belinden doğrulmuş, oturduğu yerden diz üstü kalkmış, Akça Koca'nın, Konur Alp'in, Turgut Alp'in kendine dik dik, ötekilerin yiyecekmiş gibi baktıklarının farkında olmadan ağzına geleni söylüyor, en çok Turgut Alp'e verip veriştiriyordu.</p>
<p>Osman Bey, Dündar Bey'in iyice içini dökmesini bekledi: «Otur Dündar Bey.» diye buyurdu. «Samsa Çavuş gelmedi, doğru, ama biz çağırdık» dedi.</p>
<p>«Samsa Çavuş böyle oyuncak meşverete gelmez!»</p>
<p>«Gelemedi. Hastaydı.»</p>
<p>«Laf, yalan!»</p>
<p>«Dündar Bey! Bir daha bu lafı edersen emmiliğine de bakılmaz artık bilesin!» Meşveret odasında buz kesiminde bir yel esip durdu. Dündar Bey şaşaladı; ummuyordu. Osman Bey bu şaşalamaktan yararlanıp genç irisi; burma bıyık, yanık bir çehre, kartal kanadı kaşlardan bakan bir yiğide işaret etti; gençlerden tarafa oturuyordu: «Mürsel! Anlat şuna.» Mürsel, oturduğu yerde toplandı: «Bana Kara Mürsel derler. Samsa Çavuş'un yanından gelirim; Samsa Çavuş adına gelirim. Bana aynen şöyle söylememi istemiştir: Samsa Çavuş hasta; hastalığına bakmaz yine gelir bu meşverete, amma ve lâkin Dündar Bey'le karşılaşmak istemez. Çünkü Dündar Bey'in kesesine satıldığını bilir. Osman'a Beyim der, Beyi bilir, Ertuğrul'un vasiyetidir tutulsun der; Osman Bey'in elini öpmemi buyurur.»</p>
<p>Kalktı. Bir dağ yarmasının bir parçası kalktı yürüdü sanki. Öylece Osman Bey'in karşısına vardı; diz yere vurdu üç kere, yine ayağa kalktı el pençe divan durdu; «İznin olursa buyruk yerine gelsin Beyim.» dedi; «Elini öpmem gerek.» Eğilip öptü izin beklemeden Osman Bey'in elini.</p>
<p>Osman Bey de ayağa kalktı o zaman; her şeyi ölçüp biçmiş, bu meşverette olacakları bir bir hesaplamıştı. Ona göre tedbirini almıştı ama Mürsel'in bunu yapacağını bilememişti. Mürsel'in gözlerimde bir buyruk yarine girmiş olmaktan çok Osman Bey'in elini öpmenin tarifsiz ışıltıları da vardı.</p>
<p>Osman Bey Mürsel'i kucakladı, bağrına bastı farkında olmadan.</p>
<p>Dündar Bey ise son silleyi yemenin çaresizliğindeydi. Bütün oyunlarının boşa gittiğini görmüştü. Beylik şöyle dursun Dündarhğı bile tehlikedeydi. Bu çaresizlikte boşanıverdi her yanı: «Kalk Ertuğrul kalk mezarından kardaş!» diye bağırdı. «Oynanan oyun bana değil sana kalk!»</p>
<p>Mürsel2i bırakmamıştı daha Osman Bey; Mürsel ancak Osman Bey'in duyacağı şekilde «İzin ver Beyim çıkarayım ihtiyarı.» dedi.</p>
<p>Osman Bey de öyle: «Sırası var daha.» dedi; Mürsel'i bıraktı. Bir an toparlamağa çalıştı kendini; damarlarındaki ateşin dinmesini bekledi ama alnında oklaşan bir damar kabardıkça kabarıyordu: «Pekey Dündar Bey.» dedi. Sesi boğukçaydı; ok uçlarında boğulmuş: «Söz sende şimdi.</p>
<p>Gönlünce konuşasın diye sana bıraktım, konuş!»</p>
<p>Meşverettekilerin hemen hepsi «Ne lüzum vardı.» dercesine baktı.</p>
<p>Saru Yatu'yu Gündüz Bey tutmasa meşverettekilerin bakışını dillendirecekti.</p>
<p>Dündar Bey şöyle bir duraladı, ne dediği anlaşılmayan laflar etti. Mırın kırın derken: «Konuşmayacağım!» deyip sustu.</p>
<p>Meşveret ağırlığını kaybedecek gibi oldu; çoğu gülmemek için zorladı kendini.</p>
<p>Osman Bey'in alnında oklaşan damarlar daha bir kabardı aksine: «Neden Dündar Bey?» «Sebebi yok!»</p>
<p>«Melanetlerini söylemekten mi korkarsın yoksa?»</p>
<p>Dündar Bey, meşverete geldi geleli ilk defa dinelip kaldı; ilk defa ağzını açamadı. Kafasına beklemediği bir anda ağırından bir kütük inmiş gibiydi. Alttan alan, arada sırada dikilse de yumuşak konuşan Osman mı söylemişti bunu? «Ne dedin?» diyebildi ancak.</p>
<p>«Ne dediğimi duydun.»</p>
<p>«Yanlışın var.» Yalanın diyemedi.</p>
<p>«Herkes söyledi.»</p>
<p>«Herkes yalan söyledi.»</p>
<p>«Ya bu Dündar Bey ya bu! Bu yiğidi tanıdın mı? Kimdir bilir misin?» Dündar Bey zorla çevirdi gözlerini Osman Bey'in gösterdiği yiğide. Az önce konuşan Mürsel'in yanında oturanı gösteriyordu. Gösterdiği yiğidin de Mürsel'den geri kalır yeri yoktu; daha alımlıydı. Tanıdı onu Dündar Bey. Tanımasıyla da birlikte oyunu kökünden kaybettiğini anladı. Osman Bey: «Rahman, anlat bildiklerini!» diye buyurdu.</p>
<p>Rahman baştan başladı; Buhara'dan mağarayı, Köse Mihal'i, Ermeni Gediğindeki pusuya kadar olanları bir bir anlattı. Dündar Bey için tek bir çare kalmıştı artık. Yine işi afra tafraya boğup üstten konuşmak, o fırsattan faydalanıp odanın orta yerine tükürüp çıkmak. Bir daha da buradakilerin hiç birinin, hiç birinin suratına bakmamak, geriden, el altından her fırsatında Osman'a, Ertuğrul'un oğullarına pusular kurmak.</p>
<p>Rahman, Ermeni Gediğindeki pusuyu anlatıyordu. Hamzacığı geçmişti, sıra Bayhoca'daydı. Dündar Bey tam vakti deyip ayağa fırladı: «Sus köpek dölü!» diye haykırdı.</p>
<p>Rahman bir sarsıldı olduğu yerde, koca dünya bir sarardı gözlerinde.</p>
<p>Osman Bey'in boynundaki damarlar da oklaştı; Saru Yatu oturduğu yerden Osman Bey'in tir tir titrediğini gördü.</p>
<p>Dündar Bey «Sus köpek dölü!» der demez daha kapıp koy vermişti kendini; gerçekten öfkeye boğulmuş, meşveretin başından beri biriken farkında olmadığı bir gerilme, birden bütün iliklerinde çatlayıvermişti: «Kumral Dede'ymiş, Bileyici'ymiş yok bilmem neymiş. Ula bütün bu saydıkların gözbağcı, hırsız yuvası, at cambazı itlerdir. Ula bu Ertuğrul'un oğulları kimlerin kucağına oturur oldu heyyy.» «Dündar Bey!»</p>
<p>«Sus Ula Osman, adam mısın sen!»</p>
<p>«Emmi? Dündar Emmi?!»</p>
<p>«Hadi ordan şamar oğlanı sen de.»</p>
<p>«Ne dedin ha!»</p>
<p>«Şamar oğlanısın ya. Hacıların hocaların şamar oğlanı değil misin soysuz!»</p>
<p>Son duyulan ses bu oldu meşverette, Dündar Bey'den kalan; bir de bir ok vınlaması. Osman Bey nasıl eğilip sağındaki ok demetinden bir ok almışsa; nasıl fırtına kabarmasında çatlayıp kalmış, oku Dündar Bey'e nasıl atmışsa görebilen olmadı.</p>
<p>Rahman, bir ara «Osman Beyim!» deyip atılmak istemişti o kadar.</p>
<p>Dündar Bey sallandı olduğu yerde, bir tutunacak yer aradı. Elleri doğrulayıp boynuna saplanan oka varmak istedi, beceremedi.</p>
<p>Yığılıp kaldı olduğu yere. Ses çıkmadı ağzından; kan ve hırıltı.</p>
<p>Meşverette soluk alan bile olmadı. Bütün gözler bir anda Dündar Bey'e kaymış, bütün gözler bir an Dündar Bey'de kalmış, sonra bütün gözler bir anda Osman Bey'e çevrilmişti.</p>
<p>Osman Bey'in gözleri ise hala hırıldayan Dündar Bey'deydi; taş donmuşluğunda bakıyordu. Yüzü taş donmuşluğundaydı. Bir ara gözlerini yumdu, kısacık; o ara taş donmuşluğundaki yüzü gevşedi, o an kısacık yine taş donmuşluğuna döndüler.</p>
<p>«Mürsel!» dedi Osman Bey duruşunu bozmadan «Sırasıdır şimdi, götür şunu dışarı!» Mürsel fırlayıp koştu. Dündar'ın ölüsünü belinden kavradı, kaldırıp attı omzuna, ne Dündar Bey'in boynundaki oka, ne oktan sızan kana aldırdı. Açıp kapıyı çıktı.</p>
<p>Osman, ondan sonra eski haline döndü. Oturmadı ama. «Meşveret bitti.» dedi; sesinde hiç bir acayiplik yoktu. «Bu gece Karacahisar'ı baskınla alacağız. Karacahisar İnegöl Tekfurunun can damarıdır. Namazdan sonra Akça Koca, Turgut Alp, Konur Alp beni bulacak. Gündüz Bey'le Saru Yatu Bey baskına katılacak yiğitleri seçmiş olsunlar. Bu kadar!» Dışarda, Dursun Fakih'in durgun sesi ikindi ezanına başlamıştı.</p>
</body>
</html>