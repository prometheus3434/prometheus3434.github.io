<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/main.css" rel="stylesheet" type="text/css" />
</head>

<body>
  <div class="kaynakca">
    <h1><big>K</big>AYNAKÇA <big>İ</big>NCELEMESİ</h1>

    <p>Türkiye’nin modern tarihi üzerine olan literatüre ilişkin aşağıdaki açıklamalardan amaçlanan, bunların hem bu kitabın yazılışında yararlanılmış kaynakları gözden geçirmeye hem de sonraki okumalarda yararlı bir yol göstericilik işlevini görmeye yardımcı olmalarıdır. Monografik çalışmalara büyük ölçüde yer ayrılmıştır; bunlar monografik yayınlardaki “son durumu” yansıtıyorlar. Yapıtların adları kabaca kitapta ele alınan konuların sırasına göre sıralanmıştır, ama bunların birçoğunun birden fazla dönem ya da konuyla ilişkisi bulunmaktadır. Kuşkusuz daha birçok çalışma mevcuttur ve belirli bir konuda daha derinlemesine bilgi sahibi olmak isteyen okuyucuya burada sıralanan kitapların kendi kaynakçalarına başvurmaları tavsiye olunur. Tarihçiler için çoğu zaman önemli olduklarına kuşku yoksa da buraya yaşamöyküleri (Atatürk’e ilişkin olanlar hariç), anılar ve romanlar alınmamıştır. Sırf Balkanları ya da Osmanlı İmparatorluğu’nun Arap eyaletlerini ele alan kitaplar da inceleme dışında bırakılmıştır.</p>

    <p>Türkiye üzerine olan son yayınlara ilişkin sistematik bir toplu bakış elde etmek isteyenler için <em>Türkologische Anzeiger</em> (Türkoloji Yıllığı) iyi bir başvuru kaynağıdır. 1975’ten beri Viyana’da yayımlanmakta olan bu yıllık (ilk çıktığında <em>Wiener Zeitschrift für die Kunde des Morgenlandes</em>’in bir parçası idi), birçok dildeki kitap ve makaleyi içermektedir.</p>

    <h2 class="sigil_not_in_toc">Çağdaş Türkiye tarihi üzerine genel yapıtlar</h2>

    <p>Bu kitabın yazarı ve yayıncıları çağdaş Türkiye tarihi üzerine mevcut genel yapıtları tamamıyla doyurucu bulmuş olsalardı, kuşkusuz bu kitap yazılmamış olacaktı. Durum doyurucu olmaktan çok uzaktır: Son iki yüzyıldaki Osmanlı İmparatorluğu’nu ve Türkiye’yi işleyen çağdaş tarihe ilişkin genel yapıtlar gerçekten çok az sayıdadır. Bu öbekteki klâsik çalışma hiç kuşkusuz Bernard Lewis’in yapıtıdır (1961): <em>The emergence of modern Turkey</em> (Londra: Oxford University Press). [Türkçesi: <em>Modern Türkiye’nin doğuşu</em>, 3. baskı, çev. Metin Kıratlı, Ankara: Türk Tarih Kurumu, 1988.] İlk olarak 1961’de yayınlanan ve 1968’de düzeltilmiş baskısı yapılan Lewis’in kitabında, Batı düşüncelerinin giderek 16. yüzyıldan itibaren Osmanlı İmparatorluğu’na zorla sızması ve buna karşı olan Osmanlı/Türk tepkisi ustalıkla, yalınlıkla ve zekice ele alınmıştır. Bu kitaba gücünü veren şeyler, yazarın ufkunun genişliği ve çok fazla Osmanlı ve Türkçe kaynak kullanmış olmasıdır. Onun, hedefine ulaşan anekdot seçimi anlattıklarına canlılık kazandırmaktadır. Kitabın temel zayıflığı, hemen tamamıyla bir kültür ve düşünce tarihi olması, (izlenen siyasalara (policy) verilen önemin tersine) siyasal yaşama (politics) ya da sosyo-ekonomik gelişmelere çok az önem verilmiş olmasıdır. 1950’lerin sonlarında yazılmış olduğu için, yeniden gözden geçirilmiş biçimiyle bile bu kitap ister istemez eskimiş ve yararı kalmamış durumdadır ve o yıllarda yaygın olan, her zaman ve her durumda uygulanabilecek bir Batı modeline göre çağdaşlaşarak ilerleneceğine olan güçlü inancın izlerini taşımaktadır. Yine de <em>Modern Türkiye’nin Doğuşu</em>, çağdaş Türkiye ile ilgilenen her ciddi araştırmacının okuması gereken bir klâsiktir.</p>

    <p>Benzer ebattaki bir diğer yapıt ise zamanın akışına daha az dayanmıştır: Stanford ve Ezel Shaw (1977), <em>History of the Ottoman Empire and modern Turkey c. II: Reform, revolution and republic: the rise of modern Turkey, 1808-1975</em> (Cambridge: Cambridge University Press). [Türkçesi: <em>Osmanlı İmparatorluğu ve modern Türkiye c. II: Reform, Devrim ve Cumhuriyet: Modern Türkiye’nin Doğuşu, 1808-1975</em>, çev. Mehmet Harmancı, İstanbul: E Yayınları, 1983]. Stanford Shaw’un, kendini kabul ettirdiği uzmanlık alanları olan III. Selim ve II. Abdülhamit’in saltanat dönemlerini işlediği bölüm en iyi bölümdür. Kitap bir veri zenginliğine sahip olup (ama bunlar her zaman doğru değildir) kaynaklara ilişkin yapılmış açıklama ve değerlendirmeler daha ileri okumalara rehberlik etmesi bakımından son derece yararlıdır. Ancak kitabın metni tutarlılıktan yoksundur ve son yüz yılı ele alan bölümler, bariz şekilde tek taraflı bir Türk ulusçuluğunun etkisindedir. Bu durum örneğin Ermeni ve Kürt sorunlarının işlenişinde görülmektedir. Lewis gibi Shaw’lar da çağdaş Türk tarihinin temel temasını, bir tarafta çağdaşlık ve Batılılık yanlıları diğer tarafta dinci gericilerin olduğu aydınlık ve karanlık arasındaki bir mücadele olarak görmektedirler.</p>

    <p>Daha küçük ebattaki genel tarihler arasında belirtilmesi gereken bir yapıt, Geoffrey Lewis’inkidir (1974): <em>Modern Turkey</em> / <em>Çağdaş Türkiye</em> (Londra ve Tonbridge: Ernest Benn). İlk kez 1955’te basılmış ve birkaç kez iyice elden geçmiştir. İyi kaleme alınmış olup güvenilirdir. Cumhuriyet’in siyasal tarihine ağırlık verilmiştir. Buna eş çaptaki bir yapıt Roderic Davison’unkidir (1988): <em>Turkey: a short history</em> / <em>Kısa Türkiye Tarihi</em>, (2. baskı Huntingdon: Eothen [İlk basım: Prentice Hall: New Jersey, 1968]). Bu kitap Osmanlı ve Türkiye tarihinin hepsini kapsadığından, Lewis’inkine kıyasla Cumhuriyet dönemi üzerine çok daha az ayrıntıya sahip bulunmaktadır. Buna karşılık 19. yüzyıla ilişkin daha fazla bilgi vermektedir. 1988’deki ikinci baskısına, 1970’ler ve 1980’lerin Türkiye’sini içeren yeni bir bölüm eklenilmiştir. Ama eski bölümlere dokunulmamış ve bu nedenle bunlar eski ve kullanışsız kalmışlardır. Kitabın sonuna yararlı bir kaynakça eklenilmiştir. Feroz Ahmad’ın (1993) <em>The making of modern Turkey</em> (Londra: Routledge), ordunun Türk siyasetindeki rolüne ilişkin bir makaleden doğup gelişmiştir. 20. yüzyıl Türkiye tarihi üzerine kendini kabul ettirmiş bir uzman tarafından kaleme alınmış olup, ayrıntılarıyla ve derinden kavrayışlarıyla zengindir, ama bakış açısı şaşmaz şekilde Kemalisttir ve bu bakımdan Lewis ve Shaw’in çalışmalarına benzemektedir.</p>

    <p>Çağlar Keyder’in (1987) <em>State and class in Turkey: a study in capitalist development</em> / <em>Türkiye’de Devlet ve Sınıflar: kapitalist gelişme</em> üzerine bir inceleme (Londra ve New York: Verso) adlı çalışması çok ilginç ve yeni düşünceler kazandıran bir kitaptır. Ders kitabı olmaktan çok bir tarih denemesi olan bu çalışma, Türkiye’nin kapitalist dünya sistemiyle bütünleşmesi (bağımlılık okulu) açısından çağdaş Türkiye tarihinin bir yorumunu sunmaktadır. Yer yer toplumbilimci olmayanlar için okunması zor olan bu kitap, Bernard Lewis, Stanford Shaw ve Roderic Davison gibi “çağdaşçılar”ın çalışmalarına bir tezat oluşturması bakımından yararlıdır.</p>

    <p>Türkiye’de Kemalist tarihçiler, okul ve üniversiteler için hazırlanan ders kitaplarında ifadesini bulan resmî tarih yazıcılığının yaratıcısı olduklarından, onların milliyetçi, laik ve çağdaşlık taraftarı görüşleri çağdaş Türkiye tarih yazıcılığına uzun zaman egemen olmuştur. Ders kitaplarını, sorgulayıcı tarih araştırmalarına dayanarak, çoğunlukla da Marksist bir yaklaşımla, yazma girişimleri 1970’lerden beri ilerlemektedir. Buna en seçkin örnek, Sina Akşin’in yayın yönetmeni olduğu dört ciltlik <em>Türkiye tarihi</em>’dir, özellikle de son iki cildi: <em>Türkiye tarihi 3: Osmanlı devleti 1600-1908</em> (İstanbul: Cem, 1988) ve <em>Türkiye Tarihi 4: Çağdaş Türkiye 1908-1980</em> (İstanbul: Cem, 1989). Dizi, Türkiye tarihini 1980’e kadar getirmektedir. Bütünü itibariyle oldukça iyi olmakla beraber, bu dizi iç tutarlılık ve iç bütünlükten biraz yoksundur ve birçok yazar tarafından kaleme alınmış yazıların niteliğinde biraz dengesizlik vardır. Sanat ve eğitime ilişkin bölümlerin dâhil edilmiş olması, dizinin güçlü noktası olup onu tam kapsamlı bir tarih haline getirmektedir. Zayıf noktası ise yabancı kaynakların eksikliğidir.</p>

    <p>Okurlar, yayın yönetmenliğini Murat Belge’nin yapmış olduğu iki mükemmel tarih ansiklopedisini kesinlikle okumalıdırlar: <em>Tanzimat’tan Cumhuriyet’e Türkiye Ansiklopedisi</em> (İstanbul: İletişim, 1986, 6 cilt) ve <em>Cumhuriyet Dönemi Türkiye Ansiklopedisi</em> (İstanbul: İletişim, 1983, 10 cilt). Büyük ölçüde solcu ya da sosyalist bakış açısıyla yazılmış olan bu ansiklopediler kuşkusuz Türkiye’deki çağdaş tarih yazıcılığının durumunu yansıtmaktadırlar.</p>

    <p>Aslında genel tarih olmamakla beraber kendi alanlarında vazgeçilmez olan iki çalışmanın anılması gerekiyor. Tarık Zafer Tunaya’nın kitabı (1952) <em>Türkiye’de Siyasi Partiler 1859-1952</em> (İstanbul: basımevi bilinmiyor), Türkiye’deki siyasal partilere ilişkin bir inceleme olup partilerin kişileri, programları ve tarihçeleri hakkında ayrıntılar vermektedir. Halen genel kabul gören bir başvuru kitabıdır. 1980’lerde üç cilt halinde yayınlanan ikinci baskısında daha fazla bilgi bulunmakla beraber, daha büyük ölçüde yanlışlar da yer almaktadır. Niyazi Berkes’in kitabı zengin bir Türkiye düşünce tarihi olup son iki yüzyılı kapsamaktadır: Niyazi Berkes (1964) <em>The development of secularism in Turkey</em> (Montreal: McGill University Press). [Türkçesi: <em>Türkiye’de Çağdaşlaşma</em>, Ankara: Bilgi Yayınevi, 1973.]</p>

    <h2 class="sigil_not_in_toc">Batı’yla bütünleşme ve<br />
    ilk çağdaşlaşma girişimleri (1792-1908)</h2>

    <p>18. yüzyıl sonlarında ıslahatların ve Batı’yla bütünleşmenin arifesindeki Osmanlı İmparatorluğu’nun durumuna ilişkin monografi çok azdır. Uzun bir zaman Gibb ve Bowen’ın çalışması 18. yüzyıldaki Osmanlı İmparatorluğu’nun klâsik anlatımı olmuştu: H.A.R. Gibb ve Harold Bowen, <em>Islamic society and the west: a study of the impact of western civilisation on Moslem culture in the Near East /İslâm Toplumu ve Batı. Batı Uygarlığının Yakındoğu’daki Müslüman Kültürü Üzerindeki Etkisi’ne Dair Bir İnceleme</em> (Londra: Oxford University Press, 1951-1957, c. 1, bölüm 1 ve 2 [sadece bu iki bölüm yayınlanmıştır]). Ancak bu çalışma genç kuşak tarihçiler tarafından ciddi şekilde eleştirilmiş bulunmaktadır. Örneğin bkz. Roger Owen (1975) “The Middle East in the eighteenth century -an “İslamic” society in decline: a critique of Gibb and Bowen’s Islamic society and the West / 18. Yüzyılda Ortadoğu- Gerileme Halindeki bir “İslâm” Toplumu: Gibb ve Bowen’ın İslâm Toplumu ve Batı Adlı Çalışması Üzerine Bir Eleştiri” <em>Review of Middle Eastern Studies,</em> 1, s. 101-102. Son zamanlarda, 18. yüzyıl ve özellikle de 19. yüzyıldaki değişikliklerin ne kadarının Batı’nın etkisinin sonucunda oldu sorusu yerine, ne kadarının içerdeki bir sürecin devamı olduğu sorusu, tarihçilerin ilgisini çekmeye başlamıştır. Bu konuda çığır açan bir çalışma için bkz. T. Naff ve R. Owen (yay. yön.) (1977) <em>Studies in eighteenth century Islamic history</em> / <em>18. Yüzyıl İslam Tarihi Üzerine İncelemeler</em> (Carbondale: Southern Illinois University Press). Ancak bu alandaki en iyi eleştirel çalışmaların çoğu, yerel arşiv malzemelerine dayanan bölgesel tarihlerden oluşmaktadır.</p>

    <p>Findley’in iki çalışmasının giriş bölümlerini bu alanda yol gösterici olarak özellikle yararlı buluyorum: Carter Findley (1980), <em>Bureaucratic reform in the Ottoman Empire: the sublime porte, 1789-1922</em> / <em>Osmanlı İmparatorluğu’nda Demokratik Islahat. Babıâli, 1789-1922</em> (Princeton: Princeton University Press) ve aynı yazarın (1989) <em>Ottoman civil officialdom. a social history</em> / <em>Osmanlı Bürokratları: Bir Toplumsal Tarih</em> (Princeton: Princeton University Press). İlgili modern kaynaklardan yararlanılan bu iki kitapta, bütün dikkat Osmanlı toplumu gerçeğine hasredilmiş olup, böylece Osmanlı İmparatorluğu üzerine eski tarih yazıcılığının en çok rastlanan iki tuzağından birine düşülmemiş, yani gerçekler yerine normlara, toplum yerine devlete ağırlık verilmesine yol açan merkezî hükümet belgelerine aşırı bağımlılıktan sakınılmıştır.</p>

    <p>İmparatorluğun 18. ve 19. yüzyıl tarihine ilişkin olup, birçok modern toplumsal ve kültürel tarih çalışmasından yararlanan ve siyasal gelişmelerden çok toplumsal ve kültürel tarihe önem veren bir ders kitabı şudur: Donald Quataert (2000) <em>The Ottoman Empire 1700-1922</em> (Cambridge: Cambridge University Press).</p>

    <p>Sultan III. Selim (ve Fransız Devrimi) zamanının Osmanlı İmparatorluğu’na ilişkin klâsik çalışma hale Stanford Shaw’a (1971) aittir: <em>Between old and new: The Ottoman Empire under Sultan Selim III, 1789-1807</em> / <em>Yeni ve Eski Arasında: Sultan III. Selim Zamanında Osmanlı İmparatorluğu 1789-1807</em> (Cambridge, MA: Harvard University Press). Bu kitaptaki ana noktalar aynı yazarın üstte değinilmiş olan genel tarihine de alınmış bulunmaktadır Fransız Devrimi düşüncelerinin Osmanlılardaki etki derecesine ilişkin tartışmalar Lewis’in ünlü ama tartışmalara yol açan makalesiyle başlamıştı: Bernard Lewis (1953) “The impact of the French Revolution in Turkey / Fransız Devrimi’nin Türkiye’deki Etkisi” <em>Cahiers d’histoire mondiale,</em> c. 1 no. 1, s. 105-125.</p>

    <p>Sultan II. Mahmut ve Tanzimat dönemlerindeki ıslahat politikaları için Carter Findley’in yukarıda adı geçen çalışmaları kesinlikle gerekli iki kitaptır. İlk kitap değişen bürokrasinin kurumsal tarihi, diğeri ise bürokrasi üyelerinin toplumsal tarihidir. Ayrıca, Davison’un (1973) <em>Reform in the Ottoman Empire 1856-1876 / Osmanlı İmparatorluğu’nda Islahat</em> (2. baskı New York: Gordian) adlı çalışması, Tanzimat’ın 1856 Islahat Fermanı’ndan 1876 anayasasına kadar olan ikinci dönemindeki reformları titiz ve eksiksiz işlemekte, izlenen siyasa ve yönetim üzerinde yoğunlaşmaktadır. Davison, İmparatorluğun 19. yüzyıldaki modernleşmesi üzerine zamanının en büyük uzmanıydı. Onun kusursuz araştırmalarını içeren makaleleri bir kitapta toplanmış bulunmaktadır: <em>Essays in Ottoman and Turkish history 1774-1923: the impact of the West</em> (Austin: University of Texas Press, 1990). Halil İnalcık’ın (1976) <em>Application of the Tanzimat and its social effects</em> (Lisse: Peter de Ridder; 33 sayfalık kitapçık; <em>Archivum Ottomanicum</em> V (1973), s. 97-128’den tekrar basılmıştır) [Türkçesi: “Tanzimat’ın Uygulanması ve sosyal tepkileri,” <em>Belleten</em> XXVlll (1964), 623-690] adlı çalışması, (İstanbul’dan, izlenen siyasaya ilişkin yapılan açıklamaların tersine) reformların eyaletlerdeki gerçek etkilerini değerlendirme gayretinde öncü bir çaba olmuştu. O tarihten bu yana bazı yazarlar bilhassa Arap eyaletleri ve Arap kaynakları üzerine yoğunlaşan makalelerinde bu yaklaşımı örnek almışlardır. Christoph K. Neumann’ın (1994) çalışması, <em>Das indirekte Argument Ein Plädoyer für die Tanzimat vermittels der Historie. Die geschichtliche Bedeutung von Ahmed Cevdet Paşa Ta’rih</em> (Münster: Lit), önde gelen bir Tanzimat devlet adamının reformları güçlü şekilde savunabilmek için, önceki dönemin tarihini nasıl yazdığını gösteren çok ilginç bir analizdir.</p>

    <p>İmparatorluğun dinsel durumuna ilişkin olarak Frederick W. Hasluck’un (1929) <em>Christianity and Islam under the sultans</em> / <em>Sultanların yönetimi zamanında Hıristiyanlık ve İslamiyet</em> (Oxford: Clarendon, 2 cilt) adlı çalışması eski olmasına rağmen, yazarının kişisel deneyimlerini esas almasından dolayı okunmaya değerdir. İmparatorluktaki en önemli İslâmî azınlık olan Aleviler ve ilintili Bektaşi tarikatı, bir diğer eski ama halen aşılamamış bir kitabın konusunu oluşturuyor: John Kingsley Birge (1937) <em>The Bektaşi order of dervishes</em> (Londra: Luzac, 1994’te tekrar basıldı). Birge, Bektaşi inanç ve ritüellerini muazzam detay vererek tarif etmektedir. Osmanlı İmparatorluğu’ndaki “milletler”e geleneksel olarak yakıştırılan rol, Benjamin Braude ve Bernard Lewis’in (yay. yön.) (1982) <em>Christians and Jews in the Ottoman Empire</em> / <em>Osmanlı İmparatorluğu’nda Hıristiyanlar ve Museviler</em> (New York: Holmes) adlı çalışmalarında sorgulanmış bulunuyor. Osmanlı ve Türkiye Cumhuriyeti Yahudileri üzerine son zamanlarda yapılmış iki çalışmadan ilki, Stanford Shaw (1991) <em>The Jews of the Ottoman Empire and the Turkish Republic</em> (New York: New York University Press) ayrıntıya girmeyen genel bir anlatıma sahiptir ve diğeri, Avigdor Levy (yay. yön.) (1994) <em>The Jews of the Ottoman Empire</em> (Princeton: Darwin) ise, Brandeis Üniversitesi’nde 1987’de yapılmış bir konferansın ürünü olan makaleler bakımından zengindir. Bu son kitapta ağırlık, 19. yüzyıl sonları ve 20. yüzyıl başlarındadır, bu yüzyıllarda İmparatorluktaki Yahudilerin sayısı 400 bin kişiydi.</p>

    <p>19. yüzyılın (ve 20. yüzyıl başlarının) önemli eğitim reformları, Osman Ergin’in anıtsal, ama tümüyle güvenilir olamayan çalışmasının konusunu oluşturmaktadır: <em>Türkiye Maarif Tarihi</em> (c. 1-5, İstanbul: Eser, 1977; ilk kez 1943’te basılmıştır). Son zamanlarda, Tanzimat ve II. Abdülhamid dönemlerindeki eğitim reformlarına olan ilgide dikkati çeker derecede bir artış olmuştur. Bu alandaki son duruma toplu bir bakış için: Mehmet Alkan (2000) “Modernization from empire to republic and education in the process of nationalism”, Kemal H. Karpat (yay. yön.) <em>Ottoman past and today’s Turkey</em> (Leiden: E.J. Brill). İmparatorluk ve Cumhuriyetteki modern eğitimin gelişimine dair daha yakın bir zamandaki ilgi çekici bir toplu bakış için: Necdet Sakaoğlu (2003) <em>Osmanlı’dan Günümüze Eğitim Tarihi</em> (İstanbul: İstanbul Bilgi Üniversitesi Yayını).</p>

    <p>Ordunun, bütün reform hareketlerinin arkasındaki bu asıl itici gücün, modernleşme süreci için: Erik Jan Zürcher (yay. yön.) (1999) <em>Arming the state: military conscription in the Middle East and Central Asia 1775-1925</em> (Londra: İ.B. Tauris). Bu kitap, Osmanlı İmparatorluğu, Mısır ve İran üzerine makalelerden oluşmaktadır. Ne yazık ki, Khaled Fahmy’nin (1997) Mehmet Ali Paşa’nın “yeni tarzdaki ordu”su üzerine yazdığı <em>Ali the Pasha’s men: Mehmed Ali, his army and the making of modern Egypt</em> (Cambridge: Cambridge University Press) adlı çığır açan çalışmasına eş değerde, Osmanlı İmparatorluğu üzerine bir çalışma henüz yapılmamıştır.</p>

    <p>Türkiye’nin bağımsız entelektüel tarihçisi olan İlber Ortaylı, <em>İmparatorluğun En Uzun Yüzyılı</em> (2. baskı İstanbul: Hil, 1987) adlı çalışmasında, reform tarihini, yeni düşüncelere sevk edecek şekilde değerlendirmeye tabi tutmuştur.</p>

    <p>Yeni Osmanlılar muhalefet hareketinin önemini Ortadoğu’nun kültürel tarihiyle ilgilenenler genellikle kabul etmektedirler ve <em>The genesis of Young Ottoman thought. a study in the modernization of Turkish Political ideas</em> / <em>Yeni Osmanlı düşüncesinin doğuşu. Türkiye’de siyasal düşüncelerin çağdaşlaşması üzerine bir inceleme</em> (Princeton: Princeton University Press, 1962) adlı kitabında bu hareketin önderlerinin düşüncelerine ilişkin Şerif Mardin’in yapmış olduğu tahlil halen bu konudaki en iyi çalışmadır.</p>

    <p>Yeni Osmanlıların isteklerine yanıt vermiş gözüken kısa ömürlü 1876 Meşrutiyet rejimini Robert Devereux (1964) <em>The first Ottoman constitutional period: a study of the Midhat constitution and parliament / Birinci Meşrutiyet Dönemi: Midhat Anayasa Ve Parlamentosu Üzerine Bir İnceleme</em> (2. baskı Baltimore: Johns Hopkins) adlı kitabında ayrıntısıyla işlemiştir.</p>

    <p>Hem 19. yüzyılda Avrupa hükümetlerinde hem de Tanzimat siyasetçilerinin düşüncelerinde çok büyük bir rolü olan haddinden fazla karmaşık “Doğu Sorunu”na ilişkin en iyi inceleme için: Matthew S. Anderson (1972) <em>The Eastern Question 1774-1923: a study in international relations / Doğu Sorunu 1774-1923: Uluslararası İlişkiler Üzerine Bir İnceleme</em> (4. baskı Londra: Macmillan). Osmanlıların, Doğu Sorunu’nun en korkutucu hallerinden birini, Lübnan krizini, sonunda nasıl yatıştırıp söndürmeyi başardıklarına dair çok iyi araştırılmış, yenilikler getiren bir çalışma: Engin Akarlı (1993) <em>The long peace: Ottoman Lebanon 1861-1920</em> (Londra: I.B. Tauris).</p>

    <p>Tarihçiler arasında, merkezî devlet tarihiyle, siyaset yaşamıyla ve izlenen siyasal karar ve planlarla ilgilenmeme yönündeki genel eğilim, Osmanlı İmparatorluğu’nun 19. yüzyıldaki ekonomik ve toplumsal tarihinin yazılmasında hızlı bir artışa yol açmıştır. Birinci Dünya Savaşı’na kadarki dönem için standart başvuru kitabı: Halil İnalcık ve Donald Quataert (yay. yön.) (1994) <em>An economic history of the Ottoman Empire 1300-1914</em> (Cambridge: Cambridge University Press). Bu kitap adına rağmen, 1450’ye kadarki dönemi, ya da 1600 öncesinde kentlerdeki imalat sektörünü ele almıyor, ama başka konular ve diğer dönemler için, bu alandaki çalışmaların son durumunu yansıtıyor. Halil İnalcık, 1600’e kadarki dönemi; Suraiya Faroqhi 17. yüzyılı; Bruce McGowan 18. yüzyılı ve Donald Quataert, 19. yüzyılı işliyor. Şevket Pamuk, Osmanlı parasına ilişkin bir bölümü yazmıştır. Şevket Pamuk’un (1987) okunması gereken bir diğer çalışması daha vardır: <em>The Ottoman Empire and European capitalism, 1820-1913: trade, investment and production</em> (Cambridge ve Londra: Cambridge University Press) [Türkçesi: <em>Osmanlı Ekonomisi ve Dünya Kapitalizmi 1820-1913. Ticaret, Sermaye ve Üretim İlişkileri,</em> Ankara: Yurt Yayınları, 1984]. Charles Issawi’nin (1980) <em>The economic history of Turkey 1800-1914 / Türkiye Ekonomi Tarihi 1800-1914</em> (Chicago: Chicago University Press) adlı çalışması, giriş yazılarıyla birlikte bir temel metinler seçkisinden oluşmakta olup oldukça “klâsik” bir yaklaşımı yansıtmaktadır. Roger Owen’ın (1982) <em>The Middle East in the world economy 1800-1914 / Dünya ekonomisi içinde Ortadoğu 1800-1914</em> (New York: Methuen) adlı çalışması ise, daha yakın zamanların tarihsel düşünce akımını yansıtmaktadır. Reşat Kasaba (1988) <em>The Ottoman Empire and the world economy: the nineteenth century / Osmanlı İmparatorluğu ve Dünya Ekonomisi: 19. Yüzyıl</em> (Albany: State University of New York Press) adlı kitabında yerel Hıristiyan burjuvazisinin rolünü yeniden tanımlamaktadır. Aynı yazarın, Huri İslâmoğlu-İnan’ın yayın yönetmenliğini yapmış olduğu (1987) <em>The Ottoman Empire and the world economy / Osmanlı İmparatorluğu ve Dünya Ekonomisi</em> (Cambridge: Cambridge University Press) adlı makaleler derlemesinde yazısı bulunmaktadır. (Yedisi daha önceden bilinen) 17 makalenin yer aldığı bu kitap, örnek-olay çalışmalarından yola çıkarak ve Wallerstein’ın “çağdaş dünya sistemi“ açısından hareketle birtakım önemli meseleleri ele almaktadır.</p>

    <p>Kongre bildirilerine ilişkin derlemeler içerisinde başvurulmaya çok değer iki çalışma bulunmaktadır: Jean-Louis Bacqué Grammont ve Paul Dumont (yay. yön.) (1983) <em>Economies et sociétés dans l’Empire Ottoman (fin du XVIIIe-début du XXe siècle</em>) / <em>Osmanlı İmparatorluğu’nda Ekonomiler ve Topluluklar (18. yüzyıl Sonundan 20. Yüzyıl Başına Kadar)</em> (Paris: CNRS) ve Halil İnalcık ve Osman Okyar (yay. yön.) (1980) <em>Social and economic history of Turkey (1071-1920)</em> / <em>Türkiye’nin Toplumsal ve Ekonomik Tarihi (1071-1920)</em> (Ankara: Meteksan). İnalcık ve Okyar’ın çalışması, geç Osmanlı ekonomi tarihinin değişik yönleri üzerine değerli bilgiler de içermektedir. 19. yüzyılda Osmanlı ekonomisinin çöküşü yolundaki eski tekdüze anlatımı eleştirel gözle bir değerlendirmeye tâbi tutan çalışma için: bkz. Çağlar Keyder (yay. yön.) (1988) “Ottoman Empire: nineteenth century transformations / Osmanlı İmparatorluğu: 19. yüzyıldaki dönüşümler“, <em>Review,</em> c. XI, no. 2, Spring, Binghamton: Fernand Braudel Center, s. 169-178 ve bilhassa bkz. Donald Quataert (1993) <em>Ottoman manufacturing in the age of the industrial revolution</em> (Cambridge: Cambridge University Press). Quataert, bu çalışmasında, Osmanlı imalat sektörünün 19. yüzyıl sonlarındaki uyum sağlama yeteneğini ikna edici şekilde gösteriyor. Aynı konunun bir kısmını işleyen ve Quataert’ın (1994) yayın yönetmeni olduğu bir diğer çalışma: <em>Manufacturing in the Ottoman Empire and Turkey 1500-1950</em> (Albany: State University of New York Press).</p>

    <p>Jacques Thobie’nin kitabı (1977) <em>lntérêts et imperialisme français dans l’Empire ottoman (1895-1919) / Osmanlı İmparatorluğu’nda Fransız Çıkarları ve Fransız Emperyalizmi (1895-1919)</em> (Paris: Sorbonne) sırf geç döneme eğiliyor olmakla beraber mükemmel bir çalışmadır. Daha eski tarihli bir çalışma, İmparatorluğun mali tarihi için standart bir başvuru kitabı olmayı sürdürmektedir: A. du Velay (1903) <em>Essai sur l’histoire financière de la Turquie depuis le règne du Sultan Mahmoud</em> II <em>jusqu’à nos jours</em> (Paris: Arthur Rousseau). Osmanlı borçlarının tarihinin, borç krizi ve çözümünün enine boyuna işlenmiş olduğu bir çalışma: Christopher Clay (2000) <em>Gold for the Sultan: Western bankers and Ottoman finance 1856-1881</em> (Londra I.B. Tauris). Bu öyküde; Fransız ve İngiliz sermayeli Osmanlı Bankası kilit rol oynamaktaydı. Bankanın tarihi için: Edhem Eldem (1999) <em>A history of the Ottoman Bank</em> (İstanbul: Osmanlı Bankası).</p>

    <p>İşçi sınıfının iş ve yaşam koşullarının tarihi anlamındaki toplumsal tarih, ancak son zamanlarda ilgi görmeye başlamıştır. Çeşitli kereler görüşmüş olduğumuz Donald Quataert bu alanın öncülerindendir. Yazarın bir çalışması, 19. yüzyıl sonları ile 20. yüzyıl başlarındaki sınai ve ticari gelişmeye ilişkin, toplumsal yönler üzerinde odaklaşan birtakım örnekolay çalışmalarından oluşmaktadır: (1983) <em>Social disintegration and popular resistance in the Ottoman Empire, 1881-1908. reactions to European economic penetration</em> (New York ve Londra: New York University Press). Donald Quataert ve Erik Jan Zürcher (yay. yön.) (1995) <em>Workers and working class in the Ottoman Empire and the Turkish Republic 1840-1950</em> (Londra: I.B. Tauris), sanayi işçileri ve onların örgütlenmeleri üzerine odaklanmaktadır. Osmanlı toplumunda merdivenin en alt basamağındakiler, yani köleler, bir çalışma konusu olmuştur: Ehud Toledano (1982) <em>The Ottoman Slave Trade and its Suppression,</em> Princeton: Princeton University Press (Türkçesi: <em>Osmanlı köle ticareti 1840-1890</em> (İstanbul: Yurt, 1994).</p>

    <p>Oldukça yeni olan bir diğer alan demografi tarihidir. Demografik bilgiler açısından en yaygın şekilde kullanılan çalışmalar şunlardır: Kemal Karpat (1985) <em>Ottoman population 1830-1914: demographic and social characteristics / Osmanlı Nüfusu 1830-1914: Demografik ve Toplumsal Özellikler</em> (Madison: University of Wisconsin Press), sırf rakamların dökümünü yapmasına ve çözümlemelere az yer vermesine rağmen yine de çok yararlıdır ve Justin McCarthy (1982) <em>The Arab world, Turkey and the Balkans (1878-1914): a handbook of historical statistics</em> / <em>Arap Dünyası, Türkiye ve Balkanlar (1878-1914): tarihsel istatistikler el kitabı</em> (Boston: G.K. Hall). Justin McCarthy’nin bir diğer çalışması olan (1983) <em>Muslims and minorities: the population of Ottoman Anatolia and the end of the Empire / Müslümanlar ve Azınlıklar: Osmanlılar Zamanında Anadolu Nüfusu ve İmparatorluğun Sonu</em> (New York: New York University Press), Osmanlılar zamanındaki Anadolu nüfusunu Osmanlı kayıtlarına göre tam olarak resmetme yolunda tek girişim olup Ermeni eleştirmenlerin sert saldırılarına uğramıştır. Yine aynı yazarın, (1995) <em>Death and exile: the ethnic cleansing of Ottoman Muslims, 1821-1922</em> (Princeton: Darwin) adlı çalışması, kabul etmek gerekir ki tek taraflı bir anlatımdır; her ne kadar öyleyse de, Osmanlı tarihinin çoğunlukla ihmale uğramış bir yönüne odaklanmaktadır ki bu konu oysa hayati önemdeydi (1923’te Türkiye’de yaşayanların hemen hemen üçte birinin ailesinin geçmişinde zorunlu göç olayı yaşanmıştı).</p>

    <p>Sultan Abdülhamit’in 1876’dan 1909’a kadar süren saltanat dönemine ilişkin gerçekler ve ayrıntılar yeterince belgelenmemiştir. Bu dönem uzun bir zaman, bir gerici istibdat ve duraklama dönemi olarak görülmüştü. Bu dönemi yeniden bir değerlendirmeye tâbi tutan ve onu Tanzimat’ın doruğu olarak gören ilk kişi Lewis olmuştu. Bu temayı sonradan Shaw, makalelerinde ve yukarıda adı geçen tarihinin bu dönemi ele alan bölümünde işledi. Shaw’ın kitabının sonunda (s. 453-454’te) ve Jean Deny (1954) “Abd al-Hamid II (Gazi) (Abdülhamid)“ (<em>Encyclopaedia of Islam,</em> 2. baskı, Leiden: E.J. Brill, c. 1 (tekrar basımı 1960), s. 63-65’te, mevcut kaynakçaya ilişkin incelemelere yer verilmiştir. Rejimin ideolojik temelleri ve kendi görüntüsünü ülkede ve yurt dışında yansıtma çabalarına dair çok ilginç yeni bir çalışma için: Selim Deringil (1998) <em>The well-protected domains: ideology and the legitimation of power in the Ottoman Empire 1876-1909</em> (Londra: I.B. Tauris).</p>

    <p>Jön Türkler’in Abdülhamit’e muhalefetiyle ise daha fazla ilgilenilmektedir. Ernest Ramsaur’un kitabı (1957) <em>The Young Turks: prelude to the revolution of 1908</em> (New York: Russell &amp; Russell) [Türkçesi: <em>Jön Türkler ve 1908 İhtilali,</em> çev. Nuran Ülken, İstanbul: Sander Yayınları, 1972] uzun bir zamandan beri klâsik bir yapıttı. Ama, Şükrü Hanioğlu’nun muhalefetteki Jön Türk tarihi üzerine iki kitabı (1995 ve 2001), onun yerini almış bulunmaktadır: <em>The Young Turks in opposition</em> (Oxford: Oxford University Press) ve <em>Preparing for a revolution: the Young Turks 1902-1908</em> (Oxford: Oxford University Press). Birçok ülkedeki yoğun arşiv araştırmalarına dayanan bu iki kitap, kuşkusuz bu konunun en iyi ve en tamama ermiş çalışmaları olarak kalacaktır.</p>

    <p>Türk ulusçuluğunun Abdülhamit’in saltanatı sırasındaki büyüyüşünü David Kushner (1977) <em>The rise of Turkish nationalism 1876-1908 / Türk Ulusçuluğunun Yükselişi 1876-1908</em> (Londra: Frank Cass) adlı kitabında işlemiştir.</p>

    <h2 class="sigil_not_in_toc">Jön Türk dönemi (1908-1950)</h2>

    <p>Jön Türk devrimi ve II. Meşrutiyet dönemi bazı üstün nitelikli çalışmaların konusu olmuştur. II. Meşrutiyet Devrimi sırasında geçen olaylar için: Aykut Kansu (1997) <em>The revolution of 1908 in Turkey</em> (Leiden: E.J. Brill). Bu çalışma şu kitapla birlikte okunmalıdır: Feroz Ahmad (1969) <em>The Young Turks: The Committee of Union and Progress in Turkish Politics 1908-14</em> (Oxford: Clarendon Press) [Türkçesi: <em>İttihat ve Terakki (1908-1914),</em> çev. Nuran Yavuz, İstanbul: Kaynak Yayınları, 1984]. Feroz Ahmad’ın bu çalışması, 1908-1913 yıllarını ayrıntısıyla ama sırf siyasal açıdan ele almakta, yazarın makalelerinden derlenen <em>İttihatçılıktan Kemalizme,</em> çev. Fatmagül Berktay (İstanbul: Kaynak Yayınları, 1985) adlı kitabı ise sonraki döneme (1913-1918) ilişkin değerli bilgiler içermektedir. Sina Akşin’in (1987) <em>Jön Türkler ve İttihat ve Terakki</em>’si (İstanbul: Remzi Yayınevi), ilk kez 1980’de yayınlanmıştı ve halen II. Meşrutiyet dönemine ilişkin en iyi genel tarihtir. Aynı yazarın doktora tezi olan (1970) <em>31 Mart Olayı</em> (Ankara: Ankara Üniversitesi Siyasal Bilgiler Fakültesi), 1909 karşıdevrimini ele almakta olup Jön Türk hareketinin niteliğinin anlaşılmasında çok yararlı katkıları olmaktadır. Hikmet Bayur’un, ilk kez 1940’larda yayınlanmış olan, on ciltlik <em>Türk İnkılâbı Tarihi</em> (10 ciltte 3 bölüm, 2. baskı Ankara: Türk Tarih Kurumu, 1983), İttihatçı aleyhtarı önyargısına rağmen, o döneme ilişkin bir bilgi hazinesi olarak halen aşılmamıştır ve kuşkusuz aşılmadan da kalacaktır. II. Meşrutiyet üzerine tarih yazıcılığında önemli bir boşluk, liberal muhalefeti inceleyen bir çalışmayla doldurulmuştur: Ali Birinci (1990) <em>Hürriyet ve İtilâf Fırkası</em> (İstanbul: Dergâh).</p>

    <p>Jön Türkler’in Birinci Dünya Savaşı sırasında bir “ulusal ekonomi“ kurma girişimlerini Zafer Toprak incelemiştir (1982): <em>Türkiye’de “Milli İktisat” 1908-1918</em> (Ankara: Yurt Yayınları). Savaş yıllarının siyasal ve toplumsal gelişmeleri, olaylara tanık olan seçkin Türk gazetecisi Ahmet Emin Yalman tarafından ele alınmıştır (1930): <em>Turkey in the World War / Dünya Savaşı’nda Türkiye</em> (New Haven: Yale University Press).</p>

    <p>Türk toplumunda devam eden kimlik bunalımı yüzünden, Jön Türk dönemindeki entelektüel tartışmalar (bir ölçüde bunlar bugün de halen sürmekte), çok sayıdaki kitap ve makaleye konu olmuştur. Niyazi Berkes’in yukarıda sözü edilen <em>Development of secularism</em>’i (<em>Türkiye’de Çağdaşlaşma</em>) en önemli başlangıç kitaplarından biridir. Başvurulacak diğer çalışmalar şunlardır: Hilmi Ziya Ülken (1979) <em>Türkiye’de Çağdaş Düşünce Tarihi</em> (2. baskı, İstanbul: Ülken), içinde önemli bütün düşünürler için tanıtım yazıları bulunmaktadır; Taha Parla’nın (1985) önde gelen Jön Türk ideologu üzerine incelemesi <em>The Social and Political Thought of Ziya Gökalp, 1876-1924</em> (Leiden: E.J. Brill); Masami Arai’in çalışması (1992) <em>Turkish nationalism in the Young Turk era / Jön Türk döneminde Türk milliyetçiliği</em> (Leiden: E.J. Brill), esas olarak Jön Türk döneminin milliyetçi dergilerinin analizinden oluşmaktadır; Füsun Üstel’in (1997) en büyük milliyetçi örgütü inceleyen çalışması <em>İmparatorluktan Ulus-Devlete Türk Milliyetçiliği: Türk Ocakları 1912-1931</em> (İstanbul: İletişim) zikredilmelidir; keza François Georgeon’un (1980) <em>Aux origines du nationalisme turc: Yusuf Akçura (1876-1935</em>) (Paris) [<em>Türk Milliyetçiliğinin Kökenleri - Yusuf Akçura - (1876-1935),</em> çev. Alev Er, Ankara: Yurt Yayınları, 1986] adlı çalışması da zikredilmelidir; Şerif Mardin’in (1969) üstün çalışması <em>Continuity and change in the ideas of the Young Turks / Jön Türklerin Düşüncelerinde Süreklilik ve Değişim</em> (Robert College, School of Business Administration and Economics Occasional Papers) ve yine Şerif Mardin’in (1964) <em>Jön Türklerin Siyasi Fikirleri 1895-1908</em> (Ankara: Türkiye İş Bankası). Uriel Heyd’in (1950) yine Ziya Gökalp ve onun düşünceleri üzerine olan eski çalışması halen yararlıdır: <em>Turkish nationalism and western civilisation</em> (Londra: Luzac). Kitapta Gökalp’in kısa ama mükemmel bir yaşamöyküsü verilmiştir. Heyd’in eski öğrencisi David Kushner, milliyetçilik hareketinin ilk döneminin bir toplubakışını bize kısa, özlü, ama sağlam bir şekilde sunmuştur: (1977) <em>The rise of Turkish nationalism 1876-1908</em> (Londra: Frank Cass). İslâmcı akımı Esther Debus incelemiştir (1991): <em>Sebilürreşad: eine vergleichende Untersuchung zur Islamischen Opposition der vor -und nach- kemalistischen Ära</em> (Frankfurt am Main: Peter Lang). Adından da anlaşıldığı gibi bu çalışma Jön Türk dönemiyle sınırlı kalmamaktadır.</p>

    <p>Birinci Dünya Savaşı’nın askerî tarihi konusunda Türkiye’nin kendi resmî savaş tarihi bulunmaktadır: Fahri Belen (1963-1967) <em>Birinci Dünya Harbinde Türk Harbi</em> (Ankara: Genelkurmay Harb Tarihi ve Stratejik Etüt Başkanlığı, 5 cilt). Bu kaynağı ve diğer Türk askerî kaynaklarını büyük ölçüde kullanan bir çalışma: Edward Erickson (2001) <em>Ordered to die: a history of the Ottoman army in the First World War</em> (Westport: Greenwood). Bu çalışma kendisi gibi sırf askerî tarihi işleyen çok daha eski ama yine de ilginçliğini koruyan ve önemli bilgi ve veriler sunan bir kitabın yerini almıştır: Maurice Larcher (1926) <em>La guerre turque dans la guerre mondiale</em> / <em>Dünya Savaşında Türk Savaşı</em> (Paris). Savaş çabalarının önemli bir yönüne, yani Alman subayların rolüne dikkat çeken iki çalışma için: Jehuda L. Wallach (1976) <em>Anatomie einer Militärhilfe: die preussisch-deutschen Militärmissionen in der Türkei 1835-1919</em> (Düsseldorf: Droste) ve Ulrich Trumpener (1968) <em>Germany and the Ottoman Empire, 1914-1918</em> / <em>Almanya ve Osmanlı İmparatorluğu 1914-1918</em> (Princeton: Princeton University).</p>

    <p>Ermeni meselesi üç çeyrek yüzyıldır şiddetli bir tartışmanın konusudur. Bu tartışma üzerine bir inceleme için: Gwynne Dyer (1976) “Turkish ‘falsifiers’ and Armenian ‘deceivers’: historiography and the Armenian massacres“ / “Türk ‘Saptırmacılar’, Ermeni ‘Hilekârlar’: Tarih Yazıcılığı Ve Ermeni Katliamları“, <em>Middle Eastern Studies,</em> 12, s. 99-107. 1976’dan bu yana tek yanlı faaliyetler sürmekte olup Türk ya da Ermeni mali desteğiyle çok sayıda yayın yapılmış bulunmaktadır. Şimdiye dek kullanılmamış malzemeden yararlanan, Ermeni taraftarı en önemli çalışma Vahakn N. Dadrian’a aittir. Kendisi, savaş sonrası kurulan Osmanlı divanıharbinin (askerî mahkeme) tutanak ve kararları üzerine olan araştırmalarının sonuçlarını çeşitli yerlerde yayınlamış bulunuyor. Ama en kapsamlısını (1995’te) yayınladı: <em>The history of the Armenian genocide: ethnic conflict from the Balkans to Anatolia</em> (Providence/Oxford: Berghahn). Dadrian bazen, 1915’te yaşanan şiddeti İslâm veya Türk kültürünün doğal bir parçasıymış gibi açıklamakta olduğu izlenimini veriyor. Türk okuyucusu, Dadrian’ın çizgisinden Taner Akçam sayesinde haberdar oldu, öncelikle de onun 1999’daki bir çalışmasıyla: <em>İnsan Hakları ve Ermeni Sorunu: İttihat ve Terakki’den Kurtuluş Savaşına</em> (Ankara: İmge). Ancak Akçam, kendisinin Alman arşivlerindeki orijinal incelemelerini de eklemiş bulunuyor.</p>

    <p>İstanbul’un savaş sonrasındaki durumu iki yazar tarafından işlenmiştir: Sina Akşin (1983) <em>İstanbul Hükümetleri ve Millî Mücadele</em> (İstanbul: Cem) adlı kitabında Sultan’ın hükümetlerinin siyasalarını incelemekte ve Nur Bilge Criss (1999) ise, <em>Istanbul during the allied occupation 1918-1923</em> (Leiden: E.J. Brill) [Türkçesi: <em>İşgal Altında İstanbul,</em> İstanbul: İletişim, 1993] adlı çalışmasında işgal güçlerinin siyasaları üzerinde durmaktadır.</p>

    <p>Sevr ve sonra da Lozan Antlaşması’nı doğuran savaş sonrasının diplomasisini iki yazar konu edinmiştir: Paul C. Helmreich (1974) <em>From Paris to Sèvres: the partition of the Ottoman Empire at the peace conference of 1919-1920</em> / <em>Paris’ten Sevr’e: Osmanlı İmparatorluğu’nun 1919-1920 Barış Konferansı’nda Taksim Edilişi</em> (Columbus: Ohio State University Press) ile Büyük Güçler’in diplomasisini incelemiş ve Salahi Ramsdan Sonyel (1975) <em>Turkish diplomacy 1918-1923: Mustafa Kemal and the Turkish national movement / Türk Diplomasisi 1918-1923: Mustafa Kemal ve Türk Ulusal Hareketi</em> (Londra ve Beverley Hills: Sage Publications) ile Türk milliyetçilerinin diplomasisine ağırlık vermiştir. Stefanos Yerasimos (1979) <em>Türk-Sovyet İlişkileri Ekim Devrimi’nden Milli Mücadeleye</em> (İstanbul: Gözlem) adlı kitabında, Müdafaa-i Hukukçular ile Bolşevikler arasındaki ilişkiler üzerinde durmaktadır.</p>

    <p>“Milli Mücadele“, yani Anadolu’daki ulusal direniş tarihine ilişkin çok fazla sayıda yayın mevcuttur. İçlerinde, Stanford Shaw’in (2000) 6 ciltlik dev çalışması, İngilizcede yazılmış en kapsamlı çalışmadır: <em>From empire to republic: the Turkish war of liberation 1918-1923: a documentary study</em> (Ankara: Türk Tarih Kurumu). Diğer yararlı giriş kitapları şunlardır: M. Tayyib Gökbilgin’in (1959 ve 1965) 2 ciltlik çalışması <em>Milli Mücadele başlarken</em> (Ankara: Türkiye İş Bankası), Osmanlı hükümet arşivine, gazetelere ve anılara dayanmaktadır ve Selâhattin Tansel (1973-1975), <em>Mondros’tan Mudanya’ya Kadar</em> (Ankara: Başbakanlık Kültür Müsteşarlığı, 4 cilt)’nda, Ankara’daki Türk İnkılâp Tarihi Enstitüsü arşivinden yararlanmıştır. Sabahattin Selek’in (1976) <em>Anadolu İhtilâli</em> (6. baskı, İstanbul: Cem, 1976), önde gelen bir solcu gazeteci tarafından yapılmış ilginç bir revizyonist tarih yazıcılığı girişimidir. Ayrıca, Paul Dumont’ın (1983) kısa ama mükemmel çalışması da, <em>1919-1924 Mustafa Kemal invente la Turquie moderne / 1919-1924 Mustafa Kemal Çağdaş Türkiye’yi Yaratıyor</em> (Brussels: Complexe), okunmaya değerdir. Bölgesel “Müdafaa-i Hukuk“ hareketlerinin geçiş dönemini Bülent Tanör (1992) işlemiştir: <em>Türkiye’de Yerel Kongre İktidarları (1918-1920</em>) (İstanbul: AFA). Erik J. Zürcher’in (1984) çalışması <em>The Unionist factor: the role of the Committee of Union and Progress in the Turkish national movement 1905-1926</em> (Leiden: E.J. Brill) [Türkçesi: <em>Milli Mücadelede İttihatçılık,</em> çev. Nüzhet Salihoğlu, İstanbul: Bağlam Yayınları, 1987], dikkatini imparatorluk ile Cumhuriyet arasındaki devamlılık üzerine toplayarak iç siyaset ve Müdafaa-i Hukuk hareketini incelemektedir. L. Carl Brown’ın (1996) <em>lmperial legacy: the Ottoman imprint on the Balkans and the Middle East</em> (New York: Columbia), ilginç ve yenilik getiren makaleleri bir araya getirmiştir; bu makaleler Türkiye’nin savaş sonrası deneyimini karşılaştırmalı bir bakış açısıyla ele almaktadır ki buna çok ihtiyacımız var.</p>

    <p>Genelkurmay Harp Tarihi Dairesi’nin Birinci Dünya Savaşı üzerine olduğu gibi bağımsızlık savaşının sırf askerî yönleri üzerine de birçok ciltten oluşan bir tarih çalışması mevcuttur.</p>

    <p>Çok şükür, modern Türkiye’nin kurucusu Mustafa Kemal Paşa Atatürk’ün yaşamöyküsü üzerine akademik bir çalışma nihayet yapılmış bulunuyor: Andrew Mango (1999) <em>Atatürk</em> (Londra: John Murray), mevcut basılı tüm kaynaklara dayanmaktadır ve olağanüstü güzel yazılmıştır. Bu çalışma, hem Şevket Süreyya Aydemir’in 3 ciltlik (1976) <em>Tek Adam: Mustafa Kemal 1881-1919</em> (6. baskı, İstanbul: Remzi) ve hem de Lord Kinross’un [Patrick Balfour] (1964) <em>Atatürk: the rebirth of a nation</em> (2. baskı, Londra: Weidenfeld &amp; Nicolson) [Türkçesi: <em>Atatürk. Bir Milletin Yeniden Uyanışı,</em> çev. A. Tezel, İstanbul: Sander Yayınları, 1972] adlı çalışmalarının tahtına kurulmuştur. Aydemir, çok sayıda özel belge derlemelerine ulaşabilip onları kullanmış, Kinross ise Atatürk döneminden hayatta kalan birçok kişiyle konuşmuştur. Son yıllarda yapılan çalışmalardan yararlanan yeni yayınlanan iyi bir özetleyici çalışma şudur: A.L. Macfie (1994) <em>Atatürk</em> (Londra: Longman) çok daha kısadır, tam bir biyografi çalışması değil de daha çok bir biyografi denemesidir, ama konuyu ele alırken ilginç ve yeni eleştirilerde bulunmuştur.</p>

    <p>Ali Kazancıgil ve Ergun Özbudun (yay. yön.) (1981) <em>Atatürk: founder of a modern state / Atatürk: Çağdaş Bir Devletin Kurucusu</em> (Londra: C. Hurst &amp; Company), Atatürk’ün yaşamöyküsü değildir ama onun düşünceleri ve mirası üzerine yazılmış ve önemle tavsiye olunacak bir makaleler derlemesidir. Aynı tavsiye Jacob Landau (yay. yön.) (1984) <em>Atatürk and the modernisation of Turkey / Atatürk ve Türkiye’nin Çağdaşlaşması</em> (Boulder: Westview) adlı çalışma için de geçerlidir. Özellikle Atatürk için yazılmış yapıtlarla ilgilenenler için, Muzaffer Gökman’ın üç ciltlik kaynakçası (1963-1977) <em>Atatürk ve Devrimleri Tarihi Bibliyografyası</em> (İstanbul: Milli Eğitim Bakanlığı), çeşitli dillerden 10 bin kadar yapıtın adını vermektedir.</p>

    <p>Kurtuluş Savaşı sırasında Mustafa Kemal’e karşı süren ülke içindeki muhalefet, çoğunlukla Millet Meclisi tutanaklarının kullanılmış olduğu esaslı bir çalışmanın konusunu oluşturmaktadır: Ahmet Demirel (1994) <em>Birinci Meclis’te Muhalefet: İkinci Grup</em> (İstanbul: İletişim).</p>

    <p>Erken Cumhuriyetin siyasal gelişmeleri konusunda başvurulacak kitap Mete Tunçay’ın (1989) <em>T.C.’nde Tek Parti Yönetimi’nin Kurulması (1923-1931)</em> (2. baskı, İstanbul: Cem) adlı çalışmasıdır. Aynı yazarın, 1967’deki ilk baskısından bu yana iyice gözden geçirilmiş ve genişletilmiş olan <em>Türkiye’de Sol Akımlar (1908-1925)</em> (4. baskı, İstanbul: BDS, 1991, 2 cilt) adlı çalışması ise, (Cumhuriyet’in kuruluşundan önceki ve sonraki dönemlerdeki) siyasal solun tarihi üzerine genel kabul görmüş bir başvuru kitabıdır. Bu kitap, aşırı sağcı yazar Fethi Tevetoğlu’nun tanınmış çalışması (1967) <em>Türkiye’de Sosyalist Ve Komünist Faâliyetler (1910-1960)</em> (Ankara: Komünizmle Mücadele) ile aradaki farklılıkları görmek için karşılaştırılabilir. Erik J. Zürcher’in (1991) <em>Political opposition in the early Turkish republic: the progressive republican party 1924-1925</em> (Leiden: E.J. Brill) [Türkçesi: <em>Terakkiperver Cumhuriyet Fırkası,</em> çev. Gül Çağalı Güven, İstanbul: Bağlam Yayınları, 1992] adlı çalışması, Müdafaa-i Hukuk hareketi içerisindeki ayrılığı ve Atatürk’ün karşısındaki siyasal rakiplerin 1925 Kürt isyanından sonra tasfiyesini ele almaktadır. Bu ayaklanma ve genel olarak Kürt sorunu için okuyucu antropolog Martin van Bruinessen’in çalışmasına (1992) başvurmalıdır: <em>Agha, shaikh and state: the social and political structures of Kurdistan</em> (Londra: Zed Books) [Türkçesi: <em>Ağa, şeyh ve devlet: Kürdistan’ın Sosyal ve Politik Örgütlenmesi,</em> çev. Remziye Arslan, Ankara: Öz-Ge Yayınevi, tarihsiz]. Bu kitap yazarın 1978 tarihli akademik çalışmasının yeniden gözden geçirilmiş baskısıdır. Bu konuya ilişkin bir diğer İngilizce kitap: Robert Olson (1989) <em>The emergence of Kurdish nationalism and the Sheikh Said rebellion, 1880-1925 / Kürt Ulusçuluğunun Doğuşu ve Şeyh Sait İsyanı, 1880-1925</em> (Austin: University of Texas Press). Kitap, bu isyanı uzun uzadıya anlatması ve İngilizlerin siyaset oluşturma sürecinin iç yüzünün anlaşılmasını sağlaması açısından ilginçtir, ama Türk tarihine ilişkin kısımları güvenilmezdir. İktidardaki Kemalist partinin yönetim tarihi için: Hakkı Uyar (1998) <em>Tek Parti Dönemi ve Cumhuriyet Halk Partisi</em> (İstanbul: Boyut). Kemalizme karşı en kararlı meydan okuyan bir akım haline gelen İslâmi akımın tahlili için: Şerif Mardin (1989) <em>Religion and social change in modern Turkey: the case of Bediüzzaman Said Nursi</em> (New York: State University of New York Press) [Türkçesi: <em>Türkiye’de Din ve Toplumsal Değişme: Bediüzzaman Said Nursi Olayı,</em> çev. Metin Çulhaoğlu, İstanbul: İletişim Yayınları, 1992). İlk bölümdeki toplumbilimcilerin kendine özgü dili aşıldığı andan itibaren kitabın yeni anlayışlarla yüklü olduğu görülür.</p>

    <p>1920’ler ve 1930’larda Türkiye’nin toplumsal, ideolojik ve siyasal dönüşümü üzerine birçok kitap yazılmış bulunmaktadır. İçlerinden bazısı o tarihlerden bu yana ihmale uğramıştır. Oysa görgü tanıklığına dayanan anlatımları ve birer bilgi kaynağı olmalarından dolayı bu çalışmalar hâlâ bir değere sahiptirler. Bilhassa şunlar önerilir: Elliot Grinnell Mears (yay. yön.) (1924) <em>Modern Turkey: a politico-economic interpretation 1908-1923</em> / <em>Çağdaş Türkiye: Bir Siyasal-Ekonomik Yorum 1908-1923</em> (New York: Macmillan); Henry Elisha Ailen (1935) <em>The Turkish transformation: a study in social and religious development / Türkiye’nin Dönüşümü. Toplumsal ve Dinsel Gelişme Üzerine Bir İnceleme</em> (Chicago: University of Chicago, yeniden basımı, New York: Greenwood Press, 1968); August Ritter von Kral (1937) <em>Das Land Kamâl Atatürks: Der Werdegang der modernen Türkei</em> (2. baskı, Viyana: Wilhelm Braumüller); Kurt Ziemke (1930) <em>Die neue Türkei: politische Entwicklung 1914-1929 / Yeni Türkiye, Siyasal Gelişme 1914-1929</em> (Stuttgart: Deutsche Verlagsanstalt).</p>

    <p>1930’daki uysal muhalefet deneyimi (ama o kadar da uysal çıkmamıştı), Walter F. Weiker’in kitabının (1937) konusudur: <em>Political tutelage and democracy in Turkey: The Free Party and its aftermath / Türkiye’de Siyasal Vesayet ve Demokrasi. Serbest Fırka ve Doğurduğu Sonuçlar</em> (Leiden: E.J. Brill,). Kitap, bir tarihçinin değil daha çok bir siyaset bilimcinin çalışmasıdır, ama yine de yararlıdır. Atatürk ve İnönü zamanındaki tek parti yönetimi dönemi Cemil Koçak (1986) tarafından <em>Türkiye’de Milli Şef Dönemi (1938-1945)</em> (Ankara: Yurt Yayınları) adlı kitapta ustalık ve başarıyla anlatılmış bulunmaktadır. Türkiye’nin İkinci Dünya Savaşı’ndaki tarafsızlığı Selim Deringil’in kitabında (1989) hakkıyla incelenmiştir: <em>Turkish foreign policy during the Second World War: an “active” neutrality / İkinci Dünya Savaşı Sırasında Türk Dış Siyaseti: “aktif” tarafsızlık</em> (Cambridge: Cambridge University Press). Kitap, İnönü’nün siyasetlerine çok sıcak bakmaktadır. İnönü döneminin hoş olmayan bir yönü, ayrımcı 1942 varlık vergisi, şu çalışmada yer bulmuştur: Rıfat N. Bali (1999) <em>Bir Türkleşme Serüveni (1923-1945): Cumhuriyet Yıllarında Türkiye Yahudileri</em> (İstanbul: İletişim). Cumhuriyet’in homojen bir ulus haline getirilme sürecinin azınlıkları etkileyişini en iyi işleyen bir çalışmadır. Bir süre İkinci Dünya Savaşı’nda ve sonra da Soğuk Savaş sırasında ciddi bir siyasal güç haline gelmeye yüz tutmuş olan pan-Türkçü hareket, hareketin önde gelen şahsiyetleri ve yayınlarıyla birlikte Landau’nun kitabında anlatılmıştır: Jacob M. Landau (1981) <em>Pan-Turkism in Turkey: a study of irredentism / Türkiye’de pan-Türkizm: İrredentizm üzerine bir inceleme</em> (Londra: C. Hurst &amp; Company). Kitabın, Sovyetler Birliği’nin yıkılışının yol açtığı değişikleri içeren bir ikinci (1995) baskısı yeni bir isim altında mevcuttur: <em>Pan-Turkism: from irredentism to cooperation</em> (Londra: Hurst). Mahmut Goloğlu’nun (1968-1971) <em>Millî mücadele tarihi</em> (Ankara: özel baskı, 5 cilt) ve yazarın bunun devamı olan (1972-1974) <em>Türkiye Cumhuriyeti tarihi</em> (Ankara: özel baskı, 3 cilt) adlı çalışmaları 1919-1945 döneminin tarihini oluşturmakta olup Türk kaynaklarını, bilhassa da Millet Meclisi tutanaklarını esas almaktadırlar.</p>

    <p>Kemalist ideoloji ve bu ideolojinin çağdaşlaşma ve demokrasiyle olan ilişkisi üzerine ilginç ve eleştirel bir tartışma için bkz. Levent Köker (1990) <em>Modernleşme, Kemalizm ve Demokrasi</em> (İstanbul: İletişim Yayınları).</p>

    <p>Savaş ertesinde çok partili siyasete ve ekonomik liberalizme geçiş Kemal Karpat’ın (1959) <em>Turkey’s politics: the transition to a multi-party system</em> (Princeton: Princeton University Press) adlı kitabının konusudur ve bir Batı dilinde bir Türk yazar tarafından yapılmış Cumhuriyete ilişkin ilk ciddi tarihsel inceleme olup Demokratlar henüz iktidardayken yazılmıştır. İlginçtir, Karpat kitabının sonunda birtakım reformlar tavsiye etmiş ve bunlar (olacağını öngörmediği) 1960 askerî darbesi sonrasında yaşama geçirilmiştir. Aynı konuda Taner Timur’un (1991) çalışması <em>Türkiye’de çok partili hayata geçiş</em> (İstanbul: İletişim Yayınları), siyasal soldan görüldüğü şekilde geçiş dönemine ilişkin kısa ama yeni düşüncelere ve düşünme yollarına yol açıcı bir çözümlemedir.</p>

    <h2 class="sigil_not_in_toc">Huzursuz bir demokrasi (1950-1992)</h2>

    <p>Feroz Ahmad’ın savaş ertesi döneme toplu bakış sunan (1977) <em>The Turkish experiment in democracy 1950-1975</em> / <em>Türkiye’nin Demokrasi Deneyimi 1950-1975</em> (Londra: C Hurst &amp; Company) adlı çalışması belgelerle desteklenmiş olup dönemin Türk basınından ve ilgili kişilerle yapılmış mülakatlardan yararlanılmıştır. Ecevit’in ve onun siyasetinin hâlâ Türkiye’nin büyük umudu olarak görüldüğü bir zamanda kaleme alınmış olduğuna dair belirtiler taşımaktadır.</p>

    <p>Türkiye ile ABD arasındaki ilişkilerin 1950’lerde gelişmesi, Amerika’da Türkiye’ye karşı yeniden bir ilgi uyandırıp kısa zamanda çok büyük sayıda yeni yayına neden olmuştu. İçlerinden bazıları, yazarlarının Türk toplumuna ilişkin doğrudan doğruya kendi özgün betimlemeleri olduğu için halen okunmaya değerdir: Richard D. Robinson (1963) <em>The first Turkish republic: a case study in national development</em> / <em>Birinci Türkiye Cumhuriyeti: Ulusal Kalkınma Üzerine Bir Örnek-olay Çalışması</em> (Cambridge, MA: Harvard University Press); Eleanor Bisbee (1956) <em>The New Turks: pioneers of the republic, 1920-1950</em> / <em>Yeni Türkler. Cumhuriyetin Öncüleri 1920-1950</em> (3. baskı, Philadelphia: University of Pennsylvania) ve Robert E. Ward ve Dankwart A. Rustow (yay. yön.) (1964) <em>Political modernization in Japan and Turkey</em> / <em>Japonya ve Türkiye’de Siyasetin Çağdaşlaşması</em> (Princeton: Princeton University Press), çağdaş Türkiye’ye ilişkin çok az sayıdaki karşılaştırmalı incelemelerden biridir. Frederick W. Frey’in (1965) Türk milletvekillerinin geçmişlerini ve davranışlarını tahlil eden <em>The Turkish political elite / Türk Siyaset Seçkinleri</em> (Cambridge, MA: MIT) adlı çalışması savaşın hemen ertesindeki dönemle sınırlı kalmamakla beraber, Kemalizm ve Kemalizm sonrası meclisler arasındaki büyük farklılıklar üzerinde dikkatle durmaktadır.</p>

    <p>Demokrat Parti yönetimini sona erdiren darbe için bkz. Walter F. Weiker (1963) <em>The Turkish revolution 1960-1961: aspects of military politics</em> (Washington D.C.: Brookings Institution). Oldukça ılımlı şekilde işlenmiştir, Robinson’un çalışmasıyla karşılaştırmada yararlanılabilir.</p>

    <p>“İkinci Türkiye Cumhuriyeti”, yani 1960 ve 1980’de gerçekleşmiş iki askerî darbe arasındaki yıllar, kuşkusuz yukarıda anılan kitapların bazıları tarafından ele alınmış bulunmaktadır. Bu sanayileşme, hızlı toplumsal değişme ve artan siyasal istikrarsızlık dönemi, Kemal Karpat’ın (yay. yön.) (1973) <em>Social change and politics in Turkey: a structural-historical analysis</em> / <em>Türkiye’de Toplumsal Değişim ve Siyaset: Bir Yapısal ve Tarihsel Çözümleme</em> (Leiden: E.J. Brill) ve Ergun Özbudun’un (1984) hemen hemen aynı adı taşıyan ama çok farklı olan <em>Social change and political participation in Turkey</em> / <em>Türkiye’de Toplumsal Değişim ve Siyasete Katılım</em> (Princeton: Princeton University Press) adlı kitaplarında da işlenmiştir. Birinci kitap bir makaleler derlemesi olup ikincisi ise bir siyaset bilimcisinin kaleminden bir monografidir. Jacob Landau’nun (1974) <em>Radical politics in modern Turkey</em> (Leiden: E.J. Brill) adlı kitabı yararlı bir çalışma olmakla beraber bu dönemde Türkiye’de faal olan sağcı ve solcu köktenci grupların kuru bir kataloğudur. Bu gruplar Oehring’in kitabına (1984) da konu olmuştur, ancak yasadışı olanları değil sadece yasal olanları ele alınmıştır: Otmar Oehring, <em>Die Türkei im Spannungsfeld extremer Ideologien (1973-1980): eine Untersuchung der politischen Verhältnisse</em> (Berlin: Klaus Schwarz). Igor Lipovski (1992) <em>The socialist movement in Turkey 1960-1980</em> (Leiden: E.J. Brill), Türkiye İşçi Partisi’ni odak almış yararlı bir incelemedir, ama Mehmet Ali Aybar, Sadun Aren ya da Kemal Sülker gibi, hareketin önde gelenlerinin yayınlanmış anılarıyla karşılaştırılması gerekir.</p>

    <p>Türk siyasetinde İslâm’ın rolü, belki de en hararetle tartışılan bir meseledir. Bu konuda Binnaz Toprak tarafından yapılmış (1981) <em>Islam and political development in Turkey</em> / <em>Türkiye’de İslam ve Siyasal Gelişme</em> (Leiden: E.J. Brill) adlı parlak bir inceleme ve Richard Tapper’in yayın yönetmenliğini yapmış olduğu (1991) <em>Islam in modern Turkey: religion, politics and literatüre in a secular state / Çağdaş Türkiye’de İslam: Laik Bir Devlette Din, Siyaset ve Edebiyat</em> (Londra: I.B. Tauris) adlı bir derleme mevcuttur. Bu derleme 1988’de Londra Üniversitesi SOAS’ta (The School of Oriental and African Studies) yapılmış bir atölye çalışmasının sonuçlarını sunmakta olup, bugünün meseleleri üzerine büyük ölçüde toplumbilimcilerin görüş noktasından ilginç makaleler içermektedir. H. Wedel (1991) <em>Die türkische Weg zwischen Laizismus und Islam</em> (Opladen: Institut für Türkeistudien) İslâm’ın sosyal ve siyasal rolünün kısa ama ilginç bir tahlilidir. Modernleşme ve İslâm arasındaki ilişkiyi antropolojik açıdan tahlil ederek büyük bir yenilik getiren çalışma, Günter Seufert’in (1997) çok övgüyle tavsiye edilen kitabıdır: <em>Politischer Islam in der Türkei: Islamismus als symbolische Repräsentation einer sich modernisierenden muslimischen Gesellschaft</em> (Stutgart, Franz Steiner). Alevi topluluğunun artan şekilde kendi varlığının farkına varması son birkaç yıldır bilhassa Türkiye’de bir yayın bolluğunu getirmiştir, ama bir yabancı gözlemcinin de çok ilginç bir incelemesi bulunmaktadır: Karin Vorhoff (1995) <em>Alevitische Identität</em> (Berlin: Klaus Schwarz).</p>

    <p>Irving Schick ve Ahmet E. Tonak’ın çalışması olan (1986) <em>Turkey in Transition. New Perspectives, 1923 to the Present</em> (Londra: Oxford University Press), 1980 darbesi sonrasında akademik yaşamları yasaklanmış solcu Türk entelektüellerinin makalelerinden oluşan ilginç bir derlemedir. 1960-1971 dönemine ait okunmaya değer bir diğer makaleler kitabı için bkz. William Hale (yay. yön.) (1976) <em>Aspects of Modern Turkey</em> / <em>Çağdaş Türkiye’nin Görünümleri</em> (Londra: Bowker). 1973’te Durham’da yapılmış bir konferansın sonuçlarını içeren bu kitapta, birtakım seçkin İngiliz gözlemcisi tarafından Türkiye üzerine çeşitli konular ele alınmaktadır.</p>

    <p>1971 muhtırasıyla gelen darbe, eski dışişleri bakanı İsmail Cem (İpekçi)’nin (1972), titiz araştırıcılığının mükemmel bir eseri olan çalışmasının konusudur: <em>12 Mart</em> (İstanbul: Cem). Türkiye’nin 1970’lerin sonlarındaki siyasal karışıklıkları ve 1980 darbesi için bkz. George S. Harris (1985) <em>Turkey, Coping with Crisis / Bunalımın Üstesinden Gelen Türkiye</em> (Boulder: Westview Press). Kitapta seçilmiş yararlı bir kaynakça da bulunmaktadır. Clement Dodd (1979) <em>Democracy and Development in Turkey / Türkiye’de Demokrasi ve Kalkınma</em> (Londra: Eothen) adlı çalışmasında aynı dönemi incelemektedir. Sırf bir siyasal tarih (ve siyasal sistem çözümlemesi) olduğu için konuyu oldukça tek boyutlu işlemektedir.</p>

    <p>1970’ler antropolojik çalışmalarda bir patlamaya sahne olmuştu. Nermin Abadan-Unat, Fatma Mansur, Çiğdem Kağıtçıbaşı (ve diğerleri) gibi akademisyenlerce yapılmış bu çalışmalar bu incelemenin konusu dışında kalmaktadır, ama yine de, Türk köyü, gecekondu mahalleleri, aile yaşamı, seks ve cinsiyetin toplumdaki rolü gibi noktalar üzerine odaklaşmış olmalarından dolayı çok ilginç çalışmalardır.</p>

    <p>ABD’de modası oldukça geçmiş gibi gözüken alan incelemeleri el kitapları Almanya’da çok gelişmiş bulunmaktadır. Werner Kündig-Steiner ve özellikle Wolf Dietrich Hütteroth bu alanda iyi örnekler vermiştir.</p>

    <p>İkinci Cumhuriyetin ekonomi tarihi William Hale’in çalışmasındaki ana unsurdur: (1981) <em>The Political and Economic Development of Modern Turkey / Çağdaş Türkiye’nin Siyasal ve Ekonomik Kalkınması</em> (Londra: Croom Helm). 1960 sonrasındaki dönemde önceki dönemlere göre daha başarılıdır. Zvi Yehuda Hershlag’ın kitabı (1988) <em>The Contemporary Turkish Economy / Günümüz Türk Ekonomisi</em> (Londra: Routledge) verdiği bilgiler en güvenilir olan ekonomi çalışmasıdır. Konuyu 1980 darbesi ve “üçüncü Türkiye Cumhuriyeti“nin ötesine götürmektedir. Erken dönem için aynı yazarın (1968) <em>Turkey, the Challenge of Growth</em> / <em>Büyüme Güçlüğü</em> (Leiden: E.J. Brill) adlı çalışması halen yararlıdır. Savaşın hemen ertesindeki dönemde Türkiye’yi ziyaret eden Amerikan soruşturma ekiplerinin raporları, Türkiye ekonomisinin o zamanki durumu hakkında bir bilgi madenidir: Max Weston Thornburg (1949) <em>Turkey: an economic appraisal</em> (New York: Twentieth Century Fund) ve James S. Barker (yay. yön.) (1951) <em>The economy of Turkey: an analysis and recommendations for a development program</em> (Baltimore: Johns Hopkins). Türk ekonomi siyasetleri ve IMF’nin sevkindeki istikrar programlarına eleştirel bakış için bkz. Berch Berberoglu (1982) <em>Turkey in Crisis. From State Capitalism to Neocolonialism / Bunalımdaki Türkiye. Devlet Kapitalizminden Yeni Sömürgeciliğe</em> (Londra: Zed Books).</p>

    <p>1960’lar ve 1970’ler Türkiye’deki işçi hareketinin rüştünü ispatladığı yıllardı. Mehmet Şehmus Güzel’in halen yayımlanmamış olan doktora tezi ile çok sayıdaki Türkçe ve Fransızca makalesi ve Kemal Sülker’in (1976) <em>Yüz Soruda Türkiye’de İşçi Hareketleri</em> (3. baskı, İstanbul: Gerçek) işçi ve sendika hareketleri üzerine en iyi kaynaklardır. Oya Sencer’in (1969) <em>Türkiye’de İşçi Sınıfı</em> (İstanbul: Habora) adlı çalışması önemli bir ağırlığa sahip bulunmaktadır ama verdiği bilgileri ihtiyatla karşılamak gerekiyor.</p>

    <p>Türk işçilerinin 1960’ların başlarından itibaren Batı Avrupa’ya olan büyük çaptaki göç olgusu, ev sahibi Batı Avrupa ülkelerinde olağanüstü sayıda kitap ve makaleye yol açmıştır. Ancak sorunu genel olarak inceleyen çalışmalar çok az sayıdadır. Suzanne Paine’in çalışması (1974) <em>Exporting workers: the Turkish case / İşçi İhracı: Türkiye Örneği</em> (Londra: Cambridge University Press) en tanınanıdır, ama üzerinden 30 yıl geçmiş olup göçün niteliği bu süre zarfında köklü bir değişime uğramıştır. Aynı, miadını doldurma meselesi, Nermin Abadan-Unat’ın konuya ilişkin çalışmaları arasında en tanınmış olanı için de geçerlidir: (1976) <em>Turkish workers in Europe 1960-1975: a socio-economic reappraisal</em> (Leiden: E.J. Brill). Ancak, Abadan-Unat, işçi göçü üzerine yayın yapmayı son 25 yıldır sürdürdü ve onun kitap ve makaleleri başvurulacak değerdedir. Yakın zamanlara ait iki makale, konuya ilişkin bilgi içeren bir tartışma sunmaktadırlar: Rinus Penninx, “A Critical Review of Theory and Practice: The Case of Turkey / Kuram ve Uygulama Üzerine Eleştirel Gözle Bir İnceleme: Türkiye Örneği” (<em>lnternational Migration Review,</em> 16/4 (1982), s. 819-836) ve Ercan Uygur, “Policy, Productivity, Growth and Employment in Turkey, 1960-1989 and Prospects for the 1990’s / 1960-1989 Yıllarında Türkiye’de Siyaset, Verimlilik, Büyüme, İstihdam ve 1990’lara Dair Beklentiler“ (<em>Mediterranean Information Exchange System on International Migration and Employment</em> (MIES), 90/4 (1990) ILO yayını, Cenevre). Cenevre’den bir başka araştırmacı: Philip Martin (1991) <em>The unfinished story: Turkish labour migration to Western Europe</em> (ILO). Şaşılacak şekilde, işçi göçlerinin (ve geriye göçlerin) Türkiye’nin kendi üzerindeki sosyal ve kültürel etkilerine dair tek bir inceleme bulabilmiş değilim.</p>

    <p>Ordunun Türk siyasetindeki önemli rolü çığır açıcı iki makalede incelenmiş bulunmaktadır: Dankwart A. Rustow, “The Army and the Founding of the Turkish Republic / Ordu ve Türkiye Cumhuriyeti’nin Kuruluşu“ (<em>World Politics,</em> 7 (1959), s. 513-552), tarihsel bilgileri vermekte (ama bir yıldan az bir zaman kalmış olan askerî darbeyi önceden kestirmemektedir) ve George S. Harris, “The Role of the Military in Turkish Politics / Türk Siyasetinde Ordunun Rolü“ (<em>Middle East Journal,</em> 1 (1965), s. 54-66 ve 169-176). Kuşkusuz her iki makale oldukça eskimiş olup yeni bilgilerle takviye edilmesi gerekiyor. Bu alanda en son girişim Türkiye’nin önde gelen gazetecilerinden Mehmet Ali Birand’ın çalışması olmuştur: (1991) <em>Shirts of Steel. An Anatomy of the Turkish Armed Forces</em> (Londra: I.B. Tauris) [Türkçesi: <em>Emret Komutanım,</em> İstanbul: Milliyet Yayınları, 1988). Mülakatlara dayanan bu çalışma, özellikle subayların zihniyetini ve yaşam telakkisini işlediği yerlerde başarılıdır. William Hale’in (1994) kitabı, hem tarihsel bir özettir hem de Türkiye’nin ordusuyla olan tecrübesini karşılaştırmalı bir perspektife oturtma denemesidir: <em>Turkish politics and the military</em> (Londra: Routledge).</p>

    <p>Cumhuriyetin savaş sonrasındaki dış siyasetine ve dış ilişkilerine gösterilen ilginin miktarı böylesine stratejik bir bölge için olması gerekenden azdır. Kemal Karpat’ın yayın yönetmenliğinde yapılmış bir makaleler derlemesi sanırım en iyi giriş kitabıdır: <em>Turkey’s Foreign Policy in Transition 1950-1974 / Türk Dış Siyasetinde Değişim 1950-1974</em> (Leiden: E.J. Brill, 1975). ABD ile olan hayati önemdeki ittifak Geroge S. Harris’in kitabının konusudur: <em>Troubled Alliance: Turkish-American Problems in Historical Perspective / Zor İttifak: Tarihsel Açıdan Türk-Amerikan Sorunları</em> (Washington: American Enterprise Institute, 1972). Ortadoğu ülkeleriyle olan ilişkileri ise, Philip Robins Türkçe kaynakları kullanmadan yazdığı kitabında işlemiştir. İşin derinine fazla inmeyen bu çalışma yine de yararlıdır: <em>Turkey and the Middle East / Türkiye ve Ortadoğu</em> (Londra: Royal Institute of International Affairs, 1991). Clement H. Dodd (yay. yön.) (1992) <em>Turkish foreign policy: new prospects</em> (Huntingdon: Eothen) çok ince bir ciltte toplanmış makalelerden oluşmakta olup, Türkiye’nin bugün dış ilişkilerindeki sorun ve olanaklara iyi bir giriş sağlamaktadır. Ne var ki bugün artık Türkiye’nin yeni jeopolitik durumunu ve bunun doğurduğu sorunları ele alan Fransızca, Almanca, İngilizce ve Türkçe dillerinde yazılmış başka birçok makale koleksiyonu bulunmaktadır. Cumhuriyetin dış politikasının ana hatları kapsamlı şekilde iki cilt halinde Baskın Oran’ın(2002) yayın yönetmenliğinde sunulmuştur: <em>Türk Dış Politikası: Kurtuluş Savaşından Bugüne Olgular; Belgeler; Yorumlar</em> (İstanbul: İletişim).</p>

    <p>1980 darbesinden bu yana olan döneme ilişkin iyi monografik çalışmalar yoktur. 1980 darbesi ise Mehmet Ali Birand’ın <em>The general’s coup in Turkey: an inside story of 12 September 1980</em> (Londra: Brassey’s Defence Publishers, 1987) adlı kitabında enine boyuna tahlil edilmiştir.</p>

    <p>Yukarıda değinilmiş olan çalışmalardan birkaçı (Keyder, Schick ve Harris’inkiler ve Herschlag’ın ekonomiye ilişkin çalışması) anlatımlarını 1980’lere kadar sürdürmektedir. Clement Dodd, 1990’da yeniden gözden geçirilmiş olan <em>The Crisis of Turkish Democracy / Türk Demokrasisinin Bunalımı</em> (Beverley: Eothen, 1983) adlı kitabına “Democracy and Development / Demokrasi ve Kalkınma“ başlıklı bir bölüm eklemiştir. Frank Tachau, <em>Turkey: Authority, Democracy and Development</em> / <em>Türkiye: Otorite, Demokrasi ve Kalkınma</em> (New York: Praeger, 1984) adlı çalışmasında, 1980 sonrasında ordu tarafından yerleştirilen yapıları tahlil etmektedir. 1983 sonrasının giderek yumuşayan siyasal ortamında ortaya çıkan partilerin kısa tanımlamaları için bkz. Metin Heper ve Jacob M. Landau (yay. yön.), <em>Political Parties and Democracy in Turkey / Türkiye’de Siyasal Partiler ve Demokrasi</em> (Londra: I.B. Tauris, 1991). Çok üretken bir yazar olan Metin Heper ayrıca çağdaş Türkiye’nin en can sıkan sorunlarından birinin tahlillerinde de uzmanlaşmıştır: devletin toplumdaki rolü. Yazarın bu alandaki bir kitabı (1985) tarihlidir: <em>The state tradition in Turkey</em> (Huntingdon: Eothen). Heper’in bu alanda ayrıca Ahmet Evin ile birlikte yayın yönetmenliğini yaptığı bir diğer çalışması daha vardır: (1988) <em>State, democracy and the military: Turkey in the nineteen eighties</em> (Berlin/New York: Walter de Gruyter).</p>

    <p>1989’dan bu yana yaşanan liberalleşme, Türkiye’deki yazarlara 70 yıldır ilk kez Kürtler ve onların sorunları üzerine yazma olanağı vermiştir. Sonuçta olağanüstü sayıda yayın ortaya çıkmıştır. Bunların birçoğu son derece tek taraflı yayınlardır. Son gelişmelerin bir toplu bakışı ve özellikle de PKK’nın rolü için bkz. Michael M. Gunter, <em>The Kurds in Turkey. A Political Dilemma / Türkiye’deki Kürtler. Siyasal Bir İkilem</em> (Boulder: Westview, 1990). İsmet İmset’in kitabı (1992) <em>The PKK: a report on separatist violence in Turkey 1973-1992</em> (Ankara: Turkish Daily News) Kürt gerilla hareketi üzerine, yaşanmış olaylara dayanan bilgiler verdiği için vazgeçilmez bir kaynaktır. Son zamanlarda, Kürtlerin sadece Türkiye’de değil komşu ülkeler Irak ve İran’da da karşılaştıkları sorunlara mükemmel ve ayrıntılı bir toplu bakış yayınlanmıştır: David McDowell (1996) <em>A modern history of the Kurds</em> (Londra: I.B. Tauris).</p>

    <p>Türkiye’de yakın zamanlardaki ideolojik gelişmelere ilişkin olup okunmayı hak eden iki kitap mevcuttur. Biri Hugh Poulton’ın (1997) önceki dönemler için de çok yer ayırmış olan çalışmasıdır: <em>Top hat, grey wolf and crescent: Turkish nationalism and the Turkish republic</em> (Londra: Hurst). Diğeri ise, Türkiye’deki milliyetçi çevrelerde infial yaratmış olan bir çalışmaydı: Stefane Yerasimos (yay. yön.) (2000) <em>Civil society in the grip of nationalism: studies on political culture in contemporary Turkey</em> (Würzburg: Ergon).</p>

    <p>Yukarıda sözü geçen kitaplardan başka, benim fark etmiş olduğum gibi, okuyucu da günlük siyasi haberlerde, genellikle taraf tutan görüşlerin güçlü şekilde dile getirildiği Türkçe yayınlara, ya da kısa haber özetleri ve dergilere bağımlı olduğunu fark edecektir. Ankara’da İngilizce dilinde çıkan çok yararlı haftalık iki dergi: (günlük <em>Turkish Daily News</em> tarafından yayınlanan) <em>Turkish Probe,</em> geleneksel olarak DYP’nin Demirel kanadına yakın olmuştu ve biraz sola yakın duran ve EBA (Ekonomik Basın Ajansı) tarafından yayınlanan <em>Briefing.</em> Bu kitabı yazarken çok yararlı bulduğum, kısa haber özetleri veren süreli yayınlar şunlardı: <em>Keesing’s Historisch Archief</em> (Amsterdam: Keesing, 34/1980’dan itibaren), bu yayının İngilizce dilindeki bir versiyonu da vardır ve Avrupa’nın önde gelen gazetelerini temel alarak Türkiye’deki olaylara dair yılda iki ila üç inceleme yazısı veriyor; <em>Facts on File Yearbook</em> (New York: Facts on File, 40/1980’den itibaren), bu yayın önemli haberleri en özlü şekilde veriyor; <em>Middle East Journal</em> (Washington, DC: Middle East Institute, 34/1, 1980’den itibaren) kronolojik incelemeler her cildin sonuna konuluyor ve <em>Aktueller Informationsdienst Moderner Orient</em> (Hamburg: Deutsches Orient Institut, 6/1980’den itibaren), Türkiye’de yabancı dilde yayın yapan basından (çoğunlukla <em>Turkish Daily News</em> ve hükümetin propaganda gazetesi <em>Newsspot</em>) alınan aylık makaleler koleksiyonu. Sırf ekonomik haberler için, Ankara’daki Ekonomik Basın Ajansı’nın yayınları (bültenler ve incelemeleri) vazgeçilmezdir. Daha genel şekilde günümüz Ortadoğu’suna odaklanan dergilerden, <em>Middle East Research Project (MERP)</em> ve <em>Middle East Economic Digest</em>’in yayınlarından söz etmek gerekiyor.</p>

    <p>Zamana gerçekten uymak isteyen modern okuyucu kuşkusuz, Türkiye’ye ağırlık veren internet sitelerine de başvurur, hem akademik niteliktekilere hem de devlet kuruluşlarınınkine ve aslında muhalefet gruplarınınkilere de, çünkü Türkiye ile düşmanları arasındaki propaganda savaşı elektronik medyaya da sıçramış bulunuyor. H-Turk tartışma listesi de Osmanlı ve modern Türk tarihiyle cidden ilgilenenlerin beklentilerini karşılayabilir.</p>
  </div>
</body>
</html>
