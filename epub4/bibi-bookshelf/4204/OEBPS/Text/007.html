<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p8">Göz kamaştırıcı, uçsuz bucaksız bir pusun bilincindeydi, sanki bir buhar denizinin üzerinde yüzerken, aşağıya bakan, Tanrısal alfayla omegaydı bu; derken, belli belirsiz bir zaman aralığının ardından, aynı keyifle olmasa da sınırsız uzay ve imparatorluk izlenimini son derece büzülmüş ve intibaksız bir şeye indirgeyen mırıltıları ve çevrede gezinen gölgeleri seçebildi. Ölümcül bir düşüş hızıyla mırıtılar seslere, gölgeler yüzlere dönüştü. Ne olduğu anlaşılmayan yabancı filmlerdeki gibi hiçbir şey tanıdık değildi; ne dil, ne yer, ne de oyuncular. İmgeler ve niteleme sözcükleri, gölcüğe doluşan amip sürüleri gibi, görünüşte bir iş yaparcasına, gerçekte amaçsızca, kâh bir araya gelerek, kâh dağılarak yüzmeye başladılar. Şekillerin ve duyguların, biçim ve sesbilimlerle çağrıştırıldığı bu benzetmeler, çok eskilere ait alışılmış bir yöntemi izleyerek, okul çağlarında belleğe yerleşip kalan cebir formülleri gibi birer birer geri geliyordu. Fakat bu formüllerin nerede kullanıldığı, neden var oldukları tamamen unutulmuştu. Bilincindeydi, evet, bu açıktı; ama ne bir zamiri, ne bir kişiyi diğerinden ayıran bir özelliği, ne şimdiki anı, ne geçmişi, ne de geleceği vardı bu bilincin.</p>

  <p class="p8">Bir süre için, yığınların tepesine çıkmayı başarmış ama yine de kişileştirilmemiş olmaktan doğan o keyifli üstünlük duygusunu duyabildi. Fakat bu bile o acımasız, şeytani gerçeklikle vahşice darmadağın ediliverdi. Bir tür beyin taklasıyla stratosferdeki o aziz uçuştan sıyrılarak beşli vezinle yazılmış bir ifade gibi indirildi ve yatakta, sırtüstü uzanır halde, o kaçınılmaz sonuca ulaşmaya zorlandı. Göz hizasının yukarısında bir aplik vardı, karşısında da dikdörtgen şeklinde, düzgün, beyaz plastik bir panel. Işık... Gece... Küçük gri bir oda, soluk gri renkte, martı kanadının grisi gibi. Ruhların ebediyete dek hapsedildiği bir zindan, en azından olaysız, dayanabilecek kadar hiçlik. Hiçliği bozan tek şey aşağı doğru bakmakta olan iki kadındı.</p>

  <p class="p8">Giderek yaklaşan ve bir şey istercesine bakan o surat yüzünden belli belirsiz bir sitemle isteksizce yeni bir çıkarım daha yaptı: Her nedense, gösterilen dikkatin odak noktası oydu, bir tür ben. Kendisine bakan yüz gülümsüyor, ona doğru eğiliyordu, biraz meraklı, biraz kuşkulu; muhtemelen, istemeden iftira etme şüphesiyle lekelenen bir ilgiyle.</p>

  <p class="p8">“Sevgilim?”</p>

  <p class="p8">Acı veren bir hızla ve azalan bir sezgi gücüyle bunun yalnızca bir ben değil, bir erkek olduğunu da fark etti. İşte birdenbire dolan o aşağılara inme, aciz olma hissinin geldiği yer de burası olmalıydı. O, ben, muhtemelen erkek olan ben, paraşütçü gibi aşağı doğru süzülerek alnına inen o ağzı izledi. Dokunma ve koku, bu film ya da düş olamazdı. Şimdiyse o yüz kendi yüzünün üzerinde asılı kalmıştı. Kırmızı delikten sözcükler dökülüyordu:</p>

  <p class="p8">“Sevgilim, benim kim olduğumu biliyor musun?”</p>

  <p class="p8">Adam bakıyordu.</p>

  <p class="p8">“Ben Claire.”</p>

  <p class="p8">Bir şey ifade etse bari.</p>

  <p class="p8">“Karın, sevgilim. Hatırlıyor musun?”</p>

  <p class="p8">“Karım mı?”</p>

  <p class="p8">Son derece tuhaf bir dehşet duygusu: Yalnızca sesin kaynağına yakın olma nedeniyle birinin konuştuğunu bilmek. Kahverengi gözler, evliliğe ihanetin şaşırtıcı derinliklerini gösteriyordu. Adam, sözcüğü kişiye, kişiyi benliğe iliştirmeye çalıştı; başaramadı ve sonunda yatağın öteki tarafında duran, daha mesafeli ve daha genç görünen kadına kaydı gözleri –o kadın da gülümsemekteydi ama daha profesyonelce ve kayıtsızca. Elleri cebinde, gözlem vaziyeti almış bu kişinin üzerinde beyaz doktor gömleği vardı. Artık onun ağzı da kelime yumurtlamaya başlamıştı.</p>

  <p class="p8">“Bana isminizi söyleyebilir misiniz?”</p>

  <p class="p8">Tabii. İsim! İsim yok. Hiçbir şey yok. Ne geçmiş, ne gelinen yer ne de zaman biliniyor. Uçurumun algılanışı ve neredeyse aynı anda algılanan çaresizliği. Ümitsizce gerildi, düşen bir adam, ama neye uzanırsa ya da neyi yakalamak isterse istesin o şey orada yoktu. Beyaz gömlekli kadının gözlerine yapıştı, ani ve yoğun bir korkuyla dolmuştu. Kadın bir iki adım yaklaştı.</p>

  <p class="p8">“Ben doktorum. Bu sizin karınız. Ona bakın lütfen. Onu hatırlıyor musunuz? Onu daha önce gördüğünüzü hatırlıyor musunuz? Onunla ilgili aklınıza gelen bir şeyler var mı?”</p>

  <p class="p8">Adam baktı. Karısının yüzünde bir şey beklediğini belirten bir ifade vardı, ama incinmişti de, neredeyse küs duruyordu, sanki bu yüzün sahibi hem bu işlemin aptallığına, hem de adamın sessiz bakışlarına kızıyor gibiydi. Her şeyden öte, kadın adamın veremediği bir şeyler talep ediyordu.</p>

  <p class="p8">Kadın isimler saymaya başladı, insan isimleri, sokak isimleri, yer isimleri, birbiriyle ilgisiz cümlecikler. Bazıları tekrarlanıyordu. Adam bazı isimleri duymuştu belki, sözcük olarak; ama bunların neyle bağlantısı olabileceği ya da neden, işlemiş olduğu bir suçun kanıtları gibi söylenip durduğu hakkında en ufak bir fikri yoktu. Sonunda başını iki yana salladı. Gözlerini kapamak, yeniden unutmak için huzur bulmayı ne kadar isterdi; unutmuşluğun boş sayfasıyla yine bütünleşebilseydi. Ancak, kadın ona daha da yaklaşıyor, dikkatle kendisini inceliyordu.</p>

  <p class="p8">“Sevgilim, bir dene lütfen. Olur mu? Hatırım için?” Bir iki dakika bekledi, sonra bakışlarını uzaklaştırdı. “Korkarım bir faydası yok.”</p>

  <p class="p8">Şimdi de doktor ona doğru eğilmişti. Doktorun nazik parmaklarının göz kapaklarını kaldırdığını hissetti, gözbebekleriyle ilgili bir şeyleri inceliyordu. Karşısında bir çocuk varmış gibi ona bakarak gülümsedi.</p>

  <p class="p8">“Burası bir hastanenin özel odası. Burada güvenlikte sayılırsın.”</p>

  <p class="p8">“Hastane mi?”</p>

  <p class="p8">“Hastanenin ne olduğunu biliyor musun?”</p>

  <p class="p8">“Kaza mı oldu?”</p>

  <p class="p8">“Bir güç kesintisi.” Kuru bir ipucu siyah gözlerini parlattı, merhametli bir mizah kırıntısı. “Sizi tekrar çalışır hale getireceğiz.”</p>

  <p class="p8">“Hatırlamıyorum kim...”</p>

  <p class="p8">“Evet, biliyoruz.”</p>

  <p class="p8">Öteki kadın konuştu. “Miles?”</p>

  <p class="p8">“Miles mı?”</p>

  <p class="p8">“İsmin. Senin ismin Miles, sevgilim. Miles Green.”</p>

  <p class="p8">Yabancı bir nesneye ait minicik bir pırıltı, alacakaranlıkta bir yarasa kanadı; ama seçilir seçilmez kayboluveren bir şey.</p>

  <p class="p8">“Ne oldu?”</p>

  <p class="p8">“Hiçbir şey, sevgilim. Düzeltilmeyecek bir şey olmadı.”</p>

  <p class="p8">Adam, bunun yanlış olduğunu biliyordu; kadın da adamın bunu bildiğini biliyordu. Bu kadın zaten fazlasıyla bir şeyler biliyordu.</p>

  <p class="p8">“Sen kimsin?”</p>

  <p class="p8">“Claire. <span class="t15">Kar</span><span class="t15">ı</span><span class="t15">n:'</span></p>

  <p class="p8">Kadın şüphe içinde bu ismi tekrarladı, sanki artık o da emin olamıyor gibiydi. Adam bakışlarını kadından uzaklaştırarak tavana çevirdi. Tuhaf bir şeydi, ama sakinleştirici bir yanı da vardı; martı grisi, evet, martılar, insan martıları tanırdı; hafifçe kabartılmış, küçük karelerin içine sıkıştırılmış ya da tıkılmış, her biri şişkin, asılı gibi duran şey, tam ortasında kumaş kaplı küçük bir düğme. Baş aşağı vaziyette, sonsuz sayıda minyatür ama kusursuz düzendeki köstebek ya da karınca yuvalarının başındaki tepeciklerden oluşan bir sıra. Bir yerlerde, o bir anlık sessizlikten içeri dalan bir ses, o ana kadar fark edilmemiş olan saatin tiktakları. Doktor tekrar adama doğru eğildi.</p>

  <p class="p8">“Gözlerim ne renk?”</p>

  <p class="p8">“Koyu kahverengi.”</p>

  <p class="p8">“Saçlarım?”</p>

  <p class="p8">“Koyu renk.”</p>

  <p class="p8">“Cildim?”</p>

  <p class="p8">“Soluk. Pürüzsüz.”</p>

  <p class="p8">“Sence kaç yaşındayım?” Adam baktı. “Bir tahmin yap.”</p>

  <p class="p8">“Yirmi yedi. Sekiz.”</p>

  <p class="p8">“Güzel.” Doktor, cesaret verircesine gülümsedi; sonra canlı, nötr ses tonuyla devam etti: “Söyle bakalım. <span class="t15">Pickwick Papers</span>'ı kim yazdı?”</p>

  <p class="p8">“Dickens.”</p>

  <p class="p8"><span class="t15">“Bir K</span><span class="t15">ı</span><span class="t15">ş</span> <span class="t15">Gecesi Rüyas</span><span class="t15">ı</span><span class="t15">'n</span><span class="t15">ı</span><span class="t15">?”</span> Adam tekrar bakışlarını sabitleştirdi. “Bilmiyor musun?”</p>

  <p class="p8">“Yaz Gecesi.”</p>

  <p class="p8">“Güzel. Kim?”</p>

  <p class="p8">“Shakespeare.”</p>

  <p class="p8">“Eserden hatırladığın bir karakter var mı?”</p>

  <p class="p8">“Bottom.” Adam ekledi: “Titania.”</p>

  <p class="p8">“Neden özellikle bu ikisini hatırlıyorsun?”</p>

  <p class="p8">“Tanrı bilir.”</p>

  <p class="p8">“En son ne zaman izledin?”</p>

  <p class="p8">Yine gözlerini kapadı ve düşündü, sonra tekrar açtı ve başını iki yana salladı.</p>

  <p class="p8">“Önemi yok. Peki, sekiz kere sekiz?”</p>

  <p class="p8">“Altmış dört.”</p>

  <p class="p8">“Otuzdan on dokuz çıkar?”</p>

  <p class="p8">“On bir.”</p>

  <p class="p8">“Güzel. Tam puan.”</p>

  <p class="p8">Doktor doğruldu. Adam ona cevapların bilinmeyen bir yerden geldiğini söylemek istedi, gizemli bir biçimde, doğru cevaplar vermiş olması anlaşılmazlığı daha da beter hale getiriyordu. Dermansız bir halde doğrulmaya çalıştı, ama engelleyen bir şey vardı, yatak örtüleri sıkıca sarmıştı onu; bir de kendi iradesiyle yaşadığı bir zayıflık, kâbuslardaki gibi, hani hareket etmek istemekle hareket etmek arasında kalan zaman sonsuz uzunluktadır ya da içinde sonsuza dek bebek kalacak birinin yattığı bir bebek yatağındadır, onun gibi.</p>

  <p class="p8">“Yatın, Bay Green. Şu anda sakinleştiricinin etkisi altındasınız.”</p>

  <p class="p8">Gizli korkusu büyümeye başladı. Fakat bu dikkatli ve tetik kara gözlerde insanda güven uyandıran bir şeyler vardı. Karşı cinsten eski bir dostun sessiz ironisi vardı bu gözlerde –gerçi şu anda tamamen uzaktı ama çok daha müşfik bir ilgiye ait bir hayaleti barındırıyordu. Öteki kadın adamın omzunu okşadı, o da payına düşen ilgiyi talep ediyordu.</p>

  <p class="p8">“Bir süre beklemeliyiz. Birkaç gün.”</p>

  <p class="p8">Adam isteksizce bakışlarını kadına çevirdi; cümledeki gizli “biz” sözcüğü onda nahoş bir duygu uyandırmıştı.</p>

  <p class="p8">“Seni daha önce hiç görmedim.”</p>

  <p class="p8">Kadın güldü, sessiz bir kahkahaydı bu, sanki adamın sözlerindeki mantıksızlıkla eğleniyordu.</p>

  <p class="p8">“Korkarım gördün, sevgilim. Son on yıl içinde neredeyse her gün. Biz evliyiz. Çocuklarımız var. Bunu hatırlamak <span class="t15">zorundas</span><span class="t15">ı</span><span class="t15">n</span>.”</p>

  <p class="p8">“Hiçbir şey hatırlamıyorum.”</p>

  <p class="p8">Kadın içini çekti ve başını hafifçe öne eğdi, sonra da doktora doğru baktı. Yatağının başında duran, bir doktor olarak olması gerektiği gibi davransa da aslında onun da bu dolaylı suçlamadan ya da ahlaki içerikli, emreder tarzdan duyduğu memnuniyetsizliği kendisiyle paylaştığını seziyordu. Kadın, adamın üzerinde mülkiyet ilan etmekte çok aceleci davranıyordu; mülkiyet altına alınmak istenenin de kim olduğu ayrı bir soruydu. Dokunulmaz olabilmek için karşı konulamaz bir arzu duyuyordu: Kadının sahipmiş gibi görünebileceği bir nesne mi olacaktı? Bununla mücadele edemezdi ama onun evcil kedisi de olmayacaktı. Yine o hiçliğe dönse, o zindana, o gri, tiktaklı sessizliğe. Gözkapakları düştü. Ama neredeyse aynı anda tekrar doktorun sesini duydu.</p>

  <p class="p8">“İzninizle, artık tedaviye başlamak istiyorum Bay Green.”</p>

  <p class="p8">“Evci, elbette.” Karısı olduğu söylenen kadının yatağın karşı tarafına doğru pis pis sırıttığını gördü: Kadın kadına. “Onun iyi ellerde olduğunu bilmek çok rahatlatıcı.” Sonra, “ Bana haber verirsiniz değil mi, şey olursa?..”</p>

  <p class="p8">“Derhal. Merak etmeyin. İlk anda uyum sağlayamaması çok normal.”</p>

  <p class="p8">Karısı olduğunu iddia eden kadın bakışlarını adama doğru indirdi, hâlâ ikna olmamıştı, sessiz suçlamaları devam ediyordu. Adam, herhangi bir sempati göstermeden huzursuz bir halde kadının bocaladığını fark etti, böyle durumlar için bir reçete yoktu.</p>

  <p class="p8">“Miles, ben yarın yine geleceğim.” Adam hiçbir şey söylemedi. “Lütfen elinden geleni yap ve doktora yardımcı ol. Her şey düzelecek. Çocuklar seni özlüyor.” Son bir kez daha denedi: “Jane? Tom? David?”</p>

  <p class="p8">Sesi neredeyse yaltaklanır gibiydi, çocuklardan değil de sanki ödenmemiş faturalardan, ıvır zıvıra harcanmış paralardan söz ediyordu. Kadın bir kez daha iç çekti, sonra eğildi ve dudaklarına bir öpücük kondurdu: Bayrağı buraya dikiyorum. Bu topraklar benimdir.</p>

  <p class="p8">Adam kadının gidişini izlemedi. Elleri iki yanında, yatak örtülerinin altında tavana bakıyordu. İki kadın kapının önünde fısıltıyla konuşuyordu. Görünmüyorlardı. Yatıştırıcı. Güç kesintisi. Anestezi. Ameliyat. Ayaklarını kıpırdattı, ardından bacaklarının yanlarını hissetti. Çıplak ten. Biraz daha yukarılarını hissetmeye çalıştı. Çıplak ten. Bir kapı kapandı. Doktor yine yanma gelmişti. Uzandı ve yatağın yanındaki bir düğmeye dokunarak adamı incelemeye başladı.</p>

  <p class="p8">“Bu durumun onlar için de bir şok olduğunu anlamaya çalışmalısınız. İnsanlar, var olmak için tanınmak gibi bir kanıta ne kadar ihtiyaç duyduklarını fark etmezler. Bu tür şeyler olduğunda da korku duyarlar. Emniyet hissini yitirirler.”</p>

  <p class="p8">“Üzerimde hiçbir giysi yok.”</p>

  <p class="p8">“Bir şey giymenize gerek yok. Burası oldukça sıcak. Aslında fazla sıcak.” Kendi üzerindeki beyaz tuniğe dokundu. “Bunun altına hiçbir şey giymiyorum. Termostatı öyle yüksek tutuyorlar ki, hepimiz bundan şikâyetçiyiz. Bir de hiç pencere olmamasından.” Doktor sordu: “Termostatın ne olduğunu biliyor musunuz?”</p>

  <p class="p8">“Her nasılsa.”</p>

  <p class="p8">Biraz doğrulabilmişti, ilk kez odanın etrafına göz gezdirme şansı buldu. Gerçekten de hiç pencere yoktu, çok az eşya vardı, yattığı yerin sol tarafında, biraz ötede küçük bir sehpa ve bir iskemle vardı. Duvarlar, kubbeli tavan gibi gri, yumuşak bir malzemeyle kaplanmıştı. Yatağın karşısındaki kapı bile yumuşak yastık benzeri bir malzemeyle kaplanmıştı. Yalnızca yerler farklıydı. Monotonluğu biraz olsun bozmak için düşünülmüş olmalı: Yerlere, boyacıların bir zamanlar gülkurusu dedikleri mat bir halı döşenmişti. Yastıklı, tamponlu bir hapishane. Bu bağlantı aklından çıkmıştı. Doktorun gözlerine baktı. Doktor, onun hangi sözlere ihtiyacı olduğunu tahmin etmiş olmalıydı.</p>

  <p class="p8">“Sessizlik için. En son bu çıktı. Akustik yalıtım. Kendinizi toplar toplamaz sizi buradan çıkaracağız.”</p>

  <p class="p8">“Saat.”</p>

  <p class="p8">“Evet.” Eliyle işaret ettiği saat, adamın arkasındaki duvarda, sol köşede asılıydı. Bir dolu figürle bezenmiş İsviçre yapımı bir guguklu saatti. Alp dağlarının özelliğini yansıtan sivri tepeliğinin altında kalan ahşap yüzeyin mümkün olan her noktasına belirsiz şekiller, köylüler, inekler, boynuzlar, dağ çiçekleri ve kim bilir daha neler kazınmıştı. “Eski bir hastamız bırakmıştı. İrlandalı bir beyefendi. Buraya sıcaklık kattığını düşündük.”</p>

  <p class="p8">“Korkunç bir şey.”</p>

  <p class="p8">“Seni rahatsız etmez. Guguk mekanizmasını iptal ettik. Artık guguk sesi çıkarmıyor.”</p>

  <p class="p8">Adam o korkunç saate bakmaya devam etti: Figürler vızır vızır gidip geliyor; zincirleri, dökülmüş bağırsak gibi duruyordu. Gerçekten de rahatsız ediyordu onu, nedendir bilemiyordu ama onu korkutan bir şeyler vardı; bir anormallik, bir yerlere oturtamadığı bir şey, her şeyi unutmuş olduğunu ona hatırlatan bir şey.</p>

  <p class="p8">“İyileşti mi o adam?”</p>

  <p class="p8">“Bayağı zor bir vakaydı.”</p>

  <p class="p8">Adam başını kaldırdı ve tekrar doktora baktı. “İyileşmedi mi?”</p>

  <p class="p8">“Biraz daha iyileşince anlatırım size.”</p>

  <p class="p8">Adam bu cümleyi sindirdi. “Burası şey değil, değil mi?”</p>

  <p class="p8">“Ne değil?”</p>

  <p class="p8">“Akıl hastanesi?”</p>

  <p class="p8">“Tanrım. Tabii ki değil. Senin akıl sağlığın da benim kadar yerinde. Belki benden de iyi.”</p>

  <p class="p8">Doktor o anda yatağın kenarında, kollarını kavuşturmuş, hafifçe ona doğru dönmüş halde oturuyordu. Bastığı zilin cevabını bekliyordu. Tuniğinin üst cebine iki tükenmezkalem ve bir termometre tutturulmuştu. Siyah saçlarını sıkı bir topuzla ensesinde toplamıştı. Hiç makyaj yapmamıştı. Yine de yüzünde Akdeniz ırkına özgü hoş, klasik bir hava vardı. Pürüzsüz cildinin soluk renginde gizli bir sıcaklık vardı; belki de İtalyan kanı vardı. Bu tahminin nedeni tavırlarının tam bir İngiliz tavrı olmayışı değildi. Belli ki iyi yetişmişti, hatta yüksek tabakadan biri gibiydi. Belli ki zeki bir genç kadın olarak, hiçbir şey yapmadan yaşamaktansa ciddi bir meslek sahibi olmayı seçmişti. Acaba Yahudi olabilir mi diye düşündü adam, belki de kamu ve akademik hizmeti büyük bir servetle birleştirmiş, köklü ve soylu bir aileden geliyordu; bunları neden merak ettiğini merak etti. Doktor elini uzattı ve onu rahatlatmak için gövdesinin yan tarafını okşadı.</p>

  <p class="p8">“İyi olacaksınız. Çok daha kötülerini gördük.”</p>

  <p class="p8">“Yeniden çocuk olmak gibi bir şey bu.”</p>

  <p class="p8">“Biliyorum. Tedavi hemen cevap vermeyebilir. Her ikimiz de sabırlı olmak zorundayız.” Gülümsedi. “Yani.” Ayağa kalktı, tekrar zile bastı, sonra da koltuğa oturdu.</p>

  <p class="p8">“Burası neresi?”</p>

  <p class="p8">“Merkez.” Doktor adama baktı. Adam başını iki yana salladı. Kadın gözlerini indirdi, bir an ses çıkarmadı, ardından o ani sınav bakışıyla adama baktı. “Benim buradaki görevim, hafızanızı geri getirmek. Arayan sizsiniz. Herkes Merkez’i bilir.”</p>

  <p class="p8">Adam araştırmasına devam etti, fakat nedendir bilinmez, bu araştırmanın yalnızca zaman kaybı olacağını, bunu denememenin daha akıllıca olduğunu biliyordu. Aslında o ilk şoktan sonra, insanın bir zamanlar olduğu ya da olmuş olabileceği kişiden bütünüyle kopması o kadar da nahoş değildi: Bir şey yapmasının beklenmemesi, yüklerden kurtulmuş olmak, bir tür unutulmuşluk içinde kalmak ama yoklukla tanımlanmak, insanın daha önce hiç görmemiş olduğu bir ağırlıktı ama yine de içini rahatlatıyordu. Hepsinden öte, bu serinkanlı ve becerikli genç kadının ellerinde olmanın verdiği bir rahatlama vardı. Doktorun beyaz tuniğinin V şeklindeki açıklığında zarif bir boyun ve boğaz görünüyordu.</p>

  <p class="p8">“Yüzümü görmek isterdim.”</p>

  <p class="p8">“Aynanız ben olacağım. Şimdilik.”</p>

  <p class="p8">Adam ona baktı ama farklı bir şey göremedi.</p>

  <p class="p8">“Bir kaza geçirmedim, değil mi?”</p>

  <p class="p8">Doktorun yüzü ciddileşti. “Maalesef, geçirdiniz. Kurbağaya dönüştünüz.” Yavaş yavaş, kadının gözlerindeki ifadeden, kendisinin fazla telaşlı olması yüzünden böyle bir şakaya hedef olduğunu fark etti. Zoraki gülümsedi. Doktor, “Bakın, bu daha iyi” dedi.</p>

  <p class="p8">“Ben kimdim biliyor musunuz?”</p>

  <p class="p8">“Kimdim değil, kimim.”</p>

  <p class="p8">“Kimim.”</p>

  <p class="p8">“İşte şimdi oldu.”</p>

  <p class="p8">Adam doktorun devam etmesini bekledi. Ama doktor sessizce ona bakıyordu: Bir sınav daha.</p>

  <p class="p8">“Bana bunu anlatmayacaksınız.”</p>

  <p class="p8">“Siz bana anlatacaksınız. Yakında.”</p>

  <p class="p8">Adam kısa bir an sesini çıkarmadı.</p>

  <p class="p8">“Bence siz bir...”</p>

  <p class="p8">“Bir ne?”</p>

  <p class="p8">“Psikolojik sorunlarla uğraşan... Bilirsiniz işte.”</p>

  <p class="p8">“Psikiyatr mı demek istiyorsun?”</p>

  <p class="p8">“İşte ondan.”</p>

  <p class="p8">“Nöroloğum. Beyin fonksiyonlarında anomali gibi şeyler. Özel alanım hafıza. Mnemonoloji.”</p>

  <p class="p8">“O da ne?”</p>

  <p class="p8">“Hafızanın nasıl çalıştığının incelendiği alan.”</p>

  <p class="p8">“Ya da çalışmadığının.”</p>

  <p class="p8">“Bazen. Geçici olarak.”</p>

  <p class="p8">Saçlarını bir eşarpla tutturmuştu ensesinde. Kıyafetindeki tek dişi özellik buydu. Eşarbın uçlarında siyah–beyaz minik güller ve güllerin gerisinde elips şekilli yapraklar vardı.</p>

  <p class="p8">“İsminizi bilmiyorum.”</p>

  <p class="p8">Doktor yatağın kenarından ona doğru eğildi ve tuniğinin yakasının arkasına başparmağını sokarak plastik isim kartını gösterdi: DR. A. DELFIE. Bu minicik bürokratik detay bile mesleki pozisyonuna uymuyormuş gibi, hemen dik duruma geçti.</p>

  <p class="p8">“Bu hemşire de nerede kaldı?”</p>

  <p class="p8">Kapıya gidip dışarı baktı; kimse yoktu, tekrar yatağın yanına geldi ve bu kez zile ısrarla uzun uzun bastı. Bakışlarını indirdi, dudaklarını büzmüştü, sabırsızlığından dolayı adamı suçlamadığını göstermek ister gibi bir hali vardı.</p>

  <p class="p8">“Ne zamandır buradayım?”</p>

  <p class="p8">“Yalnızca birkaç sayfadır.”</p>

  <p class="p8">“Sayfa?”</p>

  <p class="p8">Doktor kollarını kavuşturdu, yine de bakışlarında sorgulamasına bir ifade hakimdi. “Ne söylemem gerekirdi?”</p>

  <p class="p8">“Gün?”</p>

  <p class="p8">Yüzüne bir gülümseme yayıldı. “Güzel.”</p>

  <p class="p8">“Neden sayfa dediniz?”</p>

  <p class="p8">“Kimliğinizi kaybettiniz, Bay Green. Üzerinde çalıştığım şey sizin gerçeklik duygunuz ve şu anda iyi durumda gibi.”</p>

  <p class="p8">“Bu, insanın bütün bavullarını kaybetmesi gibi bir şey.”</p>

  <p class="p8">“Bavul kaybetmek bacak kaybetmekten iyidir.”</p>

  <p class="p8">Adam tavana baktı, geçmişten bir ipucu, bir yer ya da bir amaç yakalamaya çalıştı.</p>

  <p class="p8">“Bir şeyden kaçıyordum herhalde.”</p>

  <p class="p8">“Belki de. Bizim işimiz de bunu bulmak. Sizin geçmişinizi kazmanızı sağlayacağız.” Doktor adamın çıplak omzuna dokundu. “Fakat burada önemli olan sizin sakin olmanız. Yalnızca rahatlayın.”</p>

  <p class="p8">Bir kere daha kapıya doğru yürüdü. Kapının dışının karanlık olması çok tuhaftı. Hiçbir şey göremedi. Kubbeli ve doldurulmuş kumaşla desteklenen tavana baktı. Her kabartının ortasında bir düğme vardı. Gri renkte de olsa, sıra sıra dizilmiş kız memesine benziyorlardı. Tomurcuk tomurcuk meme başlarından oluşan bir gök kubbe. Doktora bunları göstermek istedi ama o hâlâ açık kapının önünde duruyordu. Sonra içinden bir ses, bunun bir kadın doktora söylenebilecek bir şey olmadığını fısıldadı ona. Çok kişisel, çok saçma bir şey olurdu, doktorun da hoşuna gitmeyebilirdi.</p>

  <p class="p8">Sonunda doktor tekrar içeri girdi. Başka birisi de hızlı adımlarla onu takip etti: Genç, Karayipli bir hemşire. Beyaz kep, koyu tenli bir yüz, kolalı mavi-beyaz üniforma. Bir elinde rulo halinde kırmızı plastikten bir örtü vardı. Gözlerini doktora dikti.</p>

  <p class="p8">“Hemşire kavgaya hazır. Bir değişiklik olur.”</p>

  <p class="p8">Doktor yumuşak bir tavırla başını eğdi ve adama döndü.</p>

  <p class="p8">“Bu hemşire Cory.”</p>

  <p class="p8">“Sizi aramızda gördüğümüze sevindik, Bay Green.”</p>

  <p class="p8">Adam hemşireye doğru bakıp bakıp sırıtmaya çalıştı.</p>

  <p class="p8">“Pardon.”</p>

  <p class="p8">Sert bir hareketle parmağını kaldırdı, parlak kahverengi gözler, Antilli zengin bir ses.</p>

  <p class="p8">“Pardon mardon yok. Yoksa şamarı yersin.”</p>

  <p class="p8">Güzel bir kız, esprili, sevimli bir patron havası var. Farklı ırkların genlerini taşımalarına rağmen tuhaf ve çok ender bir tesadüfle doktor ve hemşirenin gözleri tıpatıp aynı renkti.</p>

  <p class="p8">“Kapıyı kapatır mısın hemşire hanım? Tetkik yapmak istiyorum.”</p>

  <p class="p8">“Tabii.”</p>

  <p class="p8">Dr. Delfie tekrar kollarını kavuşturdu, galiba en sevdiği pozu buydu. Bir an bakışlarını yere indirdi. Nasıl bir tedavi uygulaması gerektiğine karar veremiyor, artık onu bir insandan çok, çözülmesi gereken bir sorun olarak görüyor gibiydi. Ama sonra ona bakıp hafifçe gülümsedi.</p>

  <p class="p8">“Canınız yanmayacak. Hastaların çoğu bunun hoş ve dinlendirici bir şey olduğunu düşünürler.” Yatağın öteki tarafına geçen hemşireye baktı. “Tamam mı?”</p>

  <p class="p8">İki kadın birlikte eğilerek üzerindeki battaniyenin kenarlarını kurtardılar.</p>

  <p class="p8">Yatak örtüleri gevşedi ve bir dizi katlama hareketiyle yatağın ayakucuna toplandı. Adam oturmaya çalıştı. Fakat öbür ikisi hemen arkasına geçtiler, yavaşça ama kararlı bir tavırla tekrar yatırdılar.</p>

  <p class="p8">Dr. Delfie, “Rahatça uzanın. Nasılsanız öyle” dedi. Sesi sakin ama daha katıydı; adamın utandığını anlamıştı. “Sevgili bayım, ben bir doktorum, o da bir hemşire. Biz her gün çıplak beden görüyoruz.”</p>

  <p class="p8">“Evet” dedi adama ve ekledi: “Özür dilerim.”</p>

  <p class="p8">“Şimdi altınıza bu kauçuk örtüyü koyacağız. Bana doğru dönün.” Adam döndü, hemşirenin örtüyü vücudunun arkası boyunca yaydığını hissetti. “Şimdi öteki tarafa. Örtünün üzerinden. Tamam. Güzel. Tekrar sırtüstü yatın.” Adam yine dolgu tavana baktı. Altındaki örtü gergin bir şekilde yayılmıştı. “Şimdi kollarınızı kaldırın ve ellerinizi başınızın arkasına koyun. İşte böyle. Güzel. Şimdi gözlerinizi kapatın. Rahatlamanızı istiyorum. Sizin sorununuzla ilgili alanda, Avrupa’nın en iyi hastanesinde bulunuyorsunuz. Başarı oranımız çok yüksek. Artık kayıp değilsiniz, iyileşme sürecine girdiniz bile. Şimdi bütün kaslarınızı gevşetin. Düşüncelerinizi de. Her şey yoluna girecek.” Bir an sessizlik oldu. “Şimdi bazı sinirsel tepkilerinizi test edeceğiz. Hiç kıpırdamadan yatmalısınız.”</p>

  <p class="p8">“Evet.”</p>

  <p class="p8">Uysal uysal, gözlerini kapalı tutuyordu. Bir an sessizlik oldu, yalnızca saatin tiktakları duyuluyordu. Sonra doktorun sakin sesi duyuldu: “Tamam, hemşire.”</p>

  <p class="p8">İki hafif el, yastıklara dayalı kollarının arka tarafında dolaştı, sonra koltukaltlarına indi, sonra bedeninin yan taraflarına ve kalça kemiklerinde durdu. Eller kalça kemiklerine basılı kaldı.</p>

  <p class="p8">“Ellerim yumuşak ve sıcak, değil mi Bay Green?”</p>

  <p class="p8">“Evet, teşekkür ederim.”</p>

  <p class="p8">Hemşire, ellerini çekti, ama bir an için. Elinin biriyle gevşek penisini kaldırdı sonra tekrar yerine bıraktı, ama elini çekmedi; diğer elin parmakları ise testisin üzerinde kaldı ve hafif hafif masaj yapmaya başladı. Adam panik içinde gözlerini açtı. Doktor ona doğru eğildi.</p>

  <p class="p8">“Beyindeki hafıza sinir merkezi, yumurtalık aktivitesini yöneten sinirlerle bağlantılıdır. Önce yumurtalık aktivitesinin işlev görüp görmediğini test edeceğiz. Bu standart bir işlemdir. Utanmanız için bir neden yok. Şimdi lütfen gözlerinizi yine kapatın.”</p>

  <p class="p8">Doktorun gözlerinde artık ne mizah ne de kuru bir ifade vardı, yalnızca tıbbi bir ciddiyet okunuyordu. Adam yeniden kapadı gözlerini. Yumurtalık masajı devam ediyordu. Öteki el penisinin açıkta duran, alt kısmını okşuyordu. Adam bunu hiç de rahatlatıcı bulmamıştı, yapılan iş yalnızca tıbbi bir muamele, rutin bir işlemdi; doktor bunu teyit etmek istercesine yatağının ve bedeninin yanında tıbbi konuşmalar yapıyordu.</p>

  <p class="p8">“Bu akıntı konusunda bir şeyler yaptınız mı?”</p>

  <p class="p8">“Şaka ediyorsunuz.”</p>

  <p class="p8">“Şu bakım ünitesi ne yapıyor, anlamıyorum. Ne kadar şikâyetçi olsan o kadar uzun sürüyor işler.”</p>

  <p class="p8">“O adamların tek yaptığı, kazan dairesinde oturup cin ve romla oynamak. Gördüm onları.”</p>

  <p class="p8">“Bay Peacock’ı bulup söylemeye çalışırım.”</p>

  <p class="p8">“Şansınız açık olsun.”</p>

  <p class="p8">Adam kapalı gözlerinin ardından, doktorun hemşirenin alaylı sözlerinden hoşlandığını düşündü; bu son cümlelerden sonra muhtemelen birbirlerine bakıp gülümsemişlerdi. Bir an sessizlik oldu. Yumuşak bastırmalar devam ediyordu, okşamalar da, parmaklar ara sıra yer değiştiriyordu. Fakat yine de konuşmalarda geçen sözler ona nedense batıyordu. Bu hastane konuşmalarını hatırlar gibiydi, bunu daha önce yaşamış gibiydi, hatta bu anları da.. ama nasıl olmuş olabilirdi, nasıl hatırlayamıyordu?</p>

  <p class="p8">Doktor mırıldandı: “Tepki var mı?”</p>

  <p class="p8">“Olumsuz.”</p>

  <p class="p8">Adam, sönük penisinin kaldırılıp tekrar bırakıldığını hissetti; ardından el hareketleri yeniden başladı. Adam artık umutsuz bir şekilde, puslar arasında, unutmuşluğun acımasız gri duvarının ardından, bilgilerinin ve deneyimlerinin yitmiş yapısını geri çağırmaya çalıştı. Hastaneler, doktorlar, hemşireler, tıp, tedaviler... Yatağın doktorun durduğu tarafında bir hareketlenme oldu.</p>

  <p class="p8">“Bana sağ elinizi verin, Bay Green.”</p>

  <p class="p8">Donakalmıştı, hiçbir hareket yapamadı, fakat doktor adamın başının altında duran elini alıp yukarı kaldırdı. Eli çıplak bir göğse temas etti. Bir kez daha şaşkınlık ve panik içinde gözlerini açtı. Dr. Delfie ona doğru eğilmişti, yatağın arkasında kalan duvara dikmişti gözlerini, sanki nabzını ölçmek gibi basit bir iş yapıyordu. Adamın eli, doktorun diğer göğsüne götürüldü.</p>

  <p class="p8">“Ne yapıyorsunuz?”</p>

  <p class="p8">Doktor ona bakmadı. “Lütfen konuşmayın, Bay Green. Kendinizi dokunma duyularınıza konsantre edin.”</p>

  <p class="p8">Adamın gözleri, beyaz tuniğin açıldığı yerlerde gezindi, sonra tekrar bakışlarını biraz daha yukarıya çevirdi ve üçüncü kez hayret içinde doktorun ifadesiz, duvara dönük yüzünü gördü. Tuniğinin altında bir şey olmadığına dair söylenen sözleri ciddiye almamıştı. “Ne yapmaya çalıştığınızı anlamıyorum.”</p>

  <p class="p8">“Söylediğim gibi. Reflekslerinizi test ediyoruz.”</p>

  <p class="p8">“Yani...”</p>

  <p class="p8">Hafif bir sabırsızlık ifadesiyle bakışlarını aşağı indirdi. “Geçmişinizde bir ara sperm saydırma gibi deneyimleriniz olmuştur herhalde. Bunun da onlardan bir farkı yok.”</p>

  <p class="p8">Adam elini geri çekti. “Fakat ben.. siz...”</p>

  <p class="p8">Doktorun sesi birden katı ve soğuk çıkmaya başladı. “Bakın Bay Green, hemşire ve benim ilgilenmemiz gereken daha bir dolu hasta var. İyileşmek istiyorsunuz değil mi?”</p>

  <p class="p8">“Evet, elbette, ama...”</p>

  <p class="p8">“O halde gözlerinizi kapatın ve Tanrı aşkına biraz daha erotik düşünmeye çalışın. Bütün günü burada geçiremeyiz.” Ona doğru eğildi, her iki koluyla yastıktan destek alıyordu. “Şimdi her iki elinizi de kullanın. Nereyi isterseniz.”</p>

  <p class="p8">“Yapamam. Size bir erkek gibi yaklaşamıyorum.”</p>

  <p class="p8">Doktor derin bir nefes aldı.</p>

  <p class="p8">“Bay Green, bütün istediğim bana bir kadın gibi yaklaşmanız. Yoksa bu tedaviyi bir erkek hemşire ve doktordan almayı tercih ettiğinizi mi anlatmaya çalışıyorsunuz bana?”</p>

  <p class="p8">“Bu öyle bir şey değil.”</p>

  <p class="p8">Doktor sert bakışlarını aşağı indirdi. “Vücudumu itici mi buluyorsunuz?” Sesi ve gözleri daha katı, daha otoriterdi artık, itiraz kabul etmiyordu. Adamın bakışları doktorun yüzünden gölgeli göğüslere indi, sonra başını yana çevirdi.</p>

  <p class="p8">“Bununla onun ne ilgisi var, anlamıyorum”</p>

  <p class="p8">“ ‘O’ dediğiniz, sizin rahatsızlığınızla ilgili en son ve en gelişmiş yöntemdir.”</p>

  <p class="p8">“Hiç duymamıştım.”</p>

  <p class="p8">“Birkaç dakika önce de karınızı ve çocuklarınızı hiç duymadığınızı söylüyordunuz. Siz ciddi derecede hafıza kaybına uğramış birisiniz.”</p>

  <p class="p8">“Ama bunu hatırlardım.”</p>

  <p class="p8">“Politik yaklaşımınızı hatırlıyor musunuz?” Adam cevap vermedi. “Dini inançlarınızı? Banka hesaplarınızı? Mesleğinizi?”</p>

  <p class="p8">“Hatırlayamadığımı biliyorsunuz.”</p>

  <p class="p8">“O halde lütfen ne yaptığını bilen bir insan olduğumu düşünerek bana güvenin. Mesleki yargılarımızın sorgulanması için almadık bunca yıllık özel eğitimi –hele bir de böyle aptalca konularda. Fiziksel açıdan kusursuz denilecek kadar sağlıklısınız. Dün sizi tepeden tırnağa inceledim. Üreme organlarınız oldukça normal. Sizden imkânsız bir şey istemiyorum.”</p>

  <p class="p8">Adamın başı hâlâ öteki yana dönüktü; sonra yutkundu ve hafif bir sesle konuşmaya başladı.</p>

  <p class="p8">“Ben yapamaz mıyım... kendi başıma?”</p>

  <p class="p8">“Sizin yalnızca sperm üretme yeteneğinizden söz etmiyoruz Bay Green.”</p>

  <p class="p8">Doktorun “sperm” sözcüğünü neden aşağılayıcı bir vurguyla söylediğini anlayamamıştı; sanki “sperm”, pislik, lağım gibi bir şeydi.</p>

  <p class="p8">“Bu çok utandırıcı.”</p>

  <p class="p8">“Tanrı aşkına, burası bir hastane. Bunda kişisel bir şey yok. Hemşire ve ben yalnızca standart uygulamaları yerine getiriyoruz. Sizden tek istediğimiz, işbirliği. Hemşire?”</p>

  <p class="p8">“Hâlâ olumsuz, doktor.”</p>

  <p class="p8">“Şimdi artık saçmalamayı bırakın. Son derece sıradan bir dişi bedene sahibim. Gözlerinizi kapayın ve bu durumdan istifade edin.”</p>

  <p class="p8">Sesi, doğal bir işlemin bir sonraki adımını uygulamakta tembellik eden, küçük bir çocuğu azarlayan eski okul mürebbiyelerini andırıyordu.</p>

  <p class="p8">“Ama neden?”</p>

  <p class="p8">“Ve lütfen şu anlamsız sorularınızı sormayı keser misiniz?”</p>

  <p class="p8">Doktor gözlerini yatağın arkasındaki duvara çevirerek konuşmayı noktaladı. Adam sonunda gözlerini kapadı ve çabuk bir hareketle kendisine doğru eğilen göğüsleri buldu. Okşamadı, yalnızca tuttu. Göğüsler ılık ve sertti, hoş bir biçimde avuçlarını dolduruyordu; uzaktan burnuna saatler öncesinden kalan bir koku geldi, mersin çiçekleri gibiydi; kuşkusuz, kullandığı antiseptik sabundan kalmıştı bu koku. Fakat doktorun dişiliğinden çok, içindeki öfkeyi hissediyordu. En azından çok yakın zamanlarda ciddi bir travma geçirdiğini, zihninin hassas ve nazik olduğu bir dönemde olduğunu biliyordu –ve onlar da onun bu zayıf tarafından, kısmen uyuşmuş halinden yararlanıyorlardı. Hepsinden kötüsü, onun hissedebileceği ahlaki duyguları hiçe sayıyorlardı.</p>

  <p class="p8">Hemşire Cory, onu hayretler içinde bırakan bir tavırla faaliyetine devam ediyordu; adam ereksiyonun başladığının farkındaydı. Hemşire, doktora sessiz bir sinyal göndermiş olmalıydı, sesi daha az fenollü çıkıyordu; hayatında yabancı bir seyahat acentesinden hiç kimseyi tanımamış bir memur tarafından yazılmış, ümit dolu bir metne sadık kalarak, yabancı seyahat acentelerinden oluşan bir delegasyona konuşan bir turizm bakanı gibiydi.</p>

  <p class="p8">“Şimdi bedenimin diğer bölgelerini de incelemenizi isteyeceğim sizden.”</p>

  <p class="p8">“Bu çok ayıp.”</p>

  <p class="p8">Dr. Delfie bir an sessiz kaldı, sonra toplumsal ve düşünsel açıdan üstün geçmişinin o hiç de hoş olmayan yanını sergileyerek ters ve kesin bir tavırla sözlerine başladı.</p>

  <p class="p8">“Bay Green, eğer bilmek isterseniz, hafıza kaybınız, bilinmeyen dişi bedenleri okşama gibi bilinçsiz bir arzudan kaynaklanmış olabilir.”</p>

  <p class="p8">Adam kızgınlıkla gözlerini açtı.</p>

  <p class="p8">“Bu son derece saçma bir varsayım!”</p>

  <p class="p8">“Tam tersine, hiç de saçma değil. Monogami biyolojik bir saçmalık, yalnızca tarihsel geçişten kaynaklanan bir tesadüftür. Sizin asıl evrimsel işleviniz, bir erkek olarak, spermatozoanızı, yani genlerinizi mümkün olduğu kadar çok sayıda rahme aktarmaktır.” Durdu, ama bir şey söylemedi. Sonra daha hafif bir sesle devam etti. “Tekrar ediyorum. Ellerinizi herhangi bir yerde dolaştırabilirsiniz.”</p>

  <p class="p8">Adam, kadının gözlerinde bir ifade aradı: Biraz olsun mizah, ironi ya da herhangi insani bir ifade. Ama hiçbir şey yoktu. Kadın, adamın vicdani, ahlaki veya geleneksel duygularıyla uzaktan yakından ilgili değildi. Sonunda gözlerini kapadı ve ellerini tekrar göğüslere götürdü. Sonra da dikkatli bir tavırla narin boynuna doğru uzandı, boynun omuzlara bitiştiği açıya, sonra tekrar göğüslere, bedeninin yan taraflarına, belinin kavis yaptığı yerlere dokundu; elinin arka tarafında açık tuniğin kumaşını hissediyordu. Doktor doğruldu ve dizlerinden birini yatağın üzerine koydu.</p>

  <p class="p8">“Nereyi isterseniz.” Adamın sağ eli daha içerilere uzandı; durdu. “Haydi Bay Green. Daha önce de kasıklara dokunmuşsunuzdur. Isırmaz, merak etmeyin.”</p>

  <p class="p8">Adam elini geri çekti.</p>

  <p class="p8">“Bu başka bir şey. Peki, ya karım?”</p>

  <p class="p8">“Bayan Green, karınız bu tedavinin her ayrıntısından haberdar. Siz uyanmadan önce anlatmıştım ona. Odamda yazılı izni var.”</p>

  <p class="p8">Birdenbire tarihi bir gerçek, insaflı bir müttefik geri geldi adamın bilincine. Tekrar gözlerini açtı ve suçlarcasına doktora dikti.</p>

  <p class="p8">“Hipokrat yemini diye bir şey olduğunu hatırladım.”</p>

  <p class="p8">“Bir doktor bakımı altındaki hastasını iyileştirmek için gücü dahilindeki her aracı seferber etmelidir. Hatırladığım kadarıyla böyleydi.”</p>

  <p class="p8">“Uygun araçları.”</p>

  <p class="p8">“Uygun araç demek de istenen sonucu veren araç demektir. Aynı şeyden söz ediyoruz.”</p>

  <p class="p8">Hemşirenin görünmez elleri adamı rahat bırakmıyordu. Adam gözlerini kısa bir an daha doktorun gözlerine dikti ama o gözlerde açıkça okunan sıkıntılı ve ayıplayıcı ifadeye bakmaya daha fazla dayanamadı. Tekrar kapattı gözlerini. Bir an sonra Dr. Delfie, ona doğru biraz daha eğildi. Dudaklarına bir meme başı değdi ve sonra bir daha; mersin çiçeklerinin kokusu daha yoğundu, çok derinlerde bir yerde kalmış bir manzara geldi aklına; turkuaz denizlerin ötesinde güneş ışığının vurduğu tepecikler. Gözlerini açtı, alacakaranlıktı etraf, tunikten ibaret bir çadırın içindeydi; bir kez daha ısrarlı memeyi emmeye davet edildi. Adam başını yana çevirdi.</p>

  <p class="p8">“Genelev.”</p>

  <p class="p8">“Mükemmel. Libidonuzu harekete geçirecek her şey olabilir.”</p>

  <p class="p8">“Siz doktor değilsiniz.”</p>

  <p class="p8">“İpler. Kırbaç. Siyah deri. Canınız ne isterse.”</p>

  <p class="p8">“Bu saçmalık.”</p>

  <p class="p8">“Hemşirenin soyunmasını ister misiniz?”</p>

  <p class="p8">“Hayır!”</p>

  <p class="p8">Doktor azıcık geriledi.</p>

  <p class="p8">“Irkçı falan olmadığınızı umuyorum, Bay Green.”</p>

  <p class="p8">Adam başını geride tutuyordu. “Sorumlu doktoru görmek istiyorum.”</p>

  <p class="p8">“Sorumlu doktor benim.”</p>

  <p class="p8">“Ben buradan çıkınca doktor falan olmayacaksınız artık. Sizi kayıtlardan sildireceğim.”</p>

  <p class="p8">“Artık sözcükleri ararken eskisi kadar zorlanmadığınızı sizin de fark ettiğinizi sanıyorum. Demek ki belki de...”</p>

  <p class="p8">“Çekin gidin buradan. Sıçarım böyle işe.”</p>

  <p class="p8">Bir an kimse konuşmadı. Az sonra konuşan doktorun sesi artık iyice buz gibiydi.</p>

  <p class="p8">“Siz farkında olmayabilirsiniz, Bay Green. Fakat bağırsak boşaltma ve mesane boşaltma eylemlerine gönderme yapan terimlerin kullanılmasının anlamı, kültürel bir tetikleyici sonucu ortaya çıkan cinsel suçluluk ve bastırılmış duygulardır.”</p>

  <p class="p8">“Gidin başımdan.”</p>

  <p class="p8">Sessiz bir an daha geçti. Ardından hemşire konuştu.</p>

  <p class="p8">“Biz kaybettik, doktor.”</p>

  <p class="p8">Adam, Dr. Delfie’nin sabırsızlıkla nefesini bıraktığını hissetti, ardından dizini dayadığı yerden çekti ve yatağın kenarında dikildi.</p>

  <p class="p8">“Hemşire, korkarım yapacak bir şey kalmadı. PB’ye geçmek zorundayız.”</p>

  <p class="p8">Hışır hışır kumaş sesleri geldi. Adam yastığa dayalı başını bir kez daha panik içinde doğrultmaya çalıştı ve gördüğü şu oldu: Doktor tuniğini çıkarmış, yatağın öteki yanında duran hemşireye uzatıyordu; çırılçıplaktı. Adama doğru inen gözlerindeki sıkıntı da aynı çıplaklıktaydı.</p>

  <p class="p8">“Bunu size yapmamızın nedeni, özel bir hasta olmanız, Bay Green. Ulusal sağlık bölümünde yatıyor olsaydınız bu davranışınıza tahammül etmeyeceğimi size açıkça söyleyeyim. Bir saniye bile durmazdım yanınızda.” Kollarını kavuşturdu. “Bütün bunların yanı sıra, bu koğuşta yatmak için bekleyen kaç kişi var biliyor musunuz. Burada baskı altında çalışıyoruz.”</p>

  <p class="p8">Adam gücünü toparlayarak doktorun gözlerine meydan okurcasına baktı.</p>

  <p class="p8">“PB nedir?”</p>

  <p class="p8">“Pleksikaulik enjeksiyon.” Sabırsız bir tavırla kapıya baktı. “Hemşire, lütfen acele edin. Bugün ne kadar yoğun olduğumu biliyorsunuz.”</p>

  <p class="p8">Hemşire Cory, bu bilgi alışverişi esnasında kapıya gitmiş ve beyaz tuniği bir kancaya asmıştı. Arkasını dönmeden giysisinin önündeki düğmeleri çözdü, önlüğün arkasındaki düğümü açtı ve onu da aynı yere astı. Şimdi mavi elbisesinin düğmelerini açmakla meşguldü. Doktorun sözleri üzerine daha hızlı hareket etmeye başladı, giysisini kahverengi kollarından sıyırdı ve önlüğünün üzerine bıraktı; hemşire kepini de en üste koydu, ayakkabılarını da çıkardı. Doktor gibi çırılçıplak kalan hemşire, esnek ve yumuşak bir tavırla yatağın yanına geliyordu. Adam dehşet içinde bir koyu, bir de açık renkli iki dişi bedene bakakaldı. Aynı boydaydılar, fakat yirmi yaşındaki hemşire, doktor kadar zayıf değildi; doktor gibi tıbbi bir tavrı da yoktu, hemşirenin ona bakan gözlerinde alaycı ve eğlenen bir ifade var gibiydi ve somurtkan dudaklarında gizlenen hayaletin saklayamadığı bir alaycılık.</p>

  <p class="p8">“Başlamadan önce sizi bir konuda bilgilendirmek isterim; Dikbaşlılığınız sizin sandığınız kadar ahlaki değer taşımayabilir. Biz burada, sapık uygulamalara .. ya da her neyse ona zorlayabileceklerini umarak tedaviye direnen hastalar görmemiş değiliz. Ciddi ve uzun süreli erotik problemler karşısında bu tür tedavileri zaman zaman uyguladığımız olur. Fakat bu kadar erken bir aşamada uygulamayı hiç denememiştik. Bu yüzden, gizliden gizliye bizi yaygın nemfik ya da yarı-terguminal bir stimulasyona sokabileceğinizi sanıyorsanız, şimdiden söyleyeyim, hiç şansınız yok. Bunu açıkça anlatabildim mi?”</p>

  <p class="p8">“Tanrı aşkına, söylediğiniz şeylerin anlamını bile bilmiyorum.”</p>

  <p class="p8">“Aynı şey Brezilya çatalı için de geçerli.”</p>

  <p class="p8">“Hiç duymadım!”</p>

  <p class="p8">Bunun ardından yine bir sessizlik. Doktor, kasıtlı olarak sinirlendirilmeye çalışıldığının farkında olan bir öğretmenin bakışlarıyla bakıyordu. Ellerini kalçalarına koyarak:</p>

  <p class="p8">“Son bir şey daha, Bay Green. Kripto amneziyi çok düşük bir ihtimal olarak düşünüyoruz.” Uyarısının hedefi bulup bulmadığından emin olmak için bir an durakladı. “Şimdi yan dönün. Yüzünüz bana doğru.”</p>

  <p class="p8">Hemşire elini adamın sol omzunun altına kaydırarak yumuşak bir hareketle yana çevirdi.</p>

  <p class="p8">“Haydi, Bay Green. Bayan Grundy ne der. Uslu çocuk olun.” Gülümseyen Karayipli suratta kuşkulu ve gücenmiş bir ifade sezdi adam, ama sonunda yan tarafına döndü. İki tıp görevlisi deneyimli olduklarını gösterir bir tavırla, ustalıklı bir manevra ve inanılmaz bir zamanlama yaparak adamın her iki yanında olmak üzere yataktaki yerlerini aldılar. Arkasında hemşire Cory vardı, öteki yanında yatan ve arkası dönük doktor ise rahatsız edici bir halde adamın önüne baskı yapmaktaydı. Her ikisinin kıpır kıpır kıpırdandığını hissediyordu. Sanki bedenlerinden oluşan mengenede onu daha iyi sıkıştırmak için bir öne bir geriye gidip geliyorlardı. Esmer kızın kasıklarının nedensiz kıvranışı, adamın daha önceki kuşkularını doğruluyordu. Doktorun koyu renkli saçlarına baktı, eşarbının ucu burnunun birkaç santimetre ötesindeydi. Kısa bir sessizlik. Ardından yine söze başlayan doktor. Sesi daha sakindi. Daha az otoriter yaklaşmaya çalışıyordu, ama bunda pek de başarılı olduğu söylenemezdi.</p>

  <p class="p8">“Pekâlâ. Şimdi lütfen sol kolunuzu göğsümün üzerine koyunuz.”</p>

  <p class="p8">Kolunu tavana doğru kaldırdı. Adam önce tereddüt etti ama sonra söyleneni yaptı. Tıpkı araba kullanmayı öğrenirken alınan talimat üzerine elini, bir düğmenin ya da aletin üzerine koyar gibiydi. Doktor kolunu indirdi. Elini de adamın elinin üzerine koydu, orada kalmasını sağlamaktı amacı.</p>

  <p class="p8">“Şimdi iyi dinleyin, Bay Green. Son bir kez daha açıklamaya çalışacağım. Sizin egonuz, süperegonuzla girdiği bir çatışma sonucunda kaybolmuş. Süperegonuz, egonuzu bastırmaya, sansürlemeye karar vermiş. Hemşire ve benim bütün istediğimiz psişik bütünlüğü oluşturan üçüncü parçayı yardıma çağırmak, yani ‘id’i. Sizin ‘id’iniz, arkamda üzerine baskı uyguladığım gevşek organ. Potansiyel anlamda sizin en iyi dostunuz o. Doktorunuz olarak benim de en iyi dostum. Söylediklerimi anlayabiliyor musunuz?”</p>

  <p class="p8">Hemşire Cory’nin ensesini önce öptüğünü, sonra da yaladığını hissetti.</p>

  <p class="p8">“Bu kişisel alana yapılmış bir saldırıdan başka bir şey değil.”</p>

  <p class="p8">“Korkarım şu anda süperegonuz konuşuyor. Bu işlemler, hayat öpücüğü verme işlemiyle benzerlikler taşır, tıpkı amnezinin boğulmaya benzemesi gibi. Beni anlıyor musunuz?”</p>

  <p class="p8">Siyah saçlara baktı. “En derin protestolarımla.”</p>

  <p class="p8">Doktor bir nefes alarak konuştu, kasıtlı olarak duygulardan arınmış, sıradan bir ses tonuyla konuşuyordu. “Bay Green, bu tür tavırları kültürsüz bir insandan bekleyebileceğimi söylemek zorundayım. Fakat sizin gibi bir geçmişe sahip ve eğitimli birinden beklemezdim doğrusu.”</p>

  <p class="p8">“Ahlaki protesto.”</p>

  <p class="p8">“Bunu atlayamam. Yardımı istediğim yer de zihniniz.”</p>

  <p class="p8">“Şu anda kim olduğumu bilmiyor olabilirim. Fakat emin olduğum bir şey var, o da böyle şeyler yapacak bir adam olmadığım.”</p>

  <p class="p8">“Affedersiniz ama bunun mantıklı bir cümle olduğu söylenemez. Siz, kim olduğunuzu bilemiyorsunuz. Bu nedenle seçici olmaksızın cinsel ilişkiye giren biri olma ihtimali de matematiksel açıdan eşit. İstatistiksel olarak bunun eşitten daha büyük bir olasılık olduğunu da söyleyebilirim. Sizin ait olduğunuz sosyal grupta ve sizin mesleğinizde. Mesleğinizden söz etmişken, hayatın gerçekleriyle yüzleşememe gibi genel bir yeteneksizliği içeren uzun ve gayet iyi takip edilmiş bir tarih olduğu konusunda sizi uyarmak isterim.”</p>

  <p class="p8">“O lanet kadın size bir şeyler mi anlattı?”</p>

  <p class="p8">“Ona karşı takındığınız düşmanca tavırdan daha az şey anlattı, diyebilirim.”</p>

  <p class="p8">“Onun kim olduğunu hatırlayamadım, hepsi bu.”</p>

  <p class="p8">“Fakat bana bakmayı tercih eder gibiydiniz. Oysa benim kim olduğumu da bilmiyordunuz.”</p>

  <p class="p8">“Siz daha anlayışlı görünüyordunuz. O sıralar.”</p>

  <p class="p8">“Ve daha çekici?”</p>

  <p class="p8">Adam tereddüt etti. “Belki.” Ekledi: “Fiziksel anlamda.”</p>

  <p class="p8">“Genel anlamda konuşacak olursak, beni arzuladınız mı?”</p>

  <p class="p8">“Ben çok hasta bir adamım. Aklıma gelen en son şey seks olurdu. Tanrı aşkına, şu hemşireye söyleyin boynumu kemirmeye bir son versin.”</p>

  <p class="p8">“Ağzını başka yerlere değdirmesini mi tercih ederdiniz?”</p>

  <p class="p8">Bir an ses çıkarmadı.</p>

  <p class="p8">“Bu kadarı da fazla.”</p>

  <p class="p8">“Neden, Bay Green?”</p>

  <p class="p8">“Neden olduğunu gayet iyi biliyorsunuz.”</p>

  <p class="p8">“Sevgili bayan, bazı gerçekleri unutmuş olabilirim ama ahlâk, edep, terbiye nedir, gayet iyi hatırlıyorum. Eğer hatırlamasaydım, şimdiye kadar sizi boğmuş olurdum.”</p>

  <p class="p8">Doktor adamın hareketsiz duran elini göğsüne biraz daha bastırdı. “İşte beni şaşırtan nokta da bu, Bay Green. Yöntemlerimize ciddi eleştiriler yöneltiyorsunuz ama bu sadece sözlerinizde kalıyor.”</p>

  <p class="p8">“Ne demek istediğinizi anlamıyorum.”</p>

  <p class="p8">“Bizi itmek, yataktan kalkmak, odayı terk etmek gibi bir girişimde bulunmadınız. Bütün bunlar, hem rahatça yapabileceğiniz, hem de düşüncelerinizle uyumlu fiziksel davranışlar olurdu.”</p>

  <p class="p8">“İlaçların etkisi altında olmam benim suçum değil.”</p>

  <p class="p8">“A–ha. Ama ilaçların etkisi altında değilsiniz, Bay Green. Uyandığınız ilk anda böyle hissetmiş olabilirsiniz. Fakat uyanmanız için size uyarıcı vermiştim. Etkisini çoktan göstermiş olmalı. Bence bu mazeretiniz geçerli değil.” Adam, satranç oynarken hiç uyarı almadan köşeye sıkıştırılmış gibi hissetti kendini. Doktor tekrar elini bastırdı. “Sizi eleştirmiyorum. Bay Green. Yalnızca soruyorum.”</p>

  <p class="p8">“Çünkü... çünkü hiçbir şey hatırlayamıyorum. Birileri beni buraya getirirken ne yaptığını çok iyi biliyormuş gibi geliyor bana.”</p>

  <p class="p8">“Yöntemlerimizin mantıklı nedenleri olabileceğini kabul ettiğinizi mi söylemek istiyorsunuz?”</p>

  <p class="p8">“Tavırlarınızı kaldıramıyorum.”</p>

  <p class="p8">Doktor bir süre cevap vermedi, sonra yavaşça adamın elini göğsünden uzaklaştırdı ve yüz yüze gelebilecek şekilde ona döndü. Gözkapaklarını o kadar indirmişti ki gözlerine odaklanmak mümkün değildi, fakat yine de yüzündeki ifadeden artık onu daha fazla zorlamaması gerektiğini anlamış gibiydi. Gözlerini ilk kez devirmişti. Neredeyse fısıldayarak konuştu, sanki hemen arkadaki Hemşire Cory’nin bile onu duymasını istemiyor gibiydi.</p>

  <p class="p8">“Bay Green, burada yaptığımız iş o kadar kolay değil. Bizler de insani duygulardan yoksun değiliz. Öyle hastalar var ki... şey, doğrusunu söylemek gerekirse bunlara dayanmak ötekilere dayanmaktan daha kolay. Hastaneye geldiğinizde sizi muayene ettim. Zaman zaman bu aşamada bazen kendi kendime, en başta hedeflediğim gibi, keşke pediatride ihtisas yapsaydım derdim; bunları söylememem gerek ama sizi muayene ettikten sonra gizliden gizliye bunu istemediğimi düşündüm. Doğrusu, sizin vakanız üzerinde çalışmaya can atıyordum. Bunun bir nedeni de, durumunuza özgü bazı özelliklerinizden dolayı benimle çalışmaya seve seve razı olacağınızı tahmin etmemdi. Yani, bir hasta olarak, demek istiyorum. Bu prognoza fazla güvendiğim için affedin beni. Öte yandan, hastaların sağlığının kişisel duygularından daha önemli olduğuna inanmayan bir insanın bu koğuşta çalışamayacağını da tahmin ettiğinize inanıyorum. Alçakgönüllülük ve gizlilik gibi kavramları, insan ihtiyaçlarının o büyük sunağına kurban etmeyi öğrenmeyen birileri burada çalışamaz.” Ciddi bir ifadeyle gözlerini kaldırarak adamın gözlerinin içine baktı. “En azından bunu kabul edebileceğinize güvenebilir miyim?”</p>

  <p class="p8">“Mecbur kalırsam.”</p>

  <p class="p8">“Bay Green, bir iki dakika içinde gözlerimi kapayacağım. Bu arada önce beni, sonra da hemşire Cory’yi öpmenizi rica ediyorum. Üçümüz için de güç olan bu duruma özgü, ortak insani amaçlarımızın simgesi olarak. Belki o vakit hepimiz yeniden başlayabilir ve yapabileceğinize inandığım ereksiyon ve erotizm amacımızı gerçekleştiririz.”</p>

  <p class="p8">Adam daha cevap vermeye fırsat bulamadan doktor hafifçe uzatmıştı dudaklarını; artık bir doktora, öğretmene, hatta yetişkin bir kadına benzemiyordu; dayısından öpücük almayı bekleyen itaatkâr ve yumuşak başlı bir çocuk gibiydi. Arka taraftan da gelen tedbirli baskı onu kendisinden isteneni yapmaya zorluyordu. Kendisine iyice yaklaşmış olan o yüze baktı: Soluk bir tende uzanan koyu renkli kirpikler, klasik bir burun, biçimli bir ağız. Koşullar farklı olsaydı, bu yüzün, zekâ ve henüz kendini göstermemiş bir duyarlılık arasında Tanrısal bir denge kurmuş, güzel bir yüz olduğu düşünülebilirdi. Durakladı, hâlâ tereddüt ediyordu, adil olmayan bir tuzağa düşürüldüğünü hissediyordu. Ama bir şey yapmak zorundaydı. Öne doğru eğildi, sıktığı dudaklarını onunkine bastırdı ve hemen geri çekildi.</p>

  <p class="p8">“Teşekkürler, Bay Green.” Gözlerini açtığında yine o tıbbi kimliğe bürünmüştü. “Pekâlâ, ırkçı olmadığınıza eminim ama şimdilik hemşire Cory’ye aynı kibarlığı göstermediğinizi görüyorum. Aslında hatırlamadığınız şeylerin arasında yitirilmiş bir gerçek daha var: Hastane hizmetlerimizin yürütülmesinde Karayip’in katkılarının büyük olduğunu size hatırlatmak isterim. Dönüp ona da anlayış gösterirseniz hemşirenin sizi takdir edeceğinden eminim.”</p>

  <p class="p8">Doktor bedenini biraz geri çekti; adam aynı hareketi hemşirenin de yaptığım hissetti. Doktor Delfie’nin ciddiyetle bakan profesyonel gözleri onunkileri yakaladı; adam sonunda hemşireye döndüğünde bu bakışların amacı gerçekleşmişti. Adam kolunu kaskatı bir halde bedeninin yan tarafında tutuyordu, sanki hazır ol pozisyonunda duruyor gibiydi. Hemşire Cory'nin eli adamın omzuna dokundu. Onun da gözleri kapalıydı, daha dolgun dudakları aynı bekleyişle uzanmıştı, itaatkâr ve çocuksu bir tavırla. Fakat hemşirenin bedeni doktorunkinden daha sıcak, daha yuvarlak hatlı ve daha esnekti. Hareketsiz yatan hemşirenin bedeninde gizli bir canlılık olduğu sezilebiliyordu.</p>

  <p class="p8">Bir kez daha anlayış gösterdiğini belli etmek üzere başını eğdi. Fakat bu kez aynı edilgenlikle karşılanmadı. Hemşirenin eli başının arkasına kaydı. Gagalar gibi yaptığı ilk hareketten sonra dudakları yalnızca bir an ayrılmıştı, ardından yine buluştular. Hemşirenin dudakları hafif aralık duruyordu, doktordaki kokunun aynısını onda da hissetti. Galiba bütün hastane personeli ağız ve beden temizliği için aynı malzemeyi kullanıyordu. Bir iki saniye geçmemişti ki geriye çekilmeye çalıştı fakat başının arkasındaki el onu bunu yapmaktan alıkoyarcasına hareket ediyor ve kızın bedeni daha da bastırıyordu. Hemşirenin dili de hareketlenmeye başlamıştı. Ardından, koyu renkli bir bacak adamın bacağının üzerine kaydı ve bu hareket onları birbirlerine daha da yaklaştırdı.</p>

  <p class="p8">Adam az önceki kadar dehşet, şaşkınlık ve korku içindeydi ama her nasılsa bu ısrarlı genç hemşireyi kendinden uzaklaştıracak gücü bulamıyordu. Her şey bir yana, hemşire nispeten daha masum bir tarafı temsil ediyordu; hatta, bu genç yardımcıyla işbirliğine girerek doktorun her şeye burnunu sokuşundan uzaklaşmanın verdiği bir zevk de vardı. Canlılık konusunda yanılmamıştı; kıvrak, kıpır kıpır kıpırdanan hemşire karşısında kıvrılarak onu yastığa dayamış, bir öpücüğü uzatmak ve derinleştirmek konusunda yeteneğini sergilemekteydi. Kısa bir an sonra nasıl yaptıysa tamamen üstüne çıkabilmişti. Doktor yataktan çıkmış olmalıydı. Hemşirenin elinin aşağılara uzanıp hareketsiz duran sol bileğini kavradığını ve elini alıp sağ yanağının kenarına dayadığını hissedebiliyordu. Dilinin utanmazca yaptığı önermelere şimdi de elinin altındaki yüzeyin titrek ve ürkek, küçük dalgalanmaları eklenmişti. Onu sakinleştirmek için boşuna kaldırdığı eli kızın öteki yanağına yerleşmişti.</p>

  <p class="p8">Tıpkı bir kâbusta olduğu gibi, ölümcül bir hızla felakete doğru kayıyordu ve o ölçüde de karşı koyma gücünden yoksundu. Yine de körelmiş ruhunun bir yerlerinde, bütünüyle ahlaki bir varlık, bu hayvanca duygulara köle gibi boyun eğmeye, en bayağı dürtülerin böyle gurursuzca pazarlanmasına itiraz etmeyi sürdürüyordu. Ona destek olan bir de estetik bir varlık vardı, zevk sahibi bir adam, şimdilik yitik olan gerçek Miles Green. Ve iliklerine kadar emindi ki, bu Miles “Green böylesine kaba ve küçük düşürücü fiziksel koşullarda çaresiz bırakılmasaydı ya da doktorun o sahte açıklamalarına kanmasaydı bunların hiçbirine izin vermezdi. O anda doğan bir heyecanla, kim olamayacağına dair sezdiği şeylerin, gerçekte kim olduğuna dair iyi bir ipucu olabileceğini düşündü. Düşüncelerini toplamaya çalıştı ama bu o kadar kolay olmuyordu, zira o sıra hemşire Cory kollarına dayanarak hafifçe kalkmış, dolgun ve taze memelerini yüzüne ve ağzına değdirmekteydi –sanki meslekten biriydi. Neredeyse o anda, baştan beri doğru düşünmüş olduğuna, bu doktorun onu ne olduğu belirsiz biriyle, gelişigüzel bir ilişkiye zorlayarak bir kez daha bilerek yanlış yönlendirdiğine karar verdi.</p>

  <p class="p8">Nereden geldiği belli olmayan mucizevi bir duyguyla, otobiyografik olarak niteleyebileceği, tıkalı geçmişiyle ilgili ilk anı dışarı sızmaya başladı. Gerçi son derece pusluydu, ayrıntılar yoktu; bir şeyi dikkatle seyreden yüzler geliyordu gözünün önüne; izledikleri şey ta kendisiydi. Bu noktadan kesinlikle emindi. Bu hamlenin heyecanıyla, istemeyerek tırnaklarını hemşirenin kalçasına geçirdi ve elbette yaptığı yanlış anlaşıldı ve bu hareket, hemşirenin göğüslerinin ve kasıklarının galeyana gelmesiyle sonuçlandı. O anda en son istediği şey düşünce zincirinin dağılmasıydı. Bu yüzden de yapılacak en akıllıca şey, hemşireyi de kendi haline bırakmak olacaktı. Ona dokunmayı yanaklarda da sürdürerek yeni bir nöbete yol açtı ve kendisine heyecan veren keşfine konsantre olabildi.</p>

  <p class="p8">Hasarlı beyni daha ayrıntılı ipuçları vermeyi reddediyordu ama bir şekilde halk önünde bir şeyler yapan biri olduğunu biliyordu artık. Dalgın dalgın, üzerine çıkmış olan bedeni sakinleştirmek için dilinin ucuyla dikilmiş bir meme ucunu okşarken, kafasında saygın ve yüksek bir mevkie ait bir meslek yakalamaya çalışıyordu. Sanatla falan ilgili manasız bir şey olamayacağı açıktı, eğlence dünyasıyla ilgili de olmazdı –belki hukukla ilgili bir şeydi. Kiliseyle ilgili olabileceğini de sanmıyordu. Bir devlet okulunun müdürü ya da donanmadan biri olabilirdi. Kaptan Miles Green, Kraliyet Donanması mantıklı görünüyordu –ama bunu destekleyecek başka bir ipucu yoktu. Tiyatroculuğun tam da uyduğu geçti aklından; çünkü, bu bulanık ama yine de varlığı kesin olan dinleyiciler söz konusu olduğunda, karanlıkta yarı gizli bir şeyler olduğu kadar, büyüleyici bir şeyler de var gibiydi. Öte yandan aktörlerin insanlara karşı toplumsal bir sorumluluğu yoktu ama gerçek Miles Green’in böyle bir sorumluluğu olduğunu giderek daha net bir şekilde hissediyordu.</p>

  <p class="p8">Aynı zamanda hem netlik kazanan, hem de hâlâ bulanık olan gerçek özü, birdenbire dikilen hemşire Cory kadar ani bir hareketle göğsünün iki yanından yükseldi ve doğru zamanda olsaydı böyle bir şeyin olmasına asla izin veremeyecek biri olduğu fikri geçti aklından. Yeniden esinlendiğini hissetti. Kara derili kız, ellerini yakalayıp, adeta birer kumaş parçası ya da sünger gibi pürüzsüz karnının üzerine koyup okşatarak koyu uçlu çıkıntılara yönlendirdiğinde mi kendisinin bir parlamento üyesi olduğunu düşünmeye başlamıştı acaba? Kötücül güçler ve toplumdaki ahlâk çöküşüne karşı mücadele veren azimli bir muhalif?</p>

  <p class="p8">Ya bu sefil doktorun, yaşamın gerçekleriyle yüz yüze gelmeyi becerememekle ilgili söylediği sözlere ne demeli? Halkın genelde, seçilmiş temsilcilerine yaptığı o kötü niyetli ve çocukça dokundurmalardan biri değil miydi bu? İçgüdüsel bir kesinlik ve heyecanla hararetinin arttığını hissetti., ardından yeni bir heyecan: Doktorun söylediği bir şey daha vardı onu rahatsız eden. Neden hemen odayı terk edip gitmemişti? Ama bir dakika: Diyelim ki gerçekten de parlamento üyesi, bu hastane dedikleri yerin duvarlarından ötesinde ahlâksız bir tıbbi uygulamaya mı kurban edilmek isteniyordu? Kişisel olarak duyduğu tiksinti hissi ve resmi görevi arasında yapabileceği tek bir seçim olabilirdi; Gladstone da, fahişeler üzerine yaptığı araştırmada buna benzer bir şeye tanık olmuştu.</p>

  <p class="p8">Gladstone –Gladstone’u hatırlamıştı! Kendini keşfetmeye başladığından bu yana duyduğu üçüncü <span class="t15">frisson!</span> Yalnızca Gladstone’u değil, Hamburg ve Kopenhag’daki seks cehennemlerine, kendilerini hiç düşünmeden karşı çıkanların sayısını da hatırladı. Derin bir rahatlama hissetti. Bilinçsiz, de olsa, odayı terk etmeyerek doğru olanı yaptığını, sorumluluklarına uygun davrandığını, işte bu yüzden seçilmiş olduğunu hissetmeye başlamıştı.</p>

  <p class="p8">Durum böyleyse –Tanrım, günü geldiğinde doktor, hastane, tedavi ve burada olan her şey hakkında soruşturma açtıracaktı. O sırada bir el aşağılara doğru indirildi ve üzerine çömelen hemşirenin yana açık kasıklarını keşfe davet edildi. Hiç de sessiz bir üye değildi: Konuşan bayın gözlerini yakalar ve kalkardı, kendine güvenle, vakur ve güçlü bir tavırla en ciddi ve ikna edici haliyle sorardı. “Bakan Bey acaba, belli başlı hastanelerimizin birinde çalışan nemfomanyak ve değişik ırklardan oluşan personelin zihinsel rahatsızlıkları olan hastalara cinsel tacizde bulunma olaylarının giderek arttığından haberdar mıdır? Biliyor mu acaba bu çaresiz kurbanlar...”</p>

  <p class="p8">Heyhat, konuşmasını daha fazla sürdüremedi, hemşire Cory’nin dikkati arkasındaki bir şeye yönelmiş olmalıydı. Elini gevşetti ve geriledi.</p>

  <p class="p8">“Bay Green! Yaptınız! Oldu işte!”</p>

  <p class="p8">Kız, hemen ardından adamın üzerine yığıldı. Dudaklarına konulan öpücük kısa ama şiddetliydi, sonra bir yılan gibi kıvrılarak üzerinden çekildi. Adam kendi göğüs uçlarının da öpüldüğünü hissetti, artık kendisini dehşete düşüren bu sahnenin ne zaman biteceğini düşünmeye çalışmaktan vazgeçmişti.</p>

  <p class="p8">“Bu kadar yeter, hemşire. Hemşire!”</p>

  <p class="p8">Hemşire hiç kıpırdamadan kaldı. İkinci azar üzerine de çenesi adamın karnına düştü. Adam gözlerini açtı. Dr. Delfie yatağın yanında dikiliyordu, kollarını kavuşturmuş, birazını adam için hissettiğini belli etmekten çekinmediği bir ayıplama ifadesiyle hemşireye dikmişti gözlerini. Hemşire Cory hem adamın üzerinden hem de yataktan kalktı ve başı önünde ayakta durdu.</p>

  <p class="p8">“Özür dilerim, doktor.”</p>

  <p class="p8">“Burada Hopkins–Sezscholsky dizisini kullandığımızı sana kaç kere söylemem gerekiyor?”</p>

  <p class="p8">“Unuttum.”</p>

  <p class="p8">“Bu hafta, bu üçüncü oluyor.”</p>

  <p class="p8">“İşe yaradı, doktor.”</p>

  <p class="p8">“Neyin işe yaradığından söz etmiyorum. Koğuş kurallarından söz ediyorum. Bunlar, senin kendini koruyabilmen içindir, hemşire. Sana sürekli söylediğim gibi, aşırı dürtüler yalnızca üzerimizdeki iş yükünü arttırır. Bu yüzden Hopkins–Sezscholsky üzerinde ısrarla duruyoruz. Bunu biliyorsun.” Biraz da sofu olduğu gözden kaçmayan patron edasıyla ekledi: “Başhemşireye söylemek zorunda kalmak istemem.”</p>

  <p class="p8">Hemşire Cory korku dolu gözlerle yatağa baktı. “Lütfen yapmayın doktor Delfie. Lütfen. O yaşlı inek, benim son bir kez daha açık vermemi bekliyor zaten.”</p>

  <p class="p8">“Hemşire, hastaların önünde amir pozisyonundaki personelimiz hakkında böyle konuşmalar da yapamazsın.”</p>

  <p class="p8">Hemşire tekrar başını eğdi. “Ama herkes ona böyle diyor.”</p>

  <p class="p8">“Mesele bu değil.”</p>

  <p class="p8">“Söz veriyorum, bir daha yapmayacağım, doktor. Yemin veriyorum.”</p>

  <p class="p8">Doktor Delfie biraz yumuşadı. “Pekâlâ. Fakat seninle bu konuda tekrar konuşmak zorunda kalmayayım.” Nihayet, gözlerini hastasına doğru geri çevirdi, bakışlarında çok hafif bir özür dileme ifadesi vardı. “Lütfen affedin, Bay Green. Hemşire halen eğitimini sürdürüyor.” Sonra gözlerini adamın bedeninin ortasına çevirdi. “Peki. Şimdi bakalım sizin duyarlı parçanız ne durumdaymış?”</p>

  <p class="p8">Adam doktorun ağırlığını, duyarlı parçanın büyüklüğünü ve sertliğini değerlendirmeye aldığını hissetti. Gözlerini kapadı.</p>

  <p class="p8">“Biraz daha cesur davranıp davranmadığını da görelim. Bir santimetre daha.” Parça alt tarafından yoklandı. “Harika. Tekrar. Tekrar. Bir kez daha. İyi.” Sesine yeni bir ton oturmuştu; adeta övüyor gibiydi, hatta şaşırmış gibi. Tekrar başında dikildi. “Bugün tedaviyi kendim tamamlayacağım, çünkü bu bizim ilk seansımız. Fakat bu genellikle hemşireler tarafından yapılır. Ben de tabii ki gelir ve ilerleme kaydedilip kaydedilmediğini görürüm. Anlaşıldı mı?”</p>

  <p class="p8">Adam gözlerini açtı ama söyleyecek söz bulamaz haldeydi, yalnızca uğursuz bir gülümseme oturtabilmişti suratına, doktorsa buna aldırmıyordu bile. Hiçbir uyarıda bulunmaksızın sol dizini yatağa attı ve bir çırpıda atletik bir tavırla ata biner gibi adamın üzerine oturdu.</p>

  <p class="p8">“İçeri sokma eylemini hemşire yapacak.”</p>

  <p class="p8">Adam hâlâ öylece bakakalmaktan başka bir şey yapamaz haldeydi, olanlara inanamıyordu, olurken bile. Doktorun, kollarından destek alarak kasıklarını yaklaştırdığım, kavis verdiğini ve yerleştiğini hissediyordu. İçeri alış. Adam kapatılmış, batırılmış, derine gömülmüştü.</p>

  <p class="p8">“Umarım rahatsız bir durum değildir bu?”</p>

  <p class="p8">Adam hâlâ bakıyordu. Doktor sanki başka bir kişiliğe bürünmüştü. Artık ortada bir huzursuzluk ya da sabırsızlık yoktu, yalnızca sakin konsantrasyon hissediliyordu. Doktor, adamın bakışlarını ve olan biteni umursamazcasına konuştu. “Elleriniz, göğüslerime lütfen.”</p>

  <p class="p8">Adam gözlerini kapadı. Her nasılsa elleri kalkmış ve göğüsleri bulmuştu.</p>

  <p class="p8">“İşte ruh bu. Orgazmınızı geciktirmeye çalışın. Sırf kendi iyiliğiniz için. Ben orgazm olmayacağım.” Ağır ağır bir aşağı bir yukarı hareket etmeye başladı, hâlâ kollarından destek alıyordu. Kasık hareketini bir an durdurdu. “Sizi mümkün olduğu kadar içeride tutmak istiyorum, bu yüzden lütfen bu hareketin aşın tahrik edici olup olmadığını söyleyin.” Adam dudaklarını birbirine bastırdı, konuşmamaya kararlıydı. Yarım dakika kadar bir zaman geçti, bu arada <span class="t15">lumbar</span><a id="a2"></a><a href="../Text/notes.html#a31"><span class="t18">{1}</span></a> bölgede yükselme ve alçalma oluyordu. “Bu çok iyi. Güzel bir pozisyonda.”</p>

  <p class="p8">Adam gözlerini açtı, boğazına kadar gelmişti, dayanamayacaktı artık.</p>

  <p class="p8">“Böyle bir şeyi yapmayı <span class="t15">dü</span><span class="t15">ş</span><span class="t15">ünebilmenizi</span> bile anlayamıyorum.”</p>

  <p class="p8">Doktor ona tenezzül edercesine, kısacık bir gülümsemeyle cevap verdi. “Bunun nedeni bilimsel bir alanda eğitilmemiş olmanız galiba, Bay Green.”</p>

  <p class="p8">“Sokak kadınları gibi.”</p>

  <p class="p8">“Korkarım, modern sosyologların içinde pek azının fahişelerin son derece önemli bir işlevi yerine getirdiklerine inanmadıklarını keşfetmeniz gerekecek.” Kasık bölgesi tekrar tazyike geçti ve geri çekilmeden önce bir süre daha orada oyalandı. “En başta, onlar olmasa tecavüz olayları daha sık olurdu. Bu kadınların kişisel ve dolayısıyla da toplumsal stresin çoğunu aldıklarına dair çok sayıda gösterge var.” Kasık hareketlerini durdurdu. “Artık biraz dinlenelim.”</p>

  <p class="p8">Adam ellerini yatağa bıraktı.</p>

  <p class="p8">“İşte bu da ta kendisi. Tecavüz. Erkek ve kadının rollerinin değiştiği bir tecavüz.”</p>

  <p class="p8">“Ah, abartmayın, Bay Green. Bunu sırf, tıbbi ve biyolojik açıdan çoktan sıradanlaşmış küçük bir beden parçanızı kısa bir süre mülk edindiğim için söylemiş olamazsınız... Bu eski, çocukça ve erkeklere özgü fobinin ancak ilkel toplumlarda kaldığını sanırdım.” Adam gözlerini kapadı. “Sizin fiziksel gücünüz benden iki kat daha fazla. Yalnızca çıplak bir kadın, Bay Green.”</p>

  <p class="p8">“Bunun farkındayım.”</p>

  <p class="p8">“Gözlerinizi açar ve ellerinizi daha etkili kullanırsanız bunun farkına daha iyi varabileceğinizi sanıyorum. Ne kadar savunmasız olduğumu görmenizi ve hissetmenizi istiyorum. Kendinizle karşılaştırdığınızda benim ne kadar güçsüz –ne kadar kolay tecavüz edilebilir diyelim– olduğumu.” Adam kımıldamadı. “Bay Green, becerilerim hakkında size yanlış bilgi vermek istemem, fakat son derece doğal dürtülere kendinizi bırakmak istemeyişinizde bir tuhaflık olduğunu bilecek kadar uzun zamandır çalışıyorum bu koğuşta. Şu ana kadar saptayabildiğim tek neden, hislerin kendisini göstermek yerine hisleri sözlere dökmeye gereğinden fazla önem veriyor olmanız, bunun da anlamı...”</p>

  <p class="p8">“Tanrı aşkına, şu konuşana da bakın!”</p>

  <p class="p8">Doktorun sesinde dayanılmaz derecede muhafazakâr –bu sıfat her ne kadar o andaki fiziksel duruma uygun düşmüyorsa da – bir bilgiçlik vardı.</p>

  <p class="p8">“Yalnızca açıklama yapmak amacıyla konuşuyorum. Aynı zamanda sözel olarak gösterdiğiniz düşmanca tutumun ereksiyonunuzla da onaylanıp onaylanmadığına bakıyorum. Neyse ki gördüğüm kadarıyla onaylanmıyor.”</p>

  <p class="p8">“O lanetli şeyle bir ilgim olsaydı onaylanırdı.”</p>

  <p class="p8">Doktor gülümsedi.</p>

  <p class="p8">“Siz gerçekten klinik bir vakasınız, Bay Green. Hadımlık endişesi. Şimdi de zevk alma korkusu. Galiba sizi mumyalayıp bir müzeye kaldırmamız gerekecek.”</p>

  <p class="p8">“Dört gözle beklediğim keyfi ben size söyleyeyim: Hastane faturalarını ödememek.”</p>

  <p class="p8">“Bay Green, bunlara hiç gerek yok; ancak tehdit savurduğunuz zaman cinsel olarak daha fazla tahrik oluyorsanız, lütfen devam edin. Bizler, bazı erkeklerde cinsel ilişki fikri ile kirletilme fikrinin birbirinden ayrı tutulamadığı vakaları da biliriz. Bunun sebebi de henüz bilinmeyen bir...”</p>

  <p class="p8">“Size bir şey daha söyleyeyim. O hemşire, bir hastaya nasıl davranılması gerektiği konusunda sizden çok daha fazla şey biliyor. Payına düşeni yaparken en azından bir sıcaklık vardı onda. Asıl derse ihtiyacı olan sizsiniz.”</p>

  <p class="p8">“Size karşı duyduğum her ne his varsa onları neden gösteremeyeceğimi daha önce açıklamıştım, Bay Green. Korkarım buna alışmanız gerek. Dolayısıyla, hemşire Cory’nin de alışması gerek. Onunla konuşmamın nedeni de buydu. Buradaki tek işlevimiz size erotik uyarıcı kaynağı oluşturmaktı. Bu çerçevede –yani cinsel ilişki teknikleri alanında makul ve personelimizin kapasitesi dahilinde kalan her şeyi bizden isteyebilirsiniz ve bizler de elimizden geleni yaparız. Eğer başka pozisyonlar denemek isterseniz, Kama Sutra, Aretino, Hokuvvata, Monosaki, Kinsey, Sjöstrom –yani daha önce de dediğim gibi Brezilya çatalı hariç– pozisyonları sizin için uygulayabiliriz.”</p>

  <p class="p8">“Siz bir şeyler bildiğinizi mi sanıyorsunuz? Bir buzdağı kadar erotiksiniz, o kadar.”</p>

  <p class="p8">“Bundan söz ettiğiniz için teşekkür ederim, bay Green. Terapide sonuna kadar hastayla işbirliğine inanan biriyimdir. Anladığım kadarıyla oral bir tedaviye gönderme yapıyorsunuz.”</p>

  <p class="p8">Daha cevap veremeden, doktor kollarını eğerek adamın üzerine gömüldü. Adam son anda onu itmek için bir çaba göstermeye kalktı ama artık çok geçti. Yarım dakika sonra dirseklerine dayanarak doğruldu ve yüzünün karşısındaydı şimdi. Adamın gözlerinde belli belirsiz bir şaşkınlık vardı ama kafasının karıştığı ortadaydı. Koyu kahverengi irislerini dengeli bir görüntüye oturtmaya çalıştı ama başarılı olamıyordu.</p>

  <p class="p8">“İşte Bay Green. Sanırım klinik yöntemlerimizin, en azından karşılıklı bir sıra izlediği takdirde, erojen gerçekliğe engel olmadığını da gösterebildiğimizi umuyorum.” Gözlerini devirerek adamın ağzına baktı, eğildi ve son bir küçük öpücük kondurdu. “Bence siz en iyi hastalarımızdan biri olacaksınız.” Tekrar kollarının üzerinde doğruldu. “Şimdi bir doruk yaratıp yaratamayacağımızı görelim. Hemşire, hazır mısınız?”</p>

  <p class="p8">“Evet, doktor.”</p>

  <p class="p8">Adam bir o yanına, bir öteki yanına bakındı ve artık üniformasını giymiş olan hemşire Cory’nin oturmakta olduğu masadan kalkıp onlara doğru gelmekte olduğunu gördü. Dr. Delfie’nin vajinal kaslarını kastığını fark etti.</p>

  <p class="p8">“Bu mükemmel, Bay Green. Bravo size. Şimdi tempoyu biraz daha arttıracağım. Ellerinizi kalçalarıma koyunuz. Güzel. Beni istediğiniz kadar sıkabilirsiniz. Ritmi siz belirleyin.” Tempo artışı başladı. “Sakın zorlamayın. Yalnızca ileri itişlerinizi zamanlayın. İstediğiniz kadar geciktirebilirsiniz.” Aşağıya dönük başı biraz daha eğildi, bedenlerinin birleştiği yere bakıyordu. “Güzel. Gevşeyin... şimdi itin. Neyiniz varsa hepsini, Bay Green. Gevşeyin, itin. Tekrar. Tutarlı bir ritim, işte işin sırrı burada. Süper. Ve tekrar. Biraz daha hızlı. Yapabildiğiniz kadar derinden itin. Harika. Bütün bedeninizle itin. Ritmi koruyun. Bu sizin için daha iyi, bebeğiniz için de.”</p>

  <p class="p8">“Bebeğim mi!”</p>

  <p class="p8">Doktor cevap veremeyecek kadar terapisine yoğunlaşmış görünüyordu. Yatağın başucunda dikilen hemşire Cory’ye umutsuzca baktı.</p>

  <p class="p8">“Bebek derken ne demek istiyor?”</p>

  <p class="p8">Hemşire parmağını ağzına götürdü. “Yalnızca konsantre olun, Bay Green. Fazla bir şey kalmadı.”</p>

  <p class="p8">“Ama, Tanrı aşkına, ben bir erkeğim!”</p>

  <p class="p8">Hemşire göz kırptı. “O halde bunun keyfini çıkarın.”</p>

  <p class="p8">“Ama...”</p>

  <p class="p8">Doktor Delfie’nin sesi araya girdi.</p>

  <p class="p8">“Lütfen sözel ifadeye başvurmayın, Bay Green.” Derin nefesler almaya başlamıştı, her cümleden sonra durarak konuşuyordu. “Şimdi. Son bir çaba daha. Gelmeye başladığını hissediyorum. Güzel. Güzel. Harika. Kalçalarla birlikte. Mümkün olduğu kadar sert.” Başı hâlâ öne eğikti, galiba her ikisinin kasıklarının daha güçlü ve hızlı hareket etmesine odaklanmıştı. “İşte oluyor.. oluyor işte.. mükemmel. Mükemmel. Ev gibi emin. Devam edin, durmayın. En son heceye kadar ara vermek yok. Hemşire!”</p>

  <p class="p8">Adam, hayal meyal, hemşirenin yatağın öteki ucuna gittiğini fark edebilmişti; artık onu göremiyordu, zira hâlâ kolları üzerine dayanmakta olan enerjik doktor görüşünü engelliyordu.</p>

  <p class="p8">“Son bir kez daha itin. Bir kez daha. Bir kez daha. Son bir kez.”</p>

  <p class="p8">Doktordan hafif bir inleme sesi geldi, sanki gerçekten bir şey doğurmuş olan oydu; ardından tüm hareketler aniden kesildi. Sessizlik. Adam hemşire Cory’nin odanın öteki köşesine doğru ilerlediğini anlayabildi. Doktorun başı hâlâ öne eğikti, Başındaki örtü iki yandan aşağı sarkıyordu. Fazla derine dalmış biri gibi, kesik kesik nefes alıyordu. Sonra adamın üzerine yığıldı. Bedeni terden ıpıslaktı, adam doktorun kalbinin çarptığını duyabiliyordu. Fakat bu çöküş, fiziksel bir çabanın ardından duyulan yorgunlukla ilgiliydi, duygusal değil; çünkü başını başka tarafa çevirmişti.</p>

  <p class="p8">Adam yarım dakika kadar tavana baktı, gecikmiş bir şok yaşıyordu. Sonunda, önceden arzu ettiği gibi tamamen tarafsız kalmayı becerememişti, fakat birtakım tuhaf sözler ya da yanlış anlaşılmış laflar sarf etmemek için fazla ileri de gitmemişti. Yanlış anlamalar... Bu düşünce aniden bütün zihnini kapladı; gerçi kadın onun tımarhanede ya da sinir hastalıkları hastanesi gibi bir yerde olduğunu ya da her nasılsa hastane personelinin gözünden kaçıp iki hastanın eline düşmüş olabileceğini inkâr ediyordu; her ne olursa olsun, ne işi vardı böyle bir yerde? Ve nasıl böyle ihmalkârlığa maruz kalabilirdi?</p>

  <p class="p8">Gizli gizli, odanın karşı tarafındaki hemşireye baktı. Hemşire yarı yarıya ona arkasını dönmüş, masaya doğru eğilmiş, birtakım kâğıtlarla uğraşıyordu, herhalde onun dosyasıydı. Delilik belirtileri göstermiyordu; ciddi bir tavırla durmuş, yazdığı raporu okuyor ve şaşırtıcı bir dikkat sergiliyordu. Üzerinde ağırlığını hissetmekte olduğu beden de kesinlikle normal duruyordu. Ne bir hıçkırma sesi, ne de kendini tutamamaktan gelen bir kıkırdama. Tuhaftı ama doktorun sessizliği, açıkça görülen bitkinliği ona dokunmuştu; son nefesine kadar yarışmış bir kadın koşucuyu teselli etmek ister gibi, gecikmiş de olsa, kollarını kadına dolayarak hafifçe sarıldı.</p>

  <p class="p8">Adam, nispeten huzurlu sayılabilecek bu ortamda ve tiktaklı sessizlikte düşünmeye başladı. Belki de, bu Freudcu jargonun ardındaki doktorun sözlerinde bir gerçek payı, tıbbi bir dayanak vardı. Bir kez daha düşününce, parlamentoda bir konuşma yapmak ya da suçlamada bulunmak için fazla acele davranmaması gerektiğine karar verdi. Daha fazla araştırma yapılması gereği açıktı. Hem ne de olsa, dürüst ve modern bir politikacının asıl görevi yanlışları teşhir etmek değil, hangi koşullar altında olursa olsun, o yanlışları yapmamaktı.</p>

  <p class="p8">Gözleri tekrar odanın karşı tarafına kaydı, hemşire Cory’nin tertemiz üniformalı bedeni hâlâ masadaki dosyayla meşguldü. Zarif, kahverengi elleri, kolalı mavi eteğinin altından görünen koyu tenli zayıf baldırları ve ayak bilekleri... Önsezilerinin ona söylediği gibi durumunun gerçekten de tıbben zor bir durum olduğu doğruysa o zaman uzun bir tedavi olasılığını kabul etmeli, bir erkeğin olması gibi cesur olmalıydı. Yanağının yanındaki saçların uyandırdığı etki hakkında bir şeyler mırıldanmak gibi tuhaf bir istek duydu ama her nedense bunun için daha erken olduğuna karar verdi. Geleceğini düşünmek zorundaydı. Buna karşın, sözsüz ama en azından kısmen özür dilercesine, doktorun terli sırtını bir baba tavrıyla okşayarak, sonunda kaybetmiş olsa da doktorun elinden geleni yaptığını ifade etmek istedi.</p>

  <p class="p8">Doktor buna karşılık vermedi. Sanki uyuyakalmış gibiydi. Adam umursamadı; biraz daha ileri gitmeyi, bir bakıma istemeden de olsa dokunulmayı düşündü. Doktorun, en az hemşire Cory kadar biçimli ve zayıf bedeninin ağırlığı hoşa gitmeyecek bir şey değildi. O şartlar altında, dört ayak üstüne düştüğünü söylemek mümkün değildi ama anladığı kadarıyla daha kötüsü de olabilirdi. İnsan kendisini hoş bir yorgunluk içinde buluyordu, hatta düşündükçe hafıza kaybı meselesi artık onu eskisi kadar kaygılandırmıyordu.</p>

  <p class="p8">Gözlerini kapattı ama duyduğu ses üzerine tekrar açtı. Hemşire Cory masadan kalkmış, kâğıtlarını masaya vurarak düzeltiyordu. Dizdiği kâğıtlar elinde, neşe içinde yatağa doğru geldi; gözleri adamın üzerindeydi.</p>

  <p class="p8">“Ee, Bay Green, kimmiş akıllı olan? Kimmiş şanslı?”</p>

  <p class="p8">“Ne şansı?”</p>

  <p class="p8">Hemşire bir iki adım daha yaklaştı. Sağ kolunun altında toplanmış kâğıt destesine bakıyordu. Yüzünde hınzır bir gülümseme vardı.</p>

  <p class="p8">“Küçük, hoş bir öykü. Demek hepsini de kendiniz uydurdunuz.”</p>

  <p class="p8">Adam anlamaz gözlerle kadının ona tuhaf tuhaf sırıtışına baktı. Az önce kovaladığı kuşkuların hepsi geri dönmüştü. Bir psikiyatri kliniğindeydi ve bu kız hastaydı, ikisi de hastaydı. Onun önemli bir adam olduğunu, yakında kesinlikle parlamento üyesi olacağını biliyorlardı. Kadın şimdi de ona ikinci sınıf ya da öylesine bir yazarmış gibi davranmıştı. Bu çok saçmaydı ve az sonra daha da saçma olmaya başladı. Hemşire, aniden, doktorun bir anlık dalgınlığından faydalanarak ve hemşirelik mesleğinin kurallarını bozarak yatağa oturdu.</p>

  <p class="p8">“Bakın, Bay Green. Dinleyin.” Kepli güzel başını en üstteki sayfaya eğdi ve yeni doğan bir bebeğin burnuna ya da yüzdeki minik bir kırışıklığa dokunur gibi uzattığı parmağıyla satırları takip etmeye başladı. “Tanrı benzeri birer alfa ve omega olarak bir buhar denizinin üzerinden uçarcasına geçtiği parlak ve uçsuz bucaksız bir pusun...” Yüzüne kocaman bir gülümseme yayıldı. “Böyle mi anlatıyordunuz, Bay Green? Yunanca galiba, değil mi?” Cevap beklemeden okumaya devam etti. “... bilincindeydi; az sonra, belli belirsiz…”</p>

  <p class="p8">BAM!</p>

  <p class="p8"> </p>
</body>
</html>
