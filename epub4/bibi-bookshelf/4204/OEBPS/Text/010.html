<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.6.1" name="Generator" />
  <link href="../Styles/style.css" rel="stylesheet" type="text/css" />

  <title></title>
</head>

<body>
  <p class="p8">Hastane odasının kapısı vahşi bir tekmenin şiddetiyle açılır. Tam da kâbuslardan fırlama kötülük timsali bir hayalet durmaktadır karşıda ya da daha doğru bir tarif yapmak gerekirse, punk-rock şenliğinden fırlama bir canavar... siyah çizmeler, siyah kot pantolon, siyah deri ceket. Cinsiyeti ilk anda anlaşılmamaktadır, hermafrodit bile denilebilir. Kesin olan tek şey müthiş bir öfke taşıyor olmasıdır. Dev çengelliiğnelerle –bir tane de kulağına takılıdır– kapanan siyah deri ceketin ve gamalı haç işaretlerinin altında, üzerinde hedefe doğrultulmuş bir namlu resmi olan beyaz bir tişört vardır. Aynı şekilde, en üstte kalan saç parçası da, ya boya ya renk açıcı ya da hemen aşağısındaki yüzün yarattığı korkunç etki yüzünden bembeyazdır, albinolarınki gibi.</p>

  <p class="p8">Gözlerini siyah kalemle öyle boyamıştır ki bakan dehşete düşer; bıraktığı etki kozmetik olmaktan çok, az önce yumruk yumruğa bir kavgadan çıkmış olmayı çağrıştırmaktadır; bu gözler hemen altındaki ağızla da uyum içindedir: Az önce odayı tekmeleyen çizmelerinde kullandığı siyah boyanın aynısını dudaklarına da sürmüştür adeta. Yumruk yaptığı sol eli belindedir; sağ el ise gövdesiz gibi görünen bir elektrogitarın sapını tutmaktadır. Gitar, amplifikatörden öyle bir kopartılmıştır ki neredeyse ikiye ayrılmış gibi durmaktadır.</p>

  <p class="p8">Bu mutlak dehşet, sonunda tersine döner. İnanılacak gibi değildir ama bu ürkütücü kıyafetin altındaki korkunç konuğun duruşunda, yüzünün kemik yapısında tanıdık gelen bir şeyler vardır. Evet evet, bu bir hermafrodit değildir, bir kadındır ve herhangi bir kadın değil, yataktaki Dr. Delfie’nin bir ikizidir. Zaten koyu halkalı gözlerinden hemen anlaşılmaktadır. Ayrıca zehir gibi bakan suçlayıcı bakışların hedefinin tepkisinden de anlaşılabilir. Geleceğin parlamento üyesinin, şoka girmiş gibi görünmesine rağmen, tam bir şaşkınlık içinde olduğu da söylenemez. Önceki tavırlarında varlığı hiç belli olmayan bir hız ve çeviklikle tek kolunun üzerinde doğrulur; önce yanında yüzükoyun yatan partnerine, sonra da kapıdaki korkunç figüre dehşet dolu bakışlar fırlatır ve sonunda konuşur.</p>

  <p class="p8">“Sen...” Yutkunur. “Ben... “ Yine yutkunur.</p>

  <p class="p8">Şeytani <span class="t15">Doppelganger</span>'in buna gösterdiği tek tepki odanın içine doğru yürümek ve bacakları açık bir vaziyette aniden durmak olur. Gitarın sapı bir tür makineli tüfekmiş gibi, zavallı savunmasız Dr. Delfie’ye çevrilidir. Siyah ojeli parmaklar, adeta Glasgow’da bir surata inen ustura gibi tellerin üzerine iner. Odayı tarif edilemeyecek bir arpej işkencesi kaplamıştır. Bir an sonra yatakta bir Dr. Delfie olmayacak, başını koyduğu yerde hafif bir çöküntü kalacaktır.</p>

  <p class="p8">Birden yerinden fırlayan Hemşire Cory bağırmak üzere ağzını açar ama acımasız gitar keskin bir hareketle bu kez ona doğrulur, çelik teller bir kez daha zangırdar. Güzel kahverengi kollu, mavi-beyaz üniformalı hemşire de ardında yere düşen bir tomar daktilo sayfası bırakarak adeta havaya karışır. İğrenç gitardan kulak tırmalayıcı sesler gelir ve daktilo sayfaları birer birer hiçliğe karışır.</p>

  <p class="p8">Bu acımasız, yıldırımlar yağdıran Aziz Valentin kıyımından sonra Nemesis, yataktaki hastaya bakar, gözleri alev alevdir, hâlâ kontrolsüz bir öfkenin esiridir. Konuşmuyor, infilak ediyordur adeta.</p>

  <p class="p8">“Seni <span class="t15">piç!”</span></p>

  <p class="p8">Miles Green, kauçuk örtüyü kaptığı gibi yataktan fırlar; örtüyü doğaçlama bir önlük olarak kullanmaktadır.</p>

  <p class="p8">“Dur bakalım, bir dakika. Galiba yanlış bir koğuşla başladın. Ve de yanlış bir cümleyle.”</p>

  <p class="p8">“Seni iğrenç şovenist domuz.”</p>

  <p class="p8">“Ağır ol biraz.”</p>

  <p class="p8">“Şimdi sana öyle ağır bir şey yaparım ki... Kızdırma beni!”</p>

  <p class="p8">“Yapmamalısın böyle...”</p>

  <p class="p8">“Neyi yapmamalıymışım?”</p>

  <p class="p8">“Böyle konuşmamalısın.”</p>

  <p class="p8">Simsiyah dudakları ürkütücü bir sırıtışla kıvrılır. “Başlatma şimdi! Canım ne haltı nasıl isterse öyle konuşurum. Öyle de yapacağım.”</p>

  <p class="p8">Adam geriler, bir yandan da kauçuk örtüyü karnının üzerinde tutmaktadır.</p>

  <p class="p8">“O üzerindeki giysi. Sen bu olamazsın.”</p>

  <p class="p8">Kadın adama doğru bir iki adım daha atar.</p>

  <p class="p8">“Ama ikimiz de her nasılsa birbirimizi tanıyoruz.” Dudaklar yine kıvrılır. “Üzerimdeki giysiye rağmen. Doğru değil mi?”</p>

  <p class="p8">Adam bir adım gerilemeye yeltenir ama zaten dolgu duvarın dibinde durduğunu fark eder.</p>

  <p class="p8">“Bu sadece bir fikirdi.”</p>

  <p class="p8">“İğrenç bir fikir. Seni aşağılık yalancı.”</p>

  <p class="p8">“Küçük bir denemeydi. İlk piyes.”</p>

  <p class="p8">“Kıçıma anlat.”</p>

  <p class="p8">“Seni hiç görmeyeceğimi sanıyordum.”</p>

  <p class="p8">“Ama şimdi beni gayet iyi görüyorsun. Yalan mı?”</p>

  <p class="p8">Adam duvara sürtünerek yan taraflardan kaçmaya çalışır ama bu kez kendini köşede, genç kız memelerine benzeyen düğmeli dolgu duvara yaslanmış bulur, yüzünün tam karşısında bir gitar sapı vardır. Kız ona önce nefretle bakar, sonra aniden parmağını adamın suratına iyice yaklaştırır.</p>

  <p class="p8">“Ne yaptığını biliyor musun? Yıllarca uğraştığım en iyi gösterimi mahvettin. Ben her akor bastığımda mavi ölüm diye bağıran on altı bin genç olurdu etrafımda.”</p>

  <p class="p8">“Buna inanırım.”</p>

  <p class="p8">“Benim sağda solda dolaşıp bir bok yapmadığımı sanıyorsan o fındık kadar beynini de yemişsin demektir.”</p>

  <p class="p8">“Bana kalırsa aynı söylemi paylaşamıyoruz.”</p>

  <p class="p8">Kız, aşağılayan bakışlarla adamı baştan aşağı süzer, sonra dalga geçer gibi suratını buruşturarak konuşmaya başlar.</p>

  <p class="p8">“A, tabii. Unutmuşum. Ve tüm diğer bilinen” –ağzının iki kenarı alay edercesine aşağı sarkar– “derin anlam düzeyleri. Öğğh.” Gözleri öylesine hiddet doludur ki, tükürmek üzeredir sanki. “Acınacak durumdasın. Ne halt ettiğinin farkında bile değilsin.”</p>

  <p class="p8">“Bir sakıncası yoksa söylemek istediğim bir şey var, bence diyalogumuzda gereğinden fazla ‘halt’ sözcüğü kullanıyorsun.”</p>

  <p class="p8">“Sen de her bir haltın farkındasın ha!” Yakıcı bir bakış daha fırlatır. “Açıkça söyleyeyim, midemi bulandırıyorsun. Dr. <span class="t15">A. Delfie.</span> Bu bir sözcük oyunu değil, köpek maması. Ve hemşire <span class="t15">Cory.</span> Tanrı torusun. Kokuşmuş elit çöplükler. Sen galiba bütün dünyanın hâlâ Yunanca falan konuştuğunu sanıyorsun.”</p>

  <p class="p8">Adamın yüzünde yarı şüphe, yan yakarış dolu çarpık bir ifade yardır.</p>

  <p class="p8">“Politikaya atıldığını söyleme sakın.”</p>

  <p class="p8">Kız yeni bir öfkeyle başını hızla iki yana sallar.</p>

  <p class="p8">“Doğru dürüst yazılar, mesela burjuva olmayan yazılar hep politiktir. Ancak sizin gibi orta sınıf zombileri böyle düşünür.”</p>

  <p class="p8">“Ama sen eskiden...”</p>

  <p class="p8">“Sakın bana eskiden ne yaptığımı söylemeye kalkma. Tarihi kökleri olan bir erkek-faşist komplosuna kurban gittiysem bu benim suçum değil.”</p>

  <p class="p8">“Ama en son seferinde biz...”</p>

  <p class="p8">“Bana sakın bunu yapma, pişman olursun!”</p>

  <p class="p8">Adam yere baktı ve başka bir yerden girmeye çalıştı. “İnsanların çoğu fark etmemiştir bile.”</p>

  <p class="p8">“Başlarım insanların çoğuna.” Sinirli bir hareketle başparmağını tişörtündeki silahın üstüne koyar. “Çocuk kandırmıyorsun burada. Bunu bir an bile düşünme. Hepiniz birer kapitalist seks düşkünü parazitsiniz. Size zaman verme salaklığını gösterdiğim andan itibaren birer kötü haberden başka bir şey olmadınız.” Adam ağzını açar, ama kız hemen atılır. “Hileler. Oyunlar. Hep her iki taraftan da almak. Ama bunu benimle son kez yapıyorsun, serseri.” Ayağını geriye savurarak arkadaki yatağı tekmeler. “Bana bu kartondan kesme yüzü, vücudu verdiniz.”</p>

  <p class="p8">“Bu yalnızca genel bir tarifti.”</p>

  <p class="p8">“Boş versene.”</p>

  <p class="p8">“Bir zamanlar arkadaştık.”</p>

  <p class="p8">Kız adamın sesini taklit eder: “Bir zamanlar arkadaştık.” Kafasını ona doğru yaklaştırır, her kelimede bir adım daha öne doğru gelmektedir. “Seni yıllardır görmüyorum ve her gördüğümden benden tek istediğin kısa bir yatak macerası oluyor.”</p>

  <p class="p8">“Sen beni Walter Scott’la karıştırıyorsun. Ya da James Hogg’la.”</p>

  <p class="p8">Kız gözlerini kapatır. Birden beşe kadar sayıyor gibidir. Sonra küçümseyen bakışlarını ona diker.</p>

  <p class="p8">“Ah, keşke sen de yalnızca bir karakter olsan. Keşke ben de seni ve kâğıt bebeklerini silip atıversem.”</p>

  <p class="p8">Bileğinin tersiyle ağzını hiddetle siler. Adam bir an sesini çıkarmaz.</p>

  <p class="p8">“Tıpkı bir erkek gibi davrandığının farkında mısın?”</p>

  <p class="p8">“Ne demek oluyor bu yani?”</p>

  <p class="p8">“Anlık değer yargıları. Şiddetli cinsel yargılar. Ait olmadığın bir ortamın dilinin ve rolünün arkasına saklanarak hiçbir şey söylememek.”</p>

  <p class="p8">“Kes artık.”</p>

  <p class="p8">“İlk olarak üç farklı alt kültürü birbirine karıştırdın: Dazlaklar, Cehennem Melekleri ve Punk’lar. Bunlar birbirinden oldukça farklı şeyler biliyorsun.”</p>

  <p class="p8">“Kapatacak mısın çeneni?”</p>

  <p class="p8">Gözleri yine kara alev gibidir ama Miles Green sonunda bir delik bulduğunu hissetmiştir. Kız adamı köşesinde bırakmış, gitarını boynundan çıkartıp hırsla yatağın ucuna fırlatmıştır. Bir an için arkası adama dönük kalır. Siyah ceketinin arkasında beyaz bir kurukafa ve altında da gotik Nazi harflerle ÖLÜM YAŞAR yazmaktadır. Kız, önünü döndüğünde yine bir kolunu ve parmağını ileriye uzatmıştır.</p>

  <p class="p8">“Şimdi, beni iyi dinle. Şu andan itibaren kuralları ben koyuyorum. Anladın mı? Eğer bir daha denersen.. <span class="t15">kaput.</span> Gösteri biter. Anlaşıldı mı?”</p>

  <p class="p8">“Ve senin özgün gün ışığın da.”</p>

  <p class="p8">Kadın adama gözlerini diker. “O halde kaybol.” Kollarını kavuşturur ve başını iki yana sallar. “Hadi. Dışarı.”</p>

  <p class="p8">Adam kauçuk örtüyü bir iki santim kaldırır.</p>

  <p class="p8">“Üzerimde giysilerim yok.”</p>

  <p class="p8">“Harika. O halde bütün dünya senin gerçekte ne olduğunu görebilir. Ve umarım ölüme yakalanırsın.”</p>

  <p class="p8">Adam tereddüt içinde omuz silker, gülkurusu halının üzerinde kapıya doğru bir iki adım ilerler; sonra durur.</p>

  <p class="p8">“Hiç olmazsa sonunda el sıkışamaz mıyız?”</p>

  <p class="p8">“Şaka ediyorsun galiba. Aklını mı oynattın?”</p>

  <p class="p8">“Bence bu biraz yargısız infaz gibi oldu. Ben yalnızca bazı şeylere az da olsa değinmek iste...”</p>

  <p class="p8">Kadın adama doğru eğilir. “Bana bak. Ciddi bağımsızlık günlerinden beri hep milleti aşağılayıp durursun. Senin kim olduğunu anladım ben, ne diyorsun! Sen asıl domuzsun. Numero Uno.” Gözlerini kapıya diker ve kurukafaya benzer başındaki beyaz saç tutamları iki yana sallanır. “Dışarı.”</p>

  <p class="p8">Adam bu kez geriye doğru bir iki adım atar. Eski kraliyet dönemlerindeki törenlerdedir adeta. Kauçuk örtü göğsünü bile örtemeyecek kadar kısa olduğu için bir iki adımdan sonra yine durur. “Ben çok daha beterini yapabilirdim.”</p>

  <p class="p8">“Yok ya?”</p>

  <p class="p8">“Saydam bir gecede zeytin ağaçlarının arasından romantik bir yürüyüş yaptırırdım. Tıpkı Isodora Duncan’ın tatil günü gibi.” Kadın ellerini kalçalarına koyar. Sesi tıslar gibi çıkmaktadır.</p>

  <p class="p8">“Sen bunu beni daha da sinirlendirmek için mi yapıyorsun?”</p>

  <p class="p8">“Bence o zamanlar çok anlamlı bir şeydi bu. Zamanında yani.”</p>

  <p class="p8">Bacaklar açık, eller belinde durmaktadır. İlk kez gözlerinde, öfkenin ardında başka bir şeyin daha pırıltısı görünmüştür.</p>

  <p class="p8">“Ama bugün söz edince güldüğümüz bir şey o kadar, değil mi?” Adam hafifçe omuz sallar.</p>

  <p class="p8">“Bu, her zaman bana saçma ama etkileyici gelmişti. Ve şimdi de sen bundan söz ediyorsun.”</p>

  <p class="p8">Kadın onaylarcasına başını sallar, sonra dişlerinin arasından konuşur: “Devam et.”</p>

  <p class="p8">“Tabii, saf edebi bir kavram olarak değil. Rönesans hümanizmasına ait ikonlardan bir patça gibi. Boticelli ve diğerleri işte.”</p>

  <p class="p8">“Hıyaroğlu hıyarlar?”</p>

  <p class="p8">“Ben asla böyle terbiyesiz bir sözcüğü ağzıma almazdım. Ben yani.”</p>

  <p class="p8">Kadın tekrar kollarını kavuşturur ve onu inceler.</p>

  <p class="p8">“Peki, görelim bakalım; sen ne kullanırdın?”</p>

  <p class="p8">“Salak? Sersem? Hafif kaçık?” Telaşla devam eder: “Yani, istersen korkunç görünebiliyorsun. Son şeyimizde.. giydiğin o kedi gibi siyah küçük numara...” Kadının kolları düşer, yumrukları hâlâ sıkıtıdır. Adam cılız bir sesle ekler: “Sansasyoneldi.”</p>

  <p class="p8">“Sansasyonel mi?”</p>

  <p class="p8">“Tam anlamıyla. Hiç unutamadım.”</p>

  <p class="p8">“Senin ne boktan bir yargıç olduğunu hepimiz çok iyi biliriz. Özellikle konu kadınlar olunca onu tek boyutlu seks objeleri diye aşağılamakta üstüne yoktur.”</p>

  <p class="p8">“İki boyutlu desek...”</p>

  <p class="p8">“Kapa çeneni.” Kadın ona bir göz atar, sonra da dönüp gitarını yataktan alır. “Kendini çok zeki sanıyorsun, değil mi? ‘Rönesans ikonları’ ha; Tanrım. Hiçbir şeyden haberin yok; ilk başladığımda neye benzediğimi bile bilmiyorsun. Ben senin kahvaltıda yediğin tostlardan daha fazla Rönesans geçirdim.”</p>

  <p class="p8">“Farkındayım.”</p>

  <p class="p8">“Hayır, hiç de değilsin. Yıllardır bunu istiyorsun. İşte şimdi istediğini alacaksın. Seni aşağılık serseri.”</p>

  <p class="p8">Sağ eli bir müzik aletinde akor basacakmışçasına öne doğru uzanır; sanki o müzik aleti az ötesinde durmaktadır: Lidya modu. Bu olanlar, ani bir geçişten çok, bir şeyin içinde erimek gibi bir şeydir ama yine de olağanüstüdür. Saçları yumuşamaya ve uzamaya başlar. Renkler de değişmektedir; o ürkütücü makyaj yüzünden silinmektedir, giysisindeki renkler de... Giysinin kendisi de çözünmeye ve bembeyaz ipekli bir kumaşa dönüşmeye başlar. Yenisi kollarını ve omzunun bir tanesini çıplak bırakan, eteği dizlerinin altında kalan bir giysidir. Elbise belinde safran bir kurdeleyle toplanmıştır. Kumaşın gerildiği yerler mat değildir. Çizmeler kaybolmuştur, ayakları çıplaktır. Artık koyu renk olan saçları, Yunan tarzında topuz yapılmıştır. Alnında küçük beyazımsı pembe gül tomurcukları ve mersin yapraklarından küçük bir taç vardır; gitar ise dokuz telli bir lire dönüşmüş, metamorfoz tamamlanmıştır. Artık aynı uzak Lidya gamında, ama bu kez tersten çalıyordur notaları.</p>

  <p class="p8">Yüz, aynı yüzdür ama daha genç görünmektedir. Beş yıl gençleşmiştir adeta. Cildinin bal rengi sıcaklığı beyaz kumaşla iyice belirginleşmiştir. Genel olarak verdiği izlenime gelince: Binlerce gemiyi suya indiren yüzler bunun yanında hiçbir şeydir. Bu yüz, dünyevi bir hareketi durdurup, tekrar geriye baktıracak bir yüzdür. Ellerini gevşetir, lirini yavaşça bırakır. Adam ağzı açık, ona bakakalmıştır. Hafızalardan silinmeyecek, ilahi bir tablodur bu. Kadın, bir iki saniye sonra boş kalan elini kucağına koyar. Sanki bir şeyler değişmemiş gibidir.</p>

  <p class="p8">“Eee, Bay Green?”</p>

  <p class="p8">Sesinde yine o eski (ve güven vermeyen) aksan ve tonlama sezilir.</p>

  <p class="p8">“Tamamen yanılmışım. Şaşkın bir halin var. Bu dünyanın dışındanmış gibi.” Adam söyleyecek bir şeyler arıyor ya da arıyormuş gibi yapar. “Daha çocuksu. Kolay incinebilir. Tatlı.”</p>

  <p class="p8">“Daha dişi mi?”</p>

  <p class="p8">“Tartışılmaz biçimde.”</p>

  <p class="p8">“Sömürmesi kolay.”</p>

  <p class="p8">“Kesinlikle böyle bir şey söylemek istemedim. Gerçekten de... bir düş. İnsanın annesiyle tanıştırmaya götürebileceği bir kız tipi. Hatta tomurcuk gülleriyle.’'</p>

  <p class="p8">Kız tereddütlü bir sesle sorar:</p>

  <p class="p8">“Tomurcuk güllerimin nesi varmış?”</p>

  <p class="p8">“Bunlar aşılanmış Ophelia çayından. Ne yazık ki bin dokuz yüz yirmi üçten beri bunlar yetiştirilmiyor galiba.”</p>

  <p class="p8">“Bu tam sana göre. Sen kahrolası bir ukalasın.”</p>

  <p class="p8">“Özür dilerim.”</p>

  <p class="p8">“Benim en sevdiğim çiçektir. Bin dokuz yüz yirmi üçten beri.”</p>

  <p class="p8">“Benim de.”</p>

  <p class="p8">Liri biraz kaldırır. “Bunun aynısını ya da bundan geri kalanı New York’taki Metropolitan Müzesi’nde görebilirsin. Tabii, bu konuda da çokbilmişlik taslamadan önce.”</p>

  <p class="p8">“İnkâr edilemeyecek kadar sahici görünüyor.”</p>

  <p class="p8"><span class="t15">“Zaten</span> sahici!”</p>

  <p class="p8">“Tabii.”</p>

  <p class="p8">Kız adama sinirli bir bakış fırlatır. “Ve sırası gelmişken, Tanrı aşkına gözlerini dikip göğüslerime bakmaktan vazgeç artık.”</p>

  <p class="p8">Adam kadının çıplak ayaklarına bakar. “Tekrar özür dilerim.”</p>

  <p class="p8">“O zamanlar sutyenin icat edilmemiş olması benim hatam değil.”</p>

  <p class="p8">“Kesinlikle haklısın.”</p>

  <p class="p8">“Gerçek kadınlığın üzerindeki o korkunç zincir.”</p>

  <p class="p8">“Bak sen.”</p>

  <p class="p8">Kız adamı inceler.</p>

  <p class="p8">“Bir iki kere öylesine bakılmasına aldırmıyorum. Senin hatalarından biri de bu. Hiçbir şeyi hayal gücüne bırakmıyorsun.”</p>

  <p class="p8">“Denerim.”</p>

  <p class="p8">“Burada değil. Bunu yalnızca neler kaçırdığını anlaman için yaptım. Pek de takdir etmişe benzemiyorsun ama.” Arkasını döner. “Bilmek istersen: Dürüst erkeklerin çoğu beni ilk gördüklerinde dizlerinin üzerine çökerler. Gerçekte olduğum gibiyken.”</p>

  <p class="p8">“Ben de dizlerimin üzerindeyim. Ruhsal olarak. Çok kışkırtıcı görünüyorsun.”</p>

  <p class="p8">“Yani bununla yalnızca kışkırtılabilmekten söz etmiş oluyorsun. Seni çok iyi tanıdığımı unutuyorsun. Ve o sefil, sabit fikirli kafanı. Senin için kapacak bir kuzu parçasından başka bir şey değilim.”</p>

  <p class="p8">“Doğru değil.”</p>

  <p class="p8">“Elbette benim için ilahiler bestelemeni, kasideler yazmanı ya da şerefime içki dökmeni beklemiyorum” –liri biraz kaldırarak yana yatırır– “ne de benzer bir şey yapmanı. Hele dünya hâlâ bu kadar az uygarlaşmışken... Böylesine vahşi bir materyalist çağda kimseden fazla bir şey beklenemeyeceğinin gayet iyi farkındayım.” Çıplak omzunun üzerinden ona yarı kırgın, yarı öfkeli bir bakış fırlatır. “Tüm istediğim seninkinin <span class="t15">kar</span><span class="t15">ş</span><span class="t15">ı</span><span class="t15">s</span><span class="t15">ı</span><span class="t15">nda</span> benim sahip olduğum metafizik statünün az da olsa fark edilmesi.”</p>

  <p class="p8">“Özür dilerim.”</p>

  <p class="p8">“Ama artık çok geç.” Çok uzaklardaki sıradağlara seslenirmiş gibi, hafifçe yukarı doğru bakar. “Bu son hiddet bardağı taşıran damla oldu. İstesem her şeye tepeden bakabilirim ama tavırlarımın önemli bir yanını teşkil eden alçakgönüllülüğün suiistimal edilmesine izin vermem. Herkes benim aslında ürkek ve utangaç olduğumu bilir. Senin emrine amade, her istediğinde ya da sapık kaprislerin tuttuğunda beyinsiz bir dişi bedene dönüşemem. Unuttuğun bir şey var: Ben kitaplardan fırlama bir şey <span class="t15">de</span><span class="t15">ğ</span><span class="t15">ilim.</span> Ben fevkalade ölçülerde gerçeğim.” Gözlerini yerdeki halıya çevirerek sesini alçaltır. “Ve de bir tanrıçayım.”</p>

  <p class="p8">“Bunu asla inkâr etmiş değilim.”</p>

  <p class="p8">“Evet, ettin. O aptal ağzını her açışında.” Liri yatağın üzerine bırakır, kollarını kavuşturarak gözlerini ondan kaçırır. “Üç ayda bir yaptığımız toplantılarımızın bir sonrakinde bu konuyu gündeme getirmeyi ciddi olarak düşünüyor ve seni uyarıyorum. Zira temel anlamda yalnızca bana değil, bütün aileme hakaret etmiş oluyorsun. İçtenlikle söylüyorum, artık boğazıma kadar geldi. Bugünlerde bu tür şeylerin fazlasıyla sıklaştığını görüyorum. Birinin ibret teşkil etmesinin vakti geldi de geçti bile.”</p>

  <p class="p8">“Gerçekten özür dilerim.”</p>

  <p class="p8">Ona bir an bakar, sonra gözlerini uzaklaştırır.</p>

  <p class="p8">“Daha ikna edici bir kanıt bulmak zorundasın.” O anda sol kolunu kaldırır ve bileğine bakar. Belli ki bir anlık dalgınlıkla, Ophelia gülü gibi kol saatinin de klasik dönemlerde var olmadığını unutmuştur. Tedirgin bir halde guguklu saatin çevresinde gezdirir gözlerini. “Bugünlerde çok yoğun bir programım var. Sana uygun, resmi ve tam bir özür dilemen gereken on cümle hakkı veriyorum. Bu son şansın. Kabul etmeye değer bulursam, seni kara listeye alma kararını geciktireceğim. Bulmazsam, sonuçlarına katlanmak zorundasın. O durumda, oldukça adil davranacak ve tüm yaşamın boyunca, paratoneri olmayan evlerden ve ağaçlardan uzak durmanı şiddetle tavsiye edeceğim. Özellikle fırtınalı havalarda. Anlaşıldı mı?”</p>

  <p class="p8">“Evet, ama bu adil değil.”</p>

  <p class="p8">Ona sert bir bakış fırlatır. “Bu koşullar altında sana hem adil, hem de inanılmaz ölçüde esnek davranmış oluyorum. Artık tartışmayı bırak.” Döner; lirini alır ve hafifçe doğrulur. “Diz çökmekle başlayabilirsin. Çok acelem olduğu için ayak izlerimi öpme faslını atlayacağım. On cümlen var. Ne daha fazla, ne daha az. Sonra, dışarı.”</p>

  <p class="p8">Adam önüne eğreti iliştirdiği önlüğünü tutar ve beceriksiz hareketlerle dizlerini halıya koyar.</p>

  <p class="p8">“Yalnızca on tane mi?”</p>

  <p class="p8">“Duydun.”</p>

  <p class="p8">Odanın uzak bir köşesine bakarak beklemektedir. Adam boğazını temizler.</p>

  <p class="p8">“Sen her zaman benim kusursuz kadınım oldun.”</p>

  <p class="p8">Lirini kaldırır ve bir tele dokunur.</p>

  <p class="p8">“Dokuz. Mide bulandırıcı ve bayat.”</p>

  <p class="p8">“Seni anlayamama rağmen.”</p>

  <p class="p8">Bir tele daha dokunur. “Bunu tekrar söyleyebilirsin.”</p>

  <p class="p8">“Çok doğru.”</p>

  <p class="p8">“Yedi.”</p>

  <p class="p8">“Ama o bir cümle değildi. Fiili yoktu.”</p>

  <p class="p8">“Yedi.”</p>

  <p class="p8">Adam, minnet etmeyen bir tavırla başını yana çevirmiş kadına bakar.</p>

  <p class="p8">“Gözlerin maltaeriği tomurcukları gibi, Amphissa zeytinleri gibi, kara Tuberler gibi, muskat üzümleri gibi, Khian incirleri gibi.. bekle...”</p>

  <p class="p8">“Altı.”</p>

  <p class="p8">“Bitirmemiştim!”</p>

  <p class="p8">Kadın burnundan bir nefes alır. “Bu kadar abartmana gerek yoktu.”</p>

  <p class="p8">“Senden başka hiç kimse ciddi olarak yer almadı hayatımda.”</p>

  <p class="p8">“Kahrolası yalancı. Beş.”</p>

  <p class="p8">“Erkekleri nasıl deli ettiğini anlayabiliyorum.”</p>

  <p class="p8">“Dört. Kadınları da.”</p>

  <p class="p8">Adam bir an durur ve kadının ifadesini inceler.</p>

  <p class="p8">“Gerçekten mi?”</p>

  <p class="p8">Kadın aşağı doğru kısa bir bakış fırlatır. “Beni oyalayamayacağını bilmelisin.”</p>

  <p class="p8">“Tabii ki biliyorum. Yalnızca, merak ettim.”</p>

  <p class="p8">Kadın duvara doğru bakar. “Bilmen gerekiyorsa söyleyeyim, Lesbos’daki yaşlı, beli bükük çay kaşığı, sabah yüzmek için soyunurken beni gördü ve o günden beri kendine gelemedi.”</p>

  <p class="p8">“Bütün olan biten bundan ibaret miydi?”</p>

  <p class="p8">“Elbette bundan ibaretti.”</p>

  <p class="p8">“Ben sanmıştım ki...”</p>

  <p class="p8">Kadın ona bir kez daha sabırsız bir ifadeyle bakar. “Bak, benimle ilgili, farkında olmadığın elli bin şeyin yanı sıra bir gerçek daha var ki, o da benim dünkü çocuk olmadığım.” Sonra bakışlarını uzaklaştırır. “Elbette, bilinen bütün basit hileleri denedi. Benim bikinili fotoğrafımı çekmek falan istedi.”</p>

  <p class="p8">“Neli fotoğrafını?..”</p>

  <p class="p8">Kadın omuzlarını silkerek, başını sallar. “O günlerde ne giyiyorsam işte. Benim heykelimi yapmak falan filan. Her şeyi en ufak detayına kadar hatırlayamam. Evet, Tanrı aşkına artık şu işi bitir. Üç cümlen kaldı.”</p>

  <p class="p8">“Dört olmalıydı.”</p>

  <p class="p8">Kadın bir nefes verir. “Pekâlâ, o halde. Dört. Diğerlerinden daha etkili bir şeyler bulsan iyi edersin.”</p>

  <p class="p8">“Ortadan kayboluverişin, sonra tekrar geri gelişlerin.”</p>

  <p class="p8">Lirin tellerine iki kez dokunur. “Bu iki etti.”</p>

  <p class="p8">“Bu çok saçma, orada bir virgül vardı, bu çok açık.”</p>

  <p class="p8">“Söyleyiş biçiminde değil.”</p>

  <p class="p8">“Etkileyici olsun diye bir an duraklamıştım. Her iki kavram da birbiriyle ilintili. Kayboluş, geri geliş. Bunu herkes görebilir.” Kadın, onu uyarmak istercesine tepeden bakar. Adam yavaşça konuşur: “Yaratılan tüm varlıklar içinde en seksi olan sensin, bunu biliyor muydun?”</p>

  <p class="p8">“Bu kesinlikle iki etti.”</p>

  <p class="p8">“Ben de kurallara göre oynayabilirim, bilirsin.”</p>

  <p class="p8">“Bir.”</p>

  <p class="p8">Ve kadın ayağa kalkar; içsel bir bilgiyle hareket eden üstün birinin kendini beğenmiş tavırlarının çekilmezliğini yansıtan ifadesi, Siklat adalarındaki o meşhur mermer başlara özgü ifadeden pek uzak değildir. Adam derin bir nefes alır.</p>

  <p class="p8">“Asıl merak ettiğim aslında şuydu (iki nokta üst üste) acaba gerçekten (virgül) kurgusal örneklenişime uygun olarak mecburen yaptığım ve nedenleri yüzünden asıl senin kendinin o uç noktalara varan (aç parantez) pozitif anlamda işveliliğini değilse de (tire) ve burada, senin biriyle oynaşmakla meşgul olduğuna dair bana bir uyarıda bulunmak nezaketini bile göstermeden birden çok kere senin karşında çirkin duruma düşürüldüğünü hatırlamak zorunda olan bir adam olarak konuşuyorum (kapa parantez ve virgül) karmaşıklığını suçlaman gereken sana dair bir iki ufak varsayıma senin o son derece abartıldığı belli olan gücenişine karşın (virgül) hem yazılan hem de yazar tarafından (virgül) istersen <span class="t15">histoire</span> olarak kişileştirilen ve <span class="t15">discours</span> olarak kişileştiren arasında (virgül) ya da basit sözcüklerle ifade edecek olursan seninle benim aramda diyelim (virgül) daha fazla araştırılmayı hak eden alanlar olup olmadığı ve en azından seninle bir tek ortak noktası olduğuna inandığım (tire) ki o da (virgül) çoktan hak ettiği halde (virgül) senin yazın dünyasındaki o olağanüstü gerçek varlığının (virgül) üniversitelerdeki o fakülte-fabrikalarının (virgül) yapısalcıların (virgül) yapı bozucuların (virgül) göstergebilimcilerin (virgül) Marksistlerin (virgül) akademik amcamız Tom Cobbleigh’in ve tüm diğerlerinin nasıl olup da dikkatini çekemediğini bir türlü anlayamamasıdır (tire) ve dahası bu bizim konumuz üzerine yapılacak gerçekten kapsamlı bir <span class="t15">a deux</span> seminerin de çok uzun süreceğinden emin olduğum için (tire) zaten ben burada vücudumun birtakım bölgelerini kauçuk bir örtüyle saklamak zorunda kalmaktan ötürü güç bir durumdayken sen (aç parantez) o güzel parmakların tamamen otantik lirinin üzerinde son derece iştah açıcı ve gerçekten ilahi bir görünüm sergilerken (kapa parantez ve virgül) beni nasıl etkiliyorsun (tire) o kadar yolu kat etmiş (tire) ve ne iyi etmiş de kat etmiş (tire) biri olarak ufacık bir yorgunluk alameti göstermeyen (virgül ya da noktalı virgül, nasıl istersen) biri olarak karşımda duruyor ve sonra da (virgül) eklemeliyim ki (virgül) aklıma yalnızca birazcık dinlenmekten daha kötü bir şeyler yapmayı getiren (aç parantez) konuşmamızın amacına uygun bir biçimde (virgül) elbette (kapa parantez) ve hemen eklemem gereken bir şey daha varsa onun da sen bir iki dakika dinlenmek istiyor olsaydın (virgül) bu yatağın olağanüstü rahat bir yatak olduğunu düşündüren ama benim...”</p>

  <p class="p8">“Bununla hiçbir yere varamazsın!”</p>

  <p class="p8">Adam gülümser. “Korkarım, daha bitirmedim.”</p>

  <p class="p8">Kadın ona bakar, sinirlenmiş bir halde yatak ucuna oturur ve lirini yanına koyar. Kollarını kavuşturur ve sabit bir ifadeyle gözlerini guguklu saate diker.</p>

  <p class="p8">“(nokta nokta nokta) özetleyecek olursak (tire) ama şu konuda ısrar etmeliyim ki (virgül) yani anladığım kadarıyla (virgül) sen iyice bitap düşüp yatağa uzanana dek bu konuşmayı uzatabileceğimi bilmeme karşın (virgül) tartışmamızın resmi tabanını oluşturan şeyin ne olduğunda anlaşıyor olmamız (virgül) ki bu da şu (iki nokta üst üste) buna hep karşı çıkıyorsun ama bu metinde kendi kimliğini daha önce ortaya çıkarmış olsaydın (aç parantez) özellikle insanı allak bullak eden o klasik kostümünü kastediyorum (kapa parantez) (virgül) senin hiç hoşuna gitmeyecek şekilde gelişen bu anlatım biçimi de hiç olmamış olacaktı ve dolayısıyla biz de bu (aç parantez) bırak <span class="t15">nouveau roman</span> olanları (virgül) bilinen standartlara sokup tarif etme sabrını bile gösteremediğim (kapa parantez) abuk sabuk hastane odasında ayakta dikiliyor ya da diz çöküyor olmazdık ve ben nasıl başlamam gerektiğini şimdi anlıyorum (virgül) çünkü sen gerçekten (virgül) bu gezegendeki en korkunç penis düşmanlarından birisin (tire) ama ben şovenist bir erkek olarak öyle değilim (tire) ve bazen düşünüyorum da (virgül) eğer hepimiz eşcinsel olsaydık (aç parantez) zaten sen böyle devam edersen herhalde hepimiz eşcinsel olacağız (kapa parantez) bu iş ne kadar kolay olurdu ve görülmemiş İyon diyalektiyle söylenen o berbat şarkıları haykırdığın Tanrı'nın lanetlediği dağlardan ne zaman döneceğini bilemezken ve (aç parantez) bir de o korkunç lirde vınlayan sesler çıkartarak yapıyorsun bunları (kapa parantez) ve sen bu haldeyken (virgül) ben keşke diyorum (virgül) şunu bu kadar detone çalmasan (virgül) bas sesi azından yarım ton aşağıdan alsan ve unutmadan söyleyeyim (iki nokta üst üste) keşke kız kardeşin Euterpe’e ya da St. Cecilia’ya ya da aslında orta halli bir buzuki ustasına sorsan da (virgül) sana başlangıç düzeyinde bir iki ipucu verseler (iki nokta üst üste) mesela (virgül) mızrabı doğru tutmasını falan gösterseler ve...”</p>

  <p class="p8">Sonunda, çok ileri gitmiştir. Kadın liri kaptığı gibi ayağa kalkarak çalgıyı ona doğru sallamaya başlar.</p>

  <p class="p8">“Bunu bir kez daha çalmak öyle büyük bir gösteri olmasaydı, çoktan bu aleti o moron kafana geçirmiştim. Sakın cevap vermeye kalkma! Bir tek kelime bile söylersen <span class="t15">sonun gelir!”</span></p>

  <p class="p8">İnsanın kanını donduran bir an tehdidini gerçekleştirecekmiş gibi gelmiştir, sonuçları ne olursa olsun. Fakat liri elinden bırakır.</p>

  <p class="p8">“Dört bin yıllık yaşamım boyunca böyle bir küstahlıkla karşılaşmadım. Bu açıkça küfretmek demek! Ben pornografi esinliyor <span class="t15">de</span><span class="t15">ğ</span><span class="t15">ilim.</span> Hiç bir zaman esinlemedim. Öteki iğrenç kelimeye gelince... herkes benim en önemli özelliğimin salt bakirelik olduğu gayet iyi bilir ve son kez söylüyorum: Göğüs uçlarıma bakmayı <span class="t15">kes</span> artık!” Adam hemen gözlerini halıya çevirir. Kadın gözlerini bir adamın, bir lirin, sonra tekrar adamın üzerinde gezdirir. “Son derece kızgınım.” Adam başını sallayarak bunu anladığını ifade eder. “Ebedi bir hakarete uğramış gibiyim. Her şey bir yana, benim kimin kızı olduğumu unutuyorsun.” Adam hızla başını kaldırır ve iki yana sallar. Kadın yumuşamaz. “Onun kim olduğu <span class="t15">benim</span> elimde değil ki. Sizlerden biri gibi davranmak için elimden geleni yapıyorum. Züppe biri olmak için değil, zavallı bir zengin kızı gibi babasına koşmak için değil.” Kırgın bir ifadeyle yere doğru bakar. “Bütün yaptığın benim dürüstlüğümü, zamana ayak uydurmaya çalışmamı suiistimal etmek.” Küskün küskün bakar. “Sen de aynı zamanda hem ebediyete kadar genç ol, hem de binlerce yıl yaşlı ol da göreyim seni.”</p>

  <p class="p8">Adam sessiz kalarak ifade edebileceği en içten sempatiyi iletmeye çalışmaktadır. Kadın ona kısa bir an bakar, sonra aniden döner ve yatağa oturur. Liri yine kucağındadır, kavisli çerçevedeki bir süslemenin üzerinde gezdirir parmaklarını.</p>

  <p class="p8">“Pekâlâ Tanrı bilir neden ama sana, yoldan çıkmış bir sorumluluk duygusuyla, ikimizin yeni bir biçimde karşılaşabileceğine dair bir düşünce esinlemiş olabilirim. Fakat bütün gördüğüm, eski bir temanın biraz ilginç, azıcık çağdaş çeşitlemeyle yeniden ısıtıldığı. Mürekkep yalamış okurlar için. O kadar müstehcen değil...” Yatağın başucuna doğru elini sallayarak konuşur. “En azından başlangıç olarak, bir iki klasik metin üzerinde araştırma yapmanı beklerdim.” Parmakları sinirli hareketlerle altın saplı lirin kuğu boynu üzerinde bir aşağı bir yukarı gezinmektedir. “Bu haksızlık. Ben tutucu biri değilim. Hem de çok aşağılayıcı. Zavallı ailem bunları bir duysa.” Sesi giderek daha acı dolu bir ton kazanmaktadır. “Neyse ki, onlar tüm bu olanların büyük bir şakadan ibaret olduğunu sanıyorlar. En başta kısmetlerimizi çekerken aşk şiirini çektiğim için kendimi şanslı sayıyordum. Sonra da bir kurgunun içine sıkıştım kaldım. Tüm diğerlerinin toplamından on kat daha fazla çalışmak zorundaydım.” Yaptığı yanlışları aklından geçirir. “Elbette, bu janr artık tam bir keşmekeş içinde. Roman sanatının ölüşü. Komik. Tüm tanınmış ilişkilerimde böyle olsun isterdim. Ama herkesin işine geliyor.” Yine durakladı. “Bu kokuşmuş ülkede en nefret ettiğim şey bu. Amerika. Orası daha da beter. Fransızlar en azından bütün bu salaklıkları ortadan kaldırmak için ellerinden geleni yapıyorlar.”</p>

  <p class="p8">Adam ayağa kalkar. Kadın başı öne eğik oturmaktadır. Birden liri yan tarafına atıverir. Az sonra eli çiçekli tacına gider, çekip çıkartır ve bu kez onunla oynamaya başlar.</p>

  <p class="p8">“Sana bütün bunları neden anlatıyorum, bilmem. Sanki umurunda.”</p>

  <p class="p8">Adam temkinli adımlarla ona yaklaşır. Tereddütlüdür. Gider ve kadının yanına oturur, aralarında duran lire dokunmaz. Kadın, kısa bir an lire doğru göz ucuyla kızgın bir bakış fırlatır.</p>

  <p class="p8">“Akordu bozuk, biliyorum. <span class="t15">Nefret</span> ediyorum. O maskara kuzenim, bitmek bilmeyen konserlerinden birini verirken tüm dünyanın pür dikkat onu dinlediği lafı nereden çıktı, Tanrı bilir. Tıngır, tıngır, tıngır, tıngır. Benim bildiğim, tanıdığım herkes sıkıntıdan patlayıp uyuyakalmıştı.” Sanki bütün suç ondaymış gibi çiçekli tacı çekiştirip durmaktadır. “Ve de bu saçma sapan giysi. Bundan hoşlanmış gibi yaptığını anlamadığımı sanma.”</p>

  <p class="p8">Kara gözlerinin ucuyla soğuk bir bakış fırlatır adama. “Domuz.” Gül tomurcuklarından birini koparmıştır. “Senden nefret ediyorum.” Adam bekler. “Üstelik kara derili kızın memelerini benimkilerden daha çok beğendin.”</p>

  <p class="p8">Adam başını iki yana sallar.</p>

  <p class="p8">“Sonunda o kıza sahip olmamana çok şaşırdım doğrusu. Ya da her ikimize birden.” Taçtan bir tomurcuk daha koparır ve bir bir yapraklarını yolmaya başlar. “İyi gelişmiş; son derece zevkli ve ilginç bir fikir olabilirdi. Ben mantıksız biri değilim. Bir miktar romantik ilgi dozuna itirazım olmazdı. Senin bir erkek, benimse bir kadın olduğumun tamamen farkındayım.”</p>

  <p class="p8">Adam liri arkaya iter ve birkaç santimetre daha yanaşır.</p>

  <p class="p8">“Bununla da bir yere varacağını zannetme.”</p>

  <p class="p8">Adam uzanıp kadının elini tutar; kadın elini kurtarmaya çalışır ama adam ısrarlıdır. Birleşmiş elleri beyaz örtünün üzerindedir; Hapsedilen ve hapseden. Kadın bu görüntüye aşağılarmışçasına bakar, sonra gözlerini çevirir.</p>

  <p class="p8">“Ancak tekrar dizlerinin üzerinde bana yalvarırsan. Bir şey daha var. Bunlar tamamen sır olarak kalacak.”</p>

  <p class="p8">Adam kadının elini sıkar, sonra biraz daha yanaşır. Bir kez daha sıktıktan sonra kolunu kadının çıplak omuzlarına koyar. Kadın bir tepki vermez.</p>

  <p class="p8">“Neyin peşinde olduğunu gayet iyi biliyorum. Ailedeki en yetenekli müzisyen ben olmayabilirim ama fügal bir tema çevrimi gördüğümde de anlarım.”</p>

  <p class="p8">Adam eğilip kadının omzuna bir öpücük kondurur.</p>

  <p class="p8">“İçimde sana dair en ufak bir hoşlanma hissi yok. Yalnızca fazlasıyla yorgunum, o kadar. Korkunç bir uçuştu. Hâlâ uçuşun etkisindeyim.”</p>

  <p class="p8">Adam aynı omuzu bir kez daha öper.</p>

  <p class="p8">“Sen benim duygularımla zerre kadar ilgilenmiyorsun.”</p>

  <p class="p8">Adam üzerindeki kauçuk örtüyü çıkartır. Kadın kısa bir an adamın kucağına doğru bakar, sonra başını öte yana çevirir.</p>

  <p class="p8">“Bazen inanılmayacak kadar kaba oluyorsun.”</p>

  <p class="p8">Adam kadının elini inanılmayacak kadar kaba olana yaklaştırmaya çalışır ama kadın elini kurtarır ve tekrar kollarını göğsünde kavuşturarak dolgu duvara diker gözlerini.</p>

  <p class="p8">“Bakirelikten söz ederken yılışık yılışık sırıttığını görmedim sanma. Sırf senin varlığında kendimin biraz gevşemesine izin verdiğim için. Galiba bunun tutarsız olduğunu düşünüyorsun, aynı zamanda da aptalca. Kamuoyundaki imajıma ters düşen bir insanlık duygusuna kapıldığımı falan.”</p>

  <p class="p8">Adam kadının profiline bakar. Ardından beyaz giysiyi gevşeterek, o enfes, yuvarlak ve altın yaldızı omuzlarından aşağı indirmeye başlar. Ama kadın, giysinin üst tarafının tamamen aşağı düşme tehlikesiyle karşı karşıya olduğunu anlayınca elini vücudunun yan tarafına yapıştırır.</p>

  <p class="p8">“Amma kışkırtıcı bir erkeğim, diye düşünmeye başlamadan önce sana bir şey daha söyleyeyim: Bu konuda tek ismin kendin olduğunu sanıyorsan yanılıyorsun. Benim elbiselerim duyarlı dâhiler tarafından da çıkartıldı. Bir erotika yaratıcısından mı etkileneceğim?”</p>

  <p class="p8">Adam elini çeker. Kimseden ses çıkmaz. Bir an sonra kadın, hâlâ duvara bakar bir halde, elbisenin omzunu dirseğine düşürür.</p>

  <p class="p8">Sessizlik uzar. Kadının gözleri hâlâ duvara dikilidir.</p>

  <p class="p8">“Kolunu çekmeni söylememiştim.”</p>

  <p class="p8">Adam kolunu tekrar yerleştirir.</p>

  <p class="p8">“Umurumda olduğundan falan değil. Kişisel olarak yani.”</p>

  <p class="p8">Adam oldukça ihtiyatlı hareketlerle, elbisenin üst bölümünün kadının kucağına düşmesini engelleyen kısmıyla uğraşmaktadır.</p>

  <p class="p8">“Erkekler hakkında bir şey bilmediğimi sanıyorsun. Benim ilk sevgilim senin bütün vücudunla yaptığından daha fazlasını en küçük ayak parmağının tırnağıyla yapardı. Ya da küçük ayak parmağı olsaydı yapardı, diyelim. Bin dokuz yüz seksen iki Yunanistan güzellik kraliçesinin göğüslerine bakarken yakalamazdın onu.” Ardından ekledi. “Milattan önce bin dokuz yüz seksen iki demek istiyorum, tabii.”</p>

  <p class="p8">Adam kadının omzundan elini kaldırır, öteki elini çıplak bedende kaydırır ve ona bir milimetre daha yanaşır. Yanağından öpmek üzere eğilir, ama nafile. Kadın başını öteki yana çevirir.</p>

  <p class="p8">“Ama o, çocukluk döneminde kara derili oyuncak bebeklerle başlamış bir sabit fikri başka bir nesneye transfer etmemişti.” Gırtlağını temizler. “Sözlerimi geri alıyorum. Ama o zaman, kara derili kız kardeşler yaratmanın onun liberal olmasını sağlayacağı gibi, tipik ve sözde entelektüel, seks düşkünü erkek inancı taşımıyordu.”</p>

  <p class="p8">Sessizlik girer araya. Kadın bakışlarını indirip sağ elinin hareketlerini izler.</p>

  <p class="p8">“Sana ondan söz edecek kadar iyi hatırlıyorum. Yalnızca kendi yerinin neresi olduğunu görmen için.” Onu bir iki saniye daha izler. “Ve tüm olanlar iradem dışı gerçekleşmişti. Aynı etkiyi kendi ellerimi kullanarak da yaratabilirim.” Burnunu çeker. “Zaten mecburen öyle yapıyorum; çoğunuzun ne kadar beceriksiz ve cahil olduğunuzu düşünürsek...” Adamın eli hareketsiz kalır. Kadın sabırsızlıkla bırakır nefesini. “Of, Tanrı aşkına. Madem başladın, devamını da getir bari.” Adam devam eder. “Erkekler neden buna bu kadar önem verir, anlamam. Sizin o aptal hayallerinizde düşlediğinizin yarısı kadar bile heyecanlı değil. Bu yalnızca yaşamın sürmesi için kullanılan biyolojik bir mekanizma. Emzirebilme işlevi taşır kadın göğsü.” Bir iki saniye sonra bir kez daha içini çeker ve arkasına yaslanır. Dirseklerine dayanarak uzanmaktadır. “Aslına bakarsan, laboratuvar fareleri gibisiniz. Minik bir uyarı... yarış atı gibi fırlıyorsunuz.” Dirseklerinden destek alarak biraz daha geriye yatar. “Biraz dişle, biraz ısır. Biraz ısır, biraz dişle.” Bir an sessizlik. Sonra aniden doğrulur ve adamı iter. “Benim bölgemi tarumar etmeden yapamazsın bunu. Her neyse, dikkatimi dağıtmaktan başka bir şey yaptığın yok. Sana gereken tek şey, bir kova soğuk su.” Adamın eline bir tokat iner. “Kes şunu da. Bu çok karmaşık bir düğümdür. Kırk yılda bir işe yarar bir şey yapmak istiyorsan, kalk da kapıyı kapat. Oraya kadar gitmişken, ışığı da söndür.”</p>

  <p class="p8">Adam kapıya gider ve nüfuz edilemez gecenin karanlığının üstüne kapatır kapıyı. Kadın da ayakta, yatağın yanında durmaktadır. Çıplak sırtı adama dönük, elleri vücudunun yan tarafında, safran renkli düğümü açmaktadır. Tam elbisesini aşağı indirecekken, başını adama çevirir.</p>

  <p class="p8">“Sakıncası yoksa. Bu mide bulandırıcı odada yeterince röntgencilik yapıldı, herhalde.”</p>

  <p class="p8">Adam kapının kilidine basar. Yatağın üst kısmındaki beyaz pano söner ama bu kez kapının üzerindeki başka bir pano ışımaya devam eder; pano, muhtemelen dışarıdan kontrol edilmektedir. Oda loş, yarı gölgelidir. Yaz gecelerindeki ay ışığı gibi.</p>

  <p class="p8">Adam özür dilercesine kollarını iki yana açar.</p>

  <p class="p8">“Şapşal. Bunu da yeni uydurmuşsun.” Adam doğru olmadığını söylemek için ellerini kaldırır. “Evet, öyle. Şu ana kadar bundan hiç söz edilmemişti.” Adamı suçlayan bakışlarla uyarır ve başını çevirerek, aşağı inen elbisenin dışına atar adımını. Yüzü adama dönüktür, Viktorya dönemi ressamlarının modelleri gibi, giysiyi göğüslerinin üzerinde tutmaktadır. “Yine kaşınıyorsun. Seninle ilgili duyduğum en doğru laf, o doktorun senin içinin doldurulup müzeye konman gerektiğini söylediği zamandı.”</p>

  <p class="p8">Alacakaranlık odada elbisesini asacak bir yer arar, sonra yatağın ucunu dolaşıp köşedeki guguklu saate doğru ilerler. Saatin kenarından sarkan şamoa keçisine asar giysiyi. Ona bakmadan yatağa döner, yastıkları kabartır, kollarını kavuşturarak yatağın ortasına oturur. Adam da yanına gitmek üzere adımını atar.</p>

  <p class="p8">“Yo, hayır. Sen oradaki iskemleyi alıp oturabilirsin.” Yataktan birkaç metre uzaktaki bir yeri işaret etmektedir. “Ve ömründe ilk kez karşındakini dinle.”</p>

  <p class="p8">Adam iskemleyi alır ve kadının işaret ettiği yere oturur ve o da kollarını kavuşturur. Yataktaki Yunan saçlı kadın gizlemediği bir kırgınlık ve şüpheyle bakmaktadır ona. Kısa bir an gözlerini kendi bedeninin aşağılarında bir noktaya çevirir, ardından da yine mağrur bir tavırla kapının üzerindeki ışıklı panoya bakar. Sessizlik hâkimdir. Adamın gözleri, kadının vücudunda takılı kalmıştır. Tüm güzelliğiyle apaçık ortada duran bu vücut, insanın gözlerini ayırabileceği bir vücut değildir. Hem vakur hem kışkırtıcı, hem klasik hem modern, hem kendine has hem de Havva gibi, hem yumuşak hem bağışlamaz, hem şimdiki zaman hem geçmiş, hem gerçek hem düş, hem yumuşak hem... Hepsini bir anda içermeyi başaran bir vücut.</p>

  <p class="p8">Kadın ona hiddetle bakar. “Tanrı aşkına, kemik bekleyen köpek gibi bakıp durma bana.” Adam bakışlarını indirir. “Ben senin gibi olmadığım için bir öykü anlatmadan önce düşünürüm.” Adam kabullenen bir tavırla başını önüne eğer. “Bundan bir ders çıkarsan iyi olur. Cinsel kibir anlamında alma yalnızca. Sürekli çalı çırpı dövmek yerine çabucak sadede gelebilme konusunda. Tanıdığım bazı insanlar gibi.”</p>

  <p class="p8">Bir süre daha sessiz kalınır, sonra kadın hikâyesini anlatmaya başlar.</p>

  <p class="p8">“Bilmek istiyorsan, her şey evde başladı. Yalnızca on altı yaşındaydım. Bizim oralarda bir yer vardı. Çamlar ve çalılarla kaplı bir çayır. Bazen güneş banyosu yapmak için giderdim. Son derece sıcak bir temmuz günüydü. Giysimi çıkarmıştım. Çok sevdiğim teyzelerimden (beni yeğeni gibi değil, kızı gibi görürdü) birinin doğallıkla ilgili katı görüşleri vardı. Vücudumdan utanmamam gerektiğini ilk o söylemişti. Bazıları beni ona benzetir. Deniz banyosu konusunda da bir şeyler derdi –yaz ve kış için. Neyse, bunlar senin için bir anlam taşımaz nasıl olsa.”</p>

  <p class="p8">Kadın kavuşturduğu kollarını açar, ellerini başının arkasına alır, hâlâ kapının üzerindeki ışığa bakmaktadır.</p>

  <p class="p8">“Her neyse. Çayırlığın oradaydım. Yakınlardaki çalılıkta bülbüller şakıyordu. Yabani çiçekler, vızıldayan arılar, vesaireyle doluydu etraf. On beş yaşındaki bedenime vuruyordu güneş. Sırtımın çok fena yanacağını düşündüm. Doğruldum ve yanımda getirdiğim zeytinyağını her yerime sürdüm. Yağı vücuduma yedirirken, nedendir bilmem ama, doğa ilkelerini düşüneceğime, genç bir çobanı düşünmeye başladım. Tamamen bir rastlantı sonucu onunla bir iki kez karşılaşmıştım. Adı Mopus'tu. Sadece rastlantı sonucu, yürürken karşılaşmıştım. Çok sıcak olduğunda tembellik etmek için oradaki bir kayın ağacının altında yatardı. Kaval çalardı, lavtamı beğenmediğine göre.. her neyse. Annemin şeyinden bir ay önce –ailem hakkında bildiğin bir şey var mı?”</p>

  <p class="p8">Adam başıyla bildiğini belirtir.</p>

  <p class="p8">“Şu çoban olayı. Boşandıktan sonraydı.”</p>

  <p class="p8">Adam tekrar başıyla onaylar.</p>

  <p class="p8">“Anlaman çok zor, sırf erkek olduğun için değil. Yani, ikiz olmak oldukça zordur. Ama ya dokuzlardan biri olmak, onca kız kardeş. Bir sınırı olmalıydı bunun, o günlerde bile”. İtiraz gelebileceğini düşünerek adamın yüzüne bakar fakat en anlayışlı ifadesini takınmaktadır adam. “Tüm çocukluğum boyunca çektim bunu. Nafaka konusunda bitmek bilmeyen kavgalar. Yalnızca babamı suçluyor değilim, annemin gittiği avukat sayısı, aldığı elbise sayısından fazlaydı. Neyse, biz yeterince büyüyünce dokuzumuza birden dayanamayacağını anladı, herhalde. Tura çıkıp gösteri yapma lafları çıktı. Daha önce hiç uzaklara gitmemiştik. Rolling Stones olmaktan daha beter bir şeydi. Menajerimiz ise dünyanın en berbat adamıydı, bizim sözde müzisyen amcamız, tam bir nonoş –elbette, annemin onu seçmesinin sebebi de buydu– bir film yıldızı şöhretten ne kadar kaçarsa o da kadınlara o kadar ilgi duyuyordu. Ona Polly Teyze derdik. Thalia ve ben. Mizah yeteneği olan tek kız kardeşim oydu. Biz özel giysiler içinde son derece duygulu ve zeki vesaire havalarla sağda sola boy gösterirken o da uzakça bir yerde bir şeyler tıngırdatırdı... Yani, rolümüz buydu. Ömründe bu kadar acınası bir şey görmemişsindir.”</p>

  <p class="p8">Adam ilkel Yunan dinine dair verilen bu değerli bilgiler için minnettar olduğunu gösterircesine kaşlarını kaldırır.</p>

  <p class="p8">“Apollo Musagetes, asıl adı buydu. Sahne adı.”</p>

  <p class="p8">O anda adamın ağzı da açılır ve öyle kalır. Biraz şaşırmış gibidir.</p>

  <p class="p8">“Zeytin ağaçları arasında dolaşmaktan söz ettiğinde sinirlenmemin nedeni bu işte. Tesadüfen. Bizi zorla ilk yolculuğa çıkardıklarında daha âdet bile görmemiştik. Pindus, Helicon ve oralardaki bütün dağlara gittik. Gerçekten de, on dört yaşıma gelmeden Yunanistan’daki bütün tapınakların soyunma odalarını görmüştüm. Muhteşem Musalar olarak tanınmış olabilirdik ama bizi herkes Dansçı Delphi Kızları olarak biliyordu. Başımıza gelenlerin çoğu, yağmurlu bir pazar gecesi Pittsburgh oynamak kadar eğlenceliydi ancak.”</p>

  <p class="p8">Duruma uygun olarak adam, bağışlanmak isteyen biri gibi ellerini dua okurcasına kaldırır.</p>

  <p class="p8">“Domuz. Her neyse, anne bu oğlanı bir ay önce dağın öteki tarafından getirtmişti. Kız kardeşlerimden ikisi onu şikâyet etmişler, tuhaf bir şey yaparken gördüklerini anlatmışlardı. Ne olduğunu bana hiç söylemediler. Galiba kuzulardan birine çok kötü davranmış. Başka ne olabilirdi ki. Çekip gitti o da. O gün neden o çocuğun aklımdan geçtiğini bilmiyorum.”</p>

  <p class="p8">Biraz daha geriye yaslanıp dizlerini kaldırır. Sonra bir bacağını uzatır ve kaldırır. Güzelim ayak bileğini hafifçe döndürür ve kısa bir an inceler. Sonra öteki eşinin yanına indirir.</p>

  <p class="p8">“Aslında.. şey, bir şey daha vardı, galiba onu da sana anlatmam gerek. Yine, tamamen rastlantı sonucu, o oğlan kovulmadan bir gün önce, tek başına dolaşıyordum, nasıl olduysa o kayın ağacının oradan geçiyormuşum. O gün de hava korkunç sıcaktı. Onun orada olmadığını görünce bayağı şaşırmıştım, oysa bütün sürü ve koyun kokusu oradaydı. Sonra, Olympus bilir neden, az ileride bir pınar olduğunu hatırladım. Bir mağaradan çıkan su, küçük bir havuz oluşturmuştu. Aslında bizim havuzumuzdu o. Kız kardeşlerim ve benim yıkandığımız havuz, ama neyse, bunun bir önemi yok. Yapacak daha iyi bir şey de gelmemişti aklıma. Tüm bunlar alfabe ve yazının icat edilmediği o muhteşem günlerdeydi –Zeus adına, keşke farkına varabilmiş olsaydık. Ne kadar şanslıymışız.” Adama ters ters bakar. “Böylece, o havuza gittim. O da orada yıkanıyormuş. Doğal olarak, onu rahatsız etmemek için çalıların arkasına yürüdüm ben de.” İskemlede oturan adama göz atar. “Sıkıcı geliyor mu sana?”</p>

  <p class="p8">Adam hayır anlamında başını sallar.</p>

  <p class="p8">“Emin misin?”</p>

  <p class="p8">Adam başını öne doğru sallar.</p>

  <p class="p8">“Daha on dört yaşındaydım.”</p>

  <p class="p8">Adam yine başım öne doğru sallar. Kadın onun olduğu tarafa döner ve bacaklarını biraz kıvırır. Sağ eliyle örtüyü düzeltmektedir.</p>

  <p class="p8">“Oğlan çıktı Pierian Pınarı’ndan –Polly Teyze pınara bu adı vermişti– ve kurulanmak için hemen yakındaki bir kayanın üzerine oturdu. Sonra –basit bir köy çocuğuydu, elbette. Neyse, uzun lafın kısası– bir şeyle.. şey.. tuhaf bir kavalla oynamaya başladı. Ya da flüt gibi bir şey. Belli ki yalnız olduğunu sanıyordu. Ben gerçekten de çok şaşırmıştım. Daha önce hiç çıplak adam görmediğimden değil. Kıbrıs’taki teyzemin evinde.” Başını kaldırır. “Halamın Kıbrıs’ta yaşadığından söz etmiş miydim?”</p>

  <p class="p8">Adam başını iki yana sallar. Kadın tekrar eliyle çarşafını düzeltmeye devam eder.</p>

  <p class="p8">“Her neyse. Zaten onların o sarkan şeyini hep aptalca bulmuştum. Etrafındaki o iğrenç deri. Neden her gün yüzlerini tıraş ederler de orayı etmezler, anlamıyorum. Teyzemin, teyzemin kadın arkadaşları ve ben neden bu kadar güzel görünüyoruz, çok açık.” Tekrar başını kaldırır. “Bunu fark etmemiştin, değil mi?”</p>

  <p class="p8">Adam gülümser ve başını sallar.</p>

  <p class="p8">“Teyzem doğal çizgiyi bozan her şeyden nefret eder. Yalnızca estetik açıdan, yani.”</p>

  <p class="p8">Adam ellerini açar.</p>

  <p class="p8">“Galiba, bunun benimle ilgili, onca tuhaflıktan biri daha olduğu geçiyor aklından.”</p>

  <p class="p8">Adam inkâr eder, ama bu kez hafifçe silkiniştir omuzlarını; tartışmayı kibarca reddetse de gizli bir kuşkunun da var olduğuna dair ipucu da vermektedir. Kadın onun ifadesiz, donuk yüzüne bakar ve bir kolunun üzerinde doğrulur.</p>

  <p class="p8">“Bu heykel gibi bir şey. Teyzemin çok yetenekli sanatçı dostları vardı. Hepsi aynı fikirdeydiler.” Adam ellerini açar. “Yalnızca görsel anlamda değil. Plastik açıdan da.” Adam başıyla onaylar. Kadın onu iyice incelemektedir. “Gerçekten bunun çok saçma olduğunu düşünüyorsun, değil mi?” Adam biraz mahcup bir gülümsemeyle gözlerini indirir. Kadın kısa bir an ona bakar, kaşları çatılmıştır, sonra doğrulur ve dimdik oturur yatakta. Bacaklarını sıkı sıkıya bitiştirmiştir. “Bana bak, seni zerre kadar bağışlamış değilim, aklına başka bir şey gelmesin, ama bu bir ders olduğu için varmak istediğim noktayı anlamaz göründüğün için, sana izin veriyorum, hemen yeniden değerlendir.. ikinci açıyı.” Ellerini aşağı indirir ve iki noktaya işaret eder. “Zaten bunlar da teyzemin ismiyle anılıyor. Afrodit gamzeleri.” Gözlerini kaldırır. “Adı buydu.”</p>

  <p class="p8">Adam başıyla onaylar. Kadın o sırada ellerini arkasına koymuştur, adamın arkasındaki duvara bakmaktadır. Bir okul çocuğu gibi ödüllendirilmeyi beklemektedir adeta. Adam kalkıp yatağa doğru ilerler ve yatağın kenarına, kadının yanına oturur. Parmaklarının ucunu plastik görüntünün üzerinde gezdirir.</p>

  <p class="p8">“Özel bir epilasyon tekniği kullanıyorum. Bitkisel. Ktima’da bir adam var. Teyzemin evinin yakınlarında.”</p>

  <p class="p8">Sessizlik. Ardından ellerini kaldırır ve adamı sertçe uzaklaştırır.</p>

  <p class="p8">“Senden istediğim, dışsal biçimi takdir etmendi. Salt estetik bakış açısından değerlendirmen. Sen çocuktan da betersin. Seninle ciddi bir konuşmak yapmak imkânsız.” Döner ve baştaki gibi sırtını yastıklara yaslayarak oturur, kollarını da kavuşturmuştur. “Domuz.” Sol ayağıyla yan tarafa tekme atar. “Tamam, otur orada. Çok istiyorsan. Ama ellerine hâkim ol, bana dokunma.” Adam yatağın kenarında kalır; eğilir, sonra yine doğrulur ve dönüp kadının siyah gözlerine bakar.</p>

  <p class="p8">“Sapık.”</p>

  <p class="p8">Adam yatağın kenarına doğru biraz daha öne çıkar.</p>

  <p class="p8">“Sana da elini veren kolunu kurtaramıyor.” Adam kolunu kadının beline uzatır. Kadın elini kaldırır, orada kalması gerektiğini işaret eder. “Üzerimde elbise yok diye Neandertal adam gibi davranman gerekmiyor. Yapmak istediğim benzetme, klasik sempozyumla ilgiliydi. Hiçbir biçimde var olmayan bir ışıklı pano uydurdun. Acaba neden ikinci bir yatak ya da Atina divanı yapamıyorsun, bir türlü anlamıyorum.”</p>

  <p class="p8">Adam gülümser. Kadın burnundan solumaktadır.</p>

  <p class="p8">“Benim otobiyografimin bu ilk bölümünü duymak için sağ kolunu vermeye hazır bir sürü adam tanıdım. Neden o kadar adamın içinden seni seçeyim... Neyse burada durmasını bilecek kadar aklım var.” Adam bekler. “Yapardım, ama seni bilirim, gider her tarafta benim ne korkak olduğumu anlatır durursun. Bayılırdın buna.” Ona şöyle bir bakıp geçer. “Her neyse, sen de dinleyeceksin geri kalanını şimdi.”</p>

  <p class="p8">Kollarını biraz daha sıkıca kavuşturur; sonra adamla göz göze gelmekten kaçınarak devam eder.</p>

  <p class="p8">“İlk görsel deneyimimin sıra dışı güzellikte, genç bir erkek tarafından başlatıldığını biliyorum şimdi. Tuhaftı ama duyduğum iğrenme hissinin bir tür acımaya dönüştüğünü düşündüm. O da sana benzer bir şeydi. Bilinen standartları uygulayamayacağın, ahlâksız narsistin teki. Bu noktada hep zayıf olmuşumdur. Zihinsel sakatlığı olan insanlar karşısında yüreğim yumuşayıverir. Her neyse. Sonunda, yanına gidip kendisine karşı biraz daha nazik olması gerektiğini söylemeye karar verdim. O şeye çok sinirlenmiş olabileceğini falan düşünmüştüm. Elbette gidip bir şey söylemedim, çok utangaçtım. Daha on üç yaşındaydım. Sonunda gizlice uzaklaştım oradan. Hiçbir şey olmamış gibi davranmaya çalıştım. Ama olanlar hep o günkü gibi kaldı aklımda. Tümü capcanlı imgeler olarak aklımda.”</p>

  <p class="p8">Burada keser. “Dinlemiyorsun bile.”</p>

  <p class="p8">Adam gözlerini kaldırır ve başını sallar.</p>

  <p class="p8">“Eğer bunun bana en ufak bir.. şey.. verdiğini sanıyorsan., öf, bilmiyorum, vazgeçtim.” Sağ dizini kaldırır. “Bana kalırsa çocuklar... devam eder. Otuz saniye teneffüs.” Ellerini tekrar başının arkasına koyar, üstteki yastığının üzerinde daha rahat bir duruma geçirir, tavana bakmaktadır, sonra gözlerini kapatır. Otuz saniyenin sonlarına doğru, kadının gözlerinin kapalı olmasından istifade eden adam, tek rakibi Nefertiti olabilecek o güzel ve genç Yunan boynuna bir öpücük kondurur ama tam dudaklarına doğru uzanacakken kadın onu omuzlarından kavradığı gibi tekrar geriye iter.</p>

  <p class="p8"><span class="t15">“Hay</span><span class="t15">ı</span><span class="t15">r.”</span></p>

  <p class="p8">Adam eğilmiş halde, öylece kalır. Kadın yastığa biraz daha gömer başını, adeta ondan kaçmak ister gibidir, ciddi bir ifadeyle adamın yüzüne bakar.</p>

  <p class="p8">“Bitirmeme engel olacağını sanıyorsan, aldanıyorsun.”</p>

  <p class="p8">Adam başını sallar.</p>

  <p class="p8">“Eğer bir mucize olur da kafanı çalıştığı o tek çizgiden koparabilirsen, her şeyin bizim oralardaki çayırlarda başladığını hatırlayacaksın.” Adam başını sallar. “Tam olarak anlatacağım, her tarafıma zeytinyağı sürdükten sonra, okul çocukları gibi karnımın üzerine yattım.” Gözleri adamınkileri araştırır. “Gözünün önüne getir bakalım. Ne kadar savunmasızım, ne kadar açığım her tehlikeye.” Adam birazcık yana kaydırır bakışlarını, kaşları çatıktır. “Tanrım, imkânsız birisin sen. Çağının bütün özelliklerini taşıyorsun. Kelimeler pirinç lapası gibi geliyor sana. Televizyonda görmedikçe hiçbir şeyin gerçek olduğuna inanmıyorsun.” Adam omuz silker, bir kader ve tarih kurbanı. Kadın bir an tereddüt eder, nefesini bırakır, sonra dönüp yüzükoyun yatar, yastığın üzerinde başı yana dönüktür. “Belki şimdi, net olmasa da bir fikir edinirsin o sahne hakkında. Aslına bakarsan, hepsi bu kadar değildi. Son derece kötü bir şans eseri, altımdaki bir çimen sapı bana batıp duruyordu ve ben de onu ezmek için kalçalarımı oynatıyordum. Şimdi anlıyorum ki, bilmeden kendimi yanlış anlaşılacak bir pozisyona sokmuşum.”</p>

  <p class="p8">Bir an süren sessizlik, anlatıcının sabırsızlıkla iç çekmesiyle bozulur. Devam eder.</p>

  <p class="p8">“Bunlar çok kurnaz yaratıklar, çalıların arasından sürünüp gelmiş olmalıydı. Daha da kötü bir özellikleri daha var. Telepati güçleri. Zihin okuyabiliyorlar. Galiba yarı hayvan oldukları için. Yani, hem ne yaptığımı görmüştü hem de aklımdan geçenleri biliyordu. Sonra, o çok... çok utandığım o anda, o hayali genç çoban bana şu anda anlatmaya terbiyemin izin vermeyeceği bir şeyler yapmaya başladığında –gerçek hayatta bunların olmasına asla izin vermezdim– dehşet içinde tecavüzcünün kıllı bedenini hissettim ve.. başka bir şey de benim masum, on iki yaşındaki bedenimin zeytinyağı sürülmüş alt taraflarına doğru iniyordu.” Sessizlik. “Yani, aslında. Kelimeleri <span class="t15">hep böyle</span> düz anlamlarıyla mı kullanmak lazım?”</p>

  <p class="p8">Adam kadının ensesinden öper.</p>

  <p class="p8">“Bağırmak, mücadele etmek istedim. Ama nafile olduğunu biliyordum. Ya onun şehvetine teslim olacaktım ya da öldürülecektim. Aslında, çok da vahşi değildi. Ensemi biraz ısırmıştı ama oyun olsun diye, hafifçe. Sonra bir şeyler fısıldamaya başladı. Kötü şeyler. Ama dinlemek için kendimi zorladım. Öteki kadınlar, öteki kızlar hakkında bir şeyler söylüyordu –hatta, bir tanesi de benim kız kardeşlerimden biri hakkındaydı, onun hakkında en çok yaygara koparan kardeşim. Çok şaşırmıştım. Demek ki asıl ikiyüzlü olan oydu. Tarihçiler yalnızca... neyse, boş ver...” Bir an duraklar. “Zaten bir süre sonra o kadar kötü hissetmemeye başladım. Güzel, kahverengi bir cildi vardı, kıllı bölgeleri ilk düşündüğümden daha hoştu. Sert değildi. Moher gibi. Ya da angora.” Yine duraklar. “Beni öldürmeye de kalkmadı.” Kadının dinleyicisi biraz doğrulur. Kadın başını çevirir ve yan yan, ona hiç güvenmediğini belirten bir bakış fırlatır. “Şu anda fazla mesai yapan beyninden geçenleri de yapmadı o. Beni çevirecek kadar terbiyesi vardı.” Bir iki saniye sonra kendini toparlar ve adamın gözlerinin içine bakar. “O sırada karşı koyamayacak bir durumdaydım. Elinde balmumu vardı. Sadece o şehvetli ve sefih gözlerine bakıyordum. Bunu gözünün önüne getirebilirsen.”</p>

  <p class="p8">Adam da onun siyah gözlerine bakarak gülümser ve başını sallar.</p>

  <p class="p8">“Komik değil.”</p>

  <p class="p8">Adam başını iki yana sallar.</p>

  <p class="p8">“Zorla bacaklarımı açtı... Biraz karşı koydum o zaman ama o çok güçlü ve çok heyecanlıydı.” Gözlerini kapar. “Hâlâ hissedebiliyorum.” Yine bir iki saniye susar, sonra tekrar gözlerini açıp onunkilere bakar. Ayak bileklerini birbirinin üzerine atar ve adamın bacaklarının üzerine koyar. “Çok korkunçtu: Daha büyümemiş ve saflığı bozulmamış bir bedenin biyolojik işgali. Benim narin, on bir yaşındaki zihnim bunun her anından nefret etti. O iğrenç tecavüzün hayvanca her santiminden. Onu asla bağışlamamaya karar Verdim. Ya da onun cinsini. İşte o andan itibaren benim savaşım bu olacaktı, erkek olan her şeye karşı savaş. Okşamalarından, öpücüklerinden, sevişmelerinden hoşlandığıma inanmalarına izin verebilirim. Ama derinlerde, kızlığımın bozulduğu anlarda bile ben hep bir bakire kalacaktım.” Adama ciddi bir ifadeyle bakar. “Seni men ediyorum, bir tek kişiye bile bununla ilgili tek kelime etmeyeceksin.”</p>

  <p class="p8">Adam başını iki yana sallar: “Asla.”</p>

  <p class="p8">“Bir keresinde birisine anlatmıştım. Ne aptallık.”</p>

  <p class="p8">Adamda bir şaşkınlık ifadesi belirir.</p>

  <p class="p8">“Tabii, ilk fırsatta herkese yumurtlamış. Hem de her zamanki erkek–şovenist bakış açısından anlatmış. Oysa bunun <span class="t15">benim</span> hikâyem olduğu o kadar açıktı ki. Pek çok şey olabilirim ama hayalci bir kurbağa şairin öğleden sonrasında ortaya çıkan bir çift salak peri ben olamam.” Sonra ekler: “Hoş bir grup, lütfen not et. Beni neden çift yaptığını merak ediyorsan söyleyeyim, körkütük sarhoştu. Her zamanki gibi. Adı Verlaine’di.”</p>

  <p class="p8">Adam hızla başını iki yana sallar.</p>

  <p class="p8">“Ya da başka bir şey. O tiplerden biri işte.”</p>

  <p class="p8">Doğru heceleri ağzıyla göstermeye çalışır. Kadınsa küçümser onu.</p>

  <p class="p8">“Kolların mı ağrıyor? O komik doktoru aynı pozisyonda tutarken niye düşünmedin acaba bunu? Sen de öteki pornocular gibisin. Mesele beyefendinin zevkine gelince, gerçeklik pencereden uçup gidiyor.” Adamın dudaklarına, sonra da gözlerine bakar. “Doğruyu söylemek gerekirse, konuşmadığın zaman konuştuğundan da sevimsiz oluyorsun. Artık konuşabilirsin. Mutlaka konuşman gerekiyorsa.” Ama adam daha ağzını açmadan o devam eder. “Bu konuşmanın bedeni zevklerle ilgili yanının senin hakkındaki düşüncelerimi değiştireceğini sanma. Ya da senin ve senin cinsine karşı duyduğum metaforik iğrenme hissini. Ayrıca, beni bu pozisyona getirmek için acılar içinde manevralar yaptığını fark etmediğimi de sanma.” Adamın arkasındaki bacaklar biraz daha sıkı kenetlenir, kadın bir parça daha yatağa gömülür. “Bundan zerre kadar hoşlanmıyorum. Senin de hoşlandığını sanmıyorum. Eminim, çağdaş anlatı yapısının parametreleri üzerine sıkıcı bir tartışma yapıyor olmayı yeğlerdin.”</p>

  <p class="p8">“Merhamet et. Kollarım <span class="t15">koptu</span> neredeyse...”</p>

  <p class="p8">“Dirseklerine dayanabilirsin. Ama o kadar.”</p>

  <p class="p8">Adam yüzü kadına dönük, uzanmaktadır.</p>

  <p class="p8">“Seni öpmek istiyorum.”</p>

  <p class="p8">“İyi, ama bekleyebilirsin. Dağda olanları anlatmayı bitirmedim henüz. Şimdi de nerede kaldığımı unuttum.”</p>

  <p class="p8">“Bir öğleden sonra kızlığının bozulmasında. Yarı keçi, yarı insan biri tarafından.”</p>

  <p class="p8">“Onlar sıradan erkekler gibi değiller. Bilmek istiyorsan, tetrorkid onlar. Tekrar, tekrar ve tekrar yapabiliyorlar. O da öyle yaptı.”</p>

  <p class="p8">“Hep aynı yoldan mı?”</p>

  <p class="p8">“Elbette hayır. Bütün alfabeyi dolaştık.”</p>

  <p class="p8">“Ama az önce demiştin ki...”</p>

  <p class="p8">“Yani o zaman alfabe icat edilmiş <span class="t15">olsayd</span><span class="t15">ı</span><span class="t15">.”</span></p>

  <p class="p8">“Yirmi altı kez mi?”</p>

  <p class="p8">“Kendine gel. Yunanistan’dayız.”</p>

  <p class="p8">“Yirmi dört?”</p>

  <p class="p8">“Artı bir sürü diftong.”</p>

  <p class="p8">“Bak işte, orayı hayal edemiyorum. Bağlamı yok.”</p>

  <p class="p8">“Hayal edemeyeceksin de. İşte mesele bu. Duyduğum tüm hiddete ve öfkeye, vesaireye karşın onun müthiş bir âşık olduğunu kabul etmek zorundaydım. Yani, senin tam tersin.”</p>

  <p class="p8">“Bu adil değil.”</p>

  <p class="p8">“Bunu bileceğin bir pozisyonda değilsin. Her seferinde son kez olduğunu düşünmüştüm. Ama her seferinde beni heyecanlandıracak yeni bir yol buluyordu. Onun gibi olmayı istetti bana, vahşi bir hayvan gibi. Saatlerce, saatlerce sürdü... saatlerce. Zaman kavramını yitirmiştim. Sigmadan itibaren artık bir şey yapamaz hale gelmiştim, yorgunluktan tükenmiştim. Ama umrumda değildi. Alfaya yeniden dönmek bile mutlu edecekti. Onunlayken.”</p>

  <p class="p8">Sonunda susar.</p>

  <p class="p8">“Hepsi bu mu?”</p>

  <p class="p8">“Dinlemiyordun bile.”</p>

  <p class="p8">“Dinledim.”</p>

  <p class="p8">“Dinleseydin, o tiksindirici dalga geçen halinle, ‘hepsi bu mu’ demezdin. Güdük kalmış hayal gücünün böyle bir gerçek yaşam öyküsüne eşit olabileceğini düşünmeye cüret ettiğin için sonsuza dek özür dilemelisin.”</p>

  <p class="p8">Adam parmağını uzatarak, kadının dudaklarının kenarı üzerinde gezdirir.</p>

  <p class="p8">“On bir yaşında muhteşem bir bakire olmalıydın.”</p>

  <p class="p8">“Zeytinyağının hepsini bitirmemiştim. Bilmek istersin diye söylüyorum.”</p>

  <p class="p8">Adam parmağının ucuyla kadının burnuna dokunur. “Bu <span class="t15">Carmina Priapea</span>’dan müstehcen bir alıntı.”</p>

  <p class="p8">“Bana ait tek ve sarsıcı ölçüde duyulara hitap eden bu deneyimim, o bayağı ve ahlâksız diziden iki bin yıl önce yaşanmıştı.”</p>

  <p class="p8">“Yüzükoyun yattığın kısmına inanırım.”</p>

  <p class="p8">Kadın bir an sessiz kalır; adam gülümsedikçe, kadın –lafın gelişi– o kadar surat asar.</p>

  <p class="p8">“Geri kalanı uydurduğumu mu ima ediyorsun sen?”</p>

  <p class="p8">Adam bir daha, keyifle kadının burnuna hafifçe vurur. “Sen de benim kadar biliyorsun ki satirler yalnızca masallarda var.”</p>

  <p class="p8">Kadının gözlerinde minicik bir kasılma. Hatta kara gözbebekleri biraz daha kararır.</p>

  <p class="p8">“Öyle mi?”</p>

  <p class="p8">Adam hâlâ gülümsemektedir. “Evet.”</p>

  <p class="p8">“Göğüslerimi acıtıyorsun.”</p>

  <p class="p8">Adam iç çekerek kadının üzerinden bedenini biraz kaldırır. Kadının kenetlenmiş bacaklarını hâlâ arkasında hissetmektedir. Kadın kollarını kavuşturur ve adama diker gözlerini. Sanki yüzünün üzerinden bir bulut geçmektedir, ani bir değişme yaşamaktadır. Adamsa hâlâ gülümsemektedir.</p>

  <p class="p8">“Sinirlenmiş gibi yapınca sana tapıyorum.”</p>

  <p class="p8">“Ben <span class="t15">sinirliyim</span>.”</p>

  <p class="p8">“Hadi ama. Şakaydı, hepsi o kadar.”</p>

  <p class="p8">“Söylediklerimin tek kelimesine bile inanmadığını mı söylüyorsun? Hepsi bu mu?”</p>

  <p class="p8">“Yeterince konuştuk.”</p>

  <p class="p8">“Cevap istiyorum.”</p>

  <p class="p8">“Hadi ama.”</p>

  <p class="p8">“Şu aptal klişeyi kullanmayı keser misin?” Kadının yüzünde mizah duygusundan eser yoktur. “Sana az önce anlattıklarıma inanıyor musun, inanmıyor musun?</p>

  <p class="p8">“Metaforik olarak.”</p>

  <p class="p8">Kadın ona soğuk soğuk bakar. “Sen de tıpkı böyle bir şey istiyorsun, değil mi?”</p>

  <p class="p8">Adam artık gülümsememektedir. “Neden söz ettiğin hakkında en ufak bir fikrim yok.”</p>

  <p class="p8">“Süssüz gerçek, doğru mu?”</p>

  <p class="p8">“Neden kurgu yeteneğiyle getirildiğini gayet iyi biliyorsun. Bunun kısa çubuğu çekmekle bir ilgisi yok. Kız kardeşlerinin toplamından daha iyi yalan söylemişsindir hep.”</p>

  <p class="p8">“Ne kız kardeşi? Benim kız kardeşim yok.”</p>

  <p class="p8">“Ah, tabii. Adın da Erato değil ve...”</p>

  <p class="p8">“Hayır, adım Erato <span class="t15">de</span><span class="t15">ğ</span><span class="t15">il!</span> Ve kesinlikle haklısın. <span class="t15">Elbette</span> satirler ancak masallarda olur. <span class="t15">Elbette</span> o grotesk sahne asla yaşanmadı. Özellikle yalnızca bir değil, <span class="t15">iki</span> tane masal yaratığı içerdiğine göre.”</p>

  <p class="p8">Adam gözlerini ona diker; kadın da hiddetle aynı şeyi yapar.</p>

  <p class="p8">“Ne demek oluyor bu şimdi?”</p>

  <p class="p8">“O iğrenç, prototip erkek blöfünü görüyorum, demek oluyor. Modern satirin ne olduğunu söyleyeyim sana. Modern satir, kâğıt üzerinde bir kadın yaratıp doğru dürüst hiçbir gerçek kadının yapamayacağı şeyleri yaptırmak, söyleyemeyeceği şeyleri söyletmektir.”</p>

  <p class="p8">“Ne yapmaya çalıştığını anlamıyorum.”</p>

  <p class="p8">“Şu ana kadar senin istediğin gibi davranmayı kabul ettim. Fiziksel anlamda hasta olmadan yapabileceğim kadar da iyi yaptım. Sonunda aldığım ödülse alay edilmek oldu.”</p>

  <p class="p8">“Erato!”</p>

  <p class="p8">“Saçmalama. Ben Erato olamam. Erato asla var olmadı. Olsaydı bile, on ışık yılı öteden bu rezil odaya geleceğini.. bırak onun elbiselerini çıkarmayı, hatta.. kısacası, büyü artık.”</p>

  <p class="p8">“O halde, ne halt olduğunu sanıyorsun?”</p>

  <p class="p8">“Bildiğimi sanmıyorum. Hastalıklı beyninin bir hiçlikten uydurduğu zavallı bir hayal ürünü.” Başını yan tarafa çevirir. “Tanrıdan seni uçurup yok etmesini diliyorum. Ardından yakılan şenlik ateşine de beni atsın.”</p>

  <p class="p8">Adam yastıktaki yüzün profiline bakar.</p>

  <p class="p8">“Hayal ürünü yaratıkların dilekleri olamaz. Ne istersem alacağım. Düzeltiyorum. Ne bok istersem.”</p>

  <p class="p8">“Senin gibi tiplerin Osmanlı İmparatorluğu ile birlikte öldüğünü sanıyordum.”</p>

  <p class="p8">“Hatta daha da fazlasını. Nasıl olsa gerçek değilsin.”</p>

  <p class="p8">Kadın bir kez daha, kızgın kızgın adama bakar.</p>

  <p class="p8">“Benim gerçek görünmemin tek sebebi şu: Senin mide bulandırıcı kafanda bana oynattığın, bütünüyle gerçekdışı karakterin böyle davranması gerekiyor. Aslına bakılacak olursa, bu durumda gerçek ben olsaydı, bu konuya hiç değinmezdi, zaten kendini de bu duruma asla sokmazdı. Seçeneği olsaydı. Ki yok. Çünkü gerçek değil.” Boynunu uzatır, başını öne doğru sallayarak konuşur: “Yine kendi hikâyenin içindesin. Her zaman yaptığını yine yapıyorsun.”</p>

  <p class="p8">“Çok komik. Her zaman ne yaptığımı sen nereden biliyorsun?”</p>

  <p class="p8">“Bilmiyorum.”</p>

  <p class="p8">“Ama daha şimdi...”</p>

  <p class="p8">Başını iki yana sallar. “Bütün yaptığım, bana verdiğin satırları papağan gibi tekrarlamak. Bu sözler senin. Benim değil.”</p>

  <p class="p8">“Külahıma anlat.” Kadın, iğrenme ifadesi taşıyan başını yana döndürür. “Sen sadece benim sözlerimden mi ibaretsin? Elimde şekil verdiğim balmumu, ha?”</p>

  <p class="p8">“Bence ucuz hamur desen, daha doğru olurdu.”</p>

  <p class="p8">Adam içini çeker. “Yani kendi iradenin gölgesi bile yok, öyle mi?”</p>

  <p class="p8">“Olsaydı, saatler önce terk ederdim bu odayı.”</p>

  <p class="p8">“Sana istediğimi yaparım ve sen de orada öylece yatarsın, öyle mi?”</p>

  <p class="p8">“Böyle bir şansın yok.” Burnunu çeker. “Kafandaki o çürümüş haremi bildiğim için, boynuna sarılıp, sana yalvarmamı beklediğini de biliyorum.”</p>

  <p class="p8">Adam irkilir. “Kafamdakileri nereden biliyorsun?”</p>

  <p class="p8">“ ‘Bilmek’ bu koşullar altında yalnızca epistemolojik bir saçmalık.”</p>

  <p class="p8">“Boş ver. Sözcüğü kullanan sensin.”</p>

  <p class="p8">“O kadar çok tekrarlanıyor ki, nasıl bir şey olduğunu anlamak için insanın birkaç sayfa ona kurban olması gerekiyor.”</p>

  <p class="p8">“Çürümüş harem nasıl bir şey oluyor?”</p>

  <p class="p8">“Anlaman için içinde yaşıyor olman gerek. Sahibi olmak yetmez.’’</p>

  <p class="p8">Bakışlarını kadına doğru indirir. “Bu sözcüklerden hiçbirini ben koymuyorum ağzına.”</p>

  <p class="p8">“Senin diyaloğunda ölü yakalanmazdım ben. Kendi irademle. Kendi iradem olsaydı.”</p>

  <p class="p8">“Bana sorarsan, sen nasıl istiyorsan öyle konuşuyorsun. Bir başka deyişle, doğru açı kadar doğrudan konuya giren ve revü dansözü kadar erdemli olan, yoldan çıkmış, küçük bir fahişe gibi.”</p>

  <p class="p8">“Teşekkür ederim.”</p>

  <p class="p8">“Beni bir saniye bile kandıramadın. İşte sen bu tür şeylerden hoşlanıyorsun. Birden ortaya çıkıp, daha ilk sözlerinden itibaren, bilerek ve isteyerek, her şeyin önünde bir engel oluşturmaktan. Üstelik, biliyorsun da. Öyle değil mi?”</p>

  <p class="p8">“Sen öyle diyorsan öyledir. Yani, benim söylememi istediğin şey, ‘sen öyle diyorsan öyledir’ ise. Zaten öyle olduğu anlaşılıyor.”</p>

  <p class="p8">“Doğru dürüst bir cevap istiyorum.”</p>

  <p class="p8">“En azından, adam artık kendisi gibi konuşuyor.”</p>

  <p class="p8">“Doğru dürüst bir cevap alma hakkım olduğunu düşünüyorum.”</p>

  <p class="p8">“O halde, başla düşünmeye.”</p>

  <p class="p8">“Cevabın <span class="t15">bu</span> olmadığı kesin.”</p>

  <p class="p8">Kadın omuzlarını silker. “O halde bir kez daha dene. Patron sensin.”</p>

  <p class="p8">Adam sinirlenir, kadının kaçırdığı yüzüne bakarak düşünür. Bir süre sessizlik. Neden sonra adam konuşur.</p>

  <p class="p8">“İşte yakaladım seni.”</p>

  <p class="p8">“Nasıl?”</p>

  <p class="p8">“Sana bir şey yapmanı söyledim ama sen yapmadın.”</p>

  <p class="p8">“Ben senin aklından geçenleri okuyamam. Sadece şişme bebeğinim.”</p>

  <p class="p8">“Pekâlâ. Şişme bebeğin beni sevdiğini söylemesini istiyorum.”</p>

  <p class="p8">“Seni seviyorum. Çılgınca.”</p>

  <p class="p8">“Öyle değil. Duyarak söyle. <span class="t15">Con amore.”</span></p>

  <p class="p8">“Bunu nasıl yapacağımı bilmiyorum.”</p>

  <p class="p8">“Bak sen.”</p>

  <p class="p8">Kadın küçümser bakışlarla süzer adamı.</p>

  <p class="p8">“Salak bir anında programlanmış bir köle olmam benim hatam değil. Bana abuk subuk dişi duygular yamamış olmanın sorumlusu da ben değilim. <span class="t15">Senin</span> karakterin hakkında hiçbir şey söylenmiyor. Senin bu son derece kuşku uyandırıcı hallerinle ilgili tek bir sözcük bile edilmediğini fark ettim. Acaba <span class="t15">adam</span><span class="t15">ı</span><span class="t15">n</span> ipleri kimin elinde?”</p>

  <p class="p8">“Benim. Ben benim. Saçmalama.”</p>

  <p class="p8">Kadın aşağılayan bir gülümsemeyle karşılık verir ve başını çevirir. “Tanrım, ne kadar sığsın.”</p>

  <p class="p8">“Sığ olan sensin. Benim gerçekten ben olmadığımı göstermek için kendi karakterimden söz edemezdim.”</p>

  <p class="p8">“O halde neden adamdan sürekli ‘o’ ya da ‘adam’ diye söz ediliyor? Gizlediğin şey nedir?”</p>

  <p class="p8">Adam bir süre cevap vermez.</p>

  <p class="p8">“Bak, bu aptalca şaşırtmacayla oyalanmaya niyetim yok. Senden istediğimi yapmamış olmana açıklama getiremediğin için yapıyorsun bunu.”</p>

  <p class="p8">“Belki de fiziksel olarak ifade etmeliydim. Boynuna sarılmaya ve inlemeye başlayabilirdim. Bu işe yarar mıydı?”</p>

  <p class="p8">“Yaramazdı.”</p>

  <p class="p8">“O halde, senin karakterinin bunu denemesini önerebilirim. Ona beni çılgınca sevdiğini söylet.” Yastığa gömülü başını yine öteki tarafa çevirir. “Bekliyorum.”</p>

  <p class="p8">“Senin derdini anladım. Sen klasik oyunbozanlardansın. Bir şeyden zevk almaya başladığın anda suçluluk duyguların kabarıyor. İşte bu yüzden sezdirmeden bu gerçeklik ve gerçeklik dışı saçmalığına girdin.”</p>

  <p class="p8">“Yerinde olsam, bu konuya hiç girmezdim.”</p>

  <p class="p8">“Yani?”</p>

  <p class="p8">“Tanrım, şu içinde bulunduğun günü ve çağı düşünüyorum da.. dokunaklı bir durum. Dünya, kurgusal araştırması geçerli bir toplumbilimsel işleve kadar uzanabilecek olan çok çeşitli erkek-kadın ilişkileriyle dolu; fakat sonunda bundan çıka çıka bu çıkıyor. Musalar... Yani, Tanrım. Ne kadar sıkıntı verici. Sanki, gerçekten var olan, çağdaş bir kadın, çobanlar ve kavallar vesaire hakkında bu denli salak ve saçma şeyler anlatırmış gibi...”</p>

  <p class="p8">“Geçerli toplumbilimsel işlevlere uzanan araştırmalardan söz eden kadınlar da aynı ölçüde kötü.”</p>

  <p class="p8">“Ah, tabii, ne kötüyüz biz. Nasıl olur da düşünebildiğimizi gösteririz. Başka?”</p>

  <p class="p8">“Sen bilerek ve acımasızca bütün kuralları bozuyorsun.”</p>

  <p class="p8">Kadın hiddetlenir. <span class="t15">“Senin</span> kuralların!”</p>

  <p class="p8">“Öyle olsun. <span class="t15">Benim</span> kurallarım.”</p>

  <p class="p8">Kadın tekrar bakışlarını uzaklaştırır. “Hepsinden bıktım usandım. Keşke gerçekten var olsaydım, asla olmayacağım gibi görünmekten iyidir.”</p>

  <p class="p8">“Her neyse, benim için pekâlâ da varsın. Olduğun gibi.”</p>

  <p class="p8">“Heil Hitler.”</p>

  <p class="p8">“Tamam. İstediğin gibi olsun. Hitler, senin var olduğunu söylüyor. Olduğun gibi.”</p>

  <p class="p8">“Söyleyemez. Var olmak için birtakım temel özgürlüklere sahip olmak gerek.”</p>

  <p class="p8">“Gerekiyorsa şöyle söyleyeyim: Şu odada biri daha olsaydı, o da senin yeterince gerçek olduğunu söyleyebilirdi. Ve de sapına kadar gerçek.”</p>

  <p class="p8">“Gerekirse ben de şöyle söyleyeyim: Bence sen aynı yatakta olduğum en tutarsız, en sevimsiz ve en güvenilmez adamsın.”</p>

  <p class="p8">“Bu senin o çarpık dişi mantığına çok güzel bir örnek oldu! Önce var olan biri değildin. Şimdi de başka erkekler tarafından yatağa atılan biri oluverdin. Hadi, karar ver artık; hangisisin Tanrı aşkına?”</p>

  <p class="p8">“Bu yapıda gerçekten var olmuş olan biri olsaydım bu tür bir karşılaştırmayı gayet iyi yapabilirdim. Var olan biri olsaydım.”</p>

  <p class="p8">“Hem olup, hem de gerçekten var olsaydım diye bir şey olmaz. Bu ikisi birbiriyle çelişiyor.”</p>

  <p class="p8">“Anlıyorum. Yani, hayal gücüm bile olmamalı, öyle mi?”</p>

  <p class="p8">“Tanrım. Pes ettim.”</p>

  <p class="p8">“Senin tarafından yaratılmış olma talihsizliğine uğramasaydım ne olabilirdim diye düşünmeme bile izin verilmiyor. Beni daha önce icat etmiş olabilecek, anlayışlı, zeki ve titiz sanatçıları da düşünmemem gerek. Milyarlarca yıl geçse bile zekâmın inceliğini ve kıvraklığını takdir edemeyecek olan o çürük elmayı, doğuştan sakar birini, porselen eşya mağazasındaki öküzü seçmek zorundayım.”</p>

  <p class="p8">“Seni nankör., ben olmasam sen bir hiçtin.”</p>

  <p class="p8">“Tanrıdan dileğim de bu. Keşke öyle olsa. Oysa seninleyken bir hiçten daha beter durumdayım.” Yine aşağılayarak süzer. “En basit gerçek şu ki benim potansiyelimi anlamaya bile başlayamıyorsun.” Başını çevirir. “Galiba bu senin hatan değil. Senin kadar beceriksiz birinden daha iyi bir şey de beklenemezdi.”</p>

  <p class="p8">“Bununla ne demek istiyorsun? Ne beceriksizliği?”</p>

  <p class="p8">“Senin gözünden kaçmış olmalı ama bu odada bulunma talihsizliğine uğrayan biri, ikimizin birlikte son derece saçma bir cinsel tablo oluşturduğunu fark ederdi.”</p>

  <p class="p8">“Bu hemen telafi edilebilir.”</p>

  <p class="p8">Hemen kalkar ve yataktan uzaklaşarak iskemleye döner. Oturur, kollarını kavuşturur, bacak bacak üstüne atar. Odanın karşısındaki duvara diker gözlerini. Kadın göz ucuyla şöyle bir bakar, sonra dirseğine yaslanarak hafifçe doğrulur ve arkasını döner. Kimseden ses çıkmaz. Sonunda kadın hafif, ifadesiz bir sesle konuşmaya başlar: “Çok mu şey istemiş olurum, bilmiyorum ama acaba kırk yılda bir işe yarar bir şeyler uydursan diyordum. Örneğin, üzerime giyecek bir şey gibi. Onları giyip gidebilirim. Nasıl bir şey olduğu önemli değil. Sabahlık falan da olabilir.”</p>

  <p class="p8">“Önce bir şey söylemem gerek.”</p>

  <p class="p8">“Her şey söylendi. Ad <span class="t15">nauseam.”</span></p>

  <p class="p8">“Hayır, henüz değil.” Çıplak genç kadın hafifçe içini çeker ve sıkılmış sol yumruğunu kalçasına koyar. Baskı altında kalan birinin tavrıyla dirseğini de kaldırmıştır. Adam kadının arkasına bakar ve daha hafif bir sesle konuşur: “İtiraf etmeliyim ki çok ciddi bir hata yaptım. Seninle ilgili değil de o kadınla ilgili. Tamam, belki tarihsel ya da bilimsel açıdan var olan biri değildi o. Ama senin zekân bu kadar kıvrak olduğuna göre, o kadına nesneleştirilmiş ve kişileştirilmiş bir gerçeklik kazandırıldığını da kabul edersin.”</p>

  <p class="p8">“Git onunla devam et o zaman. Ve sözlük gibi konuşmayı da kes artık.”</p>

  <p class="p8">Adam nefesini çeker. “Ama o kız yok ve şimdi ikimiz de senin o olmadığında hemfikiriz. O zaman, içtenlikle konuşabilirim. Benim yanlışım, eğer o var olsaydı, tamamen ahlâksız ve yapışkan öyle bir fahişeyi, en azından dış görünüşüyle, senin gibi çekici bir kızın vücudunda vermek olurdu. Yani, düşünsene, gerçekten öyle biri var olmuş olsaydı, şimdiye kadar ne olurdu ona? Dört bin yıldan bu yana ağzı sulanan her erkek için şehvetli bir gece macerası, hep bir çift ayrık bacak. Onu ağzı burnu çarpılmış frengili bir kocakarı yapmalıydım. Herhalde gerçeğe bir tükürük mesafesinde yaklaşmış olurdum. Doğru değil mi?”</p>

  <p class="p8">“Bitirdin mi?”</p>

  <p class="p8">“Dahası, ona pazarlama araştırması da yaptırabilirdim –var olmuş olsaydı. Bir iki evin kapısını çalardı. ‘Merhaba. Benim adım Erato. Asla-asla üzerine ilham satıyorum. Zifaf gecesine dair bir şiir ilginizi çeker miydi? Kişiye özel, Alkaios tarzı yeni şiir dizilerimizi gösterebilir miyim?’ Herkes alay ederdi onunla. Tabii, tımarhaneden kaçmış olduğunu düşünmezlerse.” Gözleriyle tepkiyi ölçer. “Her neyse, Şimdi onun yapacağı her şeyin elli kat daha iyisini bilgisayar ve kelime-işlemcileriyle yapıyorlar. Hatta onun için üzülüyorum bile diyebilirim. Zavallı, tohuma kaçmış kart tavuk. Var olmuş olsaydı, yani.”</p>

  <p class="p8">Derin bir nefes alma sırası şimdi kızdadır. Ama odanın karşı köşesine öylesine, hiç ses çıkarmadan bakıp durmaktadır.</p>

  <p class="p8">“Şimdi senin Venüs pozisyonunda yatar haline bakıyorum da. Ne saçma olurdu. Kesin şimdiye kadar evsiz bir dilenci olup çıkar, çöp kutularının etrafında dolaşıp kendi kendine konuşan bir ihtiyar olurdu., var olmuş olsaydı.”</p>

  <p class="p8">Bu ani bitirişe (ya da nesneleştirmeye) yataktaki figürün ani bir hareketi sebep olmuştu. Venüs’ten söz ettiği sırada genç kadın dönmüş ve oturmuştu. Şimdiyse kollarını kavuşturmuş, dudakları sımsıkı, gözleri miyopmuş gibi iyice kısılmış, iskemlede oturan adama dikmişti gözlerini.</p>

  <p class="p8">“Herhalde bitirmişsindir artık!”</p>

  <p class="p8">“Evet.”</p>

  <p class="p8">“Bence kesinlikle yüzü gözü paralanmış, yaşlı bir kocakarı olmayı dilerdi. Hiç olmazsa o zaman emekliye ayrılabilirdi. Erkeklerin olmadığı bir yerde.”</p>

  <p class="p8">“Ama bunun bir önemi yok, değil mi? Zaten onun da bir önemi yok.”</p>

  <p class="p8">“Ben sadece senin varsayımların üzerine konuşuyorum.”</p>

  <p class="p8">“Gülünecek ölçüde hipotezlere dayalı olan.”</p>

  <p class="p8">“Ve tipik şovenist.”</p>

  <p class="p8">Adam başını kaldırır ve üste atılan bacağının yukarı kıvrılmış ayak parmaklarına bakar. “Bunu söylemen çok şaşırtıcı.”</p>

  <p class="p8">“Hemcinslerimin tarafını tutmam mı?”</p>

  <p class="p8">“Eğer o var olsaydı –henüz burada olmadı– bu, bütün kirli işlerini senin üzerine yıkıyor anlamına gelecekti. Benim cinsel zevklerimi tatmin etmek için cinsel aşağılanmaya uğrayacak beden senin bedenin. Bu da onu bir kadın pezevenkten öte bir duruma getirmiyor. Doğru mu?”</p>

  <p class="p8">“Her zaman yaptığın gibi, onu tarihsel bağlamından çıkardığını görüyorum.”</p>

  <p class="p8">“Konuya dahil etmeye çalıştığın ve tamamen kuramsal olan bu unsurdan hoşlandığımdan emin değilim.”</p>

  <p class="p8">“Bense senin tersine, oldukça güçlü empati duyguları olan biriyim. Yalnızca kendimi onun yerine koyuyorum.”</p>

  <p class="p8">“Eğer var olsaydı.” Kadın gözlerini tavana diker. “Bütünüyle soyut ve gerçekdışı bir tartışma yürüttüğümüz konusunda hemfikir olmalıyız. İğne ucunda seksek oynayan melekler hakkındaki o eski skolastik tartışmayla aynı kategoriye giriyor bu.” Adam kollarını iki yana açar. “Sen yerde oyna.”</p>

  <p class="p8">Kadın gözlerini ona çevirir. “Tüm normal biyoloji yasalarına ters düşen bir işlev ve rol yüklenmek zorunda kalmanın ne kadar korkunç bir şey olabileceği, –eğer olsaydı– sanırım hiç aklına gelmedi. Tamamen kendi başınasın. Dışarıdan yardım yok, bir tek boş günün yok. Sürekli şunu giymek, bunu giymek zorundasın. Dayanılması imkânsız bir sıkıntı. Monotonluk, şizofreni. Her gün insanların zihinlerinde hırpalanıyor olmak, yanlış anlaşılmak, küçültülmek, aşağılanmak. Ve tüm bunlara karşın bir teşekkür bile almamak. Asla...”</p>

  <p class="p8">“Dur bir dakika. Ya şeye ne demeli...”</p>

  <p class="p8">Kadın sesini yükseltir. “Onun da bir şahıs olduğunu asla düşünmemek, yalnızca ondan ne alınabileceğini hesaplamak. Duygularını hep hiçe saymak. İçten içe onun da bir parça yumuşaklık ya da anlayış için hayatını vermeye hazır olduğunu düşünemeyecek kadar hayal gücünden yoksun olunduğunu görmek. Onun da bir kadın olduğu ve belli koşullar bir araya geldiğinde, tamamen <span class="t15">do</span><span class="t15">ğ</span><span class="t15">al</span> bir dişi gibi, bir erkek bedeninin kendisine vereceği hizmete ihtiyaç duymaya itilebileceğini ve bu kesinlikle aşağılanacak bir şey değildir, ve...” Nefes alır. “Ama saygıdeğer beyefendi hazretleri başka bir şey isterse bunların önemi yok. Onu öylece bırakıp kendi oyunlarını oynamak isterse...”</p>

  <p class="p8">“Bunu ben başlatmadım.”</p>

  <p class="p8">“Düş kırıklığını haykırdığı halde.” Gözlerini duvara çevirir. “O var olmuş olsaydı, yani.”</p>

  <p class="p8">Adam yine yukarı kıvrılmış ayak parmaklarına bakarak düşünmektedir.</p>

  <p class="p8">“Şu sabahlık.. istediğin bir renk ya da kumaş var mı?”</p>

  <p class="p8">“Senden nefret ediyorum.”</p>

  <p class="p8">“O halde, yeşile ne dersin?”</p>

  <p class="p8">“Bayılıyorsun buna, değil mi? Sana bir seks objesi gibi davranılmasına itiraz edecek kadar küstah, o halde at bir kenara. Hiçliğe geri yolla, eski bir ayakkabı gibi fırlat gitsin.”</p>

  <p class="p8">“Bunu sen istemiştin, daha bir dakika önce.”</p>

  <p class="p8">Kadın bir an öfkeyle bakar ona, sonra bir kez daha hızla döner ve duvardan yana çevirir yüzünü ve bedenini.</p>

  <p class="p8">“Bir tek sözcük dahi etmeyeceğim. Seninle konuşmak imkânsız.”</p>

  <p class="p8">Beş saniye kadar sessiz kalırlar. “Sen de öteki erkekler gibisin. Bacaklarınızın arasından sarkan o saçma organ zevkinizi tatmin eder etmez, tüm düşündüğünüz bizden en çabuk nasıl kurtulabileceğiniz.”</p>

  <p class="p8">“Bu doğru olsaydı senden çoktan kurtulurdum. Ne istersem onu yapabileceğime beni sen ikna ettin az önce.”</p>

  <p class="p8">“Çok doğru!”</p>

  <p class="p8">“Ne ‘çok doğru’?”</p>

  <p class="p8">“Benim hiçbir hakkım yok. Ontolojik sömürünün yanında cinsel sömürün hiç kalıyor. İstesen beş satırda öldürürsün beni. Çöp kutusuna atar ve bir daha aklına bile getirmezsin.”</p>

  <p class="p8">“Böyle bir şansım olduğunu sanmıyorum.”</p>

  <p class="p8">“Evet, yaparsın. Tıpkı ötekiler gibi.”</p>

  <p class="p8">“Ne ötekileri!”</p>

  <p class="p8">“Ah, saçmalama Tanrı aşkına.” Omuzlarından geriye küçümseyici bir bakış fırlatır. “Herhalde benim ilk olduğumu söylemeyeceksin?”</p>

  <p class="p8">“İlk olmaman.. mümkün.”</p>

  <p class="p8">“Sonuncu olmayacağım da mümkün?”</p>

  <p class="p8">“Mümkün.”</p>

  <p class="p8">“O halde, senin eline düşme talihsizliğine uğrayan zavallı hayali kadınlar dizisinde yalnızca bugünlük, en son gelen oluşum da mümkün olmaktan öte bir şey. Daha çekici biri gelince bir tekme yemek üzere bekleyen biri.”</p>

  <p class="p8">“Benim onlarla ilişkim her zaman son derece insanca ve her iki taraf için de olumlu olmuştur ve olmaya da devam etmekte. Ne olursa olsun, çok iyi dostlar olarak kalırız.”</p>

  <p class="p8">“Bir demet birinci sınıf Tom Amca der gibisin.”</p>

  <p class="p8">“Böyle çirkin bir cümleye verecek cevabım yok.”</p>

  <p class="p8">“Sürpriz, sürpriz.”</p>

  <p class="p8">“Daha geçenlerde bir tanesi bana, ilişkimizde kendisine çok fazla özgürlük tanıdığımı söyledi.”</p>

  <p class="p8">“Onu öldürmeden önce mi?”</p>

  <p class="p8">“Ben kadın arkadaşlarımı öldürmem.”</p>

  <p class="p8">“Elbette. Yalnızca toplar ve mumyalarsın. Mavi Sakal gibi dolaba tıkar ve zil takıp oynarsın.”</p>

  <p class="p8">“Bu bizzat hakaret hedefli bir cümle.”</p>

  <p class="p8">“Seninki de maiyetiyle hakareti hedefleyen bir alışkanlık. Buna bir de nekrofili diyorlar.”</p>

  <p class="p8">Adam ayağa kalkar.</p>

  <p class="p8">“Pekâlâ. Bu kadar yeter. Az önce, bensiz bir hiç olmayı, benimle bir hiç olmaya yeğlediğini söyledin. O halde tamam. Seçim senin. Kapı orada.” Başparmağıyla kapıyı işaret eder. “İşte. Orada yeşil bir bornoz var. Sade. Yataktan kalkar, kapıya doğru yollanırsın, bornozu giyer gidersin ve her şeyi unuturuz. Hiçbir şey olmadı. Buyur.”</p>

  <p class="p8">Kadın kapıdan yana şöyle bir bakar ve yine başını çevirir. Kimse konuşmaz. Bacaklarını biraz daha çeker ve bir parça daha uzaklaştırır bedenini.</p>

  <p class="p8">“Üşüyorum.”</p>

  <p class="p8">Adam gider, yeşil bornozu alır. Yatağa dönüp, özensiz bir şekilde kadının bedenini örter. Sonra yine iskemlesine geçer. Kadın hiçbir şey söylemez ama sanki hareket ettiğini adamın görmesini istemezmiş gibi, son derece yavaş hareketlerle bedenini büker, başını yastığa iyice gömer. Sessizlik büyümektedir. Sol eli, bornozun altından gizlice yukarı, gözlerine doğru gider. Bastırılmak istenen, cılız bir nefes veriş sesi duyulur. Adam kalkıp tekrar yatağa doğru ilerler. Elini kadının omzuna uzatacakmış gibi olur, sonra vazgeçer. Tıkanmış gibi bir nefes veriş daha. Adam yatağın kenarına oturur, kadına dokunmamaktadır ama daha nötr konuşur.</p>

  <p class="p8">“Pek tutarlı olduğumuz söylenemez.”</p>

  <p class="p8">Kadının sesi neredeyse fısıltı gibidir, adeta kopmak üzere olan bir şey gibi.</p>

  <p class="p8">“Çünkü yanıldığını asla kabul etmiyorsun. Bana karşı o kadar kaba davranıyorsun ki. Ne kadar yalnız hissediyorum kendimi, bir bilsen.”</p>

  <p class="p8">“İkimiz de hoşlanıyorduk bundan. Ta ki sen...”</p>

  <p class="p8">“Ne konumda olduğumu bilmeden hiçbir şeyden hoşlanamam. Aslında kim olduğumu bile bilmeden üstelik. Bildiğim tek şey, her an bitebilecek olduğu.”</p>

  <p class="p8">“Benim bitirme gibi bir niyetim yok.”</p>

  <p class="p8">“Peki, ben nereden bileceğim bunu?”</p>

  <p class="p8">“Bu yalnızca keyifli bir oyundu.”</p>

  <p class="p8">“Hayır, değildi. Beni sürekli iğneliyordun. Çaresizliğimi suiistimal ediyordun.”</p>

  <p class="p8">“Şimdi de paranoyak oldun.”</p>

  <p class="p8"><span class="t15">“De</span><span class="t15">ğ</span><span class="t15">ilim.”</span> Adam kadının hafifçe doğrulup bir yerlere baktığını hisseder. Kadın bornozun üzerinden adama bakmaktadır. Gözleri hâlâ ıslaktır; zamanın başlangıç noktasından bu yana görülen tüm incinmiş ve çaresiz dişi yüzlerin kişileştirildiği, sitemli ama merhamet bekleyen bir ifade vardır yüzünde. “Birkaç saat önce yoktum bile. Yeni doğmuş bir bebek kadar masumum. Bunu <span class="t15">görmüyorsun</span>.”</p>

  <p class="p8">Kadın yaşlarla dolu yüzüyle, öteki tüm hallerinde olduğundan daha da güzel ve ayartıcıdır. Adam hızla çevirir başını.</p>

  <p class="p8">“Bunu ben başlatmadım.”</p>

  <p class="p8">“Ama başlattın. O satiri anlatmam için bana bir dolu zırva laf söylettin, sonra da yalan söylediğimi söyledin. Bir de revü kızları kadar erdemli olduğumu. Yani, bu yaptığın, muhabbet tellalının kızlarından birine fahişe demesi gibi bir şey.”</p>

  <p class="p8">“O lafı geri alıyorum. Sildiğimi farz et.”</p>

  <p class="p8">“Birden, burada yaptığım şeyin yalnızca, hiç tanımadığım birinin beni aşağılamasına ve hakaret etmesine izin vermek olduğunu gördüm –ve gerçekte kim olduğumu çarpıtmasına da. Teknik olarak hiçbir şey olmadığımı biliyorum. Ama olmasaydım olabilirdim gibi geliyor. Yani kendi gerçek, ciddi yapıma sahip olabilirdim.”</p>

  <p class="p8">“Onun, yani Erato hakkında yanıldığımı itiraf etmiştim zaten.”</p>

  <p class="p8">“O benim umurumda bile değil. Ben, <span class="t15">benden</span> söz ediyorum.”</p>

  <p class="p8">“Anlaşıldı.”</p>

  <p class="p8">“Ben öyle biri değilim. Olmadığımı biliyorum.”</p>

  <p class="p8">“Anlaşıldı, dedim.”</p>

  <p class="p8">“Çok acımasızdı. Çok kaba.”</p>

  <p class="p8">“Seni bu kadar inanılamayacak kadar güzel yaratmanın da kendi adıma yanlış olduğunu söylemiştim.”</p>

  <p class="p8">“Benim gibi kadınların neye benzeyeceğini bile bilmiyorsun.”</p>

  <p class="p8">“Sana kocaman bir gerdan, tombul bacaklar, şaşı gözler, sivilceler ve kötü kokan bir nefes vermem gerekirdi... Bilemiyorum. Senin gerçek yapının kendini ortaya çıkarmasına fırsat vereceği şey neyse, ondan işte.”</p>

  <p class="p8">Sessizlik.</p>

  <p class="p8">“Bunun için artık çok geç.”</p>

  <p class="p8">“Bence değil. Düşünüyorum. Görünüşünü zaten iki kez değiştirdim. Bu kez sana danışarak, tabii. Belki, erkeklere hiçbir şekilde cazip görünmemek için ne yapılabileceğini anlatabilirsin bana.”</p>

  <p class="p8">“Yalnızca giysilerimi değiştirdin. Bedenimi değil. Çok saçma oldu.”</p>

  <p class="p8">“Hemen mekanik bir Tanrıya dönüşebilirim. Dur, bir düşüneyim. Burada birlikte yaşıyoruz, arabayla bir yere gidiyoruz, korkunç bir kaza geçiriyoruz, sen kötürüm oluyor ve yaşamının sonuna kadar çirkin bir yüz taşımak zorunda kalıyorsun, ben bir kere daha tüm hafızamı kaybediyorum, on yıl sonra tesadüfen yine karşılaşıyoruz ve tekerlekli iskemledeki sana âşık oluyorum. Sırf ruhsal nedenlerle, elbette.”</p>

  <p class="p8">Göz ucuyla kadına bakar. Kadının yüzü yastığa dönüktür. Gözyaşları dinmiştir ama yüzünde huysuzluk nöbeti geçiren bir çocuğun ciddi ifadesi vardır; yetişkinliğin neler getirdiğinin bilincine ilk kez varan bir çocuğun. Konuşmaya başladığında sesi sakin ve dingindir.</p>

  <p class="p8">“Klasik bileşimleri korumaya çalıştığını bilmek isterdim.”</p>

  <p class="p8">“Erato konusunda, evet. Ama artık o konuyu geçtik...”</p>

  <p class="p8">“O araba kazası fikri bana korkunç itici geldi.”</p>

  <p class="p8">“Peki ya harikulade bir biçimde hazırlanmış, sonu belli olmayan bir sona ne dersin?”</p>

  <p class="p8">“Ne demek istediğini anladığımdan emin değilim.”</p>

  <p class="p8">“Bak, şimdi. Bu da olmadı. Bunun da olmadığı konusunda ne kadar olgunlukla ve çağdaşça fikir birliğine varabildiğimizi gösteririz o zaman. Şöyle: Giyiniriz, dışarı çıkarız... Gözümün önüne gelmeye başladı, hoşuma da gitti. Buradan dışarı çıkıyoruz, hastaneden ayrılıyoruz, bahçeyi geçiyoruz, caddede duruyoruz. Hiçbir şeyin işe yaramadığı bir dünyada yaşayan, bir adam ve bir kadın. O anda istediğimiz iki taksiyi bile bulamıyoruz. Ama buna aldırmıyoruz, çünkü birbirimizi bir daha asla görmeyeceğimizi bilmek ikimizi de korkunç rahatlatıyor. Sen bana, ‘Ya…’ diyorsun ben de sana basmakalıp cevabı veriyorum: ‘Ya.’ Ne kadar sıradan olduğumuzu düşünüyoruz; çarpık, hafif bir gülümseme beliriyor yüzümüzde, sonra el sıkışıyoruz. Arkamızı dönüyor ve hızla aksi istikametlere yürüyoruz. Belki de ben gizlice dönüp son bir kez daha bakıyorum ama sen kalabalığa ve trafiğe karışıp sonsuzluğun içinde çoktan kaybolmuş oluyorsun. Ben bir düşünce taşımadan, merhametle geleceğe ilerliyorum. Sense bir varlık taşımadan merhametle geleceğe doğru ilerliyorsun. Bu nasıl geliyor kulağa?” Kadın cevap veremeden devam eder: “Eleştirmenler buna bayılır. Böyle kötü sonları pek severler. Hem bu son, onların ne kadar cesur olduklarını da gösterir, iyimserlikle kendi yaşamlarına kendi başlarına devam ederler.”</p>

  <p class="p8">Kadın bir an hiçbir şey söylemez. Sonra dirseğinin üzerinde doğrulur ve parmaklarıyla gözlerindeki son ıslaklığa dokunur.</p>

  <p class="p8">“Acaba sigara hayal edebilir misin; bir de çakmak ve kül tablası?”</p>

  <p class="p8">Adam ağırdan alan bir ev sahibi gibi ayakta durmaktadır. “Tabii. İstediğin bir marka var mı?”</p>

  <p class="p8">“Türk sigarasından hoşlanırım gibi bir his var içimde.”</p>

  <p class="p8">“Ot ister misin?”</p>

  <p class="p8">Başını hızlı hızlı iki yana sallar. “Hayır, hayır. O aşamayı geride bıraktığımdan eminim.”</p>

  <p class="p8">“Doğru.”</p>

  <p class="p8">Adam parmaklarını üç kez şıklatır. Kadının yattığı yatağın yanında birdenbire akik bir kül tablası, altın bir çakmak, gümüş bir sigaralık beliriverir; o kadar ani belirirler ki kadın geriye doğru hafifçe sıçrayıverir. Kutudan bir sigara alır. Adam öne doğru eğilerek çakmağa uzanır ve kadının sigarasını yakar. Kadın dumanı dışarı bırakır, sonra bükülü bileğiyle tutmaya devam eder sigarayı. “Teşekkürler.”</p>

  <p class="p8">Havluyu göğüslerinin üzerine bastırarak dik oturur ve kenarlarını koltukaltlarına sıkıştırır. Adam kaygıyla eğilir.</p>

  <p class="p8">“Başka bir şey?”</p>

  <p class="p8">Adamın soru soran yüzüne, utangaç ve biraz da acıklı bir ifadeyle bakar. “Şey, aslında., acaba çok şey mi istemiş olurum? Doğrusu, sanırım ben azıcık miyobum da.”</p>

  <p class="p8">“Sevgili kızım, söyleseydin ya. İstediğin bir çerçeve tipi var mı?”</p>

  <p class="p8">Kadın sigaradan bir nefes çeker, kapıya bakar, sonra dumanı bırakır; bir kere daha utangaç bir bakış atar adama. “Sanırım geniş, yuvarlak, mavi camli bir gözlük olabilirdi. Çerçevesinde incecik altın yaldızlı bir kenar çizgisi olsun. Gözlükçükler buna ‘Jane Austen’ gözlüğü diyorlar galiba.”</p>

  <p class="p8">“Bunun gibi mi?”</p>

  <p class="p8">Elindeki gözlükleri uzatır.</p>

  <p class="p8">“Bu harika. Çok naziksin.” Gözlüğü takar, sapları kulaklarının arkasına iyice oturtur, sonra adama bakıp mahcup bir edayla gülümser. “Çok aptalca. Tüm bu saçma, minik ayrıntılar.”</p>

  <p class="p8">“Hiç de değil. Başka bir şey?”</p>

  <p class="p8">“Ama senin için bir sakıncası yoksa.”</p>

  <p class="p8">“Lütfen söyle.”</p>

  <p class="p8">“Şu yeşil şey.” Bornoza dokunur. “Bunun pek bana göre bir şey olduğunu sanmıyorum.”</p>

  <p class="p8">“Seç o halde.”</p>

  <p class="p8">“Şarap kırmızısı bir şey olabilir mi? Ya da bordo? Proust’taki o pasajı hatırlar mısın bilmem.. ah bu çok hoş. Kusursuz. Tam düşündüğüm gibi. Çok teşekkür ederim.”</p>

  <p class="p8">“Kahve?”</p>

  <p class="p8">“Hayır.” Sigarasını iki yana sallar. “Böyle iyi.”</p>

  <p class="p8">“Önemi yok. Bir iki satır daha eklendi, o kadar.”</p>

  <p class="p8">“Doğru. Her şey için teşekkür ederim.”</p>

  <p class="p8">Kısa bir süre hiçbir şey söylemeden sigarasını içer; yeni giysisinin eteği altında kalan çıplak ayaklarına bakmaktadır. Çekingen bir gülümsemeyle kaldırır başını.</p>

  <p class="p8">“Miles, artık tartışmak istemiyorum –sana Miles diyebilir miyim?”</p>

  <p class="p8">“Lütfen.”</p>

  <p class="p8">“Bir dakika kadar önce gerçekten var olmasam da, şu andan itibaren ilişkimizde –sana danışarak demiştin galiba– benim de söz söyleme hakkım olduğunu söyleme kibarlığını göstermiştin.”</p>

  <p class="p8">“Tamamen doğru; Belli başlı özgürlükler konusunda sen neler demiştin.. konuya gelmek.“</p>

  <p class="p8">“Şeyin dışında... Yani, her ikimizin de gömmeye karar verdiği balta konusuna döndüğüm için affet beni, ama sen hâlâ ikimizi de ilgilendiren bir gelecek hakkında kendi başına kurallar koyuyorsun gibime geliyor.”</p>

  <p class="p8">“Yapmayı düşündüğüm en son şey bu. Bu yalnızca bir fikirdi. Tamamen tartışmaya açık. Hoşuna gitmedi mi?”</p>

  <p class="p8">Kadın havludan oluşan giysisini düzeltir.</p>

  <p class="p8">“İstediğin noktaya varabilmeni geçerli kılman için şimdiye kadar olanların başlangıcının gerçekdışı olduğunu anlaman gerektiğine inanıyorum –normal bir anlatımın gelişmesini sağlamak ve bunu değiştirmek istiyorsan, tabii– bu olanları ikimizin arasında geçecek çok daha farklı, daha gerçekçi bir dış bağlama sokabilirdin.” Havlunun bacaklarının üzerinde kalan kısmını çekiştirir yine. “İkimizin de oldukça normal koşullar altında tanışabileceğinden, sıradan bir arkadaşlık geliştirebileceğinden söz ediyorum. Yani, bunun sonu da pekâlâ yatağa gidebilirdi. Belki ara sıra birlikte tiyatroya falan giderdik. Kitaplardan söz ederdik. Resim sergilerini gezerdik. Bunun gibi şeyler.”</p>

  <p class="p8">“Ya.”</p>

  <p class="p8">“Demek istediğim, bütün sıkıcı yatak sahneleri fantezilerle başladığına göre, sen daha sakin, daha çağdaş bir ton yakalayabilir, gerçekten ciddi ve yetişkinlere hitap eden bir şeyler üzerine odaklanabilirdin. Kültürel yapımıza. Politikaya. Kürtaj ve sokaklardaki şiddet gibi konulara. Nükleer silahsızlanmaya. Çevre sorunlarına. Balinalara. Beyaz ekmeğe. Tamamen birbirimizin üzerine yıkılmamızı engelleyecek ne varsa ona.”</p>

  <p class="p8">“O çok liberal <span class="t15">Angst</span>’taki ince ayrıntılar gibi mi?”</p>

  <p class="p8">“Kesinlikle.”</p>

  <p class="p8">“Sen.. kültürel bir yapıya sahip olmak mı istiyorsun?”</p>

  <p class="p8">“Sanırım isterdim.. şey, belki İngiliz dili okumuş bir üniversite mezunu? Cambridge mezunu, örneğin! Galiba, ticari açıdan pek başarı kazanamamış ama belli çevrelerde oldukça saygın şiir kitapları çıkarmış biri olabilirdim. Bunun gibi bir şey. Edebiyat dergilerinden birinde editör yardımcısı olabilirdim, herhalde.”</p>

  <p class="p8">“Sakin, müşkülpesent, etik titizlikleri olan bir kız gibi mi?”</p>

  <p class="p8">“Bu çok abartılı olmayacaksa. Çok imkânsız değilse.”</p>

  <p class="p8">“Hiç değil.”</p>

  <p class="p8">Alçakgönüllü bir edayla başını eğer. “Teşekkür ederim.”</p>

  <p class="p8">“Ya ben?”</p>

  <p class="p8">Akik kül tablasına sigarasının külünü silkeler. “Şey, seni sanata az çok ilgi duyan, başarılı bir iş adamı gibi görmeyi isterdim. Bürosu dışında benimle ya da benim gibi biriyle ne yapılabileceğini pek iyi bilemeyen hali vakti yerinde biri. Para kazanma konusunda da sorunları olabilir. Yani, beni görünce şaşıran, hatta benden ve daha üstün eğitim düzeyimden, içinde bulunduğum onunkinden çok daha entelektüel olan dünyadan korkan biri demek istiyorum. Anlatabildim mi?” Hemen ekler: “Tamamen şu andaki durumun tersi, elbette.”</p>

  <p class="p8">“Anlıyorum.”</p>

  <p class="p8">Mavi camlı gözlüklerinin ardından bir an adama bakar, sonra elini kaldırıp dağılmış saçlarını toplar, sonra yine titizlikle havluyu düzeltir.</p>

  <p class="p8">“Miles, birbirimize karşı daha açık konuşabildiğimiz için bir şey daha söylemek istiyorum. Birkaç dakika öncesine kadar galiba fazla duygusal ve tepkili konuşan biri oldum. Senin sorunların karşısında duyarsız biri değilim. Özellikle bu sorunlardan birini oluşturan biri olarak. Şu anda egemen olan kapitalist hegemonyanın cinsellik üzerinde yarattığı ağır baskıyı biliyorum. Bundan kaçmanın ne kadar zor olduğunu da.” Dizlerini kaldırır ve havlunun altındaki bacaklarını yana doğru hafifçe kırarak oturur. Sonra adama gözlüklerinin ardından içten, azıcık da baykuşa benzer bir bakış fırlatır. “Söylemek istediğim: Elbette, kendi bildiğin gibi yap. Benimkiler senin için çok zor olacaksa. Olabilir de.”</p>

  <p class="p8">“Bir denemek isterim.”</p>

  <p class="p8">“Kesinlikle ısrar etmiyorum.”</p>

  <p class="p8">“Her şeyi altüst etmiş olmama karşın, sıra dışı bir cömertlik gösteriyorsun.”</p>

  <p class="p8">“Alındığı kadar verilmesi gerektiğine inanırım.”</p>

  <p class="p8">“Ama şu ana kadar alan hep ben oldum.”</p>

  <p class="p8">Kadın omuz silker. “Ama teknik açıdan ben yokum.”</p>

  <p class="p8">“Ama varsın. İşte az önce kendine ait bir irade koydun ortaya.”</p>

  <p class="p8">Mahcup bir tavırla, hafifçe öne doğru eğilir. “Korkarım, buna pek irade denemez. Yalnızca içgüdülerin fısıltısı.”</p>

  <p class="p8">Kısa bir an ikisi de susar. Kadın yine mor havlusunu düzeltir.</p>

  <p class="p8">“Bu gerçekten meleklere yakışan bir renk. Çürük moruna bayılırım.”</p>

  <p class="p8">“Güzel.”</p>

  <p class="p8">Kadın bir an durur, konuşmalarının ciddi yönlerini toparlayıcı bir konuşma yapar.</p>

  <p class="p8">“Ayrıca kendini suçlu hissetmeni de istemem... alma konusunda. Biyolojik gerçeklikler konusunda tamamen hissizim. Beni kendini beğenmiş bir kadın olarak görmeni asla istemem. Gösterdiğin ilginin farkındayım –sen de anlamışsındır. Başlangıçta bana yaptırdığın şeyler, kendime rağmen, bende yani, ...içimde bir şeyler kıpırdamadı değil.”</p>

  <p class="p8">“Bence bu daha kötü. Ben yalnızca senin normal bir dişi olmanın avantajlarından faydalanıyordum.”</p>

  <p class="p8">“Ben de aynı ölçüde kötüyüm. O satir hikâyesi...” Kendinden utanırmış gibi gözlerini kapatır.</p>

  <p class="p8">“Seni ben kışkırttım.”</p>

  <p class="p8">“Biliyorum ama ben de iyice abarttım. Onu anlatmaktan kaçınabilmem lazımdı. O pasajı keseceğini umuyorum, eğer olur da.. anlıyorsun, değil mi?”</p>

  <p class="p8">“Benim hatamdı.”</p>

  <p class="p8">“Bu hatayı yapmak için iki kişi gerek.”</p>

  <p class="p8">“Kendine çok acımasız davranıyorsun.”</p>

  <p class="p8">“Öyle olmadığıma inandığımı içtenlikle söyleyebilirim.” Dizlerinin üzerinden tekrar üzerindeki havluyu düzeltir. “Bütün olanlar beni indirdiğin o dip nokta yüzünden oldu. Cinsel açıdan indirdiğin noktayı kastediyorum. Bütün dengelerimi altüst etti. Her nasılsa, var olduğum ilk sayfadan itibaren şunu hissediyorum: Erkekler için biraz çekici bir kadın gibi görünüyor olsam da ben aslında oldukça utangaç biriyim.”</p>

  <p class="p8">“Çok çekici.”</p>

  <p class="p8">“Ciddi olmak gerekirse, ‘biraz’ demeyi tercih ederim. Tabii, bunun arkasında yatan cinsel bir duyarlılık da var ama o kadar da aleni bir arzu değil. Yavaş yavaş ve incelikle uyandırılması gereken bir duyarlılık.”</p>

  <p class="p8">“Anlıyorum.”</p>

  <p class="p8">Kadın gözlerini indirir. “Asıl söylemek istediğim şu: Eğer istersen, sonu belli olan gelecekteki dostluğumuzun yapısı konusunda bir uzlaşma yapmaya hazır sayılırım. Yani, birbirimizi daha iyi tanıdığımızda olacaklardan söz ediyorum.”</p>

  <p class="p8">“Yani, sen entelektüel bir şair hanım, bense maganda bir işadamıyken mi?”</p>

  <p class="p8">“Lütfen, ben böyle söylemedim, Miles. Maganda değil. Öyle biri olsaydın, herhalde.. benim karakterim sana bakmazdı. Kendi çapında mükemmel iyi bir adam. Sadece biraz.. sınırlı ve çarpık. İşi ve çevresi nedeniyle.”</p>

  <p class="p8">“Kafandan neler geçirdiğini tam olarak anlamış değilim.”</p>

  <p class="p8">“Açıkça ortaya koyacak olursak, eğer.. bu iki kişinin sonunda fiziksel bir ilişkiye girmelerini tercih ediyorsan.”</p>

  <p class="p8">“Eğer ikisinin şey yapmalarını istiyorsam mı?”</p>

  <p class="p8">“Öyle demek istiyorsan öyle olsun.”</p>

  <p class="p8">“Ben nedense seni bu konu için oldukça seçici biri gibi düşünmeye başladım.”</p>

  <p class="p8">“Ah, belki kadın epey vaktini alacak. Daha pek çok bölüm yazılacak onu içeren. Belki de sonuna kadar kalacak.”</p>

  <p class="p8">“Doruk noktasından mı söz ediyoruz?”</p>

  <p class="p8">Kadın bakışlarını indirir ama küçük, mahcup bir gülümseme de vardır dudaklarında.</p>

  <p class="p8">“Sen ıslah olmazsın.”</p>

  <p class="p8">“Bilerek yapmadım.”</p>

  <p class="p8">“Bence bilerek yaptın. Ama önemi yok.”</p>

  <p class="p8">“Hâlâ nasıl olacağını kestiremiyorum. Yani bu karakter yapısıyla.”</p>

  <p class="p8">“Aslında nasıl olacağını söylemek bana düşmez. Senin uzmanlık alanın bu.”</p>

  <p class="p8">“Senin de olsun isterim.”</p>

  <p class="p8">Kadın gözlerini indirir. “Bu çok saçma olur. Tereciye tere satmak gibi. Sen bu konuda çok deneyimlisin. Bense acıyla yalnızca birkaç sayfa yaşında olduğumu hissediyorum.”</p>

  <p class="p8">“Önemi yok. Çabuk öğreniyorsun.”</p>

  <p class="p8">“Beni utandırmak için mi söylüyorsun?”</p>

  <p class="p8">“Hayır. Ciddi söylüyorum.”</p>

  <p class="p8">Kadın bir an susar, sonra o adama kaldırır kısa bakışını. “Kesinlikle emin misin?”</p>

  <p class="p8">“Kesinlikle.”</p>

  <p class="p8">Sigarasını söndürür. “Şimdi aklıma geldi, öyle üzerinde düşünülmüş şeyler değil... Mesela, ilişkide bir kriz dönemi olabilir, artık bensiz yapamıyorsun, benim için karını terk etmek istiyorsun...”</p>

  <p class="p8">“Ne karısıymış bu?”</p>

  <p class="p8">Kadın şaşırmış gibi bakar. “Ben yalnızca senin evli olabileceğini düşünmüştüm. Seni öyle görüyorum.”</p>

  <p class="p8">“Bildiğim kadarıyla.”</p>

  <p class="p8">Kadın kollarını kavuşturur ve kapıya çevirir gözlerini. “Her neyse, sıcak bir yaz gecesi benim Knightbridge’deki daireme geliyorsun, beni neden sevdiğini, seni neden sevmem gerektiğini vesaireyi son bir kez daha tartışmak istiyorsun. Tesadüfen ben de o gün erken yatmış oluyorum ve üzerimde de kısacık bir gecelik var.” Bir an tereddüt eder, sonra birden üzerindeki havluyu çekiştirir. “Ya da bu. Her neyse. Hava kapalı, şimşekler çakıyor, seni içeri almak istemiyorum ama sen ısrar ediyorsun, sonra birden her şey karışıyor, az önceki çekingenliğinin yerini vahşi bir ihtiras alıyor, sonunda erkekliğin kabarıyor ve tek bir söz bile söylemeden fırladığın gibi üzerime atlıyor ve incecik giysimi parçalamaya başlıyorsun. Ben bağırıyor ve mücadele ediyorum, kaçmaya çabalıyorum, sonunda verandaya açılan camlı kapıya ulaşmayı başarıyorum ve bardaktan boşanırcasına yağan yağmur altında koşmaya başlıyorum, sen...”</p>

  <p class="p8">“Daire zemin katta mıydı?”</p>

  <p class="p8">“Evet, tabii. Ya nerede olacak.”</p>

  <p class="p8">“Bağırınca komşuların rahatsız olup olmayacaklarını düşünmüştüm de.”</p>

  <p class="p8">“Pekâlâ, ben kısık sesle ama hırsla senden nefret ettiğimi söylüyorum. Henüz küçük ayrıntıların hepsinin üzerinde çalışmış değilim, Miles.”</p>

  <p class="p8">“Pardon. Araya girmiş oldum.”</p>

  <p class="p8">“Böyle bir şeyi ilk kez yapıyorum.”</p>

  <p class="p8">“Özür dilerim.”</p>

  <p class="p8">“Nerede kaldığımı unuttum.”</p>

  <p class="p8">“Verandaya açılan camlı kapıyı açtın ve çıktın. Bardaktan boşanırcasına yağmur yağıyor.”</p>

  <p class="p8">“Çimlerde koşuyorum ama senin gözünü ihtiras bürümüş, çok güçlüsün, bir hayvan gibisin adeta. Beni yakalıyor ve yumuşak çimlerin üzerine yatırıyorsun, ben dönüyor ve kurtulmaya çabalıyorum ama sen benim karşı koymama rağmen bana sahip oluyorsun. Senin bastırılmış şehvetin benim en hassas ilkelerimi yerle bir ederken ben ağlıyorum.” Kısa bir an duraklar. “Sadece kabataslak anlatıyorum.”</p>

  <p class="p8">“Yumuşak çimenleri severim. Yalnızca şu var, galiba...”</p>

  <p class="p8">“Evet?”</p>

  <p class="p8">“Sen değil miydin yavaş ve nazik tahrik olmayı seven?”</p>

  <p class="p8">Kadın oldukça dokunaklı bir biçimde incinmiş gözlerle bakar, gözlerini yere indirmiştir, kısık bir sesle konuşur.</p>

  <p class="p8">“Ben bir kadınım Miles. Çelişkilerden ben de nasibimi almışım.”</p>

  <p class="p8">“Elbette. Affet beni.”</p>

  <p class="p8">“Demem o ki, seni bu cinsel şiddet anına hazırlayıcı bir şey gerekirdi belki de. Mesela sen gelmeden önce beni soyunurken izleyişini anlatabilirsin, odadaki aynada kendimi seyrettiğimi ve şiir sanatının bile vücudumun güzelliğini anlatmaya yetmeyeceğini düşündüğümü yazabilirsin.”</p>

  <p class="p8">“Bunu kesinlikle aklımda tutacağım.”</p>

  <p class="p8">“Hatta hüzünlü bir tavırla kitaplıktaki raftan Nicholas Chorier’i çekişimi anlatabilirsin.”</p>

  <p class="p8">“Nicholas kim?”</p>

  <p class="p8">“Galiba biraz fazla <span class="t15">recerchée</span><a id="a4"></a><a href="../Text/notes.html#a34"><span class="t18">{2}</span></a> oldum. Aklımdaki pasaj ‘<span class="t15">deuxieme dialogue’t</span><span class="t15">ı</span><a id="a5"></a><a href="../Text/notes.html#a36"><span class="t18">{3}</span></a><span class="t15">.”</span> Ya da kabaca adlandırıldığı gibi <span class="t15">Tribadicon.</span> Lyons, bin altı yüz elli beş.” Soru sorarcasına bakar. “Değil mi?”</p>

  <p class="p8">“Değil.”</p>

  <p class="p8">“Üzgünüm. Nedense porno klasiklerinin hepsini ezbere bildiğin gibi bir hisse kapıldım.”</p>

  <p class="p8">“Bir şey soracağım: Nasıl olur da, daha birkaç sayfalık yaşamında bu kadar...”</p>

  <p class="p8">“Of, Miles!” Yere bakarak gülümser. “Gerçekten. Metnin yanıltıcılığının dışına çıkıp konuştuğumuzu sanıyordum.” Tekrar kaldırır bakışlarını. “Yani, bir tek örneği ele alalım. Ben Dr. Delfie iken sana neden yataktan çıkıp odayı terk etmediğini sormuştum. Gerçek yaşamında buna bir cevap bulman altı haftanı aldı. Beklerken bir şeyler yapmalıydım. Senin en sevdiğin kitapları tanımaya başlamamın iyi olacağını düşündüm.” Sonra ekler: “Senin bir işçin olarak. Deyim yerindeyse.”</p>

  <p class="p8">“Ne kadar hassas davranıyorsun.”</p>

  <p class="p8">“Yo, hayır.”</p>

  <p class="p8">“Tüm bu pisliğin içinden sıyrılabilmek için mi bu?”</p>

  <p class="p8">“Miles, Yaptığım iş konusunda hassas davranmasaydım yaşamla yüz yüze gelemezdim. Korkarım, benim yapım böyle. Elimde değil. Ben beklenen büyük başarı gösterenlerdenim.”</p>

  <p class="p8">Adam kadını seyretmektedir. Kadın tekrar gözlerini indirir. Kendisiyle ilgili bu kadar ciddi yorumlar yapmış olduğu için adeta mahcuptur.</p>

  <p class="p8">“Biz kaldık öyle bahçede, yağmurun altında. Sonra ne oluyor?”</p>

  <p class="p8">“Sonraki bölümlerde senin böyle bir şey yapmanı nasıl da dört gözle beklemekte olduğum ortaya çıkabilir, ama duygusal olarak o kadar karmaşığımdır ki bunu daha önce bir türlü fark edememişimdir. Aslında gözyaşlarım yaşadığım zevkten dolayı akmaktadır. Çünkü nihayet orgazmı tatmış oluyorum.”</p>

  <p class="p8">“Yağmurda mı?”</p>

  <p class="p8">“Bunu <span class="t15">de trop</span><a id="a6"></a><a href="../Text/notes.html#a38"><span class="t18">{4}</span></a> bulmuyorsan. İstersen ay ışığı olsun.”</p>

  <p class="p8">Adam hafifçe arkasına yaslanır.</p>

  <p class="p8">“Ve böylece biter mi?”</p>

  <p class="p8">Baykuş gözlüklerinin arkasından ciddi bir sıkıntıyla bakar kadın.</p>

  <p class="p8">“Miles, çağdaş bir roman, sırf düzüşmeyle her şeyin çözülebileceği gibi bir fikirle bitirilemez elbette.”</p>

  <p class="p8">“Elbette öyle.”</p>

  <p class="p8">Yine havlusunu düzeltir. “Aslında bu sahneyi bir üçlünün ilk bölümünün finali olarak düşünüyorum.”</p>

  <p class="p8">“Ne aptalım, tahmin edemedim bunu.”</p>

  <p class="p8">Havludan sarkan bir ipi kopartır.</p>

  <p class="p8">“İkinci bölümde benim o güne kadar bastırılmış duygularımın kurbanı olarak yaptıklarım anlatılabilir. Messalina <span class="t15">de nos jo</span><span class="t15">ı</span><span class="t15">trs</span><a id="a7"></a><a href="../Text/notes.html#a39"><span class="t18">{5}</span></a> gibi. Bu orta kısmında eminim uykunda bile yaparsın sen.”</p>

  <p class="p8">“Yanlış anlamış olmalıyım. Tüm o sıkıcı yatak sahneleri Alice Harikalar Diyarında’ya başlangıç oluşturmak için miydi?”</p>

  <p class="p8">“Bunun sıkıcı olmamasını ümit ettiğimi içtenlikle söyleyebilirim. Elbette, bundan zevk alıyor değilim. Bunu yalnızca ümitsizlikten yapıyorum.”</p>

  <p class="p8">“Neyin ümitsizliği?”</p>

  <p class="p8">Gözlüklerinin ardından adama bakar. “Yirminci yüzyıl kadını olmam gerekiyor. Tanım itibarıyla ümitsizlik içindeyim.”</p>

  <p class="p8">“Peki, benim karakterime ne oluyor?”</p>

  <p class="p8">Kutudan bir sigara daha alır.</p>

  <p class="p8">“Sen beni müthiş kıskanıyorsun, içkiye başlıyorsun, işlerin kötüye gidiyor. Sonunda benim ahlâk dışı yollarla kazandığım parayla yaşamaya başlıyorsun. İyice hırpanileşiyorsun, tıraşsız dolaşıyorsun, tam bir şey.. müsveddesi...” Sigarasını yakmak üzere duraklar. “Bir zamanlar başarılı bir muz ithalatçısıyken...”</p>

  <p class="p8">“Bir zamanlar neymişim anlamadım!”</p>

  <p class="p8">Kadın sigarasının dumanını üfler.</p>

  <p class="p8">“Bunun da avantajlı yanları var.”</p>

  <p class="p8">“Muz ithalatçısı olmak asla hedefim olmadı.”</p>

  <p class="p8">“Biraz egzotik bir havan olmazsa renksiz olacağını düşündüm. Zaten gerçek dünyada seninle ilk karşılaştığımız yer de senin Doğu yakasındaki muz bahçelerinin oradaki sundurma olmalı diye düşünüyorum. İmalı ve muğlak konuşmalarımız o binlerce post-erekte sebze penislerin arasında gerçekleşiyor.”</p>

  <p class="p8">“Ben o sözcüğün nasıl yazıldığından bile emin değilim.”</p>

  <p class="p8">“Bunu kaybedersem çok üzülürüm.” Duraklar. “Doğru yolda olduğumu hissediyorum.”</p>

  <p class="p8">“Doğru yolda olduğunu mu hissediyorsun?”</p>

  <p class="p8">“Doğru yaptığımı hissetmem benim için müthiş bir önem taşıyor, Miles.” Yüzünde ciddi ve incinmiş bir gülümseme belirdiği gibi kaybolur. “Bunu daha önce fark etmiş olmanı isterdim.”</p>

  <p class="p8">Adam kısa bir nefes alır. “Üçlünün üçüncü bölümü nasıl olacak?”</p>

  <p class="p8">“İkinci bölümdeki bir iki sahne üzerinde derinleşmeyi düşünüyordum. Yani, içimdeki doğa dışı dişi hayvanın beni ele geçirişi. İki Hollandalı araba satıcısı ve Erse’deki bir öğretmenle ilgili bir şey vardı.”</p>

  <p class="p8">“Bence genel bir özet versen daha iyi olur. Şimdilik.”</p>

  <p class="p8">“Pekâlâ. Bakalım.” Sigarayı tutan elini bilekten büker. “İlk iki bölümde eksik bir şeyler olduğunun farkına vardığından eminim. Değil mi?”</p>

  <p class="p8">“Korkarım fark etmedim.”</p>

  <p class="p8">“Din.”</p>

  <p class="p8">“Din mi?”</p>

  <p class="p8">“Bence ben bir rahibe olmalıyım. Vatikan’dan bazı sahneler verilebilir. Bu tür kitaplar her zaman iyi satar.”</p>

  <p class="p8">Adam kırmızı halının yatağın altında kalan kısmına diker gözlerini.</p>

  <p class="p8">“Ben son derece müşkülpesent bir Cambridge mezunu olduğumuzu sanıyordum.”</p>

  <p class="p8">“İşte işin sempati toplayacak tarafı da bu. Leavises ya da Dr. Steiner gibi isimlerin dizinin dibinde oturan birinin vahşice tecavüze uğraması...”</p>

  <p class="p8">“Bana kalırsa, vahşice tecavüz temasına fena halde takmış durumdasın. Alınmanı istemem ama...”</p>

  <p class="p8">Kadın bir kez daha indirdiği gözlüklerinin üzerinden bakar adama.</p>

  <p class="p8">“Çağdaş gerçekliğe en doğru öykünmenin, burjuva ağırlıklı bir toplumdaki sınıf ilişkilerinde görülen vahşeti sembolik olarak yansıtması gerektiğine genel olarak herkesin katıldığını anladım.”</p>

  <p class="p8">“Konuyu bu şekilde koyarsan, evet. Ve kim?..”</p>

  <p class="p8">“Afrika’daki misyoner evimde yirmi dört genç kara derili Marksist gerilla. Senin karakterine de biraz yer vermeli. Takdis töreni için Roma’ya gelmiş olabilir. Yeni sevgilisiyle.”</p>

  <p class="p8">“Seni sevdiğimi sanıyordum.”</p>

  <p class="p8">Kadın sigarasının dumanını üfler.</p>

  <p class="p8">“Ben o yeminleri ettikten sonra bunu yapamıyorsun. <span class="t15">Gerçekçi</span> olmaz.”</p>

  <p class="p8">“Peki bu yeni kadın nereden geliyor?”</p>

  <p class="p8">“Ben bir kadından söz etmiyorum, Miles.”</p>

  <p class="p8">“Ne demek yani?..”</p>

  <p class="p8">“Tanrı beni senin elinden aldıktan sonra, gerçek cinsel dürtülerinin kendini gösteriyor olması mantıksız olmaz.”</p>

  <p class="p8">“Ama...”</p>

  <p class="p8">“Gerçekleri bir yana bırakıp konuşalım; senin de gayet iyi bildiğin gibi, eşcinseller İngilizce konuşan roman okurlarının yüzde on üç nokta sekizini oluşturuyor. Seni etkilesin diye söylemiyorum. Ama bu da bir gerçek.”</p>

  <p class="p8">Havlusundaki ipi yakalamakla uğraşır yine.</p>

  <p class="p8">“Eşcinsel biri neden senin takdis törenine gelsin, Tanrı aşkına?”</p>

  <p class="p8">“Çünkü beni unutamıyorsun. Ayrıca, sen ve kuaför dostun bütün eşcinseller gibi bu tür abartılı ortamlara da bayılıyorsunuz. Tütsüler, kostümler falan. Aslında en sonunda –elbette ben öldükten sonra, yani– kendi sokağındaki kilisede duran Bakire Meryem heykelinin yüzüyle benimkini karıştırman da çok hoş olurdu.”</p>

  <p class="p8">“Ben de mi Katolik’im şimdi?”</p>

  <p class="p8">“En baştan beri. Sana söylemeyi unuttum.” Bakışlarını ona çevirir. “Senin bir tek karakterin olmalı. Ve de günah duygun. Bunların oranı da yüzde yirmi sekiz nokta üç.”</p>

  <p class="p8">“Katoliklerin mi?”</p>

  <p class="p8">Başını sallar. “En son sahne için de çok ilginç bir fikrim var. Benim heykelimin altına birkaç tane olmamış muz koyarken görüyorum seni –yani onun heykelinin. Bence bu son derece anlamlı bir son olurdu.”</p>

  <p class="p8">“Nedir, Tanrı aşkına bunun anlamı?”</p>

  <p class="p8">Yumuşak başlı ama hükmedici bir gülümseme belirir yüzünde.</p>

  <p class="p8">“Merak etme. En ayrımcı okurların bile buradaki sembolizmi kavrayacaktır.”</p>

  <p class="p8">“Peki bu sebze penisler, bu koşullarda biraz zındıklık olmuyor mu?”</p>

  <p class="p8">“Gözlerinde yaşlarla, dizlerinin üzerine çöküp sunarsan olmaz.”</p>

  <p class="p8">“O kiliseye çıkan dik merdivenlerin üst basamağında muzlardan birini düşürmüş olmama ne dersin?”</p>

  <p class="p8">“Neden?”</p>

  <p class="p8"><span class="t15">“Ex voto</span><a id="a8"></a><a href="../Text/notes.html#a42"><span class="t18">{6}</span></a> sonrasında dışarı çıktığımda üzerine basıp kayabilirim.”</p>

  <p class="p8">Kadın bir an adama bakar, sonra gözlerini indirir. Sonra incinmiş olduğunu belli eden kısık bir ses tonuyla konuşur.</p>

  <p class="p8">“Yalnızca yardımcı olmaya çalışıyorum.”</p>

  <p class="p8">“Ben komiklik yapmak için söylemedim. Aşağı inerken belimi kırabilirdim, örneğin.”</p>

  <p class="p8">“Ben yalnızca yetenek alanına girebilecek genel bir çerçeve bulmaya çalışıyordum.” Omuzlarını silker, gözleri hâlâ devriktir, sigarasının külünü silkeleyip durur. “Önemli değil. Gerçekten umurumda değil.”</p>

  <p class="p8">Adam gider, yatağın kenarına oturur, kadına dönüktür.</p>

  <p class="p8">“Ama senin kurgun her türlü olasılığa açık. Bunu da görebiliyorum.”</p>

  <p class="p8">“Pek ikna edici değil bu sözler.”</p>

  <p class="p8">“Ciddiyim. Birkaç kalın fırça darbesiyle yepyeni dünyalar açışını izlemek hayret verici.”</p>

  <p class="p8">Kadın ona tereddütlü, kuşkulu bir bakış atar ve tekrar başını eğer.</p>

  <p class="p8">“Bence sen bunu oldukça saçma buluyorsun.”</p>

  <p class="p8">“Hiç de değil. Çok eğitici. Şimdi on kat daha iyi tanıdığımı düşünüyorum.”</p>

  <p class="p8">“Yalnızca kısaca ana hatlarını anlattım.”</p>

  <p class="p8">“En çok ipucu da buralardan alınır zaten.”</p>

  <p class="p8">Buğulu mavi camların arkasından bir kez daha bakar adama.</p>

  <p class="p8">“İslesen yapacağını biliyorum, Miles. Gerçekten islesen.”</p>

  <p class="p8">“Biraz kafamı karıştıran bir iki ufak tefek nokta var. Sorabilir miyim?..”</p>

  <p class="p8">“Lütfen.”</p>

  <p class="p8">“Örneğin, neden <span class="t15">yirmi dört</span> gerilla?”</p>

  <p class="p8">“Bana doğru bir rakam gibi geliyor. Elbette, ben bir uzman değilim. Bunu araştırman gerekecek.”</p>

  <p class="p8">“Bu aynı zamanda Yunan alfabesindeki harflerin sayısı.”</p>

  <p class="p8">“Öyle mi? Unutmuşum.” Adam kadına diker gözlerini. Kadın başını iki yana sallar. “Üzgünüm. Ben bir ilişki kuramadım.”</p>

  <p class="p8">“Belki de yoktur.”</p>

  <p class="p8">“Neden olabileceğini düşündüğünü de anlamıyorum. Gerçekten.”</p>

  <p class="p8">“Öylesine soruyorum: Duygusal olarak bu kadar karmaşık dişi karakterine bir isim düşünmüş müydün acaba?”</p>

  <p class="p8">Kadın uzanıp adamın bileğine dokunur. “Bundan söz etmen beni çok sevindirdi. Senin bütün fikirlerine itiraz ettiğimi düşünmeni istemem. Aslında, Erato son derece uygun olurdu. Fazla duyulmamış bir isim. Bence bunu tutmalıyız.”</p>

  <p class="p8">“Sence bu biraz kopuk olmaz mı? Çağdaş bir karaktere pek bilinmeyen küçük bir Tanrı’nın adım vermek, üstelik de hiç var olmamış birinin?”</p>

  <p class="p8">“Bu bence ona hoş bir muamma havası veriyor.”</p>

  <p class="p8">“İyimser bir tahminle bu ismi duymuş olan yüzde sıfır oranındaki bir okur kitlesi için mi; hatta bırak adını duymayı, kim olduğunu, daha doğrusu var olmadığını bile bilemeyen okur kitlesi için mi?”</p>

  <p class="p8">“O bile önemli, Miles.”</p>

  <p class="p8">Adam koluna yaslanarak kadına doğru eğilir ve yüzünü kadının yüzüne yaklaştırır. Adam kadının buğulu mavi gözlüklerinde kendi gözlerinin yansımasını görür. Kadın geriye çekilirken havlusunu da çekiştirerek üst kısmını kapatmaya çalışır.</p>

  <p class="p8">“Son bir sorum var.”</p>

  <p class="p8">“Evet?”</p>

  <p class="p8">“O arsız Yunan popon en son ne zaman güneş yüzü gördü?”</p>

  <p class="p8">“Miles!”</p>

  <p class="p8">“Erato.”</p>

  <p class="p8">“Aramızın iyi olduğunu sanıyordum.”</p>

  <p class="p8"><span class="t15">“Senin</span> aran iyiydi.”</p>

  <p class="p8">Kadının gözlüklerini çıkartıp, ona diker gözlerini. Gözlüksüz yüzü şaşırtıcı ölçüde genç görünmektedir şimdi. Yirmi yaşından bir gün bile fazla göstermeyen bu suratta o yaşın yarısı kadar birinin masum ifadesi vardır. Kadın gözlerini indirir ve mırıldanır. “Nasıl cesaret edersin. Seni asla affetmeyeceğim.”</p>

  <p class="p8">“Beni bir kez dene. Bana bir kez daha edebi bir öneride bulun ve ilham ver.”</p>

  <p class="p8">Kadın havlusunun göğüs kısmını bir kez daha yukarı çeker, yan taraflarına ve aşağı doğru bakar.</p>

  <p class="p8">“Eminim, daha iyi bir şey düşünürdü. Var olsaydı.”</p>

  <p class="p8">“Sakın buna yine başlama.” Kadının yüzünü yukarı ve yanlara çevirir ve gözlerine bakmaya zorlar. “O inanılmaz klasik burnunun üzerindeki gözlerindeki asla erimeyen buz bakışını da sil artık.”</p>

  <p class="p8">“Miles, canımı acıtıyorsun.”</p>

  <p class="p8">“İyi. Şimdi iyi dinle. Listenin en alt sıralarında ya da beşinci sınıf bir Tanrıça olabilirsin. Diğer Tanrıçalarla karşılaştırıldığında güzel de sayılırsın. Ya da diğer revü kızlarıyla. Sen de babanın evladısın. Daha doğrusu, teolojideki en abazan yaşlı keçinin zevk-u sefa yan ürünüsün. Yaptığın makyajdan senin kendi halinde bir kadınla uzaktan yakından ilgin olmadığı belli oluyor. Kafan ise bin dokuz yüz yirmilerin vamp kadınlarının kafası gibi çalışıyor. Benim asıl hatam seni Theda Bara olarak ele almamış olmak.” Kadının başına başka bir açıdan bakar. “Ya da <span class="t15">Mavi Melek</span>’teki Dietrich gibi.”</p>

  <p class="p8">“Miles, lütfen... Sana ne oldu, anlayamıyorum.”</p>

  <p class="p8">“Senin küstahlığın bana bulaştı.” Klasik burnun üzerine hafifçe dokunur. “Oynadığın oyunu biliyorum. Artistik kuralların sınırlarının ötesinde aslında erotik bir ortamda gezinip duruyorsun.”</p>

  <p class="p8">“Miles, beni korkutmaya başlıyorsun.”</p>

  <p class="p8">“Benden asıl istediğin, üzerindekini parçalamam ve yine senin üzerine atlamam. Eğer gücün olsaydı, eminim çoktan sen benim üzerine atlardın.”</p>

  <p class="p8">“Artık çirkinleşiyorsun...”</p>

  <p class="p8">“Kucağıma yatırıp poponu pataklamamamın tek nedeni, yaptığından daha iyisini bilmediğini bilmem.”</p>

  <p class="p8">“Bunlar korkunç sözler.”</p>

  <p class="p8">Tekrar kadının burnuna dokunur, sonra az ilerideki iskemleye doğru uzattığı parmağını şaklatır. Tıpkı daha önce olduğu gibi bir anda iskemlede, askıya asılı yazlık bir giysi belirir; bir de gömlek, kravat, çoraplar, iç çamaşırları, bir çift ayakkabı. Adam ayağa kalkar.</p>

  <p class="p8">“Şimdi üzerimi giyeceğim. Sen de beni dinleyeceksin.” Gömleği üzerine geçirir. Düğmelerini iliklerken kadına döner. “Tüm bunların ardında ne olduğunu bilmediğimi sanma. Senin için her şey tahrik etmekten ibaret. Benim güzel bir fikirle ortaya çıkışımı kaldıramıyorsun. Kitap kurdu genç kadın taklidin son derece zayıftı; bu da çağdaş edebiyat hakkında inanılmaz bir cehalet içinde olduğunu göstermiş oldu. Bu duvarların neden gri dolgu kaplama olduğunu hiç anlamadığına eminim.” İliklemeye ara verir ve kadına bakar. Kadın başını iki yana sallar. “Tabii, anlamadın. Gri duvarlar, gri hücreler. Gri madde.” Parmağıyla kafasına dokunur.</p>

  <p class="p8">“Jeton düşmeye başladı mı?”</p>

  <p class="p8">“Her şey.. beyninin içinde olup bitiyor?”</p>

  <p class="p8">“Aferin.”</p>

  <p class="p8">Kadın önce duvarlara, sonra kubbe şeklindeki tavana bakar. Adama döner. “Fark etmemiştim.”</p>

  <p class="p8">“Şimdi bir yerlere geliyoruz.” İç çamaşırını giymek üzere eğilir. “Hafıza kaybı?”</p>

  <p class="p8">“Ben sandım ki.. yalnızca şey için...”</p>

  <p class="p8">“Ne için?”</p>

  <p class="p8">“Hafif türden bir şeyler yazmak için kendine bahane olsun diye...”</p>

  <p class="p8">“Bir de kendimizi İngiliz dili ve edebiyatı mezunu falan sanıyoruz. Tanrım.”</p>

  <p class="p8">Dönüp askıdan pantolonunu alır. “Tanrı bilir, bana Todorov’u da tanımadığını söylersin şimdi.”</p>

  <p class="p8">“Kimi?”</p>

  <p class="p8">“Tanımıyorsun, değil mi?”</p>

  <p class="p8">“Korkarım tanımıyorum, Miles. Affet.”</p>

  <p class="p8">Pantolonu ayaklarına geçirirken tekrar kadını süzer. “Temel metinleri bile okumamışken nasıl olur da bir teoriyi tartışmaya kalkar insan?”</p>

  <p class="p8">“Anlat bana.”</p>

  <p class="p8">Pantolonu giyer. “Sokaktaki insanın anlayacağı dille anlatayım: Hafıza kaybı altındaki tüm bu ince sembolizm, hem hipostatik hem de epifanik fasetler içermekle beraber, diejetik prosesus’un muğlak yapısına bağlı olarak ortaya çıkar. Özellikle anagnorisis açıdan bakıldığında.” Gömleğinin uçlarını pantolonunun içine sokar. “İşte Dr. Delfie bu.”</p>

  <p class="p8">“Dr. Delfie mi?”</p>

  <p class="p8">“Açık.”</p>

  <p class="p8">“Açık olan ne, Miles?”</p>

  <p class="p8">“Nedensel olarak ele alınmasının abesliği.”</p>

  <p class="p8">“Ben cinsel olarak ele alındığını sanmıştım.”</p>

  <p class="p8">Bir yandan gömleğini sokuştururken bir yandan da sabırsız bir ifadeyle kadına bakar.</p>

  <p class="p8">“Yapma Tanrı aşkına, cinsellik yalnızca metafordu. Yorumbilimsel tarafı için nesnel bir korelasyon bulunması gerekiyordu. Bir çocuk bile görürdü bunu.”</p>

  <p class="p8">“Evet, Miles.”</p>

  <p class="p8">Pantolonun fermuarını çeker. “Artık çok geç.” Çoraplarını giymek üzere tekrar oturur.</p>

  <p class="p8">“Gerçekten de anlayamamışım.”</p>

  <p class="p8">“Elbette anlayamadım Birinci sınıf son bir çift sayfa daha yazılacaktı. Şimdiye kadar yazdıklarımın içinde en iyi iki sayfa. Gelip de sakar bir fil gibi bir tarafınla dağları devirmeseydin.”</p>

  <p class="p8">“Miles, ben elli kilo bile değilim.”</p>

  <p class="p8">Adam başını kaldırıp ona bakar. Yüzünde şakacı bir ifadeden çok, uzun zamandır bir şeye katlanan birinin sıkılmış ifadesi vardır. “Bak, tatlım, vücudun işe yarar. Ama kafanın içi... En azından üç yüzyıl geride kalmış.”</p>

  <p class="p8">“Buna kızmana gerek yok.”</p>

  <p class="p8">“Kızmıyorum. Senin iyiliğin için anlatıyorum bunları.”</p>

  <p class="p8">“Herkeste korkutucu bir ciddiyet var bu günlerde.”</p>

  <p class="p8">Kadına uzattığı elinin bir parmağı ileriyi gösterirken, diğerleri de çorabı tutmaktadır. “Bu konuyu açman iyi oldu. Bu da başka bir şey. Günlük yaşamda mizaha yer olabilir ama ciddi modern kurguda bu gibi şeylere yer yoktur. Senin pek zevk aldığını gördüğüm bu şakalaşmalarına, kesinlikle aramızda kalmak üzere, ara sıra vakit ayırarak zaman kaybetmeye bir şey demiyorum. Fakat bu tür şeylerin benim adımla yayımlanan metinlere girmesine izin verecek olursam, bütün şöhretim bir gecede rezil olur.” Kadın bu tiradı gözlerini devirmiş bir halde dinlemektedir. Adam çorabını ayağına geçirmek üzere eğilir ve az önceki kadar sert olmayan bir tonda devam eder. “Bu bir öncelik meselesi. Senin bir putperest olarak yetiştirildiğini biliyorum, elinde olan bir şey yok. Kendini aşan, daha zengin ve daha zor bir alanda bana ilham veremeyeceğini, bunun da elinde olmadığını biliyorum. Aslında, geçmişteki tek deneyimi basit aşk şiirleri yazmış birini seçmem, benim adıma çok ciddi bir hataydı, bunu söylemek zorundayım. Modern roman için asıl aday kız kardeşin Melpomene olmalıydı. Neden onun seçilmediğine şaşıyorum. Ama artık iş işten geçti.”</p>

  <p class="p8">Kadın çok kısık bir sesle konuşur. “Bir şey sorabilir miyim?”</p>

  <p class="p8">Adam ayağa kalkar, iskemlenin arkalığından kravatı alır. “Elbette.”</p>

  <p class="p8">“Tam anlayamadığım bir şey var, madem günlük hayatta mizaha yer var, neden romanda da olmasın. Romanın yaşamı yansıttığını sanıyordum.”</p>

  <p class="p8">Adam kravatı bağlamayı keser ve ellerini beline koyar.</p>

  <p class="p8">“Tanrım. Seninle nereden başlamalı bilemiyorum.” Hafifçe öne doğru eğilir. “Yansıtıcı romanın modası geçeli altmış yıl oldu, Erato. Modernizmin ne olduğunu sanıyorsun? Hatta post-modernizmin? En aptal öğrenci bile bugünün reflektif değil, refleksif ortam olduğunu bilir. Sen <span class="t15">bunun</span> bile ne anlama geldiğini bilmezsin, değil mi?”</p>

  <p class="p8">Kadın gözlerini kaçırarak başını iki yana sallar. Satir hikâyesinde anlattıkları sanki gerçekleşiyormuş gibidir; ödevini yapmadığını itiraf etmek zorunda bırakılan ve on altı yaşından fazla durmayan bir okul çocuğu gibi durmaktadır. Adam öne doğru eğilir; işaretparmaklarını birbirine değdirerek konuşmaktadır.</p>

  <p class="p8">“Ciddi, modern romanın tek bir konusu vardır: Ciddi modern roman yazmanın zorlukları. En başta şunu kabul eder: Yalnızca romandır, yalnızca roman olabilir, asla romandan başka bir şey olmayacaktır ve dolayısıyla gerçek yaşam ya da gerçeklik gibi konulara bulaşmaz. Anladın mı?”</p>

  <p class="p8">Adam bekler. Kadın yumuşak başlı bir ifadeyle başını sallar.</p>

  <p class="p8">“İkincisi. Bunun doğal sonucu olarak da romana <span class="t15">dair</span> yazmak, roman yazmaktan daha önemli bir mesele olarak ortaya çıkar. Günümüzde, kimin iyi romancı olduğunu anlamanın en iyi yolu da budur. İyi romancı araba tamircisinin parça montajı yaptığı gibi öyküleri ve karakterleri birbirine ekleyip roman yazmaz.”</p>

  <p class="p8">Kadın başını kaldırır. “Ama...”</p>

  <p class="p8">“Evet, tamam. Bir noktada bir şeyler yazmak zorundadır, bu açık, ama salt bunun yazılmasının ne kadar gereksiz ve saçma olduğunu göstermek için. Hepsi o kadar.” Kravatını bağlamaya başlar. “Anlayabilmen için en basit sözcüklerle anlatıyorum. Buraya kadar anladın mı?”</p>

  <p class="p8">Kadın başını sallar. Adam kravatını bağlar.</p>

  <p class="p8">“Üçüncüsü ve en önemlisi: Yaratıcı düzeyde yazar ve metin arasında hiçbir biçimde bağlantı yoktur. Bunlar bütünüyle birbirinden ayrı dururlar. Hiçbir biçimde, birinden diğerine doğru bir çıkarım ya da tümevarım yapılmaması gerekir. Yapı bozucular bunu hiçbir şüpheye yer vermeyecek şekilde kanıtladılar. Yazarın yalnızca tesadüfi bir aracılık rolü vardır, o kadar. Kitapçıda metni okura teslim eden tezgâhtardan daha önemli bir konuma sahip değildir.”</p>

  <p class="p8">“O halde neden yazarlar kitapların üzerine isimlerini yazdırıyorlar, Miles?” Yumuşak bir ifadeyle bakmaktadır. “Yalnızca soruyorum.”</p>

  <p class="p8">“Çünkü çoğu senin gibi. İnanılmaz bir biçimde zamanın gerisinde kalmışlar. Ve insanın tüylerini diken diken edecek ölçüde kibirliler. Çoğu hâlâ kendi kitaplarını yazmış olmak gibi bir ortaçağ yanılgısıyla yaşıyor.”</p>

  <p class="p8">“Hiç fark etmemiştim.”</p>

  <p class="p8">“Eğer istediğin şey öykü, karakter, gerilim, betimleme gibi modernizm öncesi çağlara ait antika saçmalıklar ise, sinemaya git. Ya da çizgi roman oku. Ciddi, modern bir yazara gelme. Benim gibilerine.”</p>

  <p class="p8">“Hayır, Miles.”</p>

  <p class="p8">Adam kravatının düğümünü iyi bağlayamadığını fark eder. Biraz sinirli bir hareketle düğümü çözer ve tekrar bağlamaya başlar.</p>

  <p class="p8">“Şu andaki tek önceliğimiz söylemdir, söylemin işlevi, söylemin konumu. Metaforik, bağlantısız yanı, bütünüyle ateleolojik kendine yeterliği.”</p>

  <p class="p8">“Evet, Miles.”</p>

  <p class="p8">“Şimdiye dek beni biraz sinir etmeye çalıştığını biliyorum ama yaptıklarının son derece saçma ölçülerdeki demode görüşlerine ait semptomlar olduğunu düşünüyorum. İlk fikrin hep aynı kaldığı sürece doktora düzeyinde bir analize bile değecek esinler verme umudu taşıyamazsın: İnsanın giysilerini ne kadar çabuk çıkarıp yatağın üzerine fırlatıyorsun. Çok saçma. Nötron bombası çağında ok ve yayı düşünmek gibi.” Kadının bükük boynunu inceler. “Gerçekte zararsız bir yaratık olduğunu biliyorum ve sana şefkat duyuyorum. Aslında senden çok iyi bir geyşa olur, bunu da söylemeliyim. Ama korkunç ve çaresiz bir biçimde dokunulmaz oldun çıktın. Bugün, sen burnunu sokana kadar cinsel unsur yalnızca klinik düzeydeydi –demem o ki, erotizmden zekice yoksunlaştırılmıştı.” Gömleğinin yakasını indirir ve ikinci kez düğümlediği kravatını biraz sıkarak iyice yerleştirir. “Bugünlerde tek geçerli kitle olan akademik okurlar için yaratılmış metafizik bir niyet içermekteydi. Oysa sen geldin ve o güzelim yapının dengesini allak bullak ettin, en düşük düzeydeki piyasanın zevkine uygun bir hale getirmek için küçülttün, değersizleştirdin, bozdun, öldürdün. Artık mahvoldu. İmkânsız bir hale geldi. Kravatım düzgün olmuş mu?”</p>

  <p class="p8">“Evet. Ve son derece üzgünüm.”</p>

  <p class="p8">Tekrar oturup ayakkabılarını giymeye başlar.</p>

  <p class="p8">“Bak. Sana karşı dürüst olacağım, Erato. Şunu kabul edelim: Seninle ilk kez bir problem yaşayıp, boşa zaman harcamıyoruz. Sözde dişi beyni denilen şeyin bir iki basit yönüne dair yardımcı olabilecek bir şeyler verebileceğini inkâr etmiyorum –modern romanın maalesef hâlâ birtakım yüzeysel maskeler ve desteklere, nam-ı diğer kadın ve erkeğe dair olduğunu göz önündeki bulundurursak, yani. Fakat senin, yaratıcı zihnin ne demek olduğunu kavradığını sanmıyorum. Sen editör gibi bir şeysin. Sonunda, kahrolası kitabı baştan kendin yazmak istersin. Bunu asla kabul edemem. Yani, madem kitap yazmak istiyorsun, çık git kendin yaz o zaman. Çok kolay olur, bugünlerde belli türde kadın kitaplarına karşı giderek büyüyen bir ilgi var. ‘Benim söylemesi ayıp şeyime, söylemesi ayıp şeyini değdirdi’ gibi şeyler.” Ayakkabısının bağcıklarını bağlayıp sağlamlaştırır. “Jong’u oku.”</p>

  <p class="p8">“İsviçreli psikolog mu?”</p>

  <p class="p8">“Önemi yok. Mesele şu: Hem benim hem de hepimiz için kabul etmelisin ki, fazla önem taşımayan bir iki noktada editör tavsiyeleri veren biri olmaktan öteye gidemeyeceksin bir kez daha.” Ayağa kalkar, takımının ceketine uzanır. “Ve bütün samimiyetimle şunu da söyleyeyim: Bu konuda artık güvenilirliğini de kaybetmiş durumdasın. Hâlâ dünyanın yaşanması hoş bir yer olduğunu düşünüyorsun. Artık yaşama yaklaşımın yüzeyselliğini yansıtan rezil çöplükler yok. Günümüzün dünyaca tanınmış başarılı modern sanatçısı bunun saçma, kara ve anlamsız olduğunu göstermiş durumda. Tam bir cehennem.”</p>

  <p class="p8">“Dünyaca tanınmış başarılı biri olsan da mı; Miles?”</p>

  <p class="p8">Adam ayakta, kadının eğilmiş başına bakar. “Bu çok çocukça ve ucuz bir laf.”</p>

  <p class="p8">“Üzgünüm, Miles.”</p>

  <p class="p8">“Çağdaş kültürün anahtar figürlerinin doğruluğu konusunda kuşkuların mı var?”</p>

  <p class="p8">“Hayır, Miles. Elbette yok.”</p>

  <p class="p8">Adam bir an sessiz kalır, itiraz duygularının yatışmasını bekler, sonra daha da eleştirel bir ses tonuyla devam eder.</p>

  <p class="p8">“Yirminci yüzyıl kadınının tanım itibarıyla umutsuz olması gibi müphem şakalar yapmak kolay. Gerçek şu ki, kadın olmamaktansa ölmeyi tercih edersin. Kadın olmanın her anından zevk alıyorsun. Çalıdan kopup kafana düşse hile gerçek umutsuzluğun ne olduğunu anlayamazsın.”</p>

  <p class="p8">“Miles, bu elimde değil.”</p>

  <p class="p8">“Pekâlâ. O halde kadın ol ve bunun keyfini çıkar. Ama buna ek olarak bir de düşünmeye kalkma. Biyolojik kartların böyle dağıtılmış olduğunu kabul et. Ne bir erkek beynine ve zekâsına sahip olabilirsin ne de evrensel bir sevgili olmak gibi bir hastalığı taşıyabilirsin. Bu sana mantıksız mı geliyor?”</p>

  <p class="p8">“Sen öyle söylüyorsan hayır, Miles.”</p>

  <p class="p8">“Güzel.” Ceketini giyer. “Şimdi bu talihsiz bölümü unutup el sıkışmayı öneriyorum. Seni burada bırakıp gideceğim. Gelecekte bir zaman, küçük bir tavsiyeye ihtiyacım olduğunda ya da olursa seni ararım. Gücenmek yok, seni arayacağım. Ayrıca, bir dahaki sefere kalabalık bir yerde buluşmayı öneriyorum. Öğle yemeğinde seni bir kebapçıya götürürüm, oturur, konuşur, reçina<a id="a9"></a><a href="../Text/notes.html#a44"><span class="t19">{7}</span></a> içer, çağdaş iki insan gibi davranırız. Zamanım olursa seni havaalanına götürür, Yunanistan’a giden bir uçağa bindiririm. Hepsi o kadar. Tamam mı?” Kadın uysalca eğer başını. “Son bir şey daha. Düşünüyorum da, gelecekte finansal bir temel üzerinde çalışırsak mutlu olacağım. Yani, kullandığım her şey için sana küçük bir ücret öderim, tamam mı? Ben de sonra vergiden düşerim.”</p>

  <p class="p8">Kadın tekrar sallar başını. Adam ona bir an baktıktan sonra elini uzatır, kadınsa güçsüzdür, uzanan eli ancak gevşekçe sıkabilir. Adam bir an tereddüt eder, sonra eğilir, kadını başından öper ve çıplak omzuna dokunur.</p>

  <p class="p8">“Neşelen, yaşlı kız. Bunu da atlatırsın. Bunların söylenmesi gerekliydi.”</p>

  <p class="p8">“Samimiyetin için teşekkür ederim.”</p>

  <p class="p8">“Bir şey değil. Oda servisinin bir parçası. Evet. Ben gitmeden önce istediğin bir şey var mı? Güzel elbiseler? Bir dergi? <span class="t15">Womans Own? Good Housekeeping? Vogue?'</span></p>

  <p class="p8">“Gerek yok. Başımın çaresine bakarım.”</p>

  <p class="p8">“Buradan alıp götürecek bir taksinin çağrılması fikri çok hoş olabilir.” Kadın başını iki yana sallar. “Emin misin?” Kadın başını öne doğru sallar. “Kırılmaca, gücenmece yok değil mi?” Kadın başını yine iki yana sallar. Adam adeta yaşlı bir akraba gibi gülümsemektedir. “Bin dokuz yüz seksenlerdeyiz.”</p>

  <p class="p8">“Biliyorum.”</p>

  <p class="p8">Adam elini uzatır ve Yunan saçını okşar. “O halde <span class="t15">ciao.”</span></p>

  <p class="p8">“<span class="t15">Ciao</span>.”</p>

  <p class="p8">Adam döner ve kapıya doğru yürür. Miles Green’in tavırları sert, yürüyüşü dimdiktir; mükemmel bir iş anlaşmasının ardından yeni bir randevuya gitmekte olan biri gibidir. <span class="t15">Mann ist was er isst</span><a id="a10"></a><a href="../Text/notes.html#a45"><span class="t18">{8}</span></a><span class="t15">,</span> aynı zamanda ne giyerse de odur. Miles, ustaca biçilmiş takım elbisesi ve eski okul kravatıyla iki kat, hatta on kat dünya adamı gibi görünmektedir; yoğun bir iş gününde, olsa olsa fahişe diye adlandırabileceği birine bir iki saat ayırmış olmaktan en ufak bir utanç duymayan (ne de bin dokuz yüz seksenlerdeyiz) bir erkek. Artık tazelenmiş biri olarak işine, daha ciddi meselelere dönebilir –yayıncısıyla toplantıya girebilir, belki edebi bir konferansa katılabilir ya da üyesi olduğu kutsal erkek kulübüne gidebilir. Odada ilk kez doğru bir şeyleri, akılcı gerçekçiliği çağrıştıran bir hava esmektedir.</p>

  <p class="p8">Maalesef, bu havanın esmesiyle kaybolması bir olur. Kapıya giden yolu yarılamışken, kendinden emin yürüyüş donakalır. Nedeni hemen anlaşılmaktadır: Ortada, yolu yarılanacak bir kapı yoktur artık. Kapının bulunduğu yerde şimdi gri dolgu kaplama dikişsiz bir duvar vardır, çengel bile ortadan kaybolmuştur. Adam çarçabuk yatağa doğru bakar. Az önce azarlanan kadın hâlâ başı öne eğik oturmaktadır, odadaki bu atmosfer değişikliğinden bihaber olduğu anlaşılmaktadır. Adam kapının olması gereken yere bir kez daha bakar ve parmaklarını şaklatır. Duvarda hiçbir değişiklik olmaz. Yine yapar; yine hiçbir şey değişmez. Adam bir an tereddüt eder, sonra kapının olması gerektiği yere gider ve duvarı yoklamaya başlar. Sanki kör olmuş, el yordamıyla kapının kolunu aramaktadır. Duraklar, birkaç adım geri gider, sanki kapıya omuz atmaya hazırlanmaktadır. Ama onun yerine kollarını ileriye uzatır, hayali bir kapıyı yüklenip menteşelerine oturtmaya çalışan bir adam görüntüsü verir. Bir kez daha şaklatılan parmak sesleri duyulur. Bir kez daha duvar kesinlikle bomboş, kapısız halini korur. Adam duvarın o bölümüne kızgın bir bakış fırlatır. Sonra döner ve sert adımlarla yatağın başucuna kadar yürür.</p>

  <p class="p8">“Bunu yapamazsın!”</p>

  <p class="p8">Kadının başı çok yavaş bir hareketle kalkmaya başlar.</p>

  <p class="p8">“Hayır, Miles.”</p>

  <p class="p8">“Burada patron benim.”</p>

  <p class="p8">“Evet, Miles.”</p>

  <p class="p8">“Eğer birinin buna saniyenin milyonda biri kadar bir zaman için bile inanacağını sanıyorsan... O kapıyı yerine koymanı emrediyorum.” Kadının verdiği cevap yastıklara yaslanmak olur. “Ne dediğimi duydun mu?”</p>

  <p class="p8">“Evet, Miles. Ben çok salak biriyim ama kulaklarım çok iyi duyar.”</p>

  <p class="p8">“O halde sana söyleneni yap.”</p>

  <p class="p8">Kadın kollarını kaldırır ve uzun boynunun arkasında kenetler. Havlu gevşer. Kadın sırıtmaktadır.</p>

  <p class="p8">“Sinirlenmiş gibi göründüğünde sana tapıyorum.”</p>

  <p class="p8">“Eğer o kapı beş saniye içinde geri gelmezse, seni uyarıyorum, fiziksel şiddet uygulamaya başlayacağım.”</p>

  <p class="p8">“O sevgili Marki gibi.”</p>

  <p class="p8">Adam derin bir nefes alır. “Beş yaşında bir çocuk gibi davranıyorsun.”</p>

  <p class="p8">“Ya! Ben yalnızca beşinci sınıf bir Tanrıçayım.”</p>

  <p class="p8">Adam ona, daha doğrusu ısırdığı alt dudağına bakar.</p>

  <p class="p8">“Beni isteğim dışında burada tutamazsın.”</p>

  <p class="p8">“Ama kendi beyninden çıkıp gidemezsin de.”</p>

  <p class="p8">“Evet, gidebilirim. Bu yalnızca benim metaforik beynim. Sen iyice saçmalıyorsun. Tanrı bilir, doğa yasalarını da erteler, zamanı geriye de alırsın.”</p>

  <p class="p8">“Yaparım, Miles. Hem de sık. Hatırla.”</p>

  <p class="p8">O anda adamın az önce üzerine geçirmiş olduğu giysiden geriye eser bile kalmaz. İçgüdüsel bir telaşla elleriyle önünü kapatır. Kadın yine ısırır dudağını.</p>

  <p class="p8">“Buna tahammül etmeyeceğim!”</p>

  <p class="p8">Kadın elini hafifçe yatağın üzerine vurur. “O halde gel de buraya otur.”</p>

  <p class="p8">Adam döner ve kollarım kavuşturur. “Asla.”</p>

  <p class="p8">“Senin o zavallı küçük şeyin. Keşke izin versen de öpsem.” Adam daha da somurtkan bir ifadeyle boşluğa –küçük odanın izin verdiği ölçüde– diker gözlerini. Kadın mor banyo havlusunu alır ve yatağın ayakları dibine atar. “Bunu ister misin? Artık ihtiyacım yok.”</p>

  <p class="p8">Adam öfkeyle yerdeki havluya bakar ve ani bir hareketle yerden kaldırdığı gibi üzerine sarmaya çalışır. Havlu onun için çok küçüktür ama zorla uçlarını çeker ve beline düğümlemeyi başarır. Sonra uzun adımlarla iskemleye doğru yürür, iskemleyi tuttuğu gibi kaldırır ve odanın köşesindeki masaya doğru ilerler, iskemlenin arkasını yatağa çevirir. Sert hareketlerle masaya yanaştırdığı iskemleye oturur, sırtı kadına dönük, kollarını kavuşturmuş, bacak bacak üstüne atmıştır. Dolgu duvarlı odanın üç metre ilerideki köşesine diker kararlı gözlerini. Sessizlik hâkim olur bir an. Sonunda omuzlarının arkasından konuşur.</p>

  <p class="p8">“Elbiselerimi alabilirsin, beni gitmekten de alıkoyabilirsin. Ama duygularımı değiştiremezsin.”</p>

  <p class="p8">“Biliyorum. Sersem seni.”</p>

  <p class="p8">“O halde bu çok saçma bir zaman kaybı.”</p>

  <p class="p8">“Sen duygularını değiştirmedikçe.”</p>

  <p class="p8">“Asla.”</p>

  <p class="p8">“Miles.”</p>

  <p class="p8">“Senin de ifade ettiğin gibi, insanın var olabilmesi için birtakım temel özgürlükleri olmalıdır.”</p>

  <p class="p8">Kadın oturduğu yerden adamı seyretmektedir. Birden kalkar ve yatağın altına bakar. Gül ve defne yaprağı tacını bulur. Sanki ayna varmış gibi duvara doğru dönüp tacı takar, biraz sağa sola oynatarak yerleştirir, saçını düzeltir, koyu renkli bir iki lüleyi dışarı çıkarır, sonunda görünüşünü beğenir ve odanın karşı tarafındaki adama seslenir.</p>

  <p class="p8">“Gelip kucağına oturabilir miyim, Miles?”</p>

  <p class="p8">“Oturamazsın.”</p>

  <p class="p8">“Lütfen.”</p>

  <p class="p8">“Hayır.”</p>

  <p class="p8">“İstersen, on beş yaşında olurum.”</p>

  <p class="p8">Adam oturduğu yerden kalkmadan döner ve parmağını kadına doğru uzatır.</p>

  <p class="p8">“Uzak dur.”</p>

  <p class="p8">Ama kadın ona doğru ilerler. Tam adama iyice yaklaşmışken ve adam da bir adım daha gelirse onun üzerine atlayacakmış gibi dururken, kadın gül rengi halının üzerinde dizleri üstüne çöker, ellerini kucağına koyar, ve uysal bir pozisyonda oturur. Adam bir an kadının gözlerine bakar, sonra bakışlarını çevirir.</p>

  <p class="p8">“Ban yalnızca tohumları verdim sana. Asıl işin tamamını sen yaptın.”</p>

  <p class="p8">Adam ses çıkarmadan oturur bir an, sonra patlar.</p>

  <p class="p8">“Tanrım, o oyun hamuru, paşalar, haremler gibi palavralarını düşündükçe! Bir de Hitler’miş!” Sonra aniden kadına döner. “Sana bir şey söyleyeyim mi! Tarihteki en büyük küçük faşistsin sen. Orada öyle ölmek üzere olan köpek bakışlarınla dizlerinin üzerinde oturmana da aldanacağımı sanma.”</p>

  <p class="p8">“Faşistler seksten nefret eder, Miles.”</p>

  <p class="p8">Adamın yüzünde ürkütücü bir gülümsemenin çizgileri belirir. “En kötü felsefelerde bile bir iki iyi nokta bulunabilir.”</p>

  <p class="p8">“Sevgi de.”</p>

  <p class="p8">“Bu koşullar altında bu sözcüğü çok yersiz buluyorum.”</p>

  <p class="p8">“Ve yumuşaklık.”</p>

  <p class="p8">“Sen kahrolası bir kaktüs kadar yumuşaksın.”</p>

  <p class="p8">“Ve asla kendilerine gülmeyi başaramazlar.”</p>

  <p class="p8">“Gördüğüm kadarıyla, bir insandaki inançların tümünü yok etmek, yaşamının sonuna dek onu kısır bırakmak oldukça eğlenceli bir durum. Kendini zor tutuyorsun, sevincinden yerde takla atıp yuvarlanmadığın kaldı. Sana katılamadığım için kusura bakma.”</p>

  <p class="p8">“Tüm bunların nedeni sonunda bana biraz da olsa ihtiyacın olduğunu fark etmen mi?”</p>

  <p class="p8">“Sana ihtiyacım yok. Asıl sen bir şeyler yapma ihtiyacı duyuyorsun. Beni aşağılamak gibi.”</p>

  <p class="p8">“Miles.”</p>

  <p class="p8">“Az önce ne söylediysem hepsini bilerek söyledim. Ta baştan beri, o son derece bayağı, eften püften roman müsveddesi fikirlerinle bütün eserimi mahvettin. Bu işe başladığım zaman kendim olmak gibi bir istek taşımıyordum. Joyce ve Beckett’in izlerini takip edecektim. Ama hayır, sen burnunu sokuverdin. Bütün dişi karakterler tanınmayacak kadar değişti. Kadın bunu yapmalı, şunu yapmalı. Her seferinde kadını şişirip şişirip her şeyi pisliğe çevirdin. Sonunda çıka çıka yine aynı şey çıktı, yani sen. Bir kez daha benim çok iyi bir eserimi kuşa çevirdin. Benim yazdığım metnin on iki farklı sonu vardı –o haliyle kusursuzdu, bunu daha önce kimse yapmamıştı. Sonra sen bulaştın ve elimde kala kala üç tane kaldı. İşin amacı kayboldu. Harcandı gitti.” Dönüp kadına kızgın kızgın bakar. Kadın dudaklarını ısırmaktadır. “Bir sonrakinin yeri neresi olacaktı, şimdi söyleyebilirim sana. Athos Dağı.”</p>

  <p class="p8">Gülümsemesi derinleşir. Bakışlarını uzaklaştırır ve atıp tutmaya devam eder.</p>

  <p class="p8">“Bütün yaptığın dikte ettirmek. Ben ancak otomatik bir daktilonun konuşabileceği kadar konuşuyorum. Tanrım, yazarın kendisi yazılmış mı yazılmamış mı diye görebilmek için Fransızların yüzlerce sayfa boyunca ne kadar uğraştıklarını düşünüyorum da. Sen on saniyede ortaya çıkarıverdin.”</p>

  <p class="p8">“Bu doğru değil, biliyorsun.”</p>

  <p class="p8">“O halde neden kapı tekrar ortaya çıkamıyor? Neden bir kez olsun kendi istediğim gibi bitiremiyorum? Neden her seferinde son sözü sen söylüyorsun?”</p>

  <p class="p8">“Miles, şimdi de sensin tutarlı olmayan. Az önce bana yazar ve metin arasında hiçbir bağlantı olmaması gerektiğini söylemiştin. O halde, mesele nedir?”</p>

  <p class="p8">“Çünkü bu bağlantısızlığı kendi tarzımda oluşturma hakkım var.”</p>

  <p class="p8">“Senin küçük, beyinsiz kız arkadaşın olduğumu biliyorum ama bunun mantıklı bir çözümlemeye dayandığını düşünmüyorum.”</p>

  <p class="p8">“Bu meseleler seni aşar, bu yüzden bunları seninle tartışmayacağım.”</p>

  <p class="p8">Kadın, adamın yarı yarıya kendisine dönük sırtına bakar.</p>

  <p class="p8">“Tekrar arkadaş olana dek buna son vermemizi istemiyorum. Beni kucağına oturtup, sarılıp kucaklayana kadar. Bir de öpücük isterim.”</p>

  <p class="p8">“Tanrı aşkına.”</p>

  <p class="p8">“Senden çok hoşlanıyorum. Artık sana gülmüyorum.”</p>

  <p class="p8">“Sen bana hep gülüyorsun.”</p>

  <p class="p8">“Miles, bak bana.”</p>

  <p class="p8">Adam kuşkulu gözlerle onu süzer; kadın gülmemektedir. Ama adam yine döner geriye, sanki kadının bakışlarından gülmekten daha kötü bir şeyler okumuştur. Kadın bir an hiçbir şey söylemeden adamı izler, sonra tekrar konuşur.</p>

  <p class="p8">“Pekâlâ. İşte. Kapı geri geldi.”</p>

  <p class="p8">Adam hızla dönüp kapının olduğu yere bakar; evet, kapı yine oradadır. Kadın kalkar ve kapıyı açar.</p>

  <p class="p8">“Hadi. Gel de öteki tarafta ne olduğunu gör.” Adama elini uzatır. “Canını yakmaz.”</p>

  <p class="p8">Kadının uzanan elini umursamayan adam hemen kalkar ve kapıya yönelir. Bakar ve kendisine çok küçük gelen mor bir havluya sarınan bir adam, başına güllerden taç takmış, güzel vücutlu, çıplak bir kız ve klasik kasıkları; arka planda bir yatak, bir köşesinde hayalet çarşafı gibi bir kumaşın asılı durduğu bir guguklu saat ve gri dolgu duvarlar görür. Hepsi de bir aynada ya da bir Magritte tablosunda duruyor gibidir. Kadın, buyur geç dercesine bir hareket yapar.</p>

  <p class="p8">“Saçmalık bu.”</p>

  <p class="p8">Hırsla geri döner. Kadın kapıyı kapatır, arkası dönük adamı düşünceli bakışlarla süzer, sonra bir iki adım yaklaşır.</p>

  <p class="p8">“Bu kadar katı olma. Gel de benimle yatağa uzan.”</p>

  <p class="p8">“Hayır.”</p>

  <p class="p8">“Konuşmayız. Sadece sevişiriz.”</p>

  <p class="p8">“Bin yıl geçse de olmaz.”</p>

  <p class="p8">Kadın ellerini arkasında kavuşturur.</p>

  <p class="p8">“O halde yalnızca arkadaş olarak.”</p>

  <p class="p8">“Biz arkadaş değiliz. Bir nedenle aynı hapishane hücresine kapatılmış iki insanız. Senin katlanılmaz dişi beyinsizliğin sayesinde.”</p>

  <p class="p8">“Bana az önce anlattıkların, sana karşı kendimi borçlu hissetmeme yol açtı. Şimdi izin ver de borcumu ödeyeyim.”</p>

  <p class="p8">“Hayır, teşekkürler.”</p>

  <p class="p8">Kadın uysal halini koruyarak tatlı tatlı konuşmaya devam eder. “İçten içe beni islediğini biliyorum, Miles.”</p>

  <p class="p8">“Sen hiçbir şey bilmiyorsun.”</p>

  <p class="p8">“Giritli kadınların Troya Savaşı’ndan dönen kocalarına yaptıkları şeyi yapmak istiyorum sana. Onları ne kadar özlediklerini gösteren bir şey. Ur metinlerinde vardı ama bugünkü elyazmalarının hiçbirinde görünmüyor, kaybolmuş.”</p>

  <p class="p8">“Sen iflah olmazsın.”</p>

  <p class="p8">“Bu çok kötü.”</p>

  <p class="p8">“Eski Giritlilerin cinsel sapıklıklarıyla ilgilenen kategoriye girmiyorum.”</p>

  <p class="p8">“Girdiğini biliyorum.” Kısa bir an duraklar. “Yoksa yüzüme bakmaktan korkmazdın.”</p>

  <p class="p8">Adam başını sallar. “Yüzüne bakmaktan zerre kadar kork–”</p>

  <p class="p8">Yalnızca küçük bir yumruktur; ama belden alınan güçle inen bir sağ aparkat. Normal olarak bir atlet değilse de, genel fiziksel kuvvetinden gurur duyduğu açık olan genç kadının tüm gücünü kullandığı, aynı zamanda şaşırtıcı ölçüde profesyonelce zamanlanan ve tam yerini bulan bu yumruk adamın çenesine inmiştir. Kadının böyle bir yumruğu ilk kez atmadığı düşünülebilir. Asıl etkisini ani gelişinden alan yumruk, kadının babasının sahip olduğu rivayet edilen hedefe kitlenen füzeler gibidir. Bay Miles Green’in dünyası kararır. Ağzı apaçık kalır, sabit bakan gözleri kayar, sağa sola sallanır, yavaş yavaş dizlerinin üzerine düşer; bir an çaresizce doğrulmaya çalışır ama sonunda çıplak ve hoş bir eğriye sahip bir sol ayaktan gelen sert bir topuk darbesiyle gül rengi halıya yığılır ve hareketsiz kalır.</p>

  <p class="p8"><span class="t11"> </span></p>
</body>
</html>
