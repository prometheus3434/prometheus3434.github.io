<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="charset" content="UTF-8"/>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body class="calibre">
<div class="calibre1"><br/></div>
<h2 class="calibre4">TURGUT ÖZAKMAN</h2>
<a id="caption1"></a>
<h1 class="calibre5">Romantika</h1>
<p class="calibre3"><br class="calibre1"/></p>
<p class="calibre3">TELEFON uzun uzun çaldı. Saat sekiz bile değildi daha. Homurdanarak açtım.</p>
<p class="calibre3">"Evet?"</p>
<p class="calibre3">"Şirin?"</p>
<p class="calibre3">Arayan babamın adamlarından Asım Efendiydi.</p>
<p class="calibre3">"Hacettepe hastanesinden arıyorum.."</p>
<p class="calibre3">Doğruldum.</p>
<p class="calibre3">"..Baban bu sabah kalp krizi geçirmiş. Annen senin de buraya gelmeni istiyor.”</p>
<p class="calibre3">Babamın durumu umutsuz olmalı. Yoksa annem beni istemezdi. Yataktan zorlukla kalkıp banyoya sürüklendim. Akşam bir partiye katılmış, sabaha karşı yatmıştım, Kaynar suyun altında doya doya ağladım. Yıldırım gibi giyinip evden çıktım. Arabayı deli gibi sürdüm. Asım Efendi hastanenin kapısında bekliyordu.</p>
<p class="calibre3">"Babam.."</p>
<p class="calibre3">"Yoğun bakıma aldılar."</p>
<p class="calibre3">"Nasıl?"<span class="apple-tab-span">	</span></p>
<p class="calibre3">"Allah'tan umut kesilmez kızım."</p>
<p class="calibre3">Elinin tersiyle gözlerini sildi. Başhekimin odasına götürdü beni. Başhekim yoktu. Babamın soylu düşmanlarından üçü koltuklara kurulmuşlardı. Teyzem, kocası ve annem. Anneannem ile ablam daha gelmemişler. Yarım yamalak bir selam verdiler. Canınız cehenneme! Bir kıyıya çekilip durdum. Annem konuşmasını sürdürdü. Yeni geldiği anlaşılan enişteme olayı anlatıyordu.</p>
<p class="calibre3">"..Kahvaltı ediyordu. Birden yüzünü ter bastı, gözleri büyüdü, soluk alamaz oldu. Yüzü morardı.. Ah babacığım &nbsp;O aslan gibi adam çırpındıkça.. İkiyüzlülük etme anne! Aslan gibi filan değildi babam. Esmerce, gösterişsiz bir erkekti. Gözleriyle elleri güzeldi yalnız, bir de sesi. Dolgun, yumuşak, sıcak. Hayır bir şikâyeti yoktu. Gayet iyiydi.. Sen öyle san! Sağ olsun, zaten hiçbir derdini söylemezdi ki.. Söylese ilgilenir miydin sanki? Yemeğini yer, içkisini alıp çalışma odasına çekilirdi.. Tabii, seninle içki mi içilir? Coşup da şarkı söylemeye kalksa, adama ayıplayarak bakar, keyfini kaçırırdın. Ama biz ayda bir buluşuyor, usulünce içiyorduk, değil mi baba? Bir yudum rakı, bir lokma meze. Tatlı tatlı konuşarak. Çekişerek. Ara sıra Çehov esleri vererek. N'olursun ölme! Aaa, tabii efendim, orası öyle. Çok ince yanları vardı. Hiç unutmam bir gün.."</p>
<p class="calibre3">Babamı övmeye başladı. Teyzem de anneme katıldı. Haydi be siz de inekler! Şu sözlerin birini adam ölümle sarmaş dolaş olmadan önce söyleseydiniz ya! Patlamamak için koridora çıktım. Asım Efendi bir sıraya oturmuş, bekliyordu. Yanına çöktüm.</p>
<p class="calibre3">Babam azar azar tükenirken, dışarda hayat durmadan çoğalıp yenileniyor, hiçbir acıyı ve yok oluşu umursamadan canavar gibi akıyordu.</p>
<p class="calibre3">BABAM sanat tarihi kürsüsünde doçentti. Sakin, ölçülü bir insandı. 27 Mayıs 1960 hareketine de karşı değildi ama 147 öğretim üyesi üniversiteden uzaklaştırılınca, deliye döndü.</p>
<p class="calibre3">"Beyaz Zambaklar Ülkesinden başka kitap okumamış birkaç subay, bilim adamlarını değerlendirip ayıklayacak, üniversite de buna sesini bile çıkarmadan boyun eğecek. Olmaz böyle şey!"</p>
<p class="calibre3">Bazı girişimlerde de bulundu galiba. Sonuç alamadı ki sonunda bu çifte ilkelliği protesto için istifa etti. Annem, "Sana mı kaldı dünyayı düzeltmek.." diye çığlık atıyordu, "..aydın sorumluluğuymuş! Sen kendini ne sanıyorsun? İstifa ettin de ne oldu? Kimsenin kılı bile kıpırdamadı işte."</p>
<p class="calibre3">Aradığı desteği annemden de göremeyen babamın, nasıl derin bir düş kırıklığı içinde baktığını hiç unutamam. İstediği gibi bir iş bulamadı, sıkıntıdan zona oldu. Bir gün, istifa etmekten de şaşırtıcı bir şey yaptı, nereden aklına estiyse, ufak bir kırtasiye dükkânı açtı. Asıl kıyamet de işte o zaman koptu. Annem, küçük bir esnafın eşi olmayı bir türlü onuruna yediremedi, babamı hiç affetmedi ve bir daha da işiyle ilgilenmedi. Rokoko anneannem ile art nouveau teyzem, kendileri gibi köklü bir aileden gelmediği için babamı zaten küçümserlerdi. Anasının kuzusu ablam da onlara katıldı.</p>
<p class="calibre3">Babam yapayalnız kalmıştı.</p>
<p class="calibre3">Yanında yer aldım ama kim takardı beni o sıra? Daha ilkokul sondaydım. Başlangıçta eve sinirli ve mutsuz dönüyor, ne olsa alınıp parlıyor, ya sarı defterine kapanıp harıl harıl hesap yapıyor, ya da uduna sarılarak avunmaya çalışıyordu. Kısa zamanda alıştı, işini sevdi. Pazar günleri bile gitmeye başladı. Sevinç içindeydi.</p>
<p class="calibre3">Çok geçmedi, bir akşam eve gözleri buzlu cam gibi döndü. Yemekte hiç konuşmadı, görmediğimiz kadar çok içti ve erkenden çalışma odasına çekilip yattı. Şaşırmıştık. Annem "İflas etti herhalde!" dedi. Hiçbirimiz ne olduğunu sormaya cesaret edemedik. Tuhaf hali hayli sürdü. Sonra nedense, birdenbire iyileşti, canlandı, eskisinden de neşeli oldu. Benimle yeniden ilgilenmeye başladı. Hatta bir gün lunaparka bile götürdü. Her çılgınlığı yaptık, avaz avaz okul şarkıları söyledik, abur cubur yedik, üstümüzü başımızı berbat ettik. Eve dönünce, halimizi gören annem ifrit kesildi ama aldıran kim?</p>
<p class="calibre3">Hayatımın en mutlu gününü yaşamıştım.</p>
<p class="calibre3">Babamın spor gömlek, kazak, mont, kasket giymeye başlaması, annemi çileden çıkardı. Çünkü hayat onun için kesintisiz bir resmi törendi. Sabah kalkar kalkmaz özenle giyinip kuşanır, boyanır, hepimizden de aynı titizliği beklerdi.</p>
<p class="calibre3">"Aman yarabbi! İyice esnaflaştı bu adam. Ne olacak, dedesi de saraçmış." Babam bizimkilerin eleştirilerine, küçümsemelerine, hatta dolaylı aşağılamalarına ses çıkarmaz oldu. Bir gün sabrı tükenecek, parlayıp hepsini sindirecek diye umutla bekliyordum. Aldanmışım. Katıldığı toplantılarda, ara sıra gazetelerde, dergilerde yazdığı yazılarda, cesur ve ödünsüz davranan babam, evde çileden zevk alan bir derviş gibi her şeyi sessizce sineye çekiyordu. Çok gücüme gidiyordu bu hali.</p>
<p class="calibre3">Önce elden düşme bir araba aldı. Sonra da geniş, değişik, gösterişli bir kitabevi açarak hepimizi şaşırttı. Bir yandan da ilginç, ses getiren, tartışmalara yol açan kitaplar yayımlamaya başladı. Bazı kitaplar hakkında soruşturma açıldı. Yıllar sonra, "Ticarete atıldığıma daha ilk adımda pişman olmuştum kızım.." diyecekti, "..bilirsin, becerikli bir insan değilimdir. Bocalayıp duruyordum. Hocalık da burnumda tütmeye başlamıştı. Az kaldı yine o dilsiz üniversiteye dönecektim. Ama annene öyle içerlemiştim ki işe dört elle sarıldım. Burası öyle kuruldu. İyi ki geri dönmemişim. Şimdi daha özgürüm."</p>
<p class="calibre3">Bir süre sonra büyük, fiyakalı bir daireye taşındık. Annemin yakınmaları kesilmiş, yerini derin bir kaygı almıştı. Bu gidişle babamın kesinlikle batacağına inanıyordu. Zavallı batmadı ama eşiğine geldi. Çünkü varlıklı bir adam ablamı istemişti. Bir gösteriş yarışıdır başladı. Babam hiç itiraz etmeden, bizimkilerin her isteğini yerine getirdi. Fakat düğüne eski lacivert takımı ile katıldığı için surat astılar, arkasından da horladılar.</p>
<p class="calibre3">"İnsan yeni bir elbise yaptırmaz mı ayol? Tıpkı nikâh memuruna benziyordu. Ah, rezil olduk."</p>
<p class="calibre3">Babamı korumak için çıngar çıkardımsa da hiçbir yararı olmadı. Ben de kendi yoluma gittim.</p>
<p class="calibre3">Dünyanın başını döndüren değişim rüzgârı, Türkiye'de de esmeye başlamıştı. Birbirimize imrenerek, cesaret vererek yola koyulduk. Gaza bastık ve uçtuk. Bizden öncekilerin hayal etmekten bile korktukları her şeyi yapıyor, toplumu sarsıyor, silkeliyor, öncü ve aykırı olmanın tadını çıkarıyorduk. Aşkı çöplüğe «itmiştik. Aşk keyifli bir işemedir! Metabolizma hastalığıdır! Afyondur! Köleliktir! Yanılsamadır! Doğanın aldatmacasıdır! Aşk havuzunda kazlar yüzer. Yaşasın seks!</p>
<p class="calibre3">Sokakta sigara, meyhanede içki içiyor, kahvelere dalıp tavla, langırt salonlarında masa futbolu oynuyor, maçolar gibi küfrediyor, tüm horlanmış kadınların öcünü alıyorduk. Artık erkekler bizi değil, biz onları kullanıyorduk. Ne müthiş bir devrimdi bu!</p>
<p class="calibre3">Eve geç gelmelerim annemi çıldırtıyordu. Babamı da huzursuz etti, ister istemez onunla da tartışmaya başladık. Oysa birbirimize sarılmak zorundaydık. Ertesi günü eğer o barışmazsa, ben bir bahane yaratıp yayınevine uğrar, odasına dalardım. Meşe lambrili, kapısı bronz kollu, vitraylı, hoş bir odası vardı. Beni görür görmez ne küskünlüğü kalırdı, ne kızgınlığı.</p>
<p class="calibre3">Bu ara teyzem, belki geceleri bile boyun bağıyla yatan yüksek bir bürokratla evlendi. Ablamın çocuğu oldu. Para makinası kocasının isteği üzerine İstanbul'a yerleştiler. Annem sık sık İstanbul'a gidiyordu, babamla yalnız kalıyorduk. Ama bir türlü karşılaşamıyorduk.</p>
<p class="calibre3">Bir discodan öbür partiye koşuyordum.</p>
<p class="calibre3">Askerler 12 Mart 1971'de, dolambaçlı bir biçimde idareye el koydular. Babam gözaltına alındı. Aynı gün evi de aradılar. Annem, "Aman tanrım.." diye sızlanıyordu, "..Bir bu eksikti. Sonunda sabıkalı da oldu. Kimbilir orada burada ne laflar etmiştir."</p>
<p class="calibre3">Yirmi gün kadar sonra geri döndü. Süzülmüş, rengi solmuş, gözlerinin altı çökmüştü. Sol elini ovuşturup duruyordu. İyice hırpalanmıştı anlaşılan. Annem yalandan olsun teselli edeceğine, babama çatmaya başladı. Babam hiç sesini çıkarmadı, yıkanıp tıraş olduktan sonra işine gitti. Akşam, yıllardır görmediğim kadar neşeli geldi. Tadını çıkara çıkara içti, odasına kapanıp hesaplarına ve uduna yumuldu.</p>
<p class="calibre3">Gözaltındayken neler olduğunu hiç anlatmadı, bir kez bile yakınmadı.</p>
<p class="calibre3">Birdenbire, birlikte geçen bunca yıla rağmen babamı hiç tanımadığımı anladım. Nasıl bir insandı? Sahiden göründüğü kadar güçlü, dirençli biri miydi, yoksa annemin dediği gibi vurdumduymaz, duyarsız, gamsız bir adam mı? Tanımak için çok geçti artık. Çünkü sırf evden ayrılıp dilediğim gibi yaşamak için evlenmeye karar vermiştim. Üniversite öğrencisiydim artık. Hoşlandığım çocuğu bir akşam haber vermeden yemeğe getirdim. Hazırlıksız yakalanan annem çok öfkelendi. Yalnız kalınca, "Bu kirli kazakla mı evleneceksin?" diye feryat etti.</p>
<p class="calibre3">"Evet!"</p>
<p class="calibre3">"Neden?"</p>
<p class="calibre3">"Kirli kazak olduğu için."</p>
<p class="calibre3">Evlendim, evlilikte aradığımı bulamadım. İki kişilik bir hücreye kapatılmış sanıyordum kendimi. Boşandık. Bizimkilerden af dileyip eve döneceğime, bir gazeteye muhabir olarak girdim, bir başıma, özgürce yaşamayı seçtim.</p>
<p class="calibre3">Ailenin lanetli kızıydım artık.</p>
<p class="calibre3">Benimle ilgiyi kestiler. Umurumdaydı sanki. İşimden zevk alıyor, geçici ilişkilerle hayatımı şenlendiriyordum. Zar zor da olsa fakülteyi bitirdim. Kirli Kazak sık sık telefon ederek, "Bir şans daha ver bana.." diye yalvarıyordu, "..Evlilik tek perdelik, kısa bir oyun değil."</p>
<p class="calibre3">"Beni rahat bırak."</p>
<p class="calibre3">Uzunca bir zaman sonra bir gün babam pattadak gazeteye geldi. Ne kadar özlemişim. Beni aramadığı için dargın olduğumu unutup boynuna atladım. Yemeğe çıktık. Ayda bir Tavukçu'da, Buhara'da, Yakamoz'da, Ceylan'da buluşmaya başladık. Birbirimizi bir daha kaybetmemek için artık çok dikkatli davranıyorduk. Ne o beni sorguluyordu, ne ben evden söz açıyordum. Birkaç kez de yayınevine uğradım. İçi dönerli yarım ekmeği ısıra ısıra yerken, bakışıp gülüşüyorduk. Annem bu barbar halimizi görse, utançtan baygınlık geçirirdi.</p>
<p class="calibre3">İki yıl Münih'te okuduğunu, araba kullanmayı orada öğrendiğini, bir zamanlar başarısız şiirler yazdığını, gençken dans dersleri aldığını, şu ara eski Mısır halkı Koptlar hakkında &nbsp; &nbsp; inceleme yaptığını bu yemeklerde öğrendim. Nasıl evlendiklerini de anlatmıştı bir akşam.</p>
<p class="calibre3">"..Bir toplantıda tanıştık. Şık, ciddi, antik bir heykel kadar da güzel bir genç kızdı. Ben de geleceği parlak, Türk Evi adlı kitabı büyük ilgi uyandırmış, genç bir sanat tarihçisiydim. Aramızda aşka benzer bir yakınlık doğdu. Babası büyükelçiymiş. Yeniden yurtdışına atanmış, yol hazırlığı yapıyorlarmış. Telaş içinde evlenme teklif ettim. O da galiba boş bulunup 'evet' dedi. Apar topar evlendik. İlk hayal kırıklığını, şakadan hiç anlamadığını fark ettiğim zaman yaşadım. 'Zarar yok, daha genç, zamanla yumuşar' diye düşündüm. İlk günlerin kargaşalığını atlatır atlatmaz, hayatımızı değişmez bir programa bağladı. Gülme, siz de bu programlı günlerin ürünüsünüz. İstersen aptallığıma ver, bu programlı hayat beni önceleri mutlu etmişti. Mutluluğumu paylaşmaları için birkaç günlüğüne babamla annemi çağırdım. Bursa'ya yerleşmişlerdi. Söylemişimdir, babam emekli bir ilkokul öğretmeniydi, annemse alaturka bir ev kadını. Karşılamaya gittik. Annen, okuduğu ucuz Fransız romanlarındaki pastoral tiplere benzeyen iki insan bekliyordu herhalde. Büyük bir saz sepet ve tahta bir bavulla otobüsten inen başörtülü annemi, mest lastikli babamı görünce çarpılmışa döndü. Kaldıkları sürece, türlü tatsızlıklar etti. 'Hamile de ondan sinirli' diye avundum. Senin anlayacağın kendimi güzelce kandırıp uyuşturdum. Bir antik heykel kadar da ruhsuz olduğunu anladığım zaman, artık iş işten geçmişti. İki çocuklu, dışı süslü, içi çürük bir aileydik. Sonra anneannenler Ankara'ya döndüler. Kayınpederin hastalığı ve ölümü, can sıkıcı olayları bir süre geciktirdi. Sonrasını yaşadın. Sessiz ve kesintisiz bir didişme."</p>
<p class="calibre3">Ne bahtsız ve yalnız bir adamdı!</p>
<p class="calibre3">Eğlensin diye ara sıra, arkadaşlarım Sanem, Yaprak ve Nazan'ı da getiriyordum yemeğe. Neşeli, rahat, güzel kızlardı. Sanem en güzelimizdi. Kadınsı olmaya da karşı değildi bizim gibi. Babamın bilgisi, konuşması, düşünceleri, şaşırtıcı nükteleri, ince davranışları kızları, özellikle Sanem'i giderek etkiledi. Baş konumuz babam oldu. Sanem, "İnsanın içine rutubet gibi yavaş yavaş işleyen bir yanı var.." dedi bir gün, "..Doğan Hoca keşke baban olmasaydı."</p>
<p class="calibre3">Güldüm.</p>
<p class="calibre3">"Ne fark eder ki?"</p>
<p class="calibre3">"Yani?"</p>
<p class="calibre3">"Hiç durma!"</p>
<p class="calibre3">Bir yandan o, bir yandan ben harekete geçtik. Babam oralı bile olmadı. Bir gün patladım:</p>
<p class="calibre3">"Genç, güzel, ağzı sıkı, hayat dolu bir kadın, baba. Daha ne istiyorsun? Yazık değil mi sana? Iska geçtiğin hayatın tadını çıkarırsın. Bizimkilerden, herkesten, her şeyden intikamını da almış olursun. Haydi!"</p>
<p class="calibre3">Aptal babam önerimi kibarca geri çevirdi. Elimi okşayıp "Kendini üzme kızım.." dedi, "..mutluyum ben. Sen varsın, işim, evim, sevdiğim dostlarım var. Sağlığım iyi. Bunlar bana yetiyor."</p>
<p class="calibre3">Ne yapsam, babamın o tutkusuz küçük burjuva ruhunu sarsamıyordum. Oysa ben daha evden ayrılmadan önce annemle yataklarını ayırmışlardı. Babam çalışma odasındaki divanda yatardı. Isrardan caydım. Sanem bir arkadaş edinip aramızdan çekildi. Babam böyle beş yıldızlı bir fırsatı kaçırdığı için pişman olmuştu galiba. Çünkü bir şey söylemek istiyor ama bir türlü açılamıyordu.</p>
<p class="calibre3">Ah yüreksiz tilki!</p>
<p class="calibre3">Acıyıp Saneme durumu yetiştirdim.</p>
<p class="calibre3">"Yeni arkadaşım pek sudan gelmişti zaten. Babanı yemeğe davet edeyim."</p>
<p class="calibre3">Gece telefon edip anlattı. Evine yakın diye Washington lokantasına götürmüş.</p>
<p class="calibre3">"Eee?"</p>
<p class="calibre3">"Şarap, piyano, nefis yemekler, yumuşak ışık ve yakası iyice açık yeni giysimle ben.."</p>
<p class="calibre3">Ee?</p>
<p class="calibre3">"..Önce çok çekingendi. Derken açıldı, sonra da hiç susmadı. Yemek boyunca, ufuksuz, çağdışı, kurnazlığı marifet sayan alaturka siyasetçileri eleştirdi, 'adım adım geri gidiyoruz &nbsp;diye yakınıp durdu."</p>
<p class="calibre3">"Araya girsene."</p>
<p class="calibre3">"Fırsat veriyor mu?"</p>
<p class="calibre3">"Sonra?"</p>
<p class="calibre3">Tabii, bütün evvel zaman beyleri gibi hesabı o ödemiş kızı &nbsp;evine bırakıp ayrılmış.<span class="apple-tab-span">	</span>’</p>
<p class="calibre3">"Niye içeri çağırmadın, gerzek?"</p>
<p class="calibre3">"Çağırmaz mıyım? Üstelik yatağa esans dökmüş, erotika kızılı başucu lambamı da yanık bırakmıştım. Teselli armağanı olarak yanaklarımdan öpüp gitti."</p>
<p class="calibre3">Kahretsin!</p>
<p class="calibre3">Bir akşam kızlarla toplanmıştık, konu yine babama, kaydı Sanem yemeği anlattı. Nazan en pratiğimizdi. Babamın yaşını &nbsp;öğrenmek istedi.</p>
<p class="calibre3">"Tam bilmiyorum. Elli filan."</p>
<p class="calibre3">Şaşırdılar.</p>
<p class="calibre3">"Aaaa! Daha genç gösteriyor."</p>
<p class="calibre3">Sanem güldü.</p>
<p class="calibre3">"Adam yaşamıyor ki yaşlansın!"</p>
<p class="calibre3">Peki ama niye hayatın tadını çıkarmaktan kaçıyordu. Acaba Sanem'in rahatlığını mı yadırgamıştı? Benimle göz göze olmak mı istemiyordu? Bizimkilerin duymasından mı korkuyordu? Bu dinazorlar aşka maşka inanırlar, yoksa bu yaştan sonra Saneme âşık olmaktan mı çekiniyordu? Bütün olasılıkları ve tanıdığımız kadar babamı tartıştık, işin içinden çıkamadık. 12 Mart'ın coplu eğitiminden geçmiş olan Yaprak "Adamcağız ne o, ne bu.." dedi, "..bence iktidarsız. Gözaltına alındığı zaman elektrik tedavisinden geçirmişler herhalde"</p>
<p class="calibre3">Evet, ya bedence iktidarsızdı, ya da ruhça. Sanem. "Belki ben iyileştirebilirdim" diye içini çekti.</p>
<p class="calibre3">Babamı rahat bırakmayı kararlaştırdık.</p>
<p class="calibre3">Uzun aralıklarla yine birlikte oluyorduk ama Sanem bile tehlikeli sularda yüzmüyordu artık. Bol bol konuşup yiyip içiyorduk. Yalnız olduğumuz bir akşam, babam sıkıntıyla, "Arkadaşlarını bir süre getirme, kızım." dedi.</p>
<p class="calibre3">Bozuldum.</p>
<p class="calibre3">"Neden?"</p>
<p class="calibre3">"Annene, seninle, zaman zaman da arkadaşlarınla birlikte yemek yediğimizi söylemiştim. Sana zaafımı bildiği için ses çıkaramıyordu. Kimden duyduysa, Sanem'le Washington'a gittiğimizi öğrenmiş. Bilirsin, kavga etmez, açık konuşmaz, insanı azar azar zehirler."</p>
<p class="calibre3">"Kıskançlık ha?"</p>
<p class="calibre3">Güldü.</p>
<p class="calibre3">"Hiç umutlanma. Malına düşkün bir çocuğun bencilliği gibi bir şey bu. Onun için.."</p>
<p class="calibre3">Uzanıp yanağından öptüm, "Merak etme.." dedim, "..ben uygun bir bahane bulurum, kızlar bir daha gelmezler. Hatta sorun oluyorsa, beni de boş ver."</p>
<p class="calibre3">Gözleri yaşardı.</p>
<p class="calibre3">Babamı hiç böyle görmemiştim. Ne kadar insandı o anda ve ne güzeldi. İçkiye sarıldım. Sabah soğuk yatağımda uyandım. Mutfaktan tıkırtılar geliyordu. Fırlayıp koştum. Babam sofrayı kurmuş, çay yapıyordu.</p>
<p class="calibre3">"Babaaaa!"</p>
<p class="calibre3">Dönmeden, "Günaydın kızım" dedi.</p>
<p class="calibre3">Kahvaltıda anlattı. Fitil gibi sarhoş olmuşum. Evin adresini ağzımdan zorlukla alabilmiş. Zar zor yarı soyup yatırmış. Bırakıp gitmeye kıyamadığından, tek lüksüm olan kadife masa örtüsüne sarınıp divana uzanmış.</p>
<p class="calibre3">"Üşümüşündür. Yanımda yatsaydın."</p>
<p class="calibre3">"Ben sarhoştan korkarım. Üstelik fortessimo horluyor dun."</p>
<p class="calibre3">"Teessüf ederim!"</p>
<p class="calibre3">Kızarmış ekmek kokusu, özenli sofra, kan kırmızı çay ve babam, içimi ısıtmıştı. Bir daha dışarda yemek yemedik. Artık evi elimden geldiğince toplu tutuyor, geleceği gün anahtarı paspasın altına bırakıyordum. Benden önce damlayıp mutfağa giriyor, harika yemekler hazırlıyordu. Oysa enayi annem, babamı mutfağa sokmazdı.</p>
<p class="calibre3">Yedek bir anahtar yaptırdım, yararlanmayacağını adım gibi biliyordum ama "Ben yokken kullanabilirsin.." dedim, "..Biliyorsun, iş dolayısıyla sık sık oraya buraya gidiyorum."</p>
<p class="calibre3">Sırtımı okşayıp geçti.</p>
<p class="calibre3">Her gelişinde, bol yiyecek ve sanatla ilgili kitaplar getiriyordu. Eşyamı da yavaş yavaş yeniledi. Küçük bir televizyon aldı. İki de olağanüstü resim armağan etti. Cemal Bingöl ve Orhan Peker. Bir gelişinde, "Direksiyon dersi al.." dedi, "..Acemiliğini benim külüstürle geçiştirirsin. Sonra sana da yeni bir araba alırız."</p>
<p class="calibre3">Artık benim de bir gösteri yapmam gerekiyordu. Yemeğe çağırdım. Hazır mezelerle güzel bir sofra hazırlamış, sevdiğini bildiğim alaturka şarkıların plaklarını almıştım. Çok sevindi. O akşam pek az konuştuk, bolca içtik ve o alelade şarkıları dinledik. İçlerinden birini ardarda iki kez çaldı.</p>
<p class="calibre3">Yalnız bırakıp gitme bu akşam yine erken</p>
<p class="calibre3">Öksüz sanırım kendimi ben sensiz içerken..</p>
<p class="calibre3">Ben mi savunmasızdım, yoksa şarkı mı acımasızdı, bilmiyorum, iç bayıltan bir melankoli yavaş yavaş dört bir yanımı sardı. İçime yine sebepsiz bir yalnızlık çöktü. Ne oluyordu bana kaç zamandır? Ne güzel yaşıyordum sultan gönlümce.</p>
<p class="calibre3">Babam gece yarısına doğru, "Ben biraz uzanayım" dedi, uykusu gelmiş bir çocuk gibi divana kıvrılıp uyudu. Usulca üstünü örtüp yüzünü seyrettim.</p>
<p class="calibre3">İyimserliğinin demir maskesi ağır ağır eriyip iç yüzünün ortaya çıkacağını sanıyordum. Solgun yüzüne, sanki hayatın bütün lezzetlerini, yani sevap ve günahlarını tatmış bir insanın tarifsiz doygunluğu yayılınca şaşırıp kaldım. Demek sahiden mutluydu. Ama neden? Bu kadar mutlu olması için o kadar az sebep vardı ki.</p>
<p class="calibre3">Bir şeyler sayıklamaya başlayınca heyecanlandım. Belki bu kez babamı çözebilecektim. Ne dediğini anlamak için iyice sokulup kulak verdim. Sadece birkaç sözcük anlayabildim: Ateş kuşu.. Tarçın.. Aşk raksı..</p>
<p class="calibre3">Umudumu kesip yattım. Başım fıldır fıldır dönüyordu.</p>
<p class="calibre3">Kurulu ve ulu düzeni değiştirebileceğimizi sanarak, sevimli içgüdülerimizin, kahramanca düşüncelerimizin peşine takılıp neler yapmıştık, değil mi Sanem? Ama yalnız biz değiştik. Bir avuç insan. Kurulu ve ulu düzen sürüp gidiyor. Bu ölü denizde, gelip geçici keyifleri, küçük hazları, yapıntı sevinçleri bir-birine ekleyerek yaşamaya çalışıyoruz.. Hiç mutlu olmadık.. Ama babam, tekdüze, basmakalıp, renksiz, heyecansız hayatına, onca yalnızlığına ve nice tersliklere rağmen mutlu. Galiba eski insanların gizli çıkılarında her derde deva bazı iksirler, türlü yaşama hünerleri var. Keşke bizim de böyle iksirlerimiz, hünerlerimiz olsaydı...</p>
<p class="calibre3">Sabah uyandığımda babam gitmişti.</p>
<p class="calibre3">İlk fırsatta, o giz dolu sözcüklerin anlamını sormaya karar verdim. Bir gün sordum da. Çenemi okşayarak, "Şairi bilinmeyen eski bir Kopt şiirini çevirmeye çabalıyorum yıllardır.." dedi, "..AltAhmim lehçesiyle yazılmış, ilkel, garip, upuzun bir şiir. Uzmanlar, Nil'in taştığı yıllardan birinde, büyük bir olasılıkla 347 yılında yazıldığını tahmin ediyorlar. Aslı tek parça. Ben kolay anlaşılsın diye, şarkı adını verdiğim bölümlere ayırdım şiiri. Uğraşıp duruyorum işte."</p>
<p class="calibre3">"Okusana!"</p>
<p class="calibre3">"Daha birinci şarkıdayım."</p>
<p class="calibre3">"Olsun. Onu oku."</p>
<p class="calibre3">Epeyce nazlandı ama ısrarıma dayanamayıp okudu.</p>
<p class="calibre3">Birinci Şarkı</p>
<p class="calibre3">sıcak taş yollardan geçerek&nbsp;</p>
<p class="calibre3">sevgilime gidiyorum yine&nbsp;</p>
<p class="calibre3">yüreğim ateş kuşu</p>
<p class="calibre3">daha gölgem düşmeden üzerine&nbsp;</p>
<p class="calibre3">kalın kapı sessizce aralanıyor&nbsp;</p>
<p class="calibre3">ve içeri çekiyor beni</p>
<p class="calibre3">iki yumuşak el</p>
<p class="calibre3">ne varsa evrende</p>
<p class="calibre3">hepsi dışarda kalıyor</p>
<p class="calibre3">bin yıllık özlemle sarılmak istiyorum&nbsp;</p>
<p class="calibre3">rüyalarını bile kucaklamak için</p>
<p class="calibre3">parmaklarının ucunda yükselip&nbsp;</p>
<p class="calibre3">onca zaman sonra ilk kez</p>
<p class="calibre3">öpüyor beni</p>
<p class="calibre3">ve kollarımdan sıyrılıp nazla</p>
<p class="calibre3">önüme düşüyor</p>
<p class="calibre3">uzun giysisini dalgalandıra dalgalandıra&nbsp;</p>
<p class="calibre3">ayakları ve omuzları çıplak</p>
<p class="calibre3">nice mevsimlerden ve umutlardan geçerek&nbsp;</p>
<p class="calibre3">arkasından akıyorum</p>
<p class="calibre3">odası loş ve serin&nbsp;</p>
<p class="calibre3">hava tarçın kokuyor</p>
<p class="calibre3">Durdu.</p>
<p class="calibre3">"Kızın adı Aziru."</p>
<p class="calibre3">"Aziru. Anladım."</p>
<p class="calibre3">Aziru&nbsp;</p>
<p class="calibre3">biliyorum sevgilim</p>
<p class="calibre3">dedi</p>
<p class="calibre3">kaç zamandır&nbsp;</p>
<p class="calibre3">Bedenimiz</p>
<p class="calibre3">ikimizi de aşk raksına çağırıyor</p>
<p class="calibre3">ama</p>
<p class="calibre3">bugün de</p>
<p class="calibre3">sabırlı olmanı istiyorum</p>
<p class="calibre3">ipek böceği gibi</p>
<p class="calibre3">çünkü tapınma gibidir aşk da</p>
<p class="calibre3">telaşa gelmez hiç</p>
<p class="calibre3">bu taze kadın</p>
<p class="calibre3">iyi yürekli, cömert tanrıların</p>
<p class="calibre3">bir ödülüydü bana</p>
<p class="calibre3">güzelliği gözlerimi yakıyordu</p>
<p class="calibre3">yüreğimi acıtıyordu sevgisi</p>
<p class="calibre3">ne dese yapmaya hazırdım</p>
<p class="calibre3">gem vurup azgın duygularıma</p>
<p class="calibre3">isteğine boyun eğdim</p>
<p class="calibre3">Başlangıç çok şey vaadediyordu ama sonu biraz baygın gelmişti bana. Kırmamak için çok hoşuma gittiğini söyledim. Gözleri keyifle kısıldı.</p>
<p class="calibre3">"Sonra?"</p>
<p class="calibre3">"Üç aylık bir sanat dergisi çıkarmaya karar verdim. Orada parça parça yayımlayacağım. O zaman okursun."</p>
<p class="calibre3">"Nerden aklına esti bu şiiri çevirmek?"</p>
<p class="calibre3">"Şiirdeki kadına âşık oldum."</p>
<p class="calibre3">' "Bir hayalle avunacağına, gerçek birine âşık olsana."</p>
<p class="calibre3">Acıyarak baktı, "Aşk doğal afete benzer kızım.." dedi, "..İstemekle gerçekleşmez ki. Kendiliğinden gelir."</p>
<p class="calibre3">Kucağına atlayıp taşkın bir sevgiyle kollarımı boynuna doladım.</p>
<p class="calibre3">"Doğru söyle, hiç âşık oldun mu?" Acı acı gülümsedi.</p>
<p class="calibre3">"Evet."</p>
<p class="calibre3">"Kime?"</p>
<p class="calibre3">"Annene."</p>
<p class="calibre3">"O kazayı geç. Başkasına âşık oldun mu, onu söyle."</p>
<p class="calibre3">Gözlerini kaçırıyordu, yemini bastırdım.</p>
<p class="calibre3">"Söylemezsen ölümü öp!"</p>
<p class="calibre3">Derin bir soluk aldıktan sonra, "Evet" diye fısıldadı. Viva! Sonunda büyük sırrına ulaşmıştım.</p>
<p class="calibre3">"Kime? Çabuk anlat!"</p>
<p class="calibre3">"Bir öğrencime."</p>
<p class="calibre3">Merakım bir anda söndü.</p>
<p class="calibre3">"Ohoooo, bu eski bir hikâye olmalı."</p>
<p class="calibre3">Beni yavaşça divana bırakıp ayağa kalktı.</p>
<p class="calibre3">"Haklısın kızım. Eski ve sonu gelmeyen bir hikâye."</p>
<p class="calibre3">Boş yere merak ve umuda kapılmışım. Zaman aşımına uğramış küçücük bir sırrı varmış garibin. Ama çok şaşırtıcı bir itirafta bulunmuş gibi rahatlamıştı.</p>
<p class="calibre3">"Bilmek istediğin başka bir şey var mı, benimle ilgili?"</p>
<p class="calibre3">"Hayır."</p>
<p class="calibre3">"Haydi öyleyse, giyin de yemeği dışarda yiyelim."</p>
<p class="calibre3">Vınlayıp deri ceketimi sırtıma geçirdim.</p>
<p class="calibre3">"Hazırım. Nereye gideceğiz?"</p>
<p class="calibre3">"Gar gazinosuna."</p>
<p class="calibre3">Yolda sordu.</p>
<p class="calibre3">"Hâlâ direksiyon dersi almıyor musun?"</p>
<p class="calibre3">"Vakit bulamıyorum ki."</p>
<p class="calibre3">Halk gittikçe artan kanlı olayların korkusuyla erkenden evlere kapandığı için yollar ıssız. Hava kirli ve soğuk. Ara sıra sirenlerini öttüre öttüre polis arabaları geçiyor, bazı köşelerde panzerler bekliyordu.</p>
<p class="calibre3">Gazino yarı boş ve fazla sıcak, müşterilerin çoğu erkekti. Yüksek sesle konuşup gülüşmekteydiler. Çoğunluğun kılığı kıyafeti benimki gibiydi. Babam, "Ankara küçük bir kentti.." dedi, "..Gittikçe büyük bir kasabaya dönüşüyor. Bu hali demokrasimize daha yakışıyor. Çünkü o da kasaba demokrasisi.”</p>
<p class="calibre3">Eski Ankara'yı övdü, Ankara Palas'ı, Süreyya pavyonunu, Karpiç, Şükran, Üç Nal, Turan ve Missuri lokantalarını anlattı. Program sona ermiş, orkestra tozlu bir slow çalmaya başlamıştı. Bir değişiklik olsun diye, "Haydi, bari dans edelim" dedim. Birkaç yürekli çiftle birlikte kalktık. Erkeklerin gözleri, bir savaş gemisinin topları gibi sahneden piste çevrildi. Topların ve bıyıkların gölgesinde dönmeye başladık. Sokağa çıkma yasağının başlamasına az kalmıştı.</p>
<p class="calibre3">Birkaç tur atıp geceyi tamamladık.</p>
<p class="calibre3">Uyumak için bir kadeh konyak içip yatağa girdim. Sonunu beğenmemekle bin beş yüz yıllık şiire haksızlık mı etmiştim acaba? Hayır canım! Aziru, şairle kimbilir kaçıncı kez buluşuyor da hâlâ nazlanıyor.</p>
<p class="calibre3">Salak!</p>
<p class="calibre3">Mekanik bir ses uykumu parçaladı. Kahretsin! Telefonun fişini çekmeyi unutmuşum. Arayan Nazan'dı. Sabaha karşı babamın işyerinin önünde, tahrip gücü yüksek bir bomba patlamış.</p>
<p class="calibre3">"Şimdi televizyon söyledi."</p>
<p class="calibre3">"Anladım!"</p>
<p class="calibre3">Telefonu kapatıp yataktan fırladım.</p>
<p class="calibre3">İki vitrin de yerle bir olmuş, raflar, bölmeler yanmış, ahşap tavan bile çökmüştü. Yoğun duman içinde itfaiyeciler, kitap ve kâğıt deposuna sıçrayan yangını söndürmeye çalışıyordu. Kaynaşan kalabalığın arasında babamı gördüm. Demir maskesini çıkarıp atmış, nesi varsa hepsinin tükenişini izliyordu. Öyle çaresiz, yıkılmış bir görünüşü vardı ki gözyaşlarımı tutamadım. Kalabalığı zorlukla yararak yanına sokuldum. Bir dala tutunur gibi kolumu yakaladı. Bir daha da bırakmadı.</p>
<p class="calibre3">Öğle üzeri yangın bastırılmış, tonlarca kâğıttan, binlerce kitaptan geriye cıvık bir kül çamuru kalmıştı. Babam, "Ben eve gidiyorum.." dedi, "..uykum var." Kolumu bırakıp uzaklaştı. Omuzları çökmüş, kamburu çıkmış, başı önüne düşmüştü.</p>
<p class="calibre3">Sırtında çarmıhıyla yokluğa yürüyen İsa’yı andırıyordu.</p>
<p class="calibre3">Acımı biriyle paylaşmalıydım! En uygunu Kirli Kazak'tı ama alçak yerinde yokmuş. Tanıdığım öteki erkekler ancak zevk paylaşmayı bilirlerdi. Çaresiz, kızları çağırdım. Babamı sevdikleri için onlar da çok üzülmüşlerdi. Kafayı çekip dertleştik.</p>
<p class="calibre3">Ne yapabileceğimizi düşünüp gevezelikle vakit öldürürken, babam toparlandı, eski iyimserliğine kavuştu. Hiç geçmeyeceğini sandığım ezikliği, yılgınlığı pek kısa sürmüştü. Coşkuyla işe sarıldı, sigortayla boğuştu, bankaları zorladı, belki de birçok riski göze aldı, yayın ve kitabevini yeniden açtı.</p>
<p class="calibre3">Modaya uyarak verdiği açılış kokteyline, nasıl olduysa annem de gelmişti. Her zamanki gibi şık, gösterişli ve hâlâ çok güzeldi. Kapıda karşılaşınca ne yapacağımızı ikimiz de şaşırdık. Paldır küldür selam verip içeri attım kendimi. Bir köşede durup bizimkileri seyrettim. Babam yorgun ama neşeliydi; annemse kazaklı, montlu, kabanlı, parkalı, sakallı ya da tıraşı uzamış ünlüler kalabalığını merak ve şaşkınlık içinde süzüyordu. Beğeneceği gibi tam takım giyinmiş, beyaz gömlekli tek kişi vardı içerde, o da babamın rüküş muhasebecisiydi. Bir delikanlı davetlilere derginin ilk sayısını dağıtıyordu. Bana da verdi. Küçük boyda, bol sayfalı, çarpıcı bir dergiydi. Annem kokteyl bitmeden ayrılınca, çifte başarısını kutlamak için babamın yanına koştum.</p>
<p class="calibre3">Kalanlarla birlikte beni de Liman lokantasına götürdü. Saçları, kaşları, bıyığı ve karmakarışık sakalı arasından yalnız heybetli burnu ve kor gibi gözleri görünen bir ressam uzun süre beni kesti. Hiç hoşuma gitmemişti adam, karşılık vermedim. Rasputin, sağında oturan her boka nane kadına dönmek zorunda kaldı. Uzaktan bir dizi silah sesi yansıdı. Yanlındakiler aldırmadılar bile. Hayatı teğet bile geçmeyen kuramsal ko-nulara gömülmüşlerdi. Masanın öbür ucundakiler karşılıklı şiirler okuyup birbirlerini piyazlıyorlardı. Gecenin sonuna doğru iki tiyatrocu hiç yoktan kavga çıkarmayı başardı. Kalktık. Babam, "Seni eve bırakayım.." dedi, "..biraz yürümüş olurum."</p>
<p class="calibre3">Yola düştük. Koluna asıldım.</p>
<p class="calibre3">"Belini hiç doğrultamayacaksın diye ödüm patlamıştı. Sana nasıl yardım edebiliriz diye günlerce toplanıp dertleştik, biz daha bir çare bulmadan sen kendine geldin."</p>
<p class="calibre3">Suçlu suçlu baktı.</p>
<p class="calibre3">"Özür dilerim.."</p>
<p class="calibre3">Gülüşüm bomboş sokakları çınlattı.</p>
<p class="calibre3">"..Arkadaşların için bir şey yapmam gerekiyor galiba. Bir gün sende toplanalım öyleyse. Bu ara işim başımdan aşkın. Mayıs nasıl?"</p>
<p class="calibre3">"Uygun."</p>
<p class="calibre3">Ancak Haziran başında toplanabildik. O gün babam udu nu da getirmişti. "Senin sevdiğin müzikten hoşlanmazlar ki." diyemedim. Hazırlık yapmak için mutfağa girdi.</p>
<p class="calibre3">TEYZEMİN kocası başhekimin odasından çıktı. Hızla önümden geçip yüce işine gitti. Beni görmedi bile. Asım Efendi kapıya kadar geçirdi. Dönüp yeniden yanıma çöktü. Acı ortaklığının verdiği bir samimiyetle omuzuma dokundu.</p>
<p class="calibre3">"Gidemeyeceğini gazeteye bildirdin mi, kızım?"</p>
<p class="calibre3">Aklıma bile gelmemişti.</p>
<p class="calibre3">"Yoo!"</p>
<p class="calibre3">"İstersen sen de git. Ben nasıl olsa buradayım. Bir şey olursa sana.."</p>
<p class="calibre3">Yüzümü görünce, "Kusuruma bakma.." dedi, "..benimkisi boşboğazlık. Gidemezsin elbette. Seni ne çok severdi, değil mi?"</p>
<p class="calibre3">Sanki babam ölmüş gibi konuşuyordu dangalak. Ama öyle masum bir hali vardı ki öfkem parlamadan söndü. Üzüntü içinde mırıl mırıl konuşmayı sürdürdü.</p>
<p class="calibre3">"..Ben ta 1962'de girdim babanın yanına. Sen daha çocuktun. Şimdi 1987'deyiz. Demek yirmi beş yıl olmuş. Dile kolay. Bir gün bile kırmadı beni.."</p>
<p class="calibre3">Bir sigara daha yaktım.</p>
<p class="calibre3">KIZLAR tam saatinde gelmişlerdi o gece. Üçü de derli toplu giyinmişti. Babamla uzun zamandır görüşmedikleri için bir türlü havaya giremediler. Babamın donattığı sofraya geçtik. Ciddi konulara daldılar. Gece güme gitmek üzereydi. Babam sessizce kalktı, elinde udla döndü. Yaprak, kadehini bir hamlede bitirip Doğu romantizmine karşı kendini koruma altına aldı. Nazan kulağıma eğildi.</p>
<p class="calibre3">"Uzatmaz değil mi?”</p>
<p class="calibre3">Sanem umutsuzca gözlerini kapamıştı. Safalak babam uzun bir akorttan sonra, "Hazır olun.." dedi, "..birlikte söyleyeceğiz!"</p>
<p class="calibre3">Artık dayanamayıp patladım.</p>
<p class="calibre3">"Senin şarkılarını bilmiyoruz ki baba. Özür dilerim ama sevmiyoruz da. Müzik dinlemek şartsa.."</p>
<p class="calibre3">Kızmadan sözümü kesti.</p>
<p class="calibre3">"İlk gençlik döneminizin şarkılarını söyleyeceğiz yavrum. Hiç olmazsa kulak dolgunluğunuz vardır.”</p>
<p class="calibre3">Parmaklarını udunun telleri üzerinde dolaştırdı ve gitar gibi çalarak bir şarkıya başladı. Ağzımız açık bakakaldık. Elvis'in en harika parçasını söylüyordu.</p>
<p class="calibre3">Are you lonesome tonight,</p>
<p class="calibre3">Do you miss me tonight?</p>
<p class="calibre3">Çığlıklarımız evi titretti. Elvis'le kalmadı, geri gelmez günlerimizin ayak ucuna çiçek bırakır gibi Beatles'dan Tom Jo nes'a, Adamo'dan Joan Baes'e, Shirley Bessey'den Yves Mon tand'a geçti, biz de çılgınca kendisine katıldık. Şarkı, şaka, coşku, neşe ve hüzün dolu, ne olağanüstü bir geceydi!</p>
<p class="calibre3">Babam step gösterisi bile yapmış, hatta şiirden İkinci Şarkının başlangıcını da kendiliğinden okumuştu.</p>
<p class="calibre3">İkinci Şarkı</p>
<p class="calibre3">nil nehrinin taştığı yıldı</p>
<p class="calibre3">sabır dolu bir günün sonunda</p>
<p class="calibre3">teşekkür ederim</p>
<p class="calibre3">dedi</p>
<p class="calibre3">gözlerini içime çevirerek</p>
<p class="calibre3">çoktan hak ettiğin</p>
<p class="calibre3">bir armağan vereceğim sana</p>
<p class="calibre3">ister şiirinle yaşat</p>
<p class="calibre3">ister yüreğinde sakla</p>
<p class="calibre3">bu günü</p>
<p class="calibre3">çünkü</p>
<p class="calibre3">sırlarımı açmaya karar verdim</p>
<p class="calibre3">sabrını kutsamak için</p>
<p class="calibre3">otur ve seyret beni</p>
<p class="calibre3">içimde aç kurtlar ulurken</p>
<p class="calibre3">bir uslu köpek gibi oturdum</p>
<p class="calibre3">canımı gözlerime toplayarak</p>
<p class="calibre3">sarı tüniğini</p>
<p class="calibre3">altın tozlarını silkeler gibi</p>
<p class="calibre3">omuzlarından çözüp</p>
<p class="calibre3">ayaklarının dibine düşürüverdi</p>
<p class="calibre3">birdenbire</p>
<p class="calibre3">çıplak kaldı dolunay gibi</p>
<p class="calibre3">gözlerime sığmadı</p>
<p class="calibre3">taşkın güzelliği</p>
<p class="calibre3">tanrım</p>
<p class="calibre3">çılgın kanımı soğut</p>
<p class="calibre3">ve</p>
<p class="calibre3">kıskanma sakın</p>
<p class="calibre3">senin yarattığın bir şaheseri öveceğim için</p>
<p class="calibre3">yüzün yaz günü kadar parlak</p>
<p class="calibre3">ey sevgilim</p>
<p class="calibre3">gözlerin akdeniz gecesi</p>
<p class="calibre3">taze bir güle benziyor dolgun ağzın</p>
<p class="calibre3">saçların bir çavlan gibi dökülüyor</p>
<p class="calibre3">çıplaklığını kucaklayarak<span class="apple-tab-span">	</span>.</p>
<p class="calibre3">yuvarlak omuzlarından aşağı<span class="apple-tab-span">	</span></p>
<p class="calibre3">boynun benzersiz bir çiçek taşıyan dal gibi gururlu</p>
<p class="calibre3">bir altın heykele benziyorsun</p>
<p class="calibre3">ey Aziru</p>
<p class="calibre3">gergin tenin</p>
<p class="calibre3">ışıl ışıl yanıyor</p>
<p class="calibre3">kımıldadıkça</p>
<p class="calibre3">fildişi kollarının ucundan</p>
<p class="calibre3">yere damlıyor</p>
<p class="calibre3">süt gibi parmakların</p>
<p class="calibre3">göğüslerin iki bereketli</p>
<p class="calibre3">ve çiçekli meyve</p>
<p class="calibre3">dimdik</p>
<p class="calibre3">ve kıvrak</p>
<p class="calibre3">Okumayı kesti.</p>
<p class="calibre3">"Arkasını dergide okursunuz.." dedi, "..çok geç oldu. Son bir şarkı söyleyip kaçacağım. Bu da benim gençliğimin şarkısı. İtiraz etmeyin, Elvis'in şarkısını andırıyor. Çünkü bütün iyi şarkılar aynı soydandır, yadırgayacağınızı sanmam."</p>
<p class="calibre3">İtiraz edecek halimiz mi kalmıştı zaten? Hiçbirimizin hayatına böyle kendini hemen ele vermeyen, perde perde açan, çarpıcı bir erkek girmemişti şimdiye kadar. Bizimkiler cam gibi dümdüz ve saydamdı. Udunu, bir kadını kucaklar gibi şefkatle göğsüne çekti. Üzerine eğildi. Yorgun, sıcak, sigaradan örselenmiş sesi, gittikçe yoğunlaşan bir sis gibi odayı doldurdu.</p>
<p class="calibre3">Ömrüm seni sevmekle nihayet bulacaktır</p>
<p class="calibre3">Yalnız senin aşkın ile ruhum salacaktır..</p>
<p class="calibre3">Galiba geçmişe karışıp gitmiş tek aşkının anisiydi bu şarkı. Bu ölgün anıya tutunmuş yaşıyordu, içim sızladı. Bitirince kalktı. Yıkılmaz yalnızlığına uğurladık.</p>
<p class="calibre3">Kızlar bende kaldılar. Bu gece ve geçmiş hakkında konuşulacak ne çok şey vardı! Başlarsak sabaha kadar otursak bitmezdi. O yüzden tek söz etmeden sofrayı topladık. Yaprak divana uzandı, Nazan iki koltuğu birleştirip kıvrıldı. Sanem yanımda yatacaktı. Yatağa girer girmez, "O ne yürekten söyleyişti öyle.." dedi, "..içime oturdu. Bana öyle geliyor ki baban.."</p>
<p class="calibre3">Boş tahminler yürütüp de uykumu piç etmesin diye iki cümleyle öğrencisine olan aşkını anlattım. Yüzü aydınlandı.</p>
<p class="calibre3">"Ooooo! Eski hikâye ha! iyi ki söyledin. Yoksa kıskançlıktan kuduracaktım. Anlaşılan bir daha da görmemiş kızı, eski hayaliyle avunuyor. Görmüş olsa, bu kadar duyarak söyleyemezdi."</p>
<p class="calibre3">"Neden?"</p>
<p class="calibre3">Kıkırdadı.</p>
<p class="calibre3">"O güzel sevgili, çoktan çoluk çocuğa karışmış, gıdısı sarkık, tombul bir büyükanne olup çıkmıştır da ondan. İyi geceler hayatım."</p>
<p class="calibre3">Işığı söndürüp arkasını döndü. Bir an sonra da uyudu. Ben de sakin kafayla olup bitenleri düşünmeye çalıştım. Ders aldığını bildiğim için o çarpıcı step gösterisine şaşırmamıştım. Ama nasıl oluyordu da 1960'ların şarkılarını biliyordu? En sevilen şarkıları seçmeyi nasıl becermişti bu esrar kumkuması? Bu tür müzikle hiç ilgilenmezdi ki. Üstelik, Kopt şiirinden tehlikeli bir parça da okumuştu. Acaba sarhoştu da.. Yoo, çok içmemişti ki. Öyleyse ondan beklenilmez davranışların sebebi neydi? O bilge edasına, kilitli ruhuna, ciddi tavrına ne olmuştu birdenbire?</p>
<p class="calibre3">Hiç çakamayacak mıydım ben bu adamı?</p>
<p class="calibre3">Koşturup durduğu için babamla ancak Temmuzda buluşabildik. Beni büyükleri kandırmış muzip bir çocuk gibi dinledi, yakıştırmalarımı, senaryolarımı bir anda yerle bir etti.</p>
<p class="calibre3">"Yahu, hep siz çaktırmadan benimle dalga geçecek değildiniz ya, bu kez de ben sizinle eğlenmek istedim. Şarkıları bilen birinden sorup öğrendim."</p>
<p class="calibre3">Kıs kıs güldü.</p>
<p class="calibre3">"Hayli zamanımı aldı ama değdiği anlaşılıyor. Sizi epeyce uğraştırmışım. Son şarkıya gelince, haklısın kızım, o bildiğin olayla ilgili bir anı. Ne yapayım, hepiniz geçmişe dalıp gitmiştiniz. Aranızda geçmişi olmayan, tamtakır bir insan gibi oturmak istemedim, bir şeyler yaşadığımı sezdirmek hevesine kapıldım. Hep soğuk akılla yaşayacak değilim ya. Şiiri de bir değişiklik olsun diye okudum. Güzel bir kadının çıplaklığını övmek kızlara ayıp olduysa.."</p>
<p class="calibre3">"Niye ayıp olsun? Rahibe mi bunlar? Bunca yıl sonra açılıp saçıldığın için apışıp kaldılar. Yoksa üçü de çok beğendi."</p>
<p class="calibre3">"Ya sen?"</p>
<p class="calibre3">"Ben de beğendim. Hazreti Süleyman'ın Neşideler Neşidesi gibi yüzyılları aşmışlıktan gelen tuhaf bir tadı, cesur ve ince bir üslubu var."</p>
<p class="calibre3">Dudakları gizli bir gülüşle kıvrıldı. Memnun mu olmuştu, yoksa bilgiçliğimle mi alay ediyordu, anlamadım. Amaaan! İnce eleyip sık dokumaktan yorulmuştum artık.</p>
<p class="calibre3">Derginin 1980 yaz sayısında ilk iki şarkıyı, olağanüstü güzel desenlerle süslenmiş olarak yayımladı. Başına bir de not koymuştu: "Bu şiirin aslını bana armağan eden sevgili Albertina'ya, benzersiz cömertliği için minnetlerimle."</p>
<p class="calibre3">Telefona sarılıp kutladım ve sordum.</p>
<p class="calibre3">"Albertina da kim? Hiç sözünü etmemiştin."</p>
<p class="calibre3">"Sanat tarihiyle ilgilenen çok eski bir meslektaşım."</p>
<p class="calibre3">Gece Sanem'i arayıp İkinci Şarkı'nın devamını okudum.</p>
<p class="calibre3">belin buğday sapı kadar ince</p>
<p class="calibre3">ak mermerden yontulmuş</p>
<p class="calibre3">bir çift sütun</p>
<p class="calibre3">zambak beyazı bacakların</p>
<p class="calibre3">görkemli kalçalarını</p>
<p class="calibre3">ve çimenlere gömülü dişiliğini taşıyor</p>
<p class="calibre3">övünçle</p>
<p class="calibre3">dizlerin bir çocuğun gülüşü kadar güzel</p>
<p class="calibre3">bir tay gibi narin bileklerin</p>
<p class="calibre3">gümüş halhalların</p>
<p class="calibre3">yüreğimde çınlıyor</p>
<p class="calibre3">salınmasan da</p>
<p class="calibre3">haydi diye fısıldadı raksının sonunda</p>
<p class="calibre3">git artık</p>
<p class="calibre3">aklım çözülmeden</p>
<p class="calibre3">bir karış ötesi yangın</p>
<p class="calibre3">hazır değilim daha</p>
<p class="calibre3">kül olmaya</p>
<p class="calibre3">sessizce ayrıldım yanından</p>
<p class="calibre3">yüreğimi bırakarak</p>
<p class="calibre3">küçük ayaklarının dibine</p>
<p class="calibre3">Sanem, "Böyle bir güzele ben bile âşık olurum.." dedi kahkaha atarak, "..yapmadığım bir o delilik kalmıştı."</p>
<p class="calibre3">Askerler bir süre sonra, yönetime bir daha el koydular. Meclis damıtılıp anayasa yürürlükten kaldırıldı, parti liderleri ile birçok milletvekili gözaltına alındı, sendikalar, dernekler kapatıldı, tutuklamalar başladı. Çok geçmeden, içindeki bir yazıdan dolayı soruşturma açılıp o güzelim derginin yaz sayısı toplatılacak, yayını da yasaklanacaktı.</p>
<p class="calibre3">Haberi duyunca kahroldum. Kimbilir babam ne kadar sarsılmıştı. Telefona sarıldım. Teselli etmeye çalıştım. Gülerek, "Bu fırtına da geçer.." dedi, ”..Ne zaman buluşuyum/, sen onu söyle."</p>
<p class="calibre3">"İzmir'e gidiyorum. Döner dönmez."</p>
<p class="calibre3">"Tamam!"</p>
<p class="calibre3">Dönünce Çankaya'daki Hülya lokantasına götürdü. Ama cima denk düşen, sakin, tenha bir yerdi. İşbilir bir garson masayı sessizce donatıp kadehlerimizi doldurdu.</p>
<p class="calibre3">"Sağlığına kızım!"</p>
<p class="calibre3">"Sağlığına babacığım!"</p>
<p class="calibre3">Yüzünün çizgileri derinleşmiş, saçı azalmıştı ama rengi çok iyiydi. Dik yakalı, beyaz bir kazak, kahverengi süet ceket giymişti.</p>
<p class="calibre3">"Bugün pek şıksın."</p>
<p class="calibre3">"Sen de pek güzel."</p>
<p class="calibre3">Memnun etmek için ehliyetimi çıkarıp önüne bıraktım.</p>
<p class="calibre3">”Oo, kutlarım."</p>
<p class="calibre3">Uzanıp yanağımdan öptü.</p>
<p class="calibre3">"Yarın gel, külüstürü al. Bana çok hizmeti geçmiş, gün görmüş bir arabadır. iyi bakmanı rica ediyorum."</p>
<p class="calibre3">İkinci kadehte daha da neşelendi. Zamanıydı galiba. Yumuşak bir sesle, "Baba.." dedim, "..ben mi çok aptalım, yoksa sen mi çok çapraşıksın, kestiremiyorum. Çalıştım fakat seni bütünüyle okumayı başaramadım."</p>
<p class="calibre3">"İnsan kendini bile bütünüyle okuyamıyor.." dedi, sonra sahte bir öfkeyle yüzünü buruşturdu, "..Yine beni mi konuşacağız?”</p>
<p class="calibre3">"Lütfen. Yoksa meraktan çatlayacağım."</p>
<p class="calibre3">"Niye?"</p>
<p class="calibre3">"Evde mutsuzsun. Haksız yere gözaltına alındın, işkence gördün. İşyerin yandı. Yine askeri idare geldi. Yıllarını verdiğin şiir gürültüye gitti. Dergin ipe çekildi. Üniversitelerden yine uzaklaştırmalar başlamış. Halk seyirci. Basın yalpalıyor. Aydınlar suskun. Bütün bunların seni üzmemesi olanaksız. Duygusuz bir erkek, sıradan bir insan, bencil bir aydın değilsin ki. Ama her şey tıkırındaymış gibi yaşıyorsun. Söyler misin, seni ayakta tutan ne?"</p>
<p class="calibre3">Arkasına yaslandı, "Bir gün bunu sormanı bekliyordum.." dedi, "..Senden önce davranarak birkaç kez açılmak istedim. Fark ettin ama sanırım başka şeylere yordun. Evet, Sanem'den söz açmak istediğini sanıyordum. Albertina da, Azize de anlamayacağın kanısıyla susmamı tavsiye edip duruyorlardı. Ben de caydım. Haksız değiller. Çünkü sabırsız, değişken, hoyrat, bencil bir çağın çocuğusun. Anlayabilecek misin bilmem, yine de beni ayakta tutan şeyi özetlemeye çalışacağım."</p>
<p class="calibre3">Hafifçe öne eğildi.</p>
<p class="calibre3">"Bak kızım, uzun yıllar önce, olağanüstü bir varlık benimle ilişki kurdu. O günden beri, kısa aralar dışında her gün ses olarak beliriyor. Zaman zaman da çeşitli kimlikler altında somutlaşıyor, bana güç ve yaşama sevinci veriyor. Bütün olumsuzlukların izini silip süpüren, beni her yıkılışımda yeniden dirilten işte bu mucize."</p>
<p class="calibre3">İşletiyor mu diye yüzüne baktım. Hayır. Hiç görmediğim kadar ciddi ve içtendi. Şefkatle uzanıp elimi tuttu.</p>
<p class="calibre3">"..Bak, daha ilk adımda afallayıp kaldın. Haklıymışız değil mi? Senin bu gizemli ilişkiyi öğrenmeni, sandığın gibi mutsuz olmadığımı bilmeni istiyorum. Ölümümden sonra çalışma odama bir göz at. Birçok ipucu bulabilirsin. Olayları özel bir yöntemle not ettim. Daha doğrusu notaladım. Aklını çalıştırırsan her şeyi kolayca çözebilirsin. Ama öğrendiklerini kesinlikle kendine sakla, başkasının haberi olmasın lütfen. Hele annenin üzülmesini istemem. Kusura bakma, daha fazla açıklama yapamayacağım. İzinli değilim. Bu bulanık özetle yetinmek zorundasın. Tamam mı yavrum?"</p>
<p class="calibre3">Bu karanlık sözlere açıklık getirmesini istemeliydim ama içime bir ürküntü çökmüştü. Keşke o aptal soruyu sormasaydım. Babamın bu hasta yanını bilmeden yaşayıp gidecektim. Sesim miyavlar gibi çıktı.</p>
<p class="calibre3">"Tamam."</p>
<p class="calibre3">Rahatlayıp başka konulara atladı. O garip sözden, eve gidince tıpatıp not etmek için kafama kazımaya çalışıyordum, neler söylediğine dikkat edemedim.</p>
<p class="calibre3">Ayrılmadan önce, evin önünde, yüzümü iki elinin arasına aldı. "İnan ki.." dedi, "..her şeyi anlattım. O çapraşık olayı, böyle eksiksiz özetlemeyi nasıl becerdim, ben de şaşıyorum. Hikâyeyi öğrendiğin zaman, bu açıklamamı sen de beğenecek ve çok eğleneceksin!"</p>
<p class="calibre3">Burnumun ucundan öptü ve lastikleri öttürerek uzaklaştı. Gece yarısı Sanem'i uyandırıp babamın söylediklerini anlattım. Onun da aklı karıştı.</p>
<p class="calibre3">"Amma boktan iş. Olağanüstü varlık.. Ses ve görüntü olarak beliren mucize.. Çeşitli kişilikler.. Somutlaşma.. Yarın toplanalım!"</p>
<p class="calibre3">Yaprak, Dr. Drake'in Anormal Davranışlar Psikolojisi adlı kitabını getirmişti. Doktor dayısından almış. Hayal görme, ses duyma, musallat fikir, masal uydurma gibi bölümleri tarayıp babamdaki belirtileri içeren hastalıkları saptadık: idrak ya da heyecan bozukluğu, psikasteni, nevrasteni, yaş dönümü melankolisi, mania, bunama...</p>
<p class="calibre3">Hangisiydi babamınki? Koca adamı zorla doktora götüremeyeceğime göre, ne yapmam gerekiyordu? Her kafadan bir ses çıkıyordu. Sanem, "Bir kadından söz ettiğini söylemiştin.." dedi sıkıntıyla, "..neydi adı?"</p>
<p class="calibre3">"Ee, şey, Azize."</p>
<p class="calibre3">"Kimmiş?"</p>
<p class="calibre3">"Sormak aklıma gelmedi."</p>
<p class="calibre3">"Aptal sen de! Belki o kadın bizi aydınlatabilirdi."</p>
<p class="calibre3">Ertesi günü öğle tatilinde yayınevine damladım. Oradan buradan konuşarak hamburgerlerimizi yerken, aklıma gelivermiş gibi Azize’nin kim olduğunu sordum. Sükûnetle, "Albertina'yı biliyorsun.." dedi.</p>
<p class="calibre3">"Evet."</p>
<p class="calibre3">"..Onun can yoldaşı. Nazik, ürkek, anneanne olduktan sonra metafizik olaylara merak sarmış, platonik bir hanımefendi."</p>
<p class="calibre3">O an ayıldım. Asıl anahtar kişi Albertina'ydı elbette. Ayrılırken arabasını verdi.</p>
<p class="calibre3">"Güle güle kullan kızım. Kendine ve ona iyi bak."</p>
<p class="calibre3">Büroya arabayla gittim. Herkesin artık bir arabam olduğunu öğrenmesi için klakson çala çala park ettim. Hata etmişim. Herkese çay ısmarlamak zorunda kaldım. Başım boşalınca Sanem'i arayıp konuşmayı aktardım. "Tamam, Albertina'yı bulmayı bana bırak!" dedi.</p>
<p class="calibre3">Bir hafta sonra telefon etti.</p>
<p class="calibre3">"Ulaşabildiğim bütün hocalar ve eski öğrencilerle konuştum. Küçük adı Albertina olan birini ne tanıyan var, ne de hatırlayan. Bugün de en mini eteğimi giyip fakülte sekreterini ziyaret ettim. Zavallıcık yardım için çırpındı."</p>
<p class="calibre3">"Sonuç?"</p>
<p class="calibre3">"Kayıtlarda da öyle biri görünmüyor!"</p>
<p class="calibre3">Kahretsin!</p>
<p class="calibre3">Babam hayalle gerçeği birbirine mi karıştırıyordu, ne? Yoksa kurduğu hayal dünyasını tümüyle gerçek sanmaya mı başlamıştı? Sorguya da çekemezdim. Huylanıp içine kapanacağından korkuyordum. Nazan, "Sakin olun.." dedi, "..adına bakılırsa kadın İtalyan."</p>
<p class="calibre3">"Belki de Ispanyoldur."</p>
<p class="calibre3">"Niye İsviçre'nin İtalyan kesiminden olmasın?”</p>
<p class="calibre3">"Öyleyse bütün bu elçiliklerin hepsiyle ilişki kurup.."</p>
<p class="calibre3">"Mısır tarihiyle ilgilendiğine göre.."</p>
<p class="calibre3">"Sanat çevrelerini yoklarsak.."</p>
<p class="calibre3">Araştırma alanı büyüdükçe büyüdü. Nereye el atsak, aynı yanıtı alıyorduk:</p>
<p class="calibre3">"Tanımıyoruz.</p>
<p class="calibre3">O güne kadar gerçek bizim için kolay algılanır, göz önünde duran, düz bir şeydi. Bu kanımız ağır ağır devrilip parçalanmaya, ayrışıp toz olmaya başladı. Gerçeğin sıradan bir zerresi olan bir adamda bile kurcaladıkça yeni özellikler, beklenilmez çizgiler, saklı köşeler ortaya çıkıyordu.</p>
<p class="calibre3">Yürüttüğümüz soruşturmadan habersiz olan babam yine ayda bir, eli kolu dolu gelip mutfağa giriyordu. Hiçbir anormal davranışı yoktu. Kaygı ve kuşku içinde yaşamaktan yorulmuştum. Bir yemekte her şeyi göze aldım.</p>
<p class="calibre3">"Baba!"</p>
<p class="calibre3">"Evet kızım?"</p>
<p class="calibre3">"Biliyor musun, biz sekiz aydır Albertina'nın izini kovalıyoruz. Hiç kimse hatırlamıyor, tanımıyor, bilmiyor. Ne demek bu?"</p>
<p class="calibre3">Çok güldü.</p>
<p class="calibre3">"Albertina kadıncağızın takma adı da ondan."</p>
<p class="calibre3">"Niye söylemedin?"</p>
<p class="calibre3">"Sormadın ki. O takma adın ilginç bir öyküsü de vardır. Dinlemek ister misin?"</p>
<p class="calibre3">Aptal aptal başımı salladım.</p>
<p class="calibre3">"Yıllar önce, Albert Einstein'a ilişkin çok ilginç bir belge bulmuş, bana yolladı. Bayıldım. Belge benim ve onun hayata bakışımızı ve tavrımızı özetliyordu. Bunun üzerine bu buluşundan dolayı ona 'Albertina' adını taktım. Adı aramızda öyle kaldı gitti. O anlamlı belge çalışma odamda, bir yerde duruyor."</p>
<p class="calibre3">Nasıl olsa ok yaydan çıkmıştı, "Albertina ile tanışmak istiyorum" dedim. Sahici bir üzüntüyle içini çekti.</p>
<p class="calibre3">"Ben de tanımanı isterdim ama yazık ki geç kaldın, kızım. Bir süre önce çekti gitti. Kaç zamandır, koşulların zorlaştığından, eskisi gibi dirençli, yürekli olmadığından yakınıp duruyordu. Caydıramadım. Eşi bulunmaz bir insandı. Azize'yle anıp duruyoruz."</p>
<p class="calibre3">Birden ayağa fırladı.</p>
<p class="calibre3">"Eyvah! Köfteler yanacak!"</p>
<p class="calibre3">Bir tabak nar gibi kızarmış köfteyle döndü. Özenle sofraya yerleştirdi. Yüzünden yaşama sevinci akıyordu. İmrenerek baktım.</p>
<p class="calibre3">Benden on kat daha sağlıklı görünüyordu.</p>
<p class="calibre3">Bir süre sonra sigarayı bıraktı, içkiyi azalttı, sabahları Ey mir gölünün çevresinde yürüyüşe başladı. Benden yüz kat sağlıklı oldu.</p>
<p class="calibre3">ÜÇ doktor önümüzden geçip odaya girdi. Asım Efendi, "Öndeki başhekim.." diye fısıldadı, "..Babanın iyi arkadaşıdır." Az sonra bizimkiler dışarı çıktılar. Annem bir açıklama yapmaya gerek görmeden, "Araban nerede.." dedi, "..Gidiyoruz. Birkaç gün bende kalacaksın!"</p>
<p class="calibre3">Kötü habere yalnız yakalanmaktan korkuyordu anlaşılan.</p>
<p class="calibre3">Yol boyunca annemle teyzem kendi aralarında konuştular. Doktorlar, 'ilk yirmi dört saatin çok kritik olduğunu' söylemişler. Pek umutlu değillermiş.</p>
<p class="calibre3">Kapıyı kara kuru, uyanık bir hizmetçi açtı. Bizimkiler salona geçtiler. Kaç yıldır görmediğim çalışma odasının kapısı aralık duruyordu. Birlikte oturmamak için oraya kaçıp kapıyı kapadım. Birden ilk gençlik günlerime dönmüş gibi çarpıldım, ezildim, anlatılmaz duygular içinde donup kaldım.</p>
<p class="calibre3">Uzanıp kitap okuduğu, geceleri yattığı altı çekmeceli divan, masası, modası geçmiş siyah telefon, Erica marka daktilo, küçük bir radyo, kolonya şişesi, o güzel kuğu biblosu, pencerelerinin rengi atmış perdeleri, duvarlarda hat örnekleri, fildişi üzerine yapılmış bir minyatür, bir Nuri iyem resmi, çıngıraklı saat, ud, Albert Einstein'ın acayip bir posteri, kapının arkasında kırk yıllık sabahlığı, rafları dolduran binlerce kitap... Dalıp gitmişim. Hizmetçi kapıdan başını uzattı.</p>
<p class="calibre3">"Yemek hazır. Ablanız da geldi."</p>
<p class="calibre3">Ablamla şöyle bir kucaklaştık. Uçak gecikmiş. Annem sofrada, "Sabah başkalarının yanında söyleyemedim.." dedi, "..dün akşam çok sinirli geldi eve. Kaç zamandır ilk kez çok fazla içti. Yeniden sigaraya da başladı. Birini söndürüp öbürünü yakıyordu. Olacağı buydu. İnsan kendine bu kadar eziyet eder mi? Sorumluluklarını düşünmez mi? Bir hal olsa, ben ne yaparım?"</p>
<p class="calibre3">Babamı nazikçe çekiştirmeye başladılar. Daha ilk günden olay çıkarmamak için kuzu kuzu dinledim. Tek yapabildiğim, kahveyi beklemeden sofradan kalkmak oldu. Çalışma odasındaki ikinci telefondan Saneme durumu bildirdim. Şefi arayıp birkaç gün izin istedim. Zorlukla verdi pezevenk. O öfkeyle saatin zembereğini köküne kadar kurdum, oyalanayım diye masanın üzerini topladım. Hizmetçi divanın ayak ucuna gecelik mecelik bıraktı. Vakit geçmek bilmiyordu. Masanın karşısındaki kitaplık raflarında birçok dosya, defter, kupür, kâğıt ve broşür yığılmış duruyordu. Düzenlemeye giriştim. Bir rafın en arkasına saklanmış, sarı, kalın bir defter geçti elime. Aaah! Babamın her akşam odasına çekilip bir şeyler yazdığı o eski defterdi bu. Merakla karıştırdım. İlk yirmi, otuz sayfası, günlük ve aylık hesaplar, bono tarihleri, telefon numaraları, ad-resler, karışık notlarla doluydu. Derken altı çizilmiş bir tarih:</p>
<p class="calibre3">"18 Ocak 1962, Perşembe"</p>
<p class="calibre3">Altında, o güzel, okunaklı el yazısıyla yazdığı notlar var.</p>
<p class="calibre3">"İstifa ettikten sonra, o güne kadar beni o kadar pohpohlayan insanların hiçbiri yardım elini uzatmadı. Bulabildiğim işlerden de mutlu olmadım. Dertleştiğim bir arkadaşımın yaptığı tavsiye kaç zamandır kafamı kurcalıyordu. Son çalıştığım yerde karşılaştığım onur kırıcı bir olay üzerine, bu tavsiyeye uyarak, bir kırtasiye dükkânı açmaya karar verdim. Defter, kalem, dosya kâğıt, mürekkep... Hepsi kırk yıllık dostlarım.</p>
<p class="calibre3">İki aylık bir hazırlıktan sonra, bu sabah dükkânı besmeleyle açtım. Küçük bir yer. Rafların, dolapların, tezgâhın resmini kendi zevkime göre çizmiştim. Komşu dükkân sahipleri hayırlı olsuna geldiler. Eski işimi kimden öğrenmişlerse bana 'hoca' diyorlar. Bir tuhaf oldum. Öğleye doğru ilk müşteri geldi. Yaşlı bir kadın. Bir mektup zarfı istiyordu. Para almaya utandım. Ara sokaktaki aşçıda yedim öğle yemeğini. Akşama kadar kimse uğramadı. Bir daha bakarım diye Âşık Paşazade'nin tarihini yanımda getirmiştim. Onu okuyarak vakit öldürdüm. Akşam birkaç kişi birden sökün etti. Elim ayağım birbirine dolandı. Zarar yok, zamanla alışırım ama ya öğrencilerim gelirse, o zaman ne yaparım? O kadar sevip saydıkları, önemsedikleri hocalarını, ıvır zıvır satarken, paket yaparken görmeleri olasılığı içimi titretti. Akşam karımın annesiyle kız kardeşi yemeğe kaldılar. Üçü bir olup.. Neyse. Gece uyuyamadım."</p>
<p class="calibre3">Divana çöküp ağlayarak defteri karıştırmaya devam ettim. 19 Ocak Cuma ve 20 Ocak Cumartesi günlerinin gelir ve giderlerini not etmiş. Gelir, giderin onda biri bile değil. 22 Ocak Pazartesi hakkında kısa bir not düşmüş ama nedense, dikkatle karalayıp okunmaz hale getirmiş. Arkasından gelen birçok sayfayı da yırtmış. Birdenbire salakladım. Bundan sonraki sayfalar anlaşılmaz bir yazı ile devam ediyordu. Harfler, sayılar, işaretler..</p>
<p class="calibre3">2CJ2 m6728<span class="apple-tab-span">	</span>1962<span class="apple-tab-span">	</span>x6r86m56</p>
<p class="calibre3">5682.46.<span class="apple-tab-span">	</span>5681676r6Q<span class="apple-tab-span">	</span>co!6716r2<span class="apple-tab-span">	</span>53q3. □ 3</p>
<p class="calibre3">437q316r2ml6 7=.24=. 76zm676 D6r6r ,=r42m</p>
<p class="calibre3">x3.ü3 h=r 8=7 568Q+ 52r 6.1+m □+z6.42</p>
<p class="calibre3">t=Q 52r 67r2.t272 521= 3.3tm6D<span class="apple-tab-span">	</span>28t=m27</p>
<p class="calibre3">©r3m</p>
<p class="calibre3">86tr6.x ,©t687©.3.46.<span class="apple-tab-span">	</span>=82.1=.=r=C<span class="apple-tab-span">	</span>76zm682</p>
<p class="calibre3">□©167<span class="apple-tab-span">	</span>52r<span class="apple-tab-span">	</span>82fr=<span class="apple-tab-span">	</span>3743r43m&nbsp;</p>
<p class="calibre3">53 7wll6 53t3.<span class="apple-tab-span">	</span>®16716r2<span class="apple-tab-span">	</span>4383.x 437q316r2m2 86D16m646. 6x2 □ x6 76z65212r42ın</p>
<p class="calibre3">Neydi bu? Kopt yazısı mıydı? Yoksa bilmediğim bir hesap biçimi mi? Yemeğe kadar sayfaları hızla karıştırıp yazıyı ya da hesabı sökmeye çalıştım ama nafile.</p>
<p class="calibre3">Teyzem gitmiş. Babam daha komadan çıkmamış. Sonra kırık dökük cümlelerle güncel konulardan söz ettik. Gerginlik giderek azaldı. Sofrayı birlikte kaldırdık. "Telefona ben bakarım.." dedim, "..siz istediğiniz zaman yatın."</p>
<p class="calibre3">Kapıyı açık bırakıp defterin başına geçtim. Kaç işaret kullanıldığını saptamak için sayfaları taramaya başladım. Gün ışırken iş bitti. Sonuç şaşırtıcıydı. O karmakarışık yazıda sadece 23 işaret varmış.</p>
<p class="calibre3">Sekiz Türkçe harf &nbsp; &nbsp; <span class="apple-tab-span">	</span>f h j l m r t z</p>
<p class="calibre3">Üç yabancı harf<span class="apple-tab-span">	</span>q (0 x</p>
<p class="calibre3">Yedi sayı<span class="apple-tab-span">		</span>2345678</p>
<p class="calibre3">Bir hesap işareti<span class="apple-tab-span">	</span>=</p>
<p class="calibre3">Bir geometri biçimi<span class="apple-tab-span">	</span>□</p>
<p class="calibre3">Üç noktalama işareti &nbsp; &nbsp;. , ( &nbsp; &nbsp; &nbsp;&nbsp;</p>
<p class="calibre3">Ne Kopt alfabesiydi bu, ne de yeni bir hesap biçimi. Babamın sözünü ettiği gizemli notlardı bunlar! Defteri telaşla çantama tıktım. Annem kalkınca yattım. Öğleye doğru uyandım. Salonda kahvelerini içiyorlardı. Sabahleyin haber vermişler, babam komadan çıkmış ama durumu hâlâ kritik olduğu için bugün görmemiz mümkün değilmiş. Boş versene. Yıldırım gibi giyindim.</p>
<p class="calibre3">"Çabuk dönerim!"</p>
<p class="calibre3">Rica ettim, yalvardım, ayartmaya çalıştım, şirretlik ettim, yine de babamı göstermediler. Boklar! Bir kırtasiyeciye uğrayıp defterin fotokopisini çektirdim. Fotokopi tomarını&nbsp;</p>
<p class="calibre3">eve bırakıp geri döndüm. Defteri özenle eski yerine yerleştirdim.</p>
<p class="calibre3">Annemin geçmiş günleri kurcalayacağından kuşkulanıyordum. Ablamla uzun uzun çocuktan söz ederek korkumu boşa çıkardı. Yüzünü her zamanki gibi kreme bulayıp tam saatinde yattı. Ben de uzandım.</p>
<p class="calibre3">Sabah babamı ziyaret edebileceğimizi bildirdiler. Annem ve ablamla birlikte hastaneye koştuk.</p>
<p class="calibre3">Of!</p>
<p class="calibre3">Yüzü kara sarı, dudakları kurumuş, tıraşı uzamış. Ta uzaklardan bakan iki kocaman göz. Bizi görünce gülümsemeye çalıştı, yüzü dağılmış gibi oldu. "Beni eve götürün!" dedi. Annem ayak ucuna oturdu.</p>
<p class="calibre3">"Bir süre daha burada kalmamız gerekiyor. Sabırlı ol Doğan."</p>
<p class="calibre3">Babam gözleri yaşarınca başını duvara çevirdi. Kendimi büyük ayrılığa hazırlamalıydım.</p>
<p class="calibre3">Babam sönmek üzereydi.</p>
<p class="calibre3">O gün ablam İstanbul'a uçtu. Annem babamın yanında kalacaktı. Evime döndüm. Sanem'i çağırıp olanları anlattım, fotokopi tomarını önüne koyup işaretlerin listesini verdim.</p>
<p class="calibre3">"23 işaretten kurulu özel bir şifreyle yazmış."</p>
<p class="calibre3">Dikkatle inceledi.</p>
<p class="calibre3">"Karma bir şifre. Bu yalnız çözmeyi değil, yazmayı da zorlaştırır ama baksana, Doğan Hoca çalakalem yüzlerce sayfa doldurmuş. Belki de şifre, okumayı ve yazmayı kolaylaştıran bir özellik taşıyor. Ama nedir o özellik? Sonra işaret sayısı da Türk alfabesine göre az. Eksik altı harfi nasıl karşılıyor? Üstelik üç tane de yabancı harf var: q, x ve &lt;£. Belki de orijinal metin Türkçe değil. Öyleyse nece?"</p>
<p class="calibre3">"Babam, 'aklını çalıştırırsan çözebilirsin' demişti. İkimizin de iyi bildiği tek ortak dil var, o da Türkçe."</p>
<p class="calibre3">"Pekâlâ. Başka olasılıklarla vakit kaybetmeyelim."</p>
<p class="calibre3">Önce ansiklopedilere baş vurduk. Şifreleme teknikleri hakkında verilen bilgiler pek yüzeyseldi. Ertesi akşam Nazan'la Yaprak da yardıma geldiler. Bir sonuç alamadık. Sanem, "Edgar Ailen Poe'nun bir hikâyesi olacak.." dedi, "..kimi kafalı, korsanlı bir hikâye. Adam bir şifreyi çözer. Nasıl çöz düğünü de uzun uzun anlatır. Onu bulursak.."</p>
<p class="calibre3">Nazan öğleyin heyecan içinde telefon etti.</p>
<p class="calibre3">"Buldum. Hikâyenin adı Altın Böcek."</p>
<p class="calibre3">Cumartesi öğleyin kızlarla biraraya geldik. Hikâyeyi birlikte okuduk. Altın Böcek'teki şifreli metin çok kısaydı ve İngilizcenin özelliklerine göre düzenlenmişti. Ama bir yararı oldu, işaretlerin sayısı ve tekrarı ile dil arasındaki bağlantıya dikkatimizi çekti.</p>
<p class="calibre3">Nazan, "Adım adım gidelim.." dedi, "..tek işaretli bir sözcükle başlayacağız. Üçüncü tekil kişiyi belirten 'o' zamirini arayacağız."</p>
<p class="calibre3">Rastgele birkaç sayfa taradık. Omega harfi birçok yerde tek başına kullanılmıştı. Nazan sevinçle bağırdı.</p>
<p class="calibre3">"İşte bu kadar! Omega eşittir 'o'."</p>
<p class="calibre3">İki de örnek buldu.</p>
<p class="calibre3">"Buyrun! Bu ne?"</p>
<p class="calibre3">"Omega ve ’f harfi."</p>
<p class="calibre3">"Yani?"</p>
<p class="calibre3">"Of!"</p>
<p class="calibre3">"Omega ve 't' harfi?"</p>
<p class="calibre3">Bir ağızdan haykırdık.</p>
<p class="calibre3">"Ot!"</p>
<p class="calibre3">Hepimize bir şevk geldi. Şifreyi çözüyorduk.</p>
<p class="calibre3">"Devam! Şimdi iki işaretten oluşan grupları saptayacağız. İki harfli bir sözcükte bile en azından bir sesli bulunması gerektiğine göre, sesli harfleri bulup.."</p>
<p class="calibre3">"Ukalalığı kes de taramaya başlayalım!"</p>
<p class="calibre3">Sayfaları bölüşüp taradık. Karanlık basarken Yaprak kendini divana attı.</p>
<p class="calibre3">"Benden paso!"</p>
<p class="calibre3">Gerçekten hepimiz yorulmuştuk. Çalışmayı durdurduk. Gitmek için kalktılar. Saneme. "Bari sen kal," dedim.</p>
<p class="calibre3">"Kalamam. Ağabeyimin oğluna söz verdim, yarın sabah Kuğulu Park'a götüreceğim."</p>
<p class="calibre3">Yemek yerken, fotokopiyi bir daha gözden geçirdim. Her şey şu basit, çocukça, sefil işaretlerin içindeydi ve çözemiyorduk. Hani kolaydı baba?</p>
<p class="calibre3">Bütün gece harf, sayı ve işaretlerle boğuşup durdum. Öğle üzeri başım ağrıyarak uyandım. Yorgunluktan dökülüyordum. Yıkanıp çaydanlığın altını yaktım. Kapım yıkılacak gibi çalınıyordu. Açtım. Kapının boşluğunda Sanem duruyordu.</p>
<p class="calibre3">"Hayrola?"</p>
<p class="calibre3">Yüzü bir garipti.</p>
<p class="calibre3">"Oğlanı eve bırakıp apar topar sana koştum."</p>
<p class="calibre3">İçeriye hücum etti.</p>
<p class="calibre3">"Şu işaretler listesini getirsene!"</p>
<p class="calibre3">"Ne oldu?"</p>
<p class="calibre3">"Gevezelik edeceğine koş!"</p>
<p class="calibre3">Başucumdan ilk sayfayla listeyi kapıp geldim.</p>
<p class="calibre3">"Bu yıl okula başlayacak diye annesi oğlana, harfleri öğreten resimli bir kitap almış, 'Oyundan sıkılırsa bununla oyalanır' dedi. Kitabı çantama sokuşturdu. Oğlandan önce ben sıkıldım, oyalanmak için kitaba bir göz attım.."</p>
<p class="calibre3">"Evet?"</p>
<p class="calibre3">"..A harfinin karşısında anahtar resmi vardı, B harfinin karşısında bardak resmi, C’nin karşısında cami resmi. Nesnelerin adlarının ilk harfine dayanan basit bir yöntem. Kafamda dünden beri işaretler uçuşup duruyor zaten. Bu yöntemle şifre arasında bir çakışma oldu. Doğan Hoca galiba bu yolu kullanmış. Eğer öyleyse.."</p>
<p class="calibre3">Çılgın gibi masanın başına geçtik. Şifreyi bu yöntemi kullanarak çözmeye çalıştık ve başardık.</p>
<p class="calibre3">2 (iki)<span class="apple-tab-span">	</span>i / ı [Yuh! Ne kolaymış!]</p>
<p class="calibre3">3 (üç)<span class="apple-tab-span">	</span>ü/u</p>
<p class="calibre3">4 (dört)<span class="apple-tab-span">	</span>d</p>
<p class="calibre3">5 (beş)<span class="apple-tab-span">	</span>b</p>
<p class="calibre3">6 (altı)<span class="apple-tab-span">	</span>a</p>
<p class="calibre3">7 (yedi)<span class="apple-tab-span">	</span>y</p>
<p class="calibre3">8 (sekiz)<span class="apple-tab-span">	</span>s / ş</p>
<p class="calibre3">, (virgül)<span class="apple-tab-span">	</span>v &nbsp; &nbsp;[Ne cin adammış şu babam</p>
<p class="calibre3">. (nokta)<span class="apple-tab-span">	</span>n</p>
<p class="calibre3">((parantez)<span class="apple-tab-span">	</span>P</p>
<p class="calibre3">Biraz zorlandıktan sonra, kalanları da çözdük.</p>
<p class="calibre3">= (eşit)<span class="apple-tab-span">	</span>e</p>
<p class="calibre3">x (çarpı)<span class="apple-tab-span">	</span>c / ç [Dün bunu ’iks' harfi sanmıştık.]</p>
<p class="calibre3">9<span class="apple-tab-span">	</span>g / ğ [Bu harf için biçim yakınlığından yararlanmış.]</p>
<p class="calibre3">(o (omega)</p>
<p class="calibre3">□ (kare)<span class="apple-tab-span">	</span>o &nbsp; &nbsp; [Bir bunu çözebilmiştik dün]</p>
<p class="calibre3">k</p>
<p class="calibre3">Bir türlü içinden çıkamadığımız şifreyi yarım saatte çözmüş olmak, ikimizi de sersemletmişti. Sanem ilk sayfayı önüne çekti. "Dur!.." diye fırladım yerimden, "..sakın ben gelmeden okuma!" İki koca fincan kahve yapıp getirdim. Birer zafer sigarası yaktık. İlk satırları okuduk.</p>
<p class="calibre3">"2 Mayıs 1962, Çarşamba</p>
<p class="calibre3">Başından başlayarak, olayları bugünkü duygularımla yeniden yazmaya karar verdim. Çünkü her şey başka bir anlam kazandı. Tek bir ayrıntıyı bile unutmak istemiyorum. Satranç notasyonundan esinlenerek, yazması kolay bir şifre uydurdum. Bu yolla bütün olayları, düşünce ve duygularımı açıkça saklamadan yazabilirim."</p>
<p class="calibre3">Daha babam yaşarken, o kadar merak ettiğim gizli bahçesine girmiştim sonunda. Ürperdim. Sanem kendini kaptırmış, heyecanlı heyecanlı konuşup duruyordu. .</p>
<p class="calibre3">"Satranç oyunlarını yazmaya, notasyon yani notalama deniyor. O yazıda şah ’Ş' ile, vezir 'V' ile filan gösterilir. Oğlanın alıştırma kitabındaki yöntemin bir benzeri. Baban 'notaladım' diyerek yöntemini açıklamış ama kaz olduğumuz için anlamadık. Noktalama işaretlerini kullanamadığı için kelimeleri ayrı yazmakla yetiniyor, cümle bitince de aşağıdaki satıra geçiyor. Ama insan okurken, gerekli işaretleri kafasından ekle-yebiliyor. Söz gelimi.."</p>
<p class="calibre3">Sessizliğimden huylanıp başını çevirdi. Ağladığımı görünce sarıldı.</p>
<p class="calibre3">"Affedersin."</p>
<p class="calibre3">Babamın anıları ile başbaşa kalayım diye gitmek istedi. Bırakmadım.</p>
<p class="calibre3">"Hayır! Defteri birlikte okuyacağız. Okumadan duramayacağımı biliyorum. Bir başıma okumaktan da, neden bilmem, korkuyorum.”</p>
<p class="calibre3">"Peki canım."</p>
<p class="calibre3">Kaldığımız yerden devam ettik.</p>
<p class="calibre3">22 OCAK 1962 Pazartesi günü öğleye doğruydu. Gazete okuyordum. Çok partili siyasi hayat yeniden başlamıştı. Gazeteler gelecek için umut vermeyen haberlerle dolu. Kasaba politikacıları çoğunlukta. Dükkânın önünden geçen bir gölgenin yavaşlayıp durduğunu fark ettim. Başımı kaldırdım. Biri, kapının buğulanmaya başlamış camından, dikkat ve hayretle bana bakıyordu. Saldırıp kapıyı açtı ve neşeyle haykırdı.</p>
<p class="calibre3">"Hocaaaam!"</p>
<p class="calibre3">"Arzu!"</p>
<p class="calibre3">Eski bir öğrencimdi. Korktuğum sahne sonunda gelip çatmıştı işte.</p>
<p class="calibre3">"Yeniden karşılaşmak ne güzel! Ama siz ne arıyorsunuz burada?"</p>
<p class="calibre3">Tedirginliğimi belli etmemeye çabalayarak, "Çalışıyorum &nbsp;kızım.." dedim, "..Burası benim. Yeni açtım.."</p>
<p class="calibre3">"Üniversite?"</p>
<p class="calibre3">"Ayrılalı bir yıldan fazla oldu."</p>
<p class="calibre3">"Neden?”</p>
<p class="calibre3">Sorusunu, geçmişime kıyamadığım için sudan bir yanıtla geçiştirmek istemedim. Olayı anlattım. "Ah! Duymamıştım.." diye sızlandı, "..Okulla hiç ilgim kalmadı ki. Kaç zamandır gazete bile okuyamıyorum. İki yaşında bir kızım var."</p>
<p class="calibre3">Saygıyla elimi tuttu.</p>
<p class="calibre3">"Size yakışanı yapmışsınız, Hocam. Keşke herkes sizin gibi davransa."</p>
<p class="calibre3">Dükkâna göz attı.</p>
<p class="calibre3">"Ne kadar şirin olmuş burası. Çok beğendim. Hayırlı olsun.</p>
<p class="calibre3">Bir bardak çay ikram edebilmeyi çok isterdim ama ocak almayı akıl edememiştim. Karım haklı. Pratik, işbilir biri değilim. Kahveden çay getirtebileceğimi söyledim. İstemedi. Ayak üstü eski günlerden söz etti. Bir özlem dalgası, zorlukla kurduğum derme çatma seti yıkıp içimi kapladı. Fakültedeki odam, dersler, geziler, sanat ve insanla dolu zengin saatler...</p>
<p class="calibre3">Kızının yemek vaktiymiş, telaş içinde ayrıldı. Neşeli, afacan, sevimli bir öğrencimdi. Sade, sakin, güzelce bir genç kadın olmuş, istifamı içtenlikle desteklemesi gururumu okşadı. Hele yeni işimi, hatta tezgâh başında oturmamı bile çok doğal karşılaması, içimi az çok rahatlattı.</p>
<p class="calibre3">Akşam karıma, belki bir daha düşünmesine yardımı olur umuduyla, bir öğrencimin dükkâna uğradığını söyleyerek, gönül alıcı sözlerini aktardım. Burnu titreyerek, "İstifanı alkışladığına, senin basit bir esnaf olmanı da yadırgamadığına göre.." dedi, " ..öğrencin ya çok aptal, ya pek basit biri olmalı."</p>
<p class="calibre3">Bana olan kızgınlığını anlıyordum ama sırf beni yüreklendirdi diye iyi niyetli bir öğrencimi aşağılaması çok canımı sıktı. Çocuklar gözlerini açmış bizi izliyorlardı. Kendimi zorlukla tuttum. Yemek biter bitmez, odama çekilip günlük gelir ve gideri kaydettim, sonra da uduma sarıldım. Çok aptal ve pek basitmiş ha! Sen dünyaya bir büyük modaevinin vitrinine bakar gibi bakarken, o kızcağız insan, çevre, çağ ve sanat arasındaki ilişkileri çözmek için beyninin terini akıtıyordu be! Birden yeni duyulan Azeri bir türkünün nakaratı geldi aklıma. Nasıl olsa adından söz etmemiştim. Çekinmeden söyledim.</p>
<p class="calibre3">Ay benim Arzu kızım</p>
<p class="calibre3">Ömrümün yazı kızım</p>
<p class="calibre3">Sesimi gitgide yükselterek içimi iyice boşaltıp rahatladım. Karım yattıktan epey sonra yatağa girdim. Hay soğuk nevale! Dokunmayayım diye yatağın ta öbür ucuna çekilip büzülmüş. Yorgun başımı yastığa gömdüm.</p>
<p class="calibre3">Fakültedeki çopur odacı bile gözümde tütüyordu.</p>
<p class="calibre3">Sabah dükkânı isteksizce açtım. Gelen pek az. Öğleden sonra Arzu, gülerek içeri daldı. Elinde büyükçe bir paket vardı.</p>
<p class="calibre3">"Bugün töresince hayır dilemeye geldim, Hocam. Dün hazırlıksız yakalanmıştım. Üstelik beni çok da üzmüştünüz. Ne diyeceğimi bilememiştim. Onun için dünü yok sayıyorum. Bakın size ne ciciler aldım."</p>
<p class="calibre3">Paketi açıp içindekileri tezgâhın camı üzerine sıraladı. Ufak bir elektrik ocağı, çay takımı ve gerekli her şey. Ağzım kurumuştu, "Seni üzecek bir şey yaptığımı sanmıyorum," diye kekeledim. Kabanını çıkarıp, "Lavabo nerede?" diye sordu. Dükkânın arkasındaki küçük aralığı gösterdim. Çaydanlığı yıkarken, "Üzdünüz tabii.." dedi, "..Sanki küçük düşürücü bir iş yaparken yakalanmış gibiydiniz. Gözlerinizi kaçırıp duruyordunuz. Ne olmuş yani? Ahi Evren de dericiydi!"</p>
<p class="calibre3">Omuzunun üzerinden baktı.</p>
<p class="calibre3">"Biliyor musunuz, benim idealim de bir kitabevi açmaktı. Kalın raflar, meşe lambrilerle kaplı duvarlar, bronz kollu ağır kapılar, vitraylar.."</p>
<p class="calibre3">"Yahu, babanın kitabevi de tıpkı böyle! Kızın anlattığı gibi!"</p>
<p class="calibre3">İçini çekti.</p>
<p class="calibre3">" ..Yazık ki kocamı razı edemedim."</p>
<p class="calibre3">Çeyrek saat sonra çay hazırdı. İskemlelerden birini tezgahın arkasına taşıdı. Çaylarımızı getirdi. Karşılıklı oturup birer de sigara yaktık. Lanet olası bakışlarım ikide bir biçimli bacaklarına kayıyor. Diz kapakları gamzeliymiş. Bilekleri ince. Kendimi zorlukla toparladım.</p>
<p class="calibre3">"Yaşlı başlı bir hoca değildiniz. Arkadaş gibi davranırdınız. Hiçbirimizi azarlamazdınız. Öyle olduğu halde, sizden ödümüz kopardı nedense. Bir gün sizinle böyle oturup konuşabileceğimi hayal bile edemezdim.."</p>
<p class="calibre3">Sevgiyle baktım.</p>
<p class="calibre3">" ..Üniversiteli olmuştuk ama yumurtadan yeni çıkmış civcivlerden pek bir farkımız yoktu ki Hocam. Savaş yıllarının sıkıntıları içinde büyümüş, kuralı ve yasağı bol bir toplum içinde yetişmiştik. Bugünküler gibi serbest değildik. Şimdiki gençlere imrenmiyorum desem yalan olur. Kısacası biraz gelişmiş bir çocuk gibiydik. Sizin gözünüzde hep çocuk kaldık."</p>
<p class="calibre3">Gözlerimi aradı. "Evet kızım," dedim. Hepsi çocuğumdu. Tatlı tatlı güldü.</p>
<p class="calibre3">"Bu tutumunuz önceleri hoşumuza gidiyordu, ne var ki ileri sınıflara geçince, bazı arkadaşların canını sıktığını söylemeliyim."</p>
<p class="calibre3">Meraklandım.</p>
<p class="calibre3">"Neden?"</p>
<p class="calibre3">"Ama hocam.."</p>
<p class="calibre3">"Rica ediyorum!"</p>
<p class="calibre3">"Şey.. Şöyle anlatayım. Bilirsiniz, öğrenciler hocalara bir ad takarlar."</p>
<p class="calibre3">"Benimki neydi?"</p>
<p class="calibre3">"Sizin çok adınız vardı. Her içerleyen kız bir ad takıyordu."</p>
<p class="calibre3">Huylandım.</p>
<p class="calibre3">"Ne gibi adlar?"</p>
<p class="calibre3">Pembeleşerek, "Hacı Baba, Kardan Adam, Molla Bey, Muhterem Peder filan gibi bir şeyler işte." diye mırıldandı.</p>
<p class="calibre3">Babama taktıkları adlara çok güldük.</p>
<p class="calibre3">"Efendim?"</p>
<p class="calibre3">Nasıl şaşkın bakmış olacağım ki gülmesi tuttu. Neşeyle payladı.</p>
<p class="calibre3">"Aman Hocam! Anlamazlıktan gelmeyin şimdi. Bizim okulun adı boş yere mi Holywood'a çıkmıştı o zamanlar.." dedi, "..O kadar süslü püslü giyinirdik. Yine de hiçbir kıza, bir kez bile erkekçe bakmadınız. O adlar bu kayıtsızlığınıza tepkiydi işte."</p>
<p class="calibre3">Yutkundum.</p>
<p class="calibre3">"Yavrum, hoca biraz da baba demektir. Bundan şikâyetçi olacağınız hiç aklıma gelmezdi."</p>
<p class="calibre3">Güldü.</p>
<p class="calibre3">"Haklısınız ama bizim küçük dünyalarımızda, o sıralar ilginç bir erkek yoktu. Babam fakülte çaylarına bile katılmama izin vermezdi. Zavallı Nurcan'a annesi eşlik ederdi. Öbür hocalar fazla kolalıydı. Sınıfımızdaki oğlanlarsa sade suya tirit. Bu yüzden herkesin favorisi sizdiniz. Ne yapsanız, ne deseniz aramızda olay olurdu. Haydi biraz dedikodu yapayım, mesela Hande gözlerinize hayrandı, Bingül konuşmanıza, Nurcan kolalı, beyaz gömleklerinize.."</p>
<p class="calibre3">Yabancı birinden söz edermiş gibi devam etti.</p>
<p class="calibre3">" ..Ben de sesinize. Tabii, hayata karışıp da erkekleri tanıyınca, bu babaca tavrınızın değerini çok çabuk anladık. Sizi hâlâ minnet ve saygıyla anıyorsak, bir sebebi de budur. Gerçekten bir baba gibiydiniz. Ama anlayışlı bir baba."</p>
<p class="calibre3">Kendimi kaptırmış dinliyordum. Gözü saatine ilişir ilişmez, ayağa fırladı.</p>
<p class="calibre3">"Aman yarabbi! Zalim saat ihmal edilen vakti çoktan çalmış."</p>
<p class="calibre3">Kabanını getirip tuttum. Çırpınmaya başladı.</p>
<p class="calibre3">"Hayır Hocam! Olmaz! Çok utanırım!"</p>
<p class="calibre3">İnadımı kıramayınca, boynunu büküp giydi.</p>
<p class="calibre3">"Çok teşekkür ederim."</p>
<p class="calibre3">"Asıl ben sana teşekkür ederim kızım. İlaç gibi geldin. Sınıf arkadaşlarınla görüşüyor musun?"</p>
<p class="calibre3">"Ara sıra Nurcan ve Bingül'le konuşuyoruz. Herkes kendi derdinde."</p>
<p class="calibre3">"Onları da getir bir gün. Olur mu?"</p>
<p class="calibre3">"Seve seve.." diye şakıdı çıkarken, "..Sizi görmek onları da çok sevindirecektir. Bu gece sizin için dua edeceğim."</p>
<p class="calibre3">Yalnız kalınca uzun uzun düşündüm. Şu tezgâhın arkası mıydı benim yerim? Kendimi az çok herkesin yapabileceği bu basit iş için mi hazırlamıştım? Bütün bu güzel dostluklar, candan ilgiler, hep fakülte günlerinin, hocalığın ürünü değil miydi? Bundan sonra o günleri geviş getirerek mi yaşayacaktım?</p>
<p class="calibre3">Kısa bir seçim azabından sonra kararımı verdim. Bir yolunu bulup üniversiteye dönecektim!</p>
<p class="calibre3">O gece, karşı koymasına aldırmadan, tatsızlığı sona erdirmek amacıyla karımı zorla kucaklayıp niyetimi açıkladım. Sevineceğini, onarıcı ve kadınca bir yanıt vereceğini umuyordum. Soğuk bir sesle, "Ben sana beceremeyeceğini söylememiş miydim?" dedi. Sıyrılıp arkasını döndü.</p>
<p class="calibre3">"Şu annemin yaptığına bak!"</p>
<p class="calibre3">Sabah erkenden evden çıktım.</p>
<p class="calibre3">Sevmesem de bu işi becerecektim!</p>
<p class="calibre3">Bütün gün sağa sola koşup bilgi topladım, tanıdık, bir okul müdürüyle konuşup tavsiyelerini aldım, indirimli fiyatları içeren güzel bir tanıtım kartı hazırlayıp baskıya verdim. Eve geç döndüm. Kayınvalidem ile baldızım bizdeydi. Kayınvalidem, rimelli gözlerini üzerime dikti, o kalın sesiyle, "Cavidan'dan eski işinize dönmeye karar verdiğinizi öğrendim.." dedi, "..Çok memnun oldum. Çünkü bizim ailemizde.."</p>
<p class="calibre3">Büyük bir keyifle sözünü ağzına tıkadım.</p>
<p class="calibre3">"Caydım hanımefendi. Esnaf kalacağım!"</p>
<p class="calibre3">Dondular. Gülerek, "Afiyet olsun!" deyip sofradan kalktım. Gece de çalışma odamda yattım. Olayları düşünürken aklım Arzu'ya takılıp kaldı. İçimde ayaklanan bazı başıboş duyguların, bir kırlangıç sürüsü gibi sessizce ve hızla, bu sıcak hayale doğru akmaya başladığını sezince dehşete düştüm.</p>
<p class="calibre3">Ooo! Yooo! Hayır!</p>
<p class="calibre3">Bu, karımın tavrına karşı, geçici bir tepki. Başka bir şey olamaz. Karımın güzel bedenini, keskin çizgili, soylu yüzünü düşünmeye çalışarak bu çılgın tepkiyi boğmaya çalıştım.</p>
<p class="calibre3">Zorlukla başardım.</p>
<p class="calibre3">Tanıtım kartında belirttiğim indirimli fiyatların yararı oldu. İşler çoğaldı. Okul da açılınca, dükkân arı kovanına döndü. Eve yorgun argın ama sakin geliyorum artık. Karımın yüzü hep asık. İki lokma bir şey atıştırıp içkimi alarak odama çekiliyorum. Çalışırken rahatsız edilmek istemediğimi bilirler. Şirin, kural mural tanımadığı için ikide bir içeri dalıyor, bıcır bıcır konuşarak beni oyalayıp dinlendiriyor. Tek tesellim bu çocuk.</p>
<p class="calibre3">Ah canım!</p>
<p class="calibre3">Arzu'dan nedense kaç zamandır ses çıkmıyor. Hasta mıydı, yoksa farkında olmadan güvenini sarsacak bir şey mi yapmıştım? Yok canım! Bir baba gururuyla yüzüne bakmıştım, o kadar. Öteki garip duygular sonradan üzerime çullandılar. Yalnızım ve yalpalıyorum da ondan. Kendimi işe verirsem, bu iç savrukluğum biter.</p>
<p class="calibre3">Bitmesi gerek!</p>
<p class="calibre3">Cumartesi günü Nurcan'la Bingül, ellerinde çiçekler, geldiler. Haberi Arzu'dan almışlar.</p>
<p class="calibre3">"Kocasıyla apar topar Almanya'ya gitti. Sizinle konuşabildiği için pek sevinçliydi. Her sırrımızı da anlatmış hınzır, değil mi? Ancak bugün fırsat bulabildik. Kusura bakmayın hocam."</p>
<p class="calibre3">Biri Basın Yayın Genel Müdürlüğünde, öteki bir reklam şirketinde çalışıyormuş. Nurcan nişanlıymış, Bingül evli. Söz döndü dolaştı Arzu'ya geldi.</p>
<p class="calibre3">"Master yapmak istiyordu ama babası izin vermedi. Üstelik kızı acele evlenmeye zorladı. Sert bir albaydı babası. Enişte Bey, yedek subaylığını Arzunun babasının yarımda yapmış, sonra da ilgisini kesmemiş. Taşralı vefası ile her fırsatta uğrar, hal hatır sorar, bir işleri olursa, yaparmış. Babası, 'Namuslu, becerikli, dürüst, işi de iyi, daha ne istiyorsun?' diye bastırıyordu. Annesi de öyle. Zavallı Arzu karşı çıktı ama ne çare, sonunda boyun eğdi."</p>
<p class="calibre3">"Kocası iyi bir insansa.."</p>
<p class="calibre3">Bingül, "Belki iyi biri ama.." dedi, " ..karşılaşınca, ortak bir konuşma konusu bulmakta zorlanıyoruz. Başka bir dünyanın adamı. O yüzden pek görüşmüyoruz."</p>
<p class="calibre3">"Mesleği ne?"</p>
<p class="calibre3">"Söylemedi mi?"</p>
<p class="calibre3">"Hayır."</p>
<p class="calibre3">"Efendim, Enişte Bey inşaat mühendisi. Birtakım taahhüt işler yapıyor. Çok fiyakalı bir Mercedes'i var."</p>
<p class="calibre3">"Arzunun da BMW'si."</p>
<p class="calibre3">"Evleri de çok güzel. Dört katlı bir apartmanın, içerden bağlantılı üçüncü ve dördüncü katları onların. Dördüncü katın yarısı teras. Arzu orasını bahçe gibi yapmış."</p>
<p class="calibre3">Nurcan, "Siz bize bakmayın hocam.." dedi gülerek, "..adam bizden hoşlanmadı da onun için böyle vırvır ediyoruz. Yoksa kız hayatından memnun."</p>
<p class="calibre3">Çay ikram ettim. Sınıflarıyla ilgili komik hikâyeler anlatarak beni eğlendirdiler. Hava kararıyordu. "Bizden kurtuluş yok.." diye ayrıldılar, "..artık sık sık uğrarız!"</p>
<p class="calibre3">Sözlerini de tuttular.</p>
<p class="calibre3">Ertesi cumartesi kapı gürültüyle açıldı ve neşeli bir kalabalık küçük dükkânı doldurdu. Kızlar, Ankara'da bulunan bütün sınıf arkadaşlarını toplayıp öyle gelmişler. 439 Zekeriya, eşiyle çocuğunu da getirmişti. Tezgâhın arkasından çıktım. Sevgiyle çevremi aldılar. Kimi el öpüyor, kimi sarılıyordu. Gözlerimin yaşarmasını engelleyemedim.</p>
<p class="calibre3">"Babama ağlamak çok yakışır, biliyor musun?"</p>
<p class="calibre3">Bu zayıf halimi gizlemek için çabalarken Arzuyla göz göze geldik. Yanı başımdaymış. Şefkatle bana bakıyordu. Önlerinde ağlamaktan utandığımı anlayınca atıldı, çocuğu annesinin elinden kaptığı gibi kucağıma veriverdi. Oğlanı hoplata zıplata yüzümü saklamayı başarıp toparlandım. Bücür iki eliyle yapışıp bıyığımı çekiştirmeye başlamıştı. Biri, "Babasının öcünü alıyor velet!" diye laf attı. Sahiden, Zekeriya'nın hayli canını yakmıştım. Kahkahalar kestane fişekleri gibi ardarda patladı. En çok da Zekeriya gülüyordu. Koca bir kutu çikolata getirmişler. Hande'ye açmasını işaret ettim. Türlü şaklabanlıklar yaparak kapıştılar. Müşteriler kalabalığı görünce kapıdan dönüyordu. İsteksizce ayrıldılar. Arzu sona kalkmıştı, "Arkadaşlardan ayrılmam doğru olmayacak.." dedi telaşla, "..yarın uğrarım. Size göstereceğim bazı şeyler var. Kendinize iyi bakın, olur mu?"</p>
<p class="calibre3">Kaybolana kadar arkasından baktım. Bana güvenmekten başka kusuru olmayan, evli barklı, hayatından memnun bir öğrencim hakkında birtakım haksız, yakışıksız duygulara kapıldığım için de utandım.</p>
<p class="calibre3">"Baban da sahiden Muhterem Peder'miş."</p>
<p class="calibre3">Ertesi günü Şirin'in sınavı varmış. Kaytarmak için bin türlü numara yaptı ama elimden kurtulamadı, geç saatlere kadar ders çalıştırarak avundum. Gece de, yalnız kalmamak için kendimi zorlayıp yatağımıza döndüm. Sokuldum ama karım, herhalde sessiz sedasız, törensiz, gösterişsiz bir barışmayı yeterli bulmadığı için yüz vermedi.</p>
<p class="calibre3">Akılsız!</p>
<p class="calibre3">İçimin köpüre köpüre başka bir denize akmasını önlemeye çalışıyorum. Bana yardımcı olsana!</p>
<p class="calibre3">Arzu ertesi günü büyük bir çantayla geldi.</p>
<p class="calibre3">"Günaydının!"</p>
<p class="calibre3">Dükkânda müşteri olduğunu görünce, hiç duraksamadan aralığa geçti. Tıkırtılardan çay suyu koyduğu anlaşılıyordu. Az sonra dışarı çıkıp sessizce yanımda durdu. Kabanını çıkarmış.&nbsp;</p>
<p class="calibre3">Üzerinde bol bir kazak ve pantolon vardı. Bahar kokuyordu. Yalnız kalınca merak içinde bana döndü.</p>
<p class="calibre3">"Nasılsınız? Dün biraz yorgun görünüyordunuz. Bir terslik mi var?"</p>
<p class="calibre3">"Hayır yavrum. İşler biraz sıkı da ondan. İyiyim. Sesin soluğun çıkmayınca, seni merak etmiştim.."</p>
<p class="calibre3">"İnanın, gideceğimizi akşam öğrendim. Kocamın huyudur, her şeyi son dakikada bildirir. Bingöl'ü gece yarısı bulup haber verebildim. Sabah çocuğu Teyzeme bırakıp uçağa zor yetiştik. Yine Hamburg'a gittik. O, akşama kadar işleriyle uğraştı, ben de kitabevleriyle kırtasiyecileri gezdim. Size yararlı olacağını sandığım bir şeyler topladım. Bakalım beğenecek misiniz?"</p>
<p class="calibre3">Çantadan çocuk kitapları, masal plakları, bandları, rengârenk plastik boncuklar çıkarıp tezgâha yığdı.</p>
<p class="calibre3">"Bizde çocuklara sayı saymayı, fasulye, nohut gibi şeylerle öğretirler ya, orada bu cicili bicili boncuklar kullanılıyormuş. Belki benzerlerini burada da yaptırabilirsiniz. Her yıl yüz binlerce çocuk okula başlıyor."</p>
<p class="calibre3">Aklım yattı. Çocukların hoşuna gidecek türlü türlü biçimler düşünerek, birlikte bir şey oluşturmanın zevkini paylaştık. Sevinçle kalktı.</p>
<p class="calibre3">"Çayı hak ettik."</p>
<p class="calibre3">Arkaya geçti. Giderken baktım. Hayat dolu, kıvrak, kıpır kıpır bir beden.</p>
<p class="calibre3">"Ooooo! Seninkinin ilgi alanı genişliyor!"</p>
<p class="calibre3">Bu güzel görünümün çekiminden kurtulmak için rehberi önüme alıp plastik atölyelerinin telefon numaralarını aramaya koyuldum.</p>
<p class="calibre3">"Ama beş saniye sonra da korkup geri çekiliyor."</p>
<p class="calibre3">İlk bulduğumla konuştum. Önce kalıp yaptırmak gerekiyormuş. Sonrası kolaymış. Çaylarımızı getirdi. Benim adıma hayallere dalıp uçtu. Kitap yayımlamanın, masal plakları, bandları yaptırmanın zorluğunu, bu konularda hiçbir şey bilmediğimi anlatmaya çalıştım.</p>
<p class="calibre3">" ..Ama araştıracağım kızım."</p>
<p class="calibre3">"Lütfen Hocam."</p>
<p class="calibre3">Paltomu giyip arabasına kadar geçirdim. Kabanının kokusu paltoma bulaşmış. Yüreğimde bir şeyin, toprağını sevmiş bir tohum gibi gittikçe köklenip büyüdüğünü fark ediyorum.</p>
<p class="calibre3">Arzu'yu yolcu ettikten sonra Sanayi Çarşısı'na gittim. Burnu şaraptan tomurcuklanmış, babacan bir kalıpçı buldum. Benden nedense hoşlandı. Ayrıntıları konuştuk. Hazirana kadar yetiştireceğine söz verdi. Dükkâna hava karardıktan sonra dönebildim. Daha soluk almamıştım, telefon çaldı.</p>
<p class="calibre3">"Buyrun."</p>
<p class="calibre3">"Hocam?"</p>
<p class="calibre3">Arzu'ymuş.</p>
<p class="calibre3">"İpek'e masal anlatıyordum. Aklıma geldi. Niye çocuk kitapları da satmıyorsunuz? Bizde de her yaştaki çocuklar için çok güzel yayınlar var. Sizin için iyi bir deney de olur."</p>
<p class="calibre3">Kaygıyla sordu.</p>
<p class="calibre3">"İşinize karışıyorum diye kızmıyorsunuz, değil mi?"</p>
<p class="calibre3">Kızmak mı?</p>
<p class="calibre3">'"Tersine, çok seviniyorum yavrum.." dedim, "..Doğrusunu söyleyeyim, bu işten zevk almıyorum, anlamıyorum da. Onun için aklına estikçe, çekinmeden ara, çünkü bana şevk veriyorsun, ayrıca.."</p>
<p class="calibre3">"Evet Hocam?"</p>
<p class="calibre3">O kadar saydığı hocasının ne söyleyeceğini bilse telefonu kapatırdı. Ama dolmuş taşıyordum, cümlemi zorlukla yumuşatıp tamamladım.</p>
<p class="calibre3">" ..seni görmekten de, sesini işitmekten de memnun oluyorum."</p>
<p class="calibre3">Söyler söylemez de pişman oldum. Bir an durakladı, sonra, "Ben de Hocam.." dedi saygıyla, "..arkadaşlar da öyle. Dün tanık oldunuz, herkes nasıl da azdı. Sizi görünce, o kaygısız, sorumsuz öğrencilik günlerine dönüp çocuklaşıveriyoruz. Herhalde şımarmayı, nazlanmayı özlemişiz. Hayat insana gençken çok şey vaadediyor ama pek azını yerine getiriyor. Sizden çıkınca Angora pastanesine gittik, birbirimize takıldık, sataştık ama bir türlü o neşeli havayı yaratmayı başaramadık Siz yoktunuz ki."</p>
<p class="calibre3">İlk fırsatta uğrayacağını söyleyerek telefonu kapattı.</p>
<p class="calibre3">Derin bir oh çektim. Çok şükür son sözlerimi iyi niyetle yorumlamıştı. Hiç olmazsa ara sıra görür, havasında yaşardım. Bu da bana yeter de artardı bile.</p>
<p class="calibre3">Keyifle işe koyuldum. İki gün sonra vitrinim çocuk kitaplarıyla süslenmişti. Daha o hafta satıldılar. İlk kez işimden zevk aldım. Kitapçılıkta şifa dağıtmayı andıran bir yan var.</p>
<p class="calibre3">Arzu bir ikindi üstü uğradı. Vitrindeki ve yeni aldığım döner raftaki çocuk kitaplarını görünce çok sevindi. Cıvıldayarak kitapları gözden geçirdi, "Sözüm ona, ayak üstü bir şey sorup gidecektim." dedi, soyunup oturdu. Uzun tüylü, uçuk sarı bir kazak giymişti.</p>
<p class="calibre3">Bir kucak başak gibiydi.</p>
<p class="calibre3">İçim ısındı. Çay içip lafladık. Bazı arkadaşları, benimle sohbet etmek için haftada bir gün burada toplanmak istiyorlarmış.</p>
<p class="calibre3">"Günlük işlerin, basmakalıp sözlerin, sıradan uğraşların içinde dönüp durmaktayız. Öyle çoraklaştık ki."</p>
<p class="calibre3">"Sen de katılacak mısın?"</p>
<p class="calibre3">"Elbette."</p>
<p class="calibre3">"Öyleyse peki."</p>
<p class="calibre3">O akşam eve çok neşeli döndüm. Karım neşeme sinirlendi herhalde, yemek boyunca iğneleyip durdu. Ben de odama gidince, udumu tutkuyla kucakladım, içinde 'arzu' kelimesinin geçtiği ne kadar şarkı biliyorsam, hepsini bir solukta ve büyük bir keyifle söyledim. Kim ne anlayacak?</p>
<p class="calibre3">Sanem bu şaşırtıcı sahneyi bir daha okuyarak, "Şu cinliğe bak!.." dedi, "..Olamaz bir sahne bu! Hem hıncını alıyor, hem de annenin hışmını çekmeden, ulu orta kızın adını haykırıyor!"</p>
<p class="calibre3">Yatağımı yapıp yattım, uyuyamadım. Arzuyu düşündüm. Bugün ne kadar candan bakmışım ki yüzünü bütünüyle zihnime kaydetmişim. Bal rengi saç. Sağlık fışkıran, aydınlık, taze bir yüz. Burnunun üzerinden yanaklarına doğru birkaç çil serpintisi. Belirgin kaşlar. Kısık, ela gözler. Kızıl kirpikler. Ufak, düzgün bir burun. Dolgunca dudaklı pembe bir ağız... Biliyorum, karım daha güzel, daha bakımlı, daha şık. Ama benim içim bu küçük, sıcak kadına akıyor.</p>
<p class="calibre3">Kanuni Sultan Süleyman'ın aşkın tehlikelerini haber veren, o ürpertici güzellikteki beyti, içimde bir rüzgâr gibi dolaştı.</p>
<p class="calibre3">Dönülmez, ben rehi aşka yöneldim</p>
<p class="calibre3">Duayt hayr kılsın bana yâran.</p>
<p class="calibre3">"Sonunda baban kendini bıraktı. Pek haksız da değil. Ne dersin?"</p>
<p class="calibre3">Ne diyecektim? İnceliğini, görgüsünü ve yaratıcılığını yalnız misafir ağırlamak, gösteriş yapmak, giyi-nip süslenmek için kullanıp tükettiğinden, annemden bize pek bir şey kalmazdı. Bu yüzden ona eskiden beri kızar, babama da acırdım. O hınçla adamı çapkınlığa bile teşvik etmiştim. Ama şimdi nedense bir tuhaf oldum. Babamın pek bir özelliği olmayan bu kıza âşık olduğuna inanamıyorum. Üstelik kız evli. Hayatından da memnunmuş.</p>
<p class="calibre3">"Benim bildiğim babam.." dedim, "..yalnızlığından kaynaklanan bu duygusunu dışarı vurmaz, içinde eskitip çürütür."</p>
<p class="calibre3">Pazar öğleden sonraları, dükkânda toplanmaya başladık. On kişi kadar oluyoruz. Kahveden iskemle getirtiyorum. Arzu aksatmadan katılıyor. Bir başına yaşayan teyzesini kandırıp yanına almış.</p>
<p class="calibre3">"Zor kadındır ama çocuğa benden daha iyi bakıyor.." diye gülüyor, "..İpek'i teras katına, yanındaki odaya aldı. Keyfi yerindeyse yemeği de o yapıyor."</p>
<p class="calibre3">Kocası da zaten her pazar ya ava, ya maça gidermiş. Ötekiler de işlerini yoluna koymuşlar. Ama evli erkeklerden Cengiz ile Hüseyin'in durumu acıklı. Eşleri, 'Bir tatil günümüz var' diye söyleniyorlarmış. Bu yüzden gelip gelmemekte kararsızlar. Hande, pek şefkatli bir sesle, "Ah yavrularım.." dedi, "..siz karılarının izniyle hareket edecek erkekler miydiniz? Ne oldu o kasılmalarınız, o posta koymalar, cart curt etmeler, kadınları emir eri sanmalar? Fiyakanız bize miydi?"</p>
<p class="calibre3">Cengiz boynunu büktü:</p>
<p class="calibre3">"Bakıp bakıp da o maziye şimdi aaaah ederiz!"</p>
<p class="calibre3">Kahkahalarımızdan camlar zangırdadı. Özlemini çektiğim günler geri dönmüştü. Bu mutluluk sürüp gitsin diye her hafta ilginç, renkli konular hazırlıyorum. Aşkla, şevkle anlatıyorum. Eskisinden daha formundayım. Arzu harıl harıl not alıyor. Sökemediği bir yer olursa, ertesi günü telefon edip soruyor. Biraz da güncel konularda gevezelik ediyoruz.</p>
<p class="calibre3">Hayatımdan memnunum.</p>
<p class="calibre3">Soğukların kırıldığı bir gün Arzu kaç zaman sonra yine eteklikle geldi toplantıya. Gözlerimi bacaklarından alamıyorum. Farkına varacak diye korkup işi tartışmaya döktüm, toplantıyı yönetmesi için Zekeriya'yı yerime oturtup en arkaya geçtim.</p>
<p class="calibre3">Yararlı, neşeli bir gün oldu. Sonra hep birlikte yine Angora'ya gittiler. Beni de davet ettiler ama dişimi sıkıp reddetmeyi başardım. Yakın olmaktan korkuyorum. Sevgim ten tutkusuna dönüşmek üzere. Bir bahane bulup toplantıları durdurmalıydım. Gece, kesin kararımı verdim. Sabah caydım.</p>
<p class="calibre3">Görmemeye dayanamazdım.</p>
<p class="calibre3">İki gün sonra akşama doğru kocasıyla uğradı. İri yarı, dik sesli, ışıksız bir adam. Güncel konulardan söz açıldı. Neden istifa ettiğimi Arzu'dan duymuş olmalı ki rahat rahat 27 Mayıs hareketine çattı. "Özür dilerim.." dedim, "..ben 27 Mayıs'a değil, 28 Mayıs'a karşıyım." Ne demek istediğimi pek anlamadı. Az sonra kalktılar. Kapıya kadar geçirdim. Kocasının kolunda, beresinin ponponunu bir sorguç gibi dalgalandırarak ve yüreğimi kıskançlıkla doldurarak uzaklaştı.</p>
<p class="calibre3">Hafta boyunca aramadığı gibi ilk pazar günü de görünmedi. Dayanamayıp sordum:</p>
<p class="calibre3">"Arzu nerde? Hasta mı?"</p>
<p class="calibre3">Bingül, "Sonra anlatırım hocam." dedi. Kötü bir şey olmuştu galiba. Herkes gidince, "Artık Arzu gelemeyecek.." dedi, "..Kocası izin vermiyormuş."</p>
<p class="calibre3">Göğsüm sıkıştı.</p>
<p class="calibre3">"Neden?"</p>
<p class="calibre3">"İnanılmaz bir şey, erkek arkadaşlarımızdan kıskanmış. Bilirsiniz hocam, biz aramızda kardeş gibiyizdir. Farklı davranmaya kalkan erkekleri, daha fakültedeyken attıktı içimizden. Ama gelin de bunu, kız erkek arkadaşlığı nedir bilmeyen, yurtlarda büyümüş, taşralı Enişte Beye anlatın. Arzu çok üzgün. Size haber vermemi istedi. Kendi söylemekten utanıyor. Belki Enişte Bey, size bile telefon etmesini yasakladı da kızcağız bana açıklamak istemedi. Anlaşılan adam, bu işi kökünden kesip atmış. İşte böyle."</p>
<p class="calibre3">Of!</p>
<p class="calibre3">Sokağa attım kendimi. Yaralı bir kurt gibi dolaşıp durdum. Utanmasam duyacaktım. Birdenbire her şey anlamsızlaşmış, dünya bir ayna gibi parçalanıp dağılmıştı.</p>
<p class="calibre3">"Seninki bayağı âşık."</p>
<p class="calibre3">"İnanamıyorum."</p>
<p class="calibre3">O akşam çabucak sızmak için iyice içip zorlukla odama gittim. Soyunmadan divana uzandım. Başım dönüyor, kulaklarım uğulduyor, midem kabarıyor.</p>
<p class="calibre3">Hey aptal adam! Umutlanmaya hakkın var mıydı?</p>
<p class="calibre3">Hayır.</p>
<p class="calibre3">Hiç umut verdi mi?</p>
<p class="calibre3">Hayır.</p>
<p class="calibre3">Neden umuda kapıldın öyleyse?</p>
<p class="calibre3">Bilmiyorum.</p>
<p class="calibre3">Bir mucize mi bekliyordun?</p>
<p class="calibre3">Belki biraz anlayış.</p>
<p class="calibre3">Neden anlayış göstersin ki sana?</p>
<p class="calibre3">Sus artık, uyumak istiyorum, uyumak ve onu unutmuş olarak uyanmak..</p>
<p class="calibre3">Gece birkaç kez kalkıp kustum. Ertesi pazar, görevimi robot gibi yerine getirdim, yorgun olduğumu ileri sürerek, toplantılara son verdim.</p>
<p class="calibre3">İki zor hafta geçti. Durumu içime sindirmeyi beceremiyor, bu hasta duyguyu bastıramıyorum. Aşk da ölüm gibi yaşa başa bakmıyormuş. Tam dükkânı kaparken, telefon ısrarla çalınca, istemeye istemeye açtım. Çok uzaklardan, çok derinlerden, çok eskilerden gelen bir ses, "Hocam!" diyordu. Önce algılayamadım. Sonra ses yankılanarak büyüdü, beynimin ta orta yerinde, bir bomba gibi patladı.</p>
<p class="calibre3">" ..Nasılsınız?"</p>
<p class="calibre3">Ellerim titremeye başlamıştı.</p>
<p class="calibre3">"İyiyim kızım. Sen?"</p>
<p class="calibre3">"Beni geçin. Siz sahiden iyi misiniz?"</p>
<p class="calibre3">"Tabii."</p>
<p class="calibre3">"Arkadaşlar hasta olduğunuzu söylediler."</p>
<p class="calibre3">"Yorgundum biraz. Geçti gitti. Nerdesin sen?"</p>
<p class="calibre3">"Evdeyim. Şu anda Teyzemden başka kimse yok. Boşboğaz bir hizmetçimiz vardı, yol verdim. Kocam geç gelecek. Rahat rahat konuşabiliriz."</p>
<p class="calibre3">Derin bir soluk aldım.</p>
<p class="calibre3">"Çocukları kıskanmış değil mi?"</p>
<p class="calibre3">"Bingöl'e öyle söyledim."</p>
<p class="calibre3">"Ya?"</p>
<p class="calibre3">Bir sessizlikten sonra, "Sizi kıskandı." dedi.</p>
<p class="calibre3">"Ooo, hikâye şimdi başlıyor galiba."</p>
<p class="calibre3">Ağzım kurudu.</p>
<p class="calibre3">"Ama., beni neden kıskansın? Hiçbir sebep yoktu ki!"</p>
<p class="calibre3">"Vardı Hocam! Evde, aptal aptal sizden söz ediyordum durmadan. Sonunda sizi merak etti. Dükkâna ondan uğradıktı. Sizden ayrılır ayrılmaz, 'Ben bu adamı sevmedim!' dedi. Sesimi çıkarmadım, o da varsın sevmesin diye düşündüm. Akşam yemekte, nasıl olduysa yine sizden söz açıldı. İleri geri konuşmaya başladı. Ben de dayanamadım, canla başla sizi korudum. Yanlış yaptığımı anladım ama geçmiş ola. Birden çıldırdı. Hiç böyle görmemiştim. Çok ağır sözler söyledi. Hem de Teyzemin önünde. Sonunda sizinle görüşmemi, konuşmamı kesinlikle yasakladı. Tabii, birtakım korkunç tehditler savurmayı da ihmal etmedi."</p>
<p class="calibre3">Derin bir soluk aldı.</p>
<p class="calibre3">"Her şeyi anlattım işte. Oysa kısaca bilgi verip bu utanç verici konuyu kapatacaktım. Sizinle konuşmayı özlemişim."</p>
<p class="calibre3">"Keşke aramasaydın kızım. Yine bir olay çıkarsa, çok üzülürüm."</p>
<p class="calibre3">"Kimden duyacak? Bir daha yapar mıyım o salaklığı? İnadına telefon edecektim ama o gece hastalandım. Burnum kanadı, başım tuttu. Hayli şamata yaptım sizin anlayacağız. Zavallı Teyzemin ödü koptu. Araya zaman girince bana da bir çekingenlik geldi, sizi aramayı göze alamadım. Zaten hizmetçi de bir iş icat edip sürekli çevremde dolanıp duruyordu. Kocamın memleketlisi, boşboğaz bir kadın. Neyse, hepsi geride kaldı artık."</p>
<p class="calibre3">"Teyzen?"</p>
<p class="calibre3">"O sorun değil."</p>
<p class="calibre3">Dünya yeniden dönmeye başladı.</p>
<p class="calibre3">Babam, demek bu yüzden birdenbire kendine gelmiş.</p>
<p class="calibre3">Giderek konuşmalarımız bir düzene girdi. Hafta içinde, iki günde bir, saat onda arıyor. Tartışıyor, dertleşiyor, ara sıra da zararsız dedikodular yapıyoruz.</p>
<p class="calibre3">Yeniden doğmuş gibiyim.</p>
<p class="calibre3">Şirin, eve gelir gelmez, bazı acayip plakları yüksek sesle çalar, ev sarsılırdı. Kızıp azarladım bir gün. Sonra da pişman oldum. Gençler bu yaşlarda yarı sağır oluyorlar. Gönlünü almak için ilk pazar günü lunaparka götürdüm.</p>
<p class="calibre3">30 Nisan Pazartesi sabahı yine onda telefon etti.</p>
<p class="calibre3">"Hocaaam!"</p>
<p class="calibre3">"Kızım!"</p>
<p class="calibre3">"Nasılsınız?"</p>
<p class="calibre3">"Söylemem, nazar değer. Sen?"</p>
<p class="calibre3">Şakrak bir sesle, "Ben de çok iyiyim." dedi. Sahiden çok iyiydi o gün. Şakıyıp durdu. Ayrılırken, dün kızını Kuğulu Parka götürdüğünü söyleyince, uzun bir ah çektim.</p>
<p class="calibre3">"Ne oldu?"<span class="apple-tab-span">	</span>.</p>
<p class="calibre3">"Keşke ben de kızımla oraya gelseymişim. Uzaktan olsun görürdüm seni."</p>
<p class="calibre3">Bir sessizlik oldu. Okşayan bir sesle, "Siz.." dedi, "..sahiden beni görmek istiyor musunuz?"</p>
<p class="calibre3">Çok istiyordum elbette. Ama söylemekten çekindim.</p>
<p class="calibre3">"Bir gün nasıl olsa görürüm. Dünya sanıldığı kadar büyük değil. Bir yerde rastlaşırız."</p>
<p class="calibre3">Bir an sustu, sonra, "Yarın sabah sizi arayamayacağım." dedi.</p>
<p class="calibre3">"Ne oldu? Neden?"</p>
<p class="calibre3">"Yarın 1 Mayıs da ondan. Ben yıllardan beri, her 1 Mayıs sabahı, saat on sularında, Gül Bahçesi'ne giderim. En dipteki bankta oturur, doğayı ve içimi dinlerim. Gül Bahçesini biliyor musunuz?"</p>
<p class="calibre3">"Bilmez miyim?"</p>
<p class="calibre3">"Sever misiniz orayı?"</p>
<p class="calibre3">"Hem de nasıl. Harika bir yerdir. Kışın bile güzeldir."</p>
<p class="calibre3">"Haklısınız. Hoşçakalın hocam."</p>
<p class="calibre3">"Bakalım baban, kızın verdiği mesajı anladı mı?"</p>
<p class="calibre3">"Cin gibi anlamıştır ama cesaret edip de gider mi, işte onu bilemem."</p>
<p class="calibre3">Çıkıp spor gömlek, mont ve kasket aldım kendime. Karım kasketimi görünce çıldırdı. 1 Mayıs sabahı, dükkâna uğramadan, yürüye yürüye Gül Bahçesine gittim.</p>
<p class="calibre3">Kaç yıldır görmemiştim. Daha da güzelleşmiş. Güller tomurcuğa durmuşlar. Hava taflan ve uyanmış toprak kokuyor. Derin bir sessizlik.</p>
<p class="calibre3">"Merak ettim, mutlaka gidip göreceğim bu bahçeyi. Artık gizli aile tarihine girdi."</p>
<p class="calibre3">Son banka oturup gözlerimi kapıya diktim. Kızın başı yine derde girerse, çok yanarım. Girebilir de. Kimbilir daha kimler gelecek buraya. Böyle kuytu bir bahçede, 'aman ne tesadüf, karşılaşıverdik' masalını kim yutar? Kalkıp gitsem mi? Yoksa biraz beklesem mi?</p>
<p class="calibre3">Ben böyle yalpalarken, kızıl, kıvırcık saçlı, büyük güneş gözlüklü, dudakları cırlak kırmızı boyalı bir kadın parka girdi. Kocaman bahçede başka yer yokmuş gibi tıngır mıngır yaklaşıp benim oturduğum sıranın öbür ucuna yerleşti. Bir de sigara yaktı. Böyleleri gelmezdi hiç buraya. Bu park yosması besbelli bana bulaşacak. Hiç o yana bakmadan, usulca kalkıp yürüdüm.</p>
<p class="calibre3">"Nereye Hocam?"</p>
<p class="calibre3">Topaç gibi döndüm. Şaşkın suratıma bakıp kahkahayı bastı.</p>
<p class="calibre3">"İçiniz rahat etsin. Siz bile tanımadıktan sonra, kim tanıyabilir beni? Otursanıza!"</p>
<p class="calibre3">"Kıza bak!"</p>
<p class="calibre3">Çöker gibi oturdum. Beni şaşırttığı için hayatından pek memnundu.</p>
<p class="calibre3">"Dün siz cümlenizi bitirmeden, ben planımı yapmıştım bile. Fırlayıp bu perukla gözlüğü aldım. Çocukken türlü türlü kılıklara girer, bizimkileri afallatıp eğlenirdim. Yani bu konuda bayağı uzun bir geçmişim var. Hayat fazla ciddileşince, bu yanımı, ıvır zıvır dolabına kaldırmıştım. Şimdi, o kaygısız günlere dönmüş gibiyim. İyi ki beni görmek istediniz."</p>
<p class="calibre3">Yüreğimi hoplatan bir sesle ekledi.</p>
<p class="calibre3">"Ama başınızı çevirip bakmıyorsunuz bile."</p>
<p class="calibre3">Baktım. O da gözlerini kaçırmadı.</p>
<p class="calibre3">"Biliyor musun Arzu.." dedim, "..ben seni.."</p>
<p class="calibre3">Sözümü kesti.</p>
<p class="calibre3">"Biliyorum."</p>
<p class="calibre3">"Ne zamandan beri?"</p>
<p class="calibre3">"Çocuk kitapları satmaya başladığınız gün dükkâna uğramıştım ya, o günden beri."</p>
<p class="calibre3">"Kızmadın mı?"</p>
<p class="calibre3">"Niye kızayım? Bana bir zararınız yoktu ki."</p>
<p class="calibre3">"Anlamaman için o kadar da dikkat ediyordum."</p>
<p class="calibre3">"Siz duygunuzu sakladığınızı mı sanıyordunuz yoksa?"</p>
<p class="calibre3">"Evet!"</p>
<p class="calibre3">Bir çiçek açar gibi sessizce güldü.</p>
<p class="calibre3">Binlerce baştan çıkarıcı şarkıyla dolu bir sessizlik oldu. Elini yavaşça avucuma bıraktı. Ne küçük, yumuşak, sıcak bir el.</p>
<p class="calibre3">Belki yüz yıl, hiç kıpırdamadan, öylece durduk.</p>
<p class="calibre3">Kendi kendine konuşur gibi, "Yavan, kurak yıllardan sonra.." dedi kısık bir sesle, "..birdenbire sizinle karşılaşınca, kendimi şaşırdım. Benim de içimde eskiden beri sizin için bir mum yanıp dururdu zaten. Kolayca anlayabileceğiniz sebeplerle bu küçük ateşi büyütmemek için çok savaştım. Ama olmadı. Başaramadım. Sonunda Kostantiniye düştü!"</p>
<p class="calibre3">"Bu kız hiç de sandığın gibi sıradan biri değil."</p>
<p class="calibre3">"Galiba."</p>
<p class="calibre3">Başını omuzuma yaslayıp usulca bana doğru çevirdi. "Hocam.." diye fısıldadı, "..gülünç kaçacağını biliyorum ama söylemek zorundayım, sınırımız bu olsun, e mi? Telefonlaşırız, ne zaman isterseniz, bir çare bulur gelirim, birbirimizi görürüz.."</p>
<p class="calibre3">Utanarak ekledi:</p>
<p class="calibre3">".. Eğer isterseniz., elimi de tutarsınız."</p>
<p class="calibre3">Soluğu yüzümü yalıyordu. Yakarır gibi, "Size güvenebilirim değil mi?" diye sordu. Pusuda bekleyen bencilliğim, bu teslim oluş karşısında eridi. "Evet kızım.." dedim inançla, "..sonuna kadar güvenebilirsin."</p>
<p class="calibre3">"Yani konuşup bakışmakla, el tutuşmakla mı yetinecek bunlar?"</p>
<p class="calibre3">"Sus da okuyayım."</p>
<p class="calibre3">"Bana kızım demeniz, biraz tuhaf kaçmıyor mu artık Hocam? Şu halimize baksanıza."</p>
<p class="calibre3">"Ne diyeyim?"</p>
<p class="calibre3">"Arzu deyin."</p>
<p class="calibre3">"Adını kullanmaya alışmak istemiyorum."</p>
<p class="calibre3">"Anladım. Öyleyse kendime acele bir ad bulmalıyım. Şöyle çizgi dışı, kimsenin anlayamayacağı ama bana da uzak düşmeyen, fiyakalı bir yeni ad."</p>
<p class="calibre3">"Senin de bana 'sen' demen gerekmiyor mu artık?"</p>
<p class="calibre3">Dehşet içinde reddetti.</p>
<p class="calibre3">"Hayır, asla, size ölsem 'sen' diyemem, sakın üstelemeyin.</p>
<p class="calibre3">Kolumu kavradı.</p>
<p class="calibre3">"Şimdi susup şu olağanüstü olayı içimize sindirelim. Çünkü biraz sonra bu rüyadan çıkıp gerçeğe dönmek zorundayım. Saat on bire geliyor!"</p>
<p class="calibre3">"Değişik bir kız. Babandan da yürekli."</p>
<p class="calibre3">"Tamam da, bu gösteri ne kadar sürer? Lise öğrencileri gibi parklarda buluşup flört edilir mi bu yaş-ta? Sağlıklı bir ilişki değil ki bu."</p>
<p class="calibre3">"Zaten daha sırada Albertina var, Azize var. Bunlar bizim bildiklerimiz. Baban hepimizi uyutmuş kı-zım."</p>
<p class="calibre3">Bahçenin hayli yukarısına bırakmış arabasını. Bindirdim. Perukla gözlüğü çantasına tıktı, yüzünü çabucak temizledi, el sallayıp hareket etti. Az kaldı bir arabaya çarpacaktı.</p>
<p class="calibre3">Hayatımda yeni bir dönem başlamıştı.</p>
<p class="calibre3">Akşam o coşkuyla çocukları Restaurant Bekir'e götürdüm. Herkes karıma baktı. Güzelliğinin doruğundaydı, pek de zarif giyinmişti. İki Bakanın da yemek yediğini görünce', buraya getirdiğime memnun oldu.</p>
<p class="calibre3">Arzu her sabah arıyordu artık. Kısaca evliliklerimizi anlattık birbirimize. O da benim gibi kırgın ve kırıktı.</p>
<p class="calibre3">"Kardeşiyle birlikte çalışıyor, işlerinin bir kısmı Ankara dışında. O yüzden sık sık oralara gider. Burada olduğu zaman da eve genellikle geç ve içkili gelir. Bir sürü uğraşı, ilişkisi, siyasi hesapları var. Ortak yanımız yok gibi bir şey. Ne var ki eve ilişkin işlere hiç karışmaz, cömerttir, kızına düşkündür, annemi, babamı saygıyla anar. Teyzeme de çok iyi davranıyor. Bu yüzden sevmesem de az çok sayıyordum. Kıskançlığı kalın kabuklu derebeyi ruhundan kaynaklanıyor. Çünkü kadına sevgiyi zayıflık sayar. Tepkisi elbette derebeyce olacaktı. Öyle de oldu. Hiç saygım kalmadı artık. Zorunlu olmadıkça konuşmuyorum. Sizinle konuştuğum için de vicdan azabı duymuyorum."</p>
<p class="calibre3">Kaç zamandır ben de duymuyordum. O kadar ciddiye aldığım hayatın, orta halli bir yazarın yazdığı, sıkıcı, basit, güzel sahneleri çok kısa ve çok az, ağdalı bir melodramdan başka bir şey olmadığını fark etmeye başlamıştım. İnsanın özel hayatında mutlu olabilmesi için galiba bu basmakalıp oyunun dışına çıkıp tuluat yapması, güzel sahneleri uzatıp çoğaltması gerekiyor.</p>
<p class="calibre3">"Belki çocukça bulacaksınız ama.." dedi, "..o günden beri kendim için ev parasından tek kuruş harcamış değilim. Gördüğünüz perukayla acayip gözlüğü de kendi paramla aldım. Bankada babamla annemden kalmış biraz param var. O para olmasa, kesinlikle çalışırdım."</p>
<p class="calibre3">"Bu kız bizim sessiz öncülerimizdenmiş."</p>
<p class="calibre3">"Ama bu kadarcıkla yetinen evcil kuşaktan."</p>
<p class="calibre3">"Şimdiki gençler hepimizden farklı."</p>
<p class="calibre3">"Biz hiç olmazsa sevişmeyi biliyorduk, 70'liler savaşmayı. 80'liler bir tuhaf. Galiba ne sevişmeyi bili-yorlar, ne savaşmayı. Bakalım 90'hlar nasıl olacak?"</p>
<p class="calibre3">Mayıs sonunda, bu eski melodrama güzel bir yeni sahne eklemek umuduyla, "Seni ne zaman görebilirim?" diye sordum. Tüy gibi yumuşak bir sesle, "Ne zaman isterseniz." dedi. Fakat nerede buluşabileceğimize bir türlü karar veremedik.</p>
<p class="calibre3">"Haydi Hocam, hiç kimsenin düşünemeyeceği, güvenli bir yer bulun. Ben de sizi görmek istiyorum."</p>
<p class="calibre3">Hayli kafa yorduktan sonra, onun da razı olduğu bir yer saptadım. Kimsenin aklına gelmeyecek bir yerde, Birinci Ağır Ceza Mahkemesinin duruşma salonunda buluştuk. Ben kasketimi burnuma kadar indirmiştim. O da başını, kaşlarına kadar inen kocaman bir eşarpla örtmüş. Arkasında teyzesinin eski pardösüsü, gözünde daha sade bir güneş gözlüğü, sağ yanağında bir ben. Orta halli bir hanım olup çıkmış. Son sıraya oturduk. Eli titriyordu.</p>
<p class="calibre3">"Gül Bahçesi'nde ne kadar cesurdun."</p>
<p class="calibre3">"Ama gece korkudan ateşim çıkmıştı."</p>
<p class="calibre3">"Kalkalım istersen."</p>
<p class="calibre3">"Hayır, hayır, biraz oturalım."</p>
<p class="calibre3">Hiçbir şey anlamadan duruşmayı izledik. Giderek titremesi durdu. Elimi sıktı.</p>
<p class="calibre3">"Efendim canım?"</p>
<p class="calibre3">"Bir şey yok. Biraz sırnaşmak istedim."</p>
<p class="calibre3">"Rahatladın galiba."</p>
<p class="calibre3">"Evet. Ya korkudan uyuştum, ya da alışıyorum."</p>
<p class="calibre3">Eli iyice canlandı, elimi yokladı, inceledi, okşadı. Kedi yavrusu topla oynar gibi elimle oynadı.</p>
<p class="calibre3">Duruşma biter bitmez ayrıldık. Usta kalıbın hazır olduğunu bildirmişti. Sanayi Çarşısına gittim. Bir plastikçi ile anlaşıp sıkı bir sözleşme yaptım. Haziranda döküme başlayacak. Arzu ertesi günü telefon edip eski İngiliz filmlerindeki gece bekçileri gibi tekmil verdi.</p>
<p class="calibre3">"Asayiş berkemal. Herkes uykuda."</p>
<p class="calibre3">"Durumu ne güzel özetlemiş kâfir: 'Bir sorun yok, kocam hiçbir şeyin farkında değil, mışıldıyor.' Oysa adam, karısının gözlerine dikkatle baksa, her şeyi ayrıntısıyla okurdu. Çünkü Şirinciğim bilirsin, kadın gözlerinde böyle kaçamakların hayali günlerce kalır."</p>
<p class="calibre3">O hafta koşturup durdum. Birçok sorun çıktı. Plastik boncukları depolama, ambalajlama, tanıtım, dağıtım, hesap, kitap.. Tek başıma altından kalkamayacağımı anladım. Küçük bir depo tutup işin başına, bir arkadaşımın tavsiye ettiği emekli bir memuru, İhsan Bey'i getirdim. Durumu Milli Eğitim Müdürlükleriyle başlıca şehirlerin okul ve kırtasiyecilerine bildirmeye başladık. İhsan Bey İstanbul'a gidip bazı toptancılarla konuştu. Büyük ilgi göstermişler.</p>
<p class="calibre3">İş iyi gidecek gibi görünüyor.</p>
<p class="calibre3">29 Haziranda, öğleden önce de Ankara Garının ikinci mevki salonunda buluştuk. Yine adliyedeki kıyafetle gelmişti. Sapa bir yer bulup oturduk. Bir tanıdığa rast gelmek olasılığı çok az ama tetikteyiz. Duyargalarımız sürekli açık.</p>
<p class="calibre3">Sokulup kocaman çantasını dizlerimizin üzerine yerleştirdi. Ellerimiz birbirlerine atılıp kucaklaştılar. Bir yandan onlar konuşuyor, bir yandan biz.</p>
<p class="calibre3">"Kendine bir ad buldun mu?"</p>
<p class="calibre3">"Yüzlerce. Ama hiçbirini beğenemiyorum. Ne yapacağım ben? Adsız kaldım."</p>
<p class="calibre3">"Tarihten seçsene."</p>
<p class="calibre3">"Hiç aklıma gelmedi. Uygun bir yerde olsaydık, sizi öperdim."</p>
<p class="calibre3">Küçük bir gümüş kutu almıştım. Yüzü pespembe kesildi.</p>
<p class="calibre3">"Ah canım Hocam. Bu ne güzel şey!"</p>
<p class="calibre3">Başını kaldırdı.</p>
<p class="calibre3">"Borcum ikiye çıktı."</p>
<p class="calibre3">Ertesi sabah, "Gece hesapladım.." dedi, "..siz beni aslında, bakışlarınızı idare edemediğiniz o son pazar gününden beri görmüyorsunuz."</p>
<p class="calibre3">"Evet. Senin yerine Kızıl Saçlı Amazon ya da Benli Hayriye Hanım'la buluşuyorum."</p>
<p class="calibre3">Çıngıraklı bir kahkaha koy verdi. Biz de.</p>
<p class="calibre3">"Öyleyse, Arzu olarak gelebileceğim bir yer bulun. Çünkü hafta sonunda, tatile gidiyormuşuz."</p>
<p class="calibre3">"Nereye?"</p>
<p class="calibre3">"Tarsus'a. Daha doğrusu oraya yakın bir yere. Torosların eteğinde, babadan kalma çiftlik gibi bir yerleri varmış. Çiftlik evini onartmış. Temiz hava kıza iyi gelirmiş. Bizi götürüp bırakacak, kendi dönecek."</p>
<p class="calibre3">"Lanet olsun!"</p>
<p class="calibre3">"Aynen."</p>
<p class="calibre3">Hayli kafa patlattıktan sonra, uygun olduğunu sandığım bir yer buldum. Kasketi kafama iyice geçirdim, taksiye atlayıp Hayvanat Bahçesine gittim. Büyük havuzun yanındaki bakımsız gazinoya göz attım. Bomboş. Görevli bir tek kişi var. Bir bira içip konuştum. Pazarları çok kalabalık oluyormuş ama hafta içinde pek kimse uğramazmış.</p>
<p class="calibre3">"Ancak akşama doğru üç beş kişi geliyor."</p>
<p class="calibre3">"İyi öyleyse.." dedim, "..karımla gelmek istiyoruz da. Ben biraz eski kafalıyımdır. Öyle her yere götürmem karımı."</p>
<p class="calibre3">"Babam iyice tuluatçı kesildi!"</p>
<p class="calibre3">Unutamayacağı kadar yüklü bir bahşiş bıraktım. Namussuz para! Adam iki büklüm oldu.</p>
<p class="calibre3">"Ben sizi, şu dipteki çardağa alırım beyim. Orası patronun yeri. Pazarları geliyor yalnız."</p>
<p class="calibre3">Çardağın altı güvenli görünüyordu. Yine de gazinonun çevresinde dolaşmadan içim rahat etmedi. Arzu önce ürktü ama sonunda razı oldu. Ayrıntılı bir plan yaptık.</p>
<p class="calibre3">12 Temmuz Perşembe. Saat on bire çeyrek kala gazinodayım.</p>
<p class="calibre3">"Hoş geldiniz beyim. Yenge yok mu?"</p>
<p class="calibre3">"Uğrayıp annesini de alacak. Ben vakit kaybetmek istemedim. Şurada biraz kafayı dinlesem kârdır."</p>
<p class="calibre3">Bir beş yüzlük sıkıştırdım eline. Adamcağızın aylık geliri taş çatlasa bunun yarısını geçmez. Gözleri fal taşı gibi açıldı.</p>
<p class="calibre3">Kimseyi yanımıza yaklaştırmaz artık. Bok gibi para kazanan bir esnaf tavrıyla girişin yanındaki masaya kuruldum. Tam zamanında bahçenin kapısında göründü. Yola indim. Koşmamak için kendimi zor tutuyorum.</p>
<p class="calibre3">Gülümseyerek yaklaştı.</p>
<p class="calibre3">Yuvarlak yakalı, açık renk, kısa kollu, tiril tiril bir elbise giymiş. Dudaklar hafifçe boyalı. Çorapsız. Sandaletli. Koluma girdi. Sıcaklığı bedenime, kokusu ciğerime işledi. Adam merdiven başında bekliyordu. Yalanı tamamladık.</p>
<p class="calibre3">"Ee, annen?"</p>
<p class="calibre3">"Hastaymış."</p>
<p class="calibre3">"Ya. Vah vah."</p>
<p class="calibre3">Telaşla önümüze düşüp bizi çardağa buyur etti.</p>
<p class="calibre3">"Bira, kaşar peynir ve kavun."</p>
<p class="calibre3">"Başüstüne beyim."</p>
<p class="calibre3">Arzu arkasından baktı.</p>
<p class="calibre3">"Sizce bu adamcağız, evli olduğumuz masalını yutmuş mudur?"</p>
<p class="calibre3">"Ne isterse düşünsün, kerata. Kalbim çok sağlammış, ben onun sevinci içindeyim."</p>
<p class="calibre3">Telaşlandı.</p>
<p class="calibre3">"Bir şey mi oldu?"</p>
<p class="calibre3">"Evet. Seni böyle gördüğüm halde durmadı."</p>
<p class="calibre3">Yüzü daha da aydınlandı. Elini elimin üzerine koydu.</p>
<p class="calibre3">"Bu özenmeler, güzel görünebilmek için bunca çabalar, hepsi siz beğenin diye Hocam. Bu elbiseyi de gece yarısına kadar oturdum, bugün için diktim."</p>
<p class="calibre3">Hava ılık. Ağaçlar cilve içinde, kuşlar sevinç. Bira ve çerezler gelince, örtüsü kirli masamız bile güzelleşti. Bardakları doldurdum. Yüreğim gibi köpürdüler.</p>
<p class="calibre3">"Canııım!"</p>
<p class="calibre3">"Hocaaam!"</p>
<p class="calibre3">Bardaklarımız buluştu.</p>
<p class="calibre3">Çıınnnn!</p>
<p class="calibre3">Sanem, "Ben bunları kıskanmaya başladım" dedi. "Neden?" "Küçücük bir mutluluk için bizim canımız çıkıyor be! Bunlar elele tutuşuyorlar, ikisi de mest. Bir yerde buluşuyorlar, ikisi de baygın. Yanyana oturuyorlar, ikisi de sevinç içinde. Kızım, biz her şeyi çok çabuk yaşadık ve çok çabuk eskittik. Hayatı bir dikişte içip bitirdik. Bizim sorunumuz bu. Bir de şunlara bak. Hiç telaş etmiyorlar. Her adımın ve yudumun tadını çıkarıyorlar. Korkmaktan korkmuyorlar, utanmaktan utanmıyorlar, her duygunun hakkını veriyorlar. Düşünsene, biz artık birbirimize dokunmaya gerek duymadan dans ediyoruz, onlarsa sarmaş dolaş tango çağını sürdürüyor. Bu yüzden de..."</p>
<p class="calibre3">İtiraz ettim ama sesim pek cılız çıktı. Çünkü ben de kıskanmıştım.</p>
<p class="calibre3">Saat birde kalktık.</p>
<p class="calibre3">"Sizi istasyona bırakayım."</p>
<p class="calibre3">Park yerinden ok gibi yola çıktı, hızla gelen bir arabanın önünden kıl payı geçti. Masum masum bakarak, "Gül Bahçesi'nden sonra böyle oldum.." dedi, güldü, "..hoş görün, aşk hali."</p>
<p class="calibre3">İstasyonda arabadan inerken, "Bir dakika!" deyip uzandı, sol yanağımdan dudaklarının ucuyla iki kez öptü.</p>
<p class="calibre3">"Borcum kalmadı."</p>
<p class="calibre3">Gazlayıp uçtu. Cumartesi sabahı gittiler.</p>
<p class="calibre3">Vakit geçirmek için annemin anlattığı masallardan beşini yazıp bir reklam stüdyosunda kaydını yaptırdım. Montaj teknisyeni uygun yerlere hoş müzikler döşedi.</p>
<p class="calibre3">"Kaç kopya istiyorsunuz?"</p>
<p class="calibre3">"On."</p>
<p class="calibre3">Reklamcı gülümsedi.</p>
<p class="calibre3">"Peynir ekmek gibi satılır bu. Hiç olmazsa yüz kopya yapalım."</p>
<p class="calibre3">Çekiş çekişe elli kopyada anlaştık. Kapak etiketlerini çizdirip bastırmayı da üzerine aldı. Etiketleri band kutularına kendi elimle yapıştırdım: 'Okul Öncesi Çocuklar İçin Beş Türk Masalı'</p>
<p class="calibre3">Haklıymış. Ağustos ortasına kadar kırk iki tane satıldı. Elli tane daha yaptırdım. Arzu, Eylül başında, nasıl başardıysa aradı.</p>
<p class="calibre3">"Tarsus postanesinden telefon ediyorum. Nasılsınız amcacığım?"</p>
<p class="calibre3">"Çok iyiyim yavrum. Sizi merak ediyorum."</p>
<p class="calibre3">"Biz de iyiyiz. İpek sizi çok özledi. Her gece rüyasında görüyor."</p>
<p class="calibre3">"Ben de onu çok özledim. Dört gözle dönmesini bekliyorum."</p>
<p class="calibre3">"Ekim sonunda geleceğiz. Sizin için dua ediyorum. Ellerinizden öperim."</p>
<p class="calibre3">"Ohooo! Bunlar şifreli konuşmanın ustası olmuşlar."</p>
<p class="calibre3">İyiydi, özlemişti, beni rüyasında görüyordu ve yakında dönecekti. Sevgiden ve sevinçten yüreğim sızladı.</p>
<p class="calibre3">Reklamcı, müşterilerine hediye olarak dağıtmak isteyen bir bankanın, masal bantlarına ilgi duyduğunu söyledi. İşin boyutunu kestiremediğim için hiç heyecanlanmamıştım. İlgililerle konuştum. İstedikleri miktarı öğrenince başım döndü.</p>
<p class="calibre3">"Şimdilik beş bin."</p>
<p class="calibre3">İleri sürdükleri bütün şartları tartışmadan kabul ettim. Kalan kâr yeterdi de artardı bile. Anlaştık. Günde iki yüz tane teslim etmeye başladım. Okullar açıldığı için dükkân da yeniden arı kovanına dönmüştü. Plastik boncuklara da istek gittikçe arttı. Yetiştiremez olduk.</p>
<p class="calibre3">Bu kadar çok parayı rüyamda bile görmemiştim.</p>
<p class="calibre3">Bir kâğıt toptancısında çalışan Asım Efendi'yi ayarttım. Eli ve aklı her işe yatkın, uyanık, dürüst bir insan. Gerektikçe dükkânı ona bırakıp depoya, stüdyoya, bankaya gidebilirim.</p>
<p class="calibre3">Küçük bir işadamı sayılırdım artık.</p>
<p class="calibre3">Geceleri de Türk mimarlığıyla ilgili doçentlik tezimi gözden geçirmeye başladım. Kurmayı tasarladığım yayınevinin, renkli ve bol resimli ilk kitabı olacak. Pazar günü, çocukları ve kayınvalideyi, Çubuk Barajına götürdüm. Yıllarca önce, son sınıf öğrencileriyle birlikte gelmiştik. Çok güzel bir bahçesi, sevimli bir lokantası vardı. Hâlâ öyledi ama karımla annesi, her şeyde bir kusur buldular. Ne yemekleri beğendiler, ne servisi, ne de müşterileri. Durmadan bir şeylerden yakınıp duruyorlardı. Çocukların bile neşesini kaçırdılar.</p>
<p class="calibre3">Ben hiç aldırmadım. Saklı dünyamda o kadar mutluydum ki ne söyleseler bana vızıltı geliyordu.</p>
<p class="calibre3">25 Ekim sabahı telefon etti.</p>
<p class="calibre3">"Sürgünden döndük!"</p>
<p class="calibre3">Asım Efendi alım için dışardaydı. Rahat rahat konuşup özlem giderdik. Gelişmeleri anlattım. Çok sevindi.</p>
<p class="calibre3">"Ee, senin gibi akıllı bir danışmanım var, kızım!"</p>
<p class="calibre3">Hafta içinde Etnoğrafya Müzesinde buluştuk. Kulaklıklı başlığımı bastırıp yeni aldığım gocuğun geniş yakasını kaldırınca yüzüm yarı yarıya görünmez oldu. Bakıp bakıp, "Filmlerdeki kötü adamlara benzemişiniz." diye takılıyordu.</p>
<p class="calibre3">Etiketsiz bir masal bandı verdim. İpek bayılmış.</p>
<p class="calibre3">"Keşke siz seslendirseydiniz. Ben de onunla birlikte durmadan sesinizi dinlerdim."</p>
<p class="calibre3">Asım Efendiyi her sabah bir bahane bulup dükkândan uzaklaştırmak zor olmaya başlamıştı. "Geceleri konuşabilir miyiz.." diye sordum, "..evet dersen, çalışma odama bir telefon alacağım. Karımın onda yattığını söylemiştim."</p>
<p class="calibre3">Düşündü.</p>
<p class="calibre3">"Bilmem ki. Yatak odası arkada, kocamın uykusu da ağırdır. Teyzemle çocuğun odaları ise çatı katında.."</p>
<p class="calibre3">Sesi kızardı.</p>
<p class="calibre3">"..Ben, o tatsız olaydan beri, İpek'in bu kattaki eski odasında kalıyorum. Kimsenin dikkatini çekeceğini sanmam.</p>
<p class="calibre3">Ama telefon salonda. Geceleri geç saate kadar orada nasıl oturabilirim? Bir çare bulmam gerek."</p>
<p class="calibre3">"Onlar da ayrı yatıyorlarmış."</p>
<p class="calibre3">"Öyleyse bu hikâye çok çabuk gelişip sona erer."</p>
<p class="calibre3">Ertesi günü bilgi verdi.</p>
<p class="calibre3">"Akla yatkın hiçbir çare bulamadım. Ama aldırmayın, imkân oldukça sizi ararım. Salonun yanında büyük bir oda var. Galiba yemek odası olarak düşünülmüş. Ben el koydumdu. Orada okuyup yazıyorum, müzik dinliyorum, dikiş dikiyorum. O odaya ayrı bir telefon bağlatabilsem.."</p>
<p class="calibre3">Karım, ikinci telefonu gereksiz bularak kızdı. "İşimi büyütüyorum.." dedim, "..akşam biri arasa, telefonumuz sürekli meşgul."</p>
<p class="calibre3">"Ohoo, annem bu yemi kolayca yutmuştur elbette. Çünkü telefon saatlerce elimizden düşmezdi."</p>
<p class="calibre3">25 Aralık gecesi her şey hazırdı.</p>
<p class="calibre3">Duyulmasın diye telefonun sesini kıstım, üzerine de yastığımı bastırdım. Çalar çalmaz açmak için hazır bekliyorum. Saat biri beş geçe aradı. Sıcak, korkak bir fısıltı.</p>
<p class="calibre3">"Hocam?"</p>
<p class="calibre3">"Canım!"</p>
<p class="calibre3">Bir süre susup soluklarımızı dinledik.</p>
<p class="calibre3">"Orası nasıl?"</p>
<p class="calibre3">"Şimdilik sorun yok. Herkes çoktan yattı|5ir şey olursa telefonu kaparım. Sizin orası?"<span class="apple-tab-span">	</span>&gt;</p>
<p class="calibre3">"Burada da asayiş berkemal. Hepsi derin uykuda. Şimdi beni can kulağı ile dinle."</p>
<p class="calibre3">Yayınevi kurmaya karar verdiğimi açıkladım. Sessiz bir sevinç çığlığı attı.</p>
<p class="calibre3">"Adı Ar Yayınevi olacak."</p>
<p class="calibre3">Soluğu kesildi bir an.</p>
<p class="calibre3">"Yani.."</p>
<p class="calibre3">"Evet, düşündüğün gibi, senin adından bir parça. Tabii, izin verirsen."</p>
<p class="calibre3">İnler gibi,‘ "Mutluluktan ağlayabilirim.." dedi, "..ama ilerde, bu sınırlı, yasak bölgeli, korkak ilişkiden bıkınca, yayınevine benim adımı verdiğinize pişman olmaz mısınız?"</p>
<p class="calibre3">"Hayır yavrum, sahici bir sevgi tükenir mi, bir ömüre bile sığmaz. Ama sen.."</p>
<p class="calibre3">Sözümü kesti.</p>
<p class="calibre3">"Susun hocam. İstiridye hayatında nasıl bir tek inci yapabiliyorsa, ben de ancak bir kez sevebilirim ve sizi seviyorum."</p>
<p class="calibre3">"Şu laflara bak!"</p>
<p class="calibre3">"Merak etme, sevişip birbirlerine doydukları zaman, bu ebedi aşk edebiyatı gümleyip gider."</p>
<p class="calibre3">Yılbaşı gecesi, bir ara sofradan kalkıp odama gittim, telefonunu çınlattım. Yeni yılını kutluyorum. Seni düşünüyorum. Seni seviyorum. Onlar da sofradalarmış o sıra. Uzun bir süre sonra, o da çınlatarak karşılık verdi.</p>
<p class="calibre3">Birkaç gün sonra, "22 Ocakta.." dedim, "..seni mutlaka görmeliyim. Hayatını ona göre programla. Çünkü o gün benim doğum günüm."</p>
<p class="calibre3">"Hayır Hocam. Sizin doğum gününüz 8 Ağustos."</p>
<p class="calibre3">"Nerden biliyorsun?"</p>
<p class="calibre3">"Türk Evi adlı kitabınızın arkasında hayat hikâyeniz vardı."</p>
<p class="calibre3">"Evet ama o benim resmi doğum günüm. Benim asıl doğum günüm 22 Ocak. Saatini de söyleyeyim. On bir buçuk. Dükkâna o zaman gelmiştin."</p>
<p class="calibre3">Sesi pembeleşti.</p>
<p class="calibre3">"Canım Hocam!"</p>
<p class="calibre3">22 Ocak 1963 Salı günü, Ulus meydanındaki Keçiören dolmuş durağında buluştuk. En uzak yer Keçiören'di çünkü. Biraz daha fazla birlikte olabilirdik. Yüzünün büyük bölümünü örten, Doğu işi yün bir kar başlığı giymiş, her zamanki gibi kapkara gözlüğünü takmayı da ihmal etmemişti. Sıraya girip ağır ağır arabaya ilerledik ve arkaya geçip oturduk. Elini tuttum. Buz gibiydi. Giderek ısındı. Son durakta indik. Koluma girdi. Her yer karla kaplı. Lekesiz, sütbeyaz bir dünya. Ağaçlar porselenden dökülmüş gibi. Buzlanan karları çıtırdatarak hiç konuşmadan yürüdük.</p>
<p class="calibre3">Daha önceleri ben aşksız nasıl yaşamışım?</p>
<p class="calibre3">Dönüşte yine en arkaya oturduk. İyice sokuldu. Bacağını bacağıma yapıştırdı. Yalnız sıcaklığını değil, kaslarının kıpırtı sini, kanının akışını, gözeneklerinin soluk alıp verdiğini, sinirlerinin titreşimini duyuyordum.</p>
<p class="calibre3">Ayrılırken şapkadan tavşan çıkarır gibi iç cebimden Ar Yayınevinin ilk yayımı olan 'Keçe Çadırdan Günümüze/Türk Mimarlığı' adlı kitabımı çıkarıp uzattım. Ciltli, gömlekli kitaba baktı. Gözleri doldu.</p>
<p class="calibre3">"Hocam!"</p>
<p class="calibre3">Sarılacaktı.</p>
<p class="calibre3">"Dur, burası çok kalabalık, ayrılalım, gece konuşuruz."</p>
<p class="calibre3">Akşam bir kitap da karıma verdim. Nazikçe "Kutlarım" dedi. Bir eşyaya bakar gibi şöyle bir göz atıp bıraktı.</p>
<p class="calibre3">Pekâlâ!</p>
<p class="calibre3">Arzu gece telefon etmedi. Allah Allah! Ertesi günü öğleden sonra aradı. Telaşla, "Gece arayamadım.." dedi, "..özür dilerim. Kitabınız bir harika. Resimler olağanüstü. Elinize, kafanıza sağlık. Biz yarın İstanbul'a gidiyoruz. Kaç gün kalacağımızı bilmiyorum. İyi günler Hocam."</p>
<p class="calibre3">Konuşmama fırsat vermeden kapattı.</p>
<p class="calibre3">Nedendi bu telaş?</p>
<p class="calibre3">O hafta Nurcan'la nişanlısı geldiler. Bir kitapçıdan aldıkları kitabımı imzalatmak istiyorlardı. Nurcan, "Sabah Arzuya telefon ettim.." dedi, "..kitabınızdan haberi yokmuş şaşkının. 'Sen de gel' dedim ama işi varmış."</p>
<p class="calibre3">"Ankara'da mı o?"</p>
<p class="calibre3">"Evet."</p>
<p class="calibre3">Bana yalan söylemiş. Ankara'da ve aramıyor! Kimse beni böyle aşağılamamıştı. O öfkeyle Asım Efendi'yi haşladım, bir müşteriyi de kapı dışarı ettim. Çatacak insan arıyordum.</p>
<p class="calibre3">Akşam üstü telefon etti.&nbsp;</p>
<p class="calibre3">"Az önce geveze Nurcan'la konuştum. İstanbul'a gitmediğimi öğrenmişsiniz. Çok kızgınsınız değil mi bana?"</p>
<p class="calibre3">"İşim var kızım. Çene çalacak durumda değilim."</p>
<p class="calibre3">Sesi çöktü.</p>
<p class="calibre3">"Neden yalan söylediğimi açıklamak istiyordum ama kötü bir zaman seçtim herhalde. İzin verirseniz gece arayayım."</p>
<p class="calibre3">"İstanbul'a gidiyorum, gece yolda olacağım."</p>
<p class="calibre3">"Ne zaman dönersiniz?"</p>
<p class="calibre3">"Bilmiyorum. Kusura bakma, kapatmak zorundayım. İyi günler."</p>
<p class="calibre3">Telefonu suratına kapattım.</p>
<p class="calibre3">"Bu iş burda biter. Babam 'sonu gelmeyen bir hikâye* demişti zaten."</p>
<p class="calibre3">Çeyrek saat sonra, deli gibi dükkândan içeri daldı, heyecandan tıkanarak, "Biliyorum.." dedi, "..bunu hak ettim! Ama beni dinlemelisiniz. Dinlemek zorundasınız!"</p>
<p class="calibre3">Tezgâha tutunarak, çaresizlik içinde Asım Efendiye baktı. "Kapıda dur Asım Efendi.." dedim, "..uzun sürmez."</p>
<p class="calibre3">Soluk soluğaydı.</p>
<p class="calibre3">"Arabayı uzağa park etmek zorunda kaldım. Yetişebilmek için buraya kadar koştum."</p>
<p class="calibre3">Gözlerimin içine baktı.</p>
<p class="calibre3">"Oturabilir miyim?"</p>
<p class="calibre3">Başımı salladım. Yığılır gibi oturdu. Göğsü inip kalkarak, "Her şeyi göze alıp buraya gelmem belki size bir şey ifade ediyordur." dedi. Suçüstü yakalanmış bir çocuk gibi bakıyordu.</p>
<p class="calibre3">"O gece aramadım. Çünkü arayamadım. Çünkü Hocam.."</p>
<p class="calibre3">Ellerini yüzüne kapayarak ağlamaya başladı.</p>
<p class="calibre3">"Allah Allah!"</p>
<p class="calibre3">"Ne olabilir ki?"</p>
<p class="calibre3">Öyle dirençsiz ve yenik bir hali vardı ki koşup kucaklamamak için güçlükle tuttum kendimi. Bir adım vardı aramızda. O adımı atmaya onurum engel oluyor, kalbim yürü!' diye haykırıyordu. Omuzuna dokunabildim.</p>
<p class="calibre3">"Biri görür. Haydi, git şimdi, gece görüşürüz."</p>
<p class="calibre3">Hiç bakmadan çıkıp gitti. Asım Efendiye bir açıklama yapmam gerekiyordu. Bir şeyler geveledim. Üzerinde bile durmadı. Kaldığı yerden işine devam etti.</p>
<p class="calibre3">Gece telefonum çınladı.</p>
<p class="calibre3">"Evet?"</p>
<p class="calibre3">Yorgun bir sesle, "Bana İstanbul'a gideceğinizi söylemiştiniz.." dedi, "..doğru değilmiş. Ödeştik."</p>
<p class="calibre3">"Benimki bir tepkiydi."</p>
<p class="calibre3">"Benimki de öyle."</p>
<p class="calibre3">"Bana mı?"</p>
<p class="calibre3">Telaşlandı.</p>
<p class="calibre3">"Yo, hayır, kendime. Keşke size olup biteni söylemeye çekinmeseydim."</p>
<p class="calibre3">"Şimdi söyleyecek misin?"</p>
<p class="calibre3">"Evet."</p>
<p class="calibre3">"Dinliyorum."</p>
<p class="calibre3">Uzun bir sessizlikten sonra, "O beyaz gün, kendi koyduğum sınırı kendim aştım.." dedi, "..Gürül gürül size akıyordum. Uyarmasaydınız, Ulus meydanının ortasında da, az kalsın boynunuza sarılıp öpecektim sizi. Hiç beklemediğim bir uyanış olmuştu bende. Bir de gece konuşursam, iyice çözülecektim. Çünkü geceleri fısıltıyla konuştuğumuz için sesiniz daha da içime işliyor. Artık bu tür duyguları sönmüş biri olduğumu sanıyordum. Güvencem de buydu. Çizdiğim sınırlar içinde kalabileceğimi umuyordum. Yanılmışım. Bu şaşırtıcı gelişime hiç hazır değilim. Yatışana kadar ilişkimize bir süre ara vermenin doğru olacağını anladım. Bunları açıkça söylemeye utandım, uygun bir yalan bulmayı da beceremedim."</p>
<p class="calibre3">Sustu.</p>
<p class="calibre3">Böyle bir açıklamayı hiç beklemiyordum.</p>
<p class="calibre3">Sanem, "Biz çocukluktan çıkar çıkmaz özgürlük bayrağını çekmiştik.." dedi, "..o yüzden de böyle iç savaşlar yaşamadık. Bu kızcağız demirden kurallar, yasaklar içinde yetişmiş. Çoğu da kanına işlemiş. Ar-kasından evlenmiş, çocuğu olmuş. Büsbütün sarılmış durumda. Bunları aşabilir mi? Hiç sanmam."</p>
<p class="calibre3">Bu sırçadan insan, benim yüzümden doğayla, kendisiyle ve benimle savaşıyordu. Huzurunu ben alt üst etmiştim. Utandım. Bağışlamasını diledim.</p>
<p class="calibre3">"Sizin ne suçunuz var? Kendim yürüdüm bu ateşin üzerine. Hiç pişman değilim. Benim zorum kendimle."</p>
<p class="calibre3">Gerekçesi ne olursa olsun bir daha yalan söylememeye ve doğruyu saklamamaya söz verdik.</p>
<p class="calibre3">"iyice toparlanınca sizi ararım. Olur mu?"</p>
<p class="calibre3">"Peki kızım."</p>
<p class="calibre3">"İyi geceler."</p>
<p class="calibre3">Kapamadan önce, sesini iyice alçalttı.</p>
<p class="calibre3">"Sakın beni unutmayın!"</p>
<p class="calibre3">O toparlanana kadar oyalanmak için kendimi işe vurdum. Bu yıl doçent olan eski asistanım Tahir'e yayınevinin editörlüğünü önerdim. Düşünmeden kabul etti. Sanat, kültür, tarih ve siyaset bilimiyle ilgili kitaplardan oluşan zengin bir yayın planı hazırladık. İlgili bilim adamı, yazar ve çevirmenlerle ilişki kurduk. Benim küçük dükkânıma sığmayacaktı bu iş. Bir şey yapmalıydım.</p>
<p class="calibre3">Arzu, hiç beklemediğim bir sırada dükkânı aradı. Sesi ışıldıyordu.</p>
<p class="calibre3">"Kitabınız hakkında Güzel Sanatlar dergisinde çok güzel bir yazı var. Yürekten kutlarım. Şimdi Nurcan haber verdi. Koşup aldım. Yolda okumaya başladım. Karşıdan karşıya geçerken, az kaldı çiğneniyordum."</p>
<p class="calibre3">"Canııım!"</p>
<p class="calibre3">Korka korka yanıtladı.</p>
<p class="calibre3">"Hocaam."</p>
<p class="calibre3">"Toparlanamadın mı hâlâ?"</p>
<p class="calibre3">Utançla, "Toparlanıyorum,' diye mırıldandı. .</p>
<p class="calibre3">Asım Efendi'yi yıldırım gibi gönderip dergiyi aldırdım. Hak etmediğim kadar güzel bir yazıydı. Birilerine şımarmak geldi içimden. Ama şımarabilecek kimsem yoktu.</p>
<p class="calibre3">"Babam herhalde görelim diye dergiyi ortada bırakmıştı. O yıl ilk olarak yaz tatiline gideceğimiz için annemle ablam harıl harıl moda dergilerini karıştırıyor, yazlık kıyafet seçiyorlardı. Gözleri başka bir şey görmüyordu. Övgü dolu yazıyı yalnız ben okudum. Gurur duydum. Ama ne yapmam gerektiğini bilmedi-ğim için sustum. Sarılıp kutlasana, bir şeyler söyleyip adamı mutlu etsene, aptal karı. Ne katırmışım be!"</p>
<p class="calibre3">O hafta ilişki kurduğum emlakçı şehrin merkezindeki işlek caddelerden birinde yapılmakta olan iş hanının altındaki dükkânları görmemi söyledi.</p>
<p class="calibre3">Her işi bırakıp gittim.</p>
<p class="calibre3">Binanın cephesinde, çok derin fakat enleri yetersiz dört büyükçe işyeri var. Mal sahibi işbilir bir adam. İkisini alıp birleştirmemi önerdi. Çok güzel bir çözümdü ama nasıl kalkardım bu yükün altından? Günlerce çekiştik, kavga ettik. Sonunda köşedeki ve yanındaki yer için anlaştık. Özellikle bankanın açtığı krediden yararlanarak üçte birini peşin ödeyecek, geri kalanı için aylık bonolar verecektim.</p>
<p class="calibre3">Gözümü karartıp sözleşmeyi imzaladım.</p>
<p class="calibre3">Eylülde teslim edecekti.</p>
<p class="calibre3">SANEM çığlığı bastı.</p>
<p class="calibre3">"Ooo, saat bir olmuş! Ben gidiyorum."</p>
<p class="calibre3">Bir taksi çağırıp uçtu. Başım ağrıyordu. Galiba babamın anıları zehirliyor beni. Bir lokma bir şey yedim, aspirin içip yattım. Uyanır uyanmaz annemi aradım. Odaya telefon bağlanması yasak. Bu yüzden nöbetçi hemşirenin telefonuyla konuşabiliyoruz. Babam çok huzursuzmuş.</p>
<p class="calibre3">"Bu gece ben kalayım istersen."</p>
<p class="calibre3">"Hayır, hayır, senin işin var. Üstelik baban çok huysuz. Baş edemezsin. Cumartesi akşamı gel. O güne kadar ben idare ederim."</p>
<p class="calibre3">"Peki anne."</p>
<p class="calibre3">Gazeteye gidince, Gül Bahçesini bilen biri var mı diye soruşturdum. Eskiler biliyorlarmış. Tarif etmelerini isteyince biri, "Yıllar var ki ben de görmedim.." dedi, "..birlikte gideriz."</p>
<p class="calibre3">Öğleye doğru Nazan aradı, şifreyi çözüp çözemediğimi sordu.</p>
<p class="calibre3">"Çözemedim, çözmeye uğraşmaktan da caydım."</p>
<p class="calibre3">Babamın sırlarını Sanem'den başkasıyla paylaşmayı istemiyordum. Arayıp Sanem'i uyardım.</p>
<p class="calibre3">"Anlaşılmıştır. Akşama görüşürüz."</p>
<p class="calibre3">Öğle tatilinde Gül Bahçesi'ne gittik. Babamın o kadar övdüğü yer, Çankaya'ya çıkan ikinci yolda, beton yapılar arasına sıkışmış, küçük, sönük, bakımsız bir bahçeydi. Hiç kimse yoktu. Adamcağız vurulmuşa döndü.</p>
<p class="calibre3">"Ne olmuş buraya? Bahçe ufalmış, ağaçlar azalmış."</p>
<p class="calibre3">Göğüs geçirdi.</p>
<p class="calibre3">"Anlaşılan orasından burasından kırparak, kuşa döndürmüşler zavallıyı."</p>
<p class="calibre3">Kırık bir banka oturdu. Büyük bir haksızlığa uğramış gibiydi.</p>
<p class="calibre3">"Burası güller, ağaçlarla dolu, gözlerden uzak bir küçük cennetti. Genellikle âşıklar gelirdi. Kimse de rahatsız etmezdi onları. Biliyor musunuz, aşka saygı vardı bir zamanlar. Hoyrat rüzgârlar her güzelliği silip yok ediyor."</p>
<p class="calibre3">Adamın, ucu biraz da bize dokunan sözlerine aldırmadım. Çünkü bahçenin bu acıklı yalnızlığı, tükenmişliği içimi sızlatmıştı.</p>
<p class="calibre3">Babama benziyordu.</p>
<p class="calibre3">Akşam işyerinin önünden Sanem'i aldım. Ben notları okumayı bugün kesinlikle bitirmek istiyordum. Sanem, "Ben de bitecek diye üzülüyorum." dedi.</p>
<p class="calibre3">Kahvelerimizi alıp masaya oturduk.</p>
<p class="calibre3">OLAYI, batacağım korkusu içinde yaşayan karımdan sakladım. İş bitince söylerim. Herhalde memnun olacaktır. Arzu bazı sabahlar dükkâna telefon edip hatır sorma inceliğini gösteriyordu. İlk arayışında haberi verdim.</p>
<p class="calibre3">"Tıpkı hayal ettiğin gibi dekore ettireceğim."</p>
<p class="calibre3">"Aaaah!"</p>
<p class="calibre3">Sonra uzun, dolgun bir sessizlik. Ne düşündüğünü, ne yaptığını anlamam için görmeme gerek yok. Kaç zamandır ses ve sessizlikten kurulu bir dünyada yaşamaktayız. Gözleri dolmuş, yüzü pembeleşmiş, dua ediyordur. Sessizlik uzayınca, "Ey ruh.." dedim yavaşça, "..hâlâ oradaysan ses ver!"</p>
<p class="calibre3">"Buradayım. Dua ediyordum."</p>
<p class="calibre3">Çekinerek, "Hocam.." dedi, "..şimdiki dükkânı bırakmazsınız, değil mi?"</p>
<p class="calibre3">"Hiç bırakır mıyım? Orada doğdum ben."</p>
<p class="calibre3">"Ben de."</p>
<p class="calibre3">Akıllı ve zevkli bir mimarla anlaştım. Cephede iki büyük vitrin bulunacak. Ortada geniş bir cam kapı. Soldaki bölüm yayınevi, sağdaki kitabevi. İki bölüm içerden birbirine bağlanacak. Benim odam, arkadaki toplantı odası ile yayınevi çalışanlarına ayrılan alanın arasında yer alıyor. Mimara, Arzu'nun hayalini kendi isteğim gibi anlattım.</p>
<p class="calibre3">"Bütün kapıların, lambrilerin, dolap ve masaların meşe kaplama, koltukların yumuşak deri olmasını istiyorum."</p>
<p class="calibre3">"Tamam."</p>
<p class="calibre3">"Ne zaman biter iş?"</p>
<p class="calibre3">"Hemen başlarsak, Ekim sonunda."</p>
<p class="calibre3">"Başladık bile."</p>
<p class="calibre3">On beş gün kadar sonra Arzu, uzun zamandan beri ilk olarak gece aradı. Sesinde kuşlar uçuşuyordu.</p>
<p class="calibre3">"Sizi aramadan edemedim. Çünkü üç harika şey oldu bugün. Kocam on gün için Almanya'ya gitti, telefonum bağlandı ve, ve, ve ben sonunda kendime bir ad buldum!"</p>
<p class="calibre3">Neşe içinde anlattı.</p>
<p class="calibre3">"Sıkıldıkça, teyzemin getirdiği aptal romanları okuyorum. Biri eski Mısır'la ilgiliydi. İçindeki adlardan biri çok hoşuma gitti. Beni anımsatıyor. Duyunca bayılacaksınız."</p>
<p class="calibre3">"Söyle."</p>
<p class="calibre3">"Aziru."</p>
<p class="calibre3">Yerimizden zıpladık. Şiirdeki kızın adıydı bu!</p>
<p class="calibre3">"Ne demek bu?"</p>
<p class="calibre3">"Hiçbir şey anlamadım."</p>
<p class="calibre3">"Okumaya devam edelim."</p>
<p class="calibre3">"Harika!"</p>
<p class="calibre3">"Yeni adımı kutlamayacak mıyız?"</p>
<p class="calibre3">"Nasıl kutlayabiliriz?"</p>
<p class="calibre3">Güldü.</p>
<p class="calibre3">"Bilmem ki. Belki bir arabanız olsaydı.."</p>
<p class="calibre3">İki gün içinde elden düşme, oldukça yeni bir araba aldım. Şehirde dolaşarak kendimi sınadım. Gece bilgi verdim. Sabah buluşup yola çıktık. Pantolon ve uzunca bir ceket giyip başını örtmüş. Kolunda yine kocaman çantası. Tek tük aracın geçtiği ıssız Ayaş yoluna sapınca, gözlüğü ve eşarbı çıkarttı. Uzun, iki örgülü, kızıl kestane bir peruk, sallantılı gümüş küpeler. Göz kapaklarını neftiye boyamış, kıvrak bir kuyruk çekerek gözlerini daha da uzatmış.</p>
<p class="calibre3">"Nasıl buldunuz Aziru'yu?"</p>
<p class="calibre3">"Çok büyüleyici."</p>
<p class="calibre3">Keyifle güldü.</p>
<p class="calibre3">"Aziru'nun çağına uygun değil ama sizin hoşunuza gideceğini bildiğim bir elbise dikiyordum, yazık ki yetiştiremedim."</p>
<p class="calibre3">Birden zorlu bir yaz yağmuru bastırdı. Silecekler yetersiz kalınca, arabayı yolun kıyısındaki ağaçların altına çektim. Camlar buğulandı. Yağmurun tantanası sürüyordu. Kanım fokurdamaya başlamıştı. Bir karış uzağımda oturuyordu ve korkudan dokunamıyordum. Gerildim. Kıskançlıkla, "Senin iyice toparlandığın anlaşılıyor.." dedim, "..bense seni kucaklama isteğimi bir türlü bastıramıyorum. İçini nasıl yatıştırdığını anlat sana. Belki bana da yararı olur."</p>
<p class="calibre3">Yüzünden pembe bir esinti geçti.</p>
<p class="calibre3">"Geceyi beklesek. Sizi görmeden daha rahat anlatırım." Sinirlendim.</p>
<p class="calibre3">"Hayır, şimdi anlatmanı istiyorum! Aziru'nun mumyası gibi oturuyor ve susuyorsun. Ne demek bu?"</p>
<p class="calibre3">"Böyle oturup susan Aziru değil, benim."</p>
<p class="calibre3">"Yani?"</p>
<p class="calibre3">Önüne baktı. Elleriyle oynayarak, "Nasıl söylemeli bilmem ki.." dedi, "..bir daha öyle coşmamak için uzun uzun dua ettim. Sonu rezaletle, cinayetle biten türlü türlü senaryolar yazdım. Kök salar umudu ile içimde sahte bir vicdan azabı bile yarattım. Ama hiçbirinin yararı olmadı. Tek çare bu ilişkiye son vermekti.."</p>
<p class="calibre3">Buz kestim. Ne diyordu bu deli?</p>
<p class="calibre3">"..Çok düşündüm. Sizden vazgeçemeyeceğimi anladım. Nasıl vazgeçebilirdim? Sizinle vardım.."</p>
<p class="calibre3">Kanım yeniden dolaşmaya başladı.</p>
<p class="calibre3">"..Kararsızlık içinde kıvranıp dururken Aziru adını buldum. Sonra ona bir kişilik vererek şöyle bir hikâye kurdum. Aziru, evvel zaman içinde, İskenderiye'de kendi başına yaşayan, sevgi ve saygıya susamış, sağlıklı bir kız. Belki de benim genç kızlığımdan beri içimde biriktirip sakladığım bazı deliliklerin temsilcisi. Bilge bir şair ona okumayazma öğretiyor. Sık sık buluşuyorlar. Dostluk sevgiye, sevgi aşka dönüşüyor. Aziru, benim gibi mızmız bir kız değil. Yüreğinin sesine ve doğanın çağrısına uymaya razı. Fakat acele etmekten kaçınıyor. Çünkü o günün, uzun bir hazırlıktan sonra yapılan büyük bir ayin gibi olmasını, bu ayine yalnız bedenlerinin değil, ruhlarının da katılmasını istiyor. Bu isteğini sevgilisi de benimsiyor. Bu yüzden kızı zorlamıyor, elini tutmakla yetiniyor ve sabırla o vaadedilen günü bekliyor."</p>
<p class="calibre3">"Vay canına! Aziru numarasıyla zincirlerini kırdı. Biraz zaman istiyor sadece."</p>
<p class="calibre3">"Ben artık bir tahminde bulunmayacağım. Hiçbiri tutmadı."</p>
<p class="calibre3">Sustu. Uzanıp avucunu öptüm. Elinin içiyle yüzümü okşadı. Çantasından çeşitli sandviçler, iki elma ve kahve dolu bir küçük termos çıkardı. Yağmur dinmişti. Pencereleri açtık. Toprak ve çimen kokusunu içimize çekerek yiyip içtik. İkindi üzeri ışıltısız hayatlarımıza geri döndük. Ayrılırken, "Sen okuldayken sevimli bir kızdın.." dedim, "..yeniden gördüğümden bu yana giderek güzelleştin, sonunda bir afet oldun. Bunun sırrı ne?" Dolu dolu baktı, "Aşk." dedi ve arabadan atladı.</p>
<p class="calibre3">Gece keyifle, "Sizden ayrıldıktan sonra, yine arabamı çizdirdim." dedi, "..Teyzem de bugün iyice pirelendi."</p>
<p class="calibre3">"Neden?"</p>
<p class="calibre3">"Neşe saçıyordum da ondan. Bin türlü soytarılık yaptım, şarkılar söyledim, deli gibi yedim. Hapisten çıkmış gibiyim."</p>
<p class="calibre3">"Teyzen.."</p>
<p class="calibre3">"Ondan bize zarar gelmez. Gerekirse söylerim de. Zaten içimden sürekli sizden söz etmek, avazım çıktığı kadar 'Doğan Hoca beni seviyor!' diye haykırmak geliyor."</p>
<p class="calibre3">İlk günlerin sıcaklığına dönmüştük.</p>
<p class="calibre3">"Küçük mutlulukları aşk sanan, verilenle yetinen, aşkı hiç tanımayan, tatmayan, aşka inanmayan kadınlara öyle acıyorum ki."</p>
<p class="calibre3">"Ukalalık etme!"</p>
<p class="calibre3">Sabah çocukları gara götürdüm. Bir ay İstanbul'da yazlık bir pansiyonda kalacaklar. Üçü de pek şık ve güzeldi. Şirin'in göğüslerinin belirmiş olduğunu görünce şaşırdım. Ne çabuk büyüyor bu çocuklar. Bir kucak gazete, dergi ve kitap aldım.</p>
<p class="calibre3">Üçünü de öperek uğurladım. Tren kaybolana kadar Şirin pencereden ayrılmadı, el sallayıp durdu. Çocuktan utandım. Çünkü öğleden sonra Arzu ile Gölbaşı'na gidecektik.</p>
<p class="calibre3">Gölün yola yakın kesiminde birkaç küçük evle bir gazino var. Arzu burayı tehlikeli bulunca, ilerdeki toprak yoldan dolanıp karşı kıyıya geçtim. Ufka kadar uzanan boz tarlalar. Hafif hafif sallanan sazlar. Kızgın bir güneş. Ürperen göle yaklaşıp durdum. Çevreyi hızla kolaçan ettikten sonra eşarbıyla gözlüğünü çıkarıp attı.</p>
<p class="calibre3">"Sıcaktan bayılacağım."</p>
<p class="calibre3">'Yaz günü bu pardösüyü niçin giydin?' diyecektim, sebebini çıkarınca anladım. İncecik askılı, kısa etekli, yumuşak, beyaz bir elbise vardı üzerinde. Omuzları, kolları ve dizleri çıplaktı.</p>
<p class="calibre3">"Yetiştiremediğim giysi buydu işte. Beğendiniz mi?"</p>
<p class="calibre3">Bu güzelliği yüz yıl, yüz bin kez kucaklasam doyamazdım. Elini avuçlarımın içine aldım.</p>
<p class="calibre3">"Kat kat buzu, karı yarıp günyüzüne çıkmayı başarmış narin, harika ve yiğit bir kardelen çiçeğine benziyorsun.."</p>
<p class="calibre3">"Baban amma döktürmüş. Güzelliğini övmekle kalmamış, kızcağızın iç savaşını da iyi özetlemiş."</p>
<p class="calibre3">"Oku da bir an önce bitsin bu meret." dedim.</p>
<p class="calibre3">Yoksa çözülecektik.</p>
<p class="calibre3">"..Herkesin hayatta bir kez bir mucize yaşamak hakkı olduğuna inanıyorum. Benim payıma düşen mucize de sensin."</p>
<p class="calibre3">Bir zaman, hiç kıpırdamadan, o büyülü bozkır sessizliğine daldık. Sonra bir ayçiçeği gibi yavaşça dönüp ağzını uzattı. Öptüm. Taze bir yemiş gibiydi.</p>
<p class="calibre3">"İki yıl sonra, çok şükür."</p>
<p class="calibre3">Yer dalgalanıyor, dağlar sallanıyor, topraktan gelincikler fışkırıyor, rengârenk kuşlar gümüşten gölün üzerinde sevinç çığlıkları atarak dönüp duruyorlardı.</p>
<p class="calibre3">Usulca kendini çekti. Dünya ağır ağır eski biçimini aldı. Tedirgin bir sesle, "Aziru'nun benden daha gözüpek olduğunu söylemiştim.." diye mırıldandı, "..ama o bile, her zamanki gibi çene çalmak, bu elbiseyle de sizi biraz olsun memnun etmek istiyordu. Birden delirdi herhalde."</p>
<p class="calibre3">Saçını okşadım.</p>
</body>
</html>