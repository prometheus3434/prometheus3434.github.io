<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
    <meta name="charset" content="UTF-8"/>
    <title>Bilinmiyor</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body class="calibre">
<p class="calibre3">"Aferin ona. Tam zamanında delirdi. Yoksa Kerem gibi alev almak üzereydim."</p>
<p class="calibre3">Sevgiyle gülümsedi. Şımarıp kucakladım. Başını telaşla göğsüme sakladı. Çıplak, nemli omuzlarından içimi bayıltan bir buğu yükseliyordu. O güzel kuğu boynundan öptüm. İyice büzüldü.</p>
<p class="calibre3">"Ama Hocam, söz vermiştiniz."</p>
<p class="calibre3">"Tamam yavrum, bir daha sınırı aşmam."</p>
<p class="calibre3">Uslu uslu geri çekildim. Rahatladı. Birer sigara yakıp getirdiği limonlu çayı içtik. Çocuklarımızdan söz ettik. Bakışlarım kollarına, göğsüne, bacaklarına takılıp duruyor, içim titriyordu. "Keşke yanıma udumu alsaymışım.." dedim, "..yüreğimi seslendirirdim."</p>
<p class="calibre3">Gözlerini açtı.</p>
<p class="calibre3">"Siz ud çalmayı biliyor muydunuz?"</p>
<p class="calibre3">"Evet."</p>
<p class="calibre3">"Niye şimdiye kadar söylemediniz?"</p>
<p class="calibre3">"Fırsat düşmedi."</p>
<p class="calibre3">"Bu gece dinleyebilir miyim?"</p>
<p class="calibre3">"Elbette."</p>
<p class="calibre3">Akşam evde kendime buzlu rakı, birkaç meze ve beşon taş plaktan oluşan bir ziyafet çektim. Keyifle içtim ve hayatı bütün kusur ve meziyetleriyle bağrıma bastım. İçimden bugünün şiirini yazmak geliyordu. Yalnız bugünü değil, gelecek günleri de anlatabilmek için birbirine eklenecek parçalardan kurulu bir biçim tasarladım, konuyu eski Mısır'a aktararak, ilk şarkıyı coşku içinde yazıp bitirdim.</p>
<p class="calibre3">"Sonra da eski Kopt şiiri diyerek beni şakır şakır işletti."</p>
<p class="calibre3">"Yalnız seni mi? Hepimizi, herkesi."</p>
<p class="calibre3">Sanem dergiyi isteyip Birinci Şarkı'yı bir daha okudu.*</p>
<p class="calibre3">"İki uzun yılı bir güne sığdırıp anlatmış."</p>
<p class="calibre3">Gece yarısı aradı.</p>
<p class="calibre3">"Canım Hocam!"</p>
<p class="calibre3">Sesimi çıkarmadan uduma dokundum ve bizim için bestelendiğini vehmettiğim o güzel şarkıya başladım.</p>
<p class="calibre3">Ömrüm seni sevmekle nihayet bulacaktır</p>
<p class="calibre3">"Babamın o şaşırtıcı gece söylediği şarkı bu!!!"</p>
<p class="calibre3">Yalnız senin aşkın ile ruhum salacaktır</p>
<p class="calibre3">Son darbeyi kalbim yine ismin olacaktır</p>
<p class="calibre3">Yalnız senin aşkın ile ruhum salacaktır</p>
<p class="calibre3">"Hocaaaam!"</p>
<p class="calibre3">"Canınım!"</p>
<p class="calibre3">İstek, özlem, isyan ve çaresizliğin kaynaştığı boğuk bir sesle, "Şu anda yanınızda olmayı ne kadar isterdim," dedi. Sessizce ağlamaya başladı. Benim de gözlerim yaşarmıştı ama onu yatıştırmak için acele yeni bir şarkıya geçtim.</p>
<p class="calibre3">Solsan da sararsan da yine gülpembe dehensin</p>
<p class="calibre3">Rabbin bana bir nimeti varsa, o da sensin..</p>
<p class="calibre3">İçini çeke çeke duruldu. Giderek bildiği şarkılara katıldı. Sonunda, o da bir şarkı söyledi.</p>
<p class="calibre3">Are you lonsome to night,</p>
<p class="calibre3">Do you miss me to night?</p>
<p class="calibre3">"O gecenin içyüzü anlaşılıyor. Öbür şarkıları da Arzu'dan öğrenmiştir."</p>
<p class="calibre3">Udumla eşlik etmeye çalıştım, şarkı bitince, anlayabildiğim kadarıyla, sorduğu soruları yanıtladım.</p>
<p class="calibre3">"Evet canım, bu gece yine yapayalnızım ve seni ölesiye özlüyorum."</p>
<p class="calibre3">Sonra da şiirin ilk bölümünü okudum. Sessizce dinledi. Derin bir soluk aldıktan sonra, "Ah Hocam.." dedi, "..ikimiz de size eziyet ettiğimizi biliyoruz. Sakın bizi anlayışsız sanmayın. Bundan sonra daha cesur ve şefkatli olacağız. İşte kanıtı."</p>
<p class="calibre3">Telefonu şapırtıyla öptü ve sordu.</p>
<p class="calibre3">"Ne yaptım?"</p>
<p class="calibre3">"Telefonu öptün."</p>
<p class="calibre3">"Aman babaaa! Anlaşana."</p>
<p class="calibre3">Kahkaha attı.</p>
<p class="calibre3">"Hayır efendim, sizi öptüm."</p>
<p class="calibre3">Şevkle bir daha öptü.</p>
<p class="calibre3">"Yarın yine birlikte olmak üzere, iyi geceleeeer."</p>
<p class="calibre3">Sallantılı bir bahar bulutuna uzandım. Sevgiden sarhoş, uyumuşum.</p>
<p class="calibre3">Ertesi günü sesi tatsızdı.</p>
<p class="calibre3">"Sabah ben uyurken İpek’in babası telefon etmiş. Oo, artık kocam demiyor. Teyzemle konuşmuş. Öğleden sonra burada olacakmış."</p>
<p class="calibre3">Gerildim.</p>
<p class="calibre3">"Dört gün erken?"</p>
<p class="calibre3">"Evet."</p>
<p class="calibre3">Gün zor sona erdi. Akşam yemeğini çabucak Piknik'te yedim. Kalkıyordum, her sanat çevresinde en az bir örneği bulunan ukalalardan biri, koca vücudu, beresi ve sakalıyla, izin almadan masama çöktü. Yayınevi kuracağımı duymuş. "Doğancığım.." dedi, "..sakın aşk romanı yayımlama. Benden uyarması. İnsanı kuşatan bunca büyük sorun varken, takvimleri iki yüzyıl öncesini gösteren birtakım gelişmemiş zavallılar için aşk romanı yazmak aptallıktır, yayımlamak ahmaklık. Sen de çok iyi bilirsin ki aşk denilen şey biyolojik bir olay. Ama ozanlar bu basit olguyu süsleyip püslediler, insanlığa olağan üstü bir olaymış gibi yutturdular. Neyse ki aşk, yirminci yüzvıl da bir makinenin altında kalıp öldü de, bu büyük yutturmanı sona erdi. Her yeni aşk romanı, aşk için yazılmış bir nıezaı taşıdır. Mezar taşını kim okur dostum?"</p>
<p class="calibre3">İki parmağını şaklatarak garsonu çağırıp bir duble votka ile Rus salatası ve piyaz istedi. Beni gösterdi.</p>
<p class="calibre3">"Beyin misafiriyim."</p>
<p class="calibre3">Sabrımı tüketmeyi sürdürdü.</p>
<p class="calibre3">"Çağdaş insanlar, aşk adı verilen şeyin aslının ne olduğu nu yeniden anladılar. Gerekince, genç ya da yaşlı, güzel ya da çirkin birini bulup rahatlıyorlar. İşte bu kadar. Aklı, içlerinden yalnız birine takmaya ne gerek var? Adama gülerler."</p>
<p class="calibre3">Sanem öfkeyle, "Has..tir ulan!" dedi. Bakıştık. Tepkisinin sebebini açıklamak gereğini duydu.</p>
<p class="calibre3">"Baban adına kızdım. Tam bu sırada adamcağıza söylenecek söz mü bunlar?"</p>
<p class="calibre3">Aklınca beni uyutuyordu. Herifin çiğliği, beni bile irkilttiği için sesimi çıkarmadım.</p>
<p class="calibre3">İçimden bu çağdaş mağara adamını parçalamak geliyordu. Kendimi tuttum. Ama iki laf etmeden ayrılmak da doğru olmayacaktı. "Azizim.." dedim, "..kafanı yalnız bere askısı olarak kullanmana üzülüyorum. Sanem çok keyiflendi. Düşünebilsen, her hayvanda bulunan cinsel dürtü ile insana özgü bir olgu olan aşkı birbirine karıştırmazdın. Sakin ol, ben seni sabırla dinledim, sıra sende. İnsan geliştikçe yani insanlaştıkça, bu kör dürtüyü ehlileştirmiş, inceltmiş, güzelleştirmiş, yüceltmiştir. Aşk bu çok uzun gelişimin son aşamasıdır, ilkellikten kurtulmak, bencillikten arınmak, kendine tapmaktan kurtulmak demektir. Bir insanın yalnız güzelliklerini değil, çirkinliklerini, kusurlarını, yanlışlarını da sevmek demektir. Ama kendinden başkasını sevmeyen, bedenini kutsayan, kafası yerine bilmem nesiyle düşünen birinin aşkı anlamasını, övmesini beklemenin, bir kurbağadan arya söylemesini istemek kadar gülünç olduğunu bilirim.."</p>
<p class="calibre3">Sanem babamın açıklamasına iyice kaptırmıştı kendini. Çözülmek üzereydi.</p>
<p class="calibre3">Ayağa kalktım.</p>
<p class="calibre3">" ..Merak etme, yiyip içtiğini ödeyeceğim."</p>
<p class="calibre3">Pişkince sırıttı.</p>
<p class="calibre3">"Öyleyse bir duble votka daha söyle."</p>
<p class="calibre3">Gece belki arar diye uzun zaman telefonun başında bekledim. Ancak sabah arayabildi. Sesi daha da solmuştu.</p>
<p class="calibre3">"Hocam, biz yine Tarsus'a gidiyoruz. Teyzem hiç istemiyordu. Ama 'çocuğa iyi gelir, hemen gidelim' diye tutturdu. Ne oldu, anlamadım. Öteki de kabul etti. İşi varmış. Bizi şoförle yolluyor."</p>
<p class="calibre3">"Ne zaman gideceksiniz?"</p>
<p class="calibre3">"Yarın sabah."</p>
<p class="calibre3">"Ah."</p>
<p class="calibre3">Vedalaştık.</p>
<p class="calibre3">SANEM okumaya ara verdi.</p>
<p class="calibre3">"Yoruldum, acıktım ve susadım."</p>
<p class="calibre3">Acele iki yumurta kırdım, uyduruk bir salata yaptım. Sanem de sofrayı kurup şarabı açtı. Oturur oturmaz, kadehini bir içimde bitirince, "Yavaş ol!" diye uyardım.</p>
<p class="calibre3">"Geç kaldın. Bunu yirmi yıl önce söylemeliydin."</p>
<p class="calibre3">Kadehini yeniden doldururken, "Hızlı yaşadık.." diye homurdandı, "..o yüzden de çabuk yaşlandık.</p>
<p class="calibre3">Elini sallayarak beni susturdu.</p>
<p class="calibre3">"Seni bilmem, ben çok uzun yaşamış gibiyim. Haklı bir hareketin öncüleriydik. Özgürlüğe ve eşitliğe aykırı putları devirmek, tabuları aşmak için savaşıyorduk. Bilinçli olanlar yürüyüp gittiler, topluma çok şey kazandırdılar. Ama biz, işin eğlenceli ve kolay yanma takılıp havalandık, evliliğe sığamadık, özgür dişiler olarak ortalıkta kaldık. Çocukluk ve ilk gençlik günlerimin dışında, değerli, anlatılabilir, nasıl diyeyim, soylu pek az anım var. Birtakım yaramazlıklar, avarelikler,. savruk ilişkilerle dolu, içeriksiz bir yaşantı."</p>
<p class="calibre3">Gözleri doldu.</p>
<p class="calibre3">"Notları okurken, aklıma babanla flört etmeye yeltenişim, evime götürmeye kalkışmam geliyor. Kimbilir beni ne kadar yavan ve kolay bulmuştur."</p>
<p class="calibre3">Fırlayıp öptüm. Gözlerini silerek, "Boşver.." dedi, "..bir an önce zıkkımlanalım ve okumaya başlayalım."</p>
<p class="calibre3">Yemeği sessizce bitirip okumaya oturduk.</p>
<p class="calibre3">MİMAR sözünü yerine getirerek, Ekim sonunda işi bitirdi. Deli gibi çalışmıştık. O kadar ki bazı günler Arzuyu bile unutuyor, ancak yatağıma bitkin uzanınca anımsıyordum. Açılıştan üç gün önce, bir gereği yerine getirmek için erkenden eve geldim, karımla çocuklara, "Giyinin, gidiyoruz!" dedim.</p>
<p class="calibre3">"Nereye?"</p>
<p class="calibre3">"Sürpriz."</p>
<p class="calibre3">Sürprizden hiç hoşlanmayan karım suratını astı. Kızlar itiraz ettiler. Zorlayınca, söylene söylene giyindiler. Arabaya doluştuk. Hava kararırken, Ar Yayın ve Kitabevi'nin önünde durdum.</p>
<p class="calibre3">Yerli ve yabancı kitaplarla dolu, gösterişli vitrinler ışıl ışıldı. Yayalar durup bakmadan geçemiyorlardı. Göğsüm kabardı.</p>
<p class="calibre3">"Burada iniyoruz."</p>
<p class="calibre3">Öne geçip yol gösterdim. İçerde büyük ve sessiz bir canlılık vardı. Yeni gelen kutular açılıyor, kitaplar raflara yerleştiriliyor, işçiler son eksiklikleri tamamlıyorlardı. Bizimkiler şaşkınlık içinde durakladılar.</p>
<p class="calibre3">"Hiçbirimiz uyanamamıştık."</p>
<p class="calibre3">Karım bana döndü, merakla yüzüme baktı.</p>
<p class="calibre3">"Yeni işyerim."</p>
<p class="calibre3">Bomba gibi bir sessizlik çöktü. Sonra kızlar boynuma atladılar, karım bir şeyler söyledi, galiba kumladı. İki bölümü de gezdirdim. Biraz odamda oturduk, sonra. Orman Çiftliği lokantasına gittik. Karımın şaşkınlığı sürüyordu. Kızlar sevinç içindeydiler. Şirin türlü şaklabanlıklar yaparak karımı bile güldürmeyi başardı.</p>
<p class="calibre3">"Sahi, ben o zamanlar bayağı neşeli biriydim."</p>
<p class="calibre3">Arzu dönmeden açmayı içime sindiremiyordum ama Aralık başında ilk bonoyu ödemek zorundayım. 4 Kasım 1963 Pazartesi sabahı yeni İşyerimizde çalışmaya başladık. Eski dükkânı, bir yardımcı bulup Asım Efendi çekip çevirecekti.</p>
<p class="calibre3">İş patladı. Kitabevi dolup taşıyor. Ama içim bozkır gibi. Hep böyle gidecekse, bu aşka yüreğim nasıl dayanacak?</p>
<p class="calibre3">Mimarla başlıca iş arkadaşlarımı açılış şerefine yemeğe götürmek istiyordum. Muhasebecimiz, "Eskişehir yolunda yeni, değişik bir lokanta açılmış., dedi, .. bir arkadaşım çok övdü."</p>
<p class="calibre3">"Tamam, oraya gidelim."</p>
<p class="calibre3">Ambardan bozma, büyük, karışık, pis bir yer. Mimarla bakıştık. Geri dönmek ayıp olacaktı. İster istemez oturduk. Masalar birbirinden iri yapraklı çiçekler, plastik sarmaşıklar, ağlar, mavi katır boncuğu dizili iplerle ayrılmış. Tuhaf bir müzik duyuluyor. Arabeskle kuşatılmış durumdayız. Ama mezeler iyi, garsonlar hızlıydı. Çevreyi unutup neşemjzi bulduk. İlerleyen saatlerde uzak ve kuytu bir köşede oturan bir çift dikkatimi çekti. Arkası dönük oturan adam, Arzu’nun kocasına benziyordu. Çevreme çaktırmadan dikkatle gizledim. Yanılmamışım. Karşısında, boya güzeli, basit bir genç kadın vardı. Olacağı buydu. Ama insan, hiç olmazsa daha nitelikli biriyle.. Neyse.</p>
<p class="calibre3">Bu tatsız olayı, üzülmemesi için Arzımdan saklamaya karar verdim.</p>
<p class="calibre3">Yirmi uzun gün sonra, sekreterim, "Bir hanım arıyor.." diye haber verdi, "..adı, pek iyi anlayamadım, Aziru gibi bir şey. Bağlayayım mı, yoksa.."</p>
<p class="calibre3">"Çabuk bağla! diye bağırdım. Sesimden kendim ürktüm "Hocam!" "Canııım!"</p>
<p class="calibre3">Dili dolaşarak, "Her zamanki numaraya telefon ettim, oradan bu yeni numarayı verdiler.." dedi, "..hayırlı olsun Hocam. Galiba.."</p>
<p class="calibre3">"Evet kızım. Açmak için dönmeni bekleyemedim. Sebebini gece anlatırım."</p>
<p class="calibre3">Sesi acılaştı.</p>
<p class="calibre3">"Konuşamayız ki. Postaneden arıyorum. Sırada bekleyenler var. Eve de hemen dönmem gerekiyor. Biz önceki akşam geldik, teyzem dün evden çıkmama engel oldu. Bugün kıza ilaç almak bahanesiyle sokağa çıkabildim. Şarkı söylediğimiz gece beni kapıdan dinlemiş. Israrla tatile gitmemizi istemesi, sizden uzaklaştırmak içinmiş. Oysa hoş göreceğini umut ediyordum. Buradayken sesini çıkarmadı ama çiftliğe gidince patladı. Eğer bir daha sizinle konuşursam, bizi bırakıp gideceğini söylüyor, müthiş yeminler ediyor. Odamdaki telefonun telini de çekip kökünden kopardı."</p>
<p class="calibre3">Hayır, yıkılmamalıyım!</p>
<p class="calibre3">Sızlandı.</p>
<p class="calibre3">"Ne yapacağız?"</p>
<p class="calibre3">Onunla doğrudan konuşabilmek için odama bağlattığım özel telefonumun numarasını söyledim.</p>
<p class="calibre3">"Aklında tutabilecek misin?"</p>
<p class="calibre3">"Evet."</p>
<p class="calibre3">"Bir çare bulurum ben. Birkaç gün sonra beni bu telefondan ara. Arayabilir misin?"</p>
<p class="calibre3">"Çalışacağım."</p>
<p class="calibre3">"Sakın üzülme, bunu da atlatırız. Teyzene boyun eğmiş görün, oyalanmadan eve dön."</p>
<p class="calibre3">"Peki."</p>
<p class="calibre3">Bütün gün odamda dolandım. Başımız kötü derde girmişti. Ancak geçici bir çözüm bulabildim. Sabah evine en yakın postanede, bir posta kutusu kiraladım. İki anahtardan birini bir zarfa koydum, her aksi olasılığı dikkate alarak, üzerine Şirinin adını yazıp görevliye verdim.</p>
<p class="calibre3">"Beni de kullanıyor artık."</p>
<p class="calibre3">"Ne yapsın adam?"</p>
<p class="calibre3">"Sen babamın avukatı mısın?"</p>
<p class="calibre3">"Hayır, vefalı bir hayranıyım."</p>
<p class="calibre3">"Ben uzunca bir yolculuğa çıkıyorum.." dedim, "..kızımı göremeyeceğim, kendisi ya da bir arkadaşı uğrayacak, zarfı verirseniz çok sevinirim."</p>
<p class="calibre3">Tabii, bu küçük memurcuğu sevindirmeyi de ihmal etmedim. Gece bir mektup yazmıştım, kutuya bıraktım. Ertesi günü bakkaldan aradı. Hızla gerekli bilgiyi verdikten sonra, "Kutuda bir mektup bulacaksın.." dedim, "Oku ve yok et."</p>
<p class="calibre3">"Tamam Bingülcüğüm, teşekkür ederim. Öpüyorum."</p>
<p class="calibre3">Üç gün sonra da onun ilk mektubu geldi yayınevine.</p>
<p class="calibre3">Sevgili Hocam,</p>
<p class="calibre3">Şimdi gece. Yatak odama kapandım, bu mektubu yazıyorum.</p>
<p class="calibre3">Posta kutusunun anahtarını aldım. İlk mektubunuzu da. Ama yok etmeye kıyamadım. Bana güvenin, kimsenin eline geçmez.</p>
<p class="calibre3">Bugün sizden habersiz, müthiş bir iş becerdim. Beremi kaşlarıma kadar indirip mahut kara gözlüğümü taktım, postaneden çıkıp Ar Yayın ve Kitabevi'ni görmeye geldim. (Burada heyecanlı bir fanfar müziği girer: Tarararammm!)</p>
<p class="calibre3">Canım Hocam!</p>
<p class="calibre3">Zevkinize hayran oldum. Hayalimdekinden bin kat güzel. Kalabalığa karışıp bütün rafları, sergileri sevinç çığlıkları, davullar, ziller, trampetler ve zafer toplarının eşliğinde gezdim. Size rastlamak umuduyla kitaplar arasında dolanıp durdum. Ama teyzemi azdırmamak için dönmek zorundaydım. Üç kitap alıp kös kös evin yolunu tuttum. Her gece sizin için dua ettiğimi bilirsiniz. Bu gece daha uzun dua edeceğim, birçok güzel dilekte bulunduktan sonra da şöyle yakaracağım: Güzel Allahım, Hocamı sevdiklerinden, sevenlerini de ondan ayırma.</p>
<p class="calibre3">Bu dua ile geleceğimi güven altına aldıktan sonra, artık ayrılık günlerine dönebilirim.</p>
<p class="calibre3">Tarsus'a bizi bu kez şoför götürdü. Gece İpek erkenden uyuyunca, yalnız kaldık ve teyzem gürlemeye başladı. Söylediklerini, benim için kullandığı bazı sıfatları atlayarak şöyle özetleyebilirim.</p>
<p class="calibre3">"Senin üzerinde annenden çok emeğim var. Evlendim, çocuğum olmadı. Büsbütün sana düştüm. İpek'i de canım kadar sevdiğimi bilirsin. Size gelmemi istediğin zaman, bir saniye bile düşünmedim. Kocanı da sevmeye başlamıştım. Ama sana el kaldırdığından beri o adamdan nefret ediyorum.. (Hocam, bu olayı size utandığım için üstü kapalı aktarmıştım. Verdiğim söze uyarak, gerçeği böylece açıklamış oluyorum. İpek olmasa, bu evde bir dakika bile kalmazdım. Çünkü babası birkaç gün bir yere gitse, huzuru kaçıyor, babasını dehşetli arıyor.)</p>
<p class="calibre3">"Kıza vurmuş ha!"</p>
<p class="calibre3">"Yine tam açıklamıyor. Belki sadece el kaldırmıştır."</p>
<p class="calibre3">"Ne fark eder? Sen niyete bak. Hayvan herif!"</p>
<p class="calibre3">Evinizden çıkıp gidecektim. Hastalandın. Gidersem, senin de ayrılacağından korktum. Çocuğa yazık olacaktı. Bunları düşünerek kaldım. Kocanın tehditlerine rağmen hocanla telefonlaşmaya başladın. Biraz avunursun diye hoş gördüm. Zaten havadan sudan konuşuyordunuz. Böyle küçük ve masum kaçamaklar, büyük patlamaları önler. Üstelik korkak, ürkek, utangaç bir kızsın sen. İleri gitmez, zamanla durulursun, bu olay da sona erer diye hesapladım. Hesabım tutmadı. Değişmeye, kanatlanmaya başladın. Rahmetli enişten, 'acele etme' derdi. Ben de acele etmedim. Sabırla bekledim. Son gece artık hükmümü verdim. Sen delisin. Bu işin nereye gideceği belli. Sonra ne olacak? Bir süre sonra, ya o hevesini aldığı için seni bırakacak, ya sen ondan bıkacaksın, ya da biri fark edecek, rezil olacaksınız. Günaha girdiğinle kalacaksın. Ayılınca kendinden utanacaksın. Kocan beni ilgilendirmiyor. Ona bir şey söyleyecek değilim. Benim derdim seninle. Ne bu gü-nahın vebalini taşırım, ne bu suça ortak olurum. Bil ki kendini harcamana asla izin vermeyeceğim!"</p>
<p class="calibre3">(Allah'ın çetin kullarından Ömer Hayyam bir rubaisinde aşağı yukarı şöyle demiş: "Günah olmasa, Allah'ın rahmeti neye yarardı?" Ben de böyle düşünüyorum. Üstelik hangi günah Allah'ın rahmetinden daha büyük olabilir ki? Yoksa koca Hayyam da, küçücük ben de, yanılıyor muyuz?)</p>
<p class="calibre3">Yaz boyunca didişip durduk. Dönüşümüzü elinden geldiği kadar geciktirdi, gelmeden önce de, bir daha sizinle konuşmayacağıma, sizi görmeyeceğime yemin etmemi istedi. (Allahtan, İpek'in üzerine yemin ettirmiyor. Yeminimi tutmazsam, kıza bir şey olur diye korkuyor herhalde.) Ben de, tabii içimden gerekli önlemleri alarak, yemin ettim.</p>
<p class="calibre3">Döndüğümüzden beri, kuşku içinde beni gözlüyor. Durup durup Agatha Cristie'nin amatör dedektifi Bayan Bilmem kim gibi sorguya çekiyor. Telefon çalsa, benden önce açmak için yuvarlanırcasına koşuyor.</p>
<p class="calibre3">Bu trajikomik durum, ilgi ve bilginize arz olunur.</p>
<p class="calibre3">Güzel sözleriniz için yürekten teşekkür ederim. Duygularınıza tek sözcükle yanıt vereceğim : BEN DE&#160;</p>
<p class="calibre3">Sevgi ve saygıyla ellerinizden öperim,</p>
<p class="calibre3">Dışarı çıkabildikçe, bir yerlerden telefon ediyor. Kısa ve kapalı konuşuyor, birbirimizin sesini duyuyoruz. Aradığı yere göre, amcası, yengesi, arkadaşı, terzisi vb. oluyorum. Bu gülünç baskının kızcağızı bunaltacağından korkuyordum. Benden daha dirençli olduğu kesin. Kararlı bir kadını yenmek mümkün mü? Mektuplarını da hiç aksatmıyor. Saklayacağını söylediğin, mektuplarımı, notların şifresiyle yazacağım. Şifre anahtarını yolladım.</p>
<p class="calibre3">Benim Sevgili Hocam,</p>
<p class="calibre3">Teyzem, kurduğu baskı rejimini yürütmek için şiddetle çabalıyor. Ama hayatı her yönüyle denetim altına kim alabilmiş? Bütün benzerleri gibi bocaladıkça, baskıyı artırıyor.</p>
<p class="calibre3">Ev dışı işleri, bir başkası olmadığına göre, ister istemez yine bana yaptırmak zorunda. Bu zorunluğu giderecek bir çare bulamadı. Bu yüzden her sokağa çıkışımda yemin tazeletiyor. Azıcık geç kalsam başımın etini yiyor. Kuşkulanmasın diye oyalanmadan geri dönüyorum. O yüzden sizinle ancak iki satır konuşabiliyorum. Yeni âdet çıkardı, geç saatlere kadar salonda oturuyor. Ama canınızı sıkmayın, hep böyle gidecek değil ya. Elbet bir çözüm bulacağım.</p>
<p class="calibre3">"Ne kız! Karınca azmiyle yürüyor."</p>
<p class="calibre3">Bir gün 'aşk ihtilaldir' demiştiniz. Bu sözün anlamını şimdi anlıyorum. Aşk gelince, gerçekten yeni bir dünya kuruluyormuş. İçimde varlığından haberli bile olmadığım yeni duygular keşfediyorum. Eskiden göl balığıydım, artık akıntıya karşı yüzen bir sazanım.</p>
<p class="calibre3">Teyzem sık sık, kocasını aldatan, tanımadığım bir kadından söz açıyor, belki de beni ıslah etmek için uyduruyor, zavallı kadıncağıza verip veriştiriyor. Hiç alınmıyorum. Çünkü kendimi, aldatan bir kadın olarak görmüyorum. Aldatmak, sanıyorum ki, bir insanın biriyle birlikte yaşarken, sırf ten zevki, eğlenmek ya da çıkar için başka biriyle birlikte olmasıdır.</p>
<p class="calibre3">Aşk bütünüyle başka bir şey. Onun yasaları çok farklı. Kendine özgü bir ahlakı var.</p>
<p class="calibre3">Düşünüyorum: Bir insanın bir başka insan üzerindeki hakkı ne kadardır, nereye kadardır? Bir insan, bir başka insanın tüm varlığı üzerinde, yani bedeni, ruhu, aklı, kalbi, vicdanı, hayalleri, umutları ve emelleri üzerinde hak iddia edebilir mi? Bunlar bir nesneymiş gibi, kim olursa olsun, bir başkasının mülkiyet konusu olabilir mi? Üstelik her insanın içinde birçok kişi, birçok kimlik var. Hepsini birden kim mülkiyetine geçirebilir?</p>
<p class="calibre3">Ukalalığımı bağışlayın.</p>
<p class="calibre3">Şifre anahtarını aldım. Harikasınız. Artık bu güven içinde daha uzun yazacağınızı umut ederek seviniyorum. Yoksa Teyzem birtakım yasaklar getirmekle bize iyilik mi yaptı, ne!</p>
<p class="calibre3">Yine arabamı çarptım. Öpüyoruz sizi.</p>
<p class="calibre3">A. ve A.</p>
<p class="calibre3">Kara kış, mektuplaşarak ve telgraf üslubuyla konuşarak geçiyor. Kocası olacak zevksiz zorbadan, 'Bay Ğ' diye söz etmeye başladı.</p>
<p class="calibre3">"Hınzıra bak sen. Yumuşak g, olmasa da olur, tatara titiri bir harf."</p>
<p class="calibre3">22 Ocak 1964 günü her şeye rağmen birbirimizi görmeyi başardık.</p>
<p class="calibre3">Saat on ile on bir arası, aynı kaldırımı izleyerek, o Sıhhıye'den Kızılay'a yürüyecekti, ben Kızılay'dan Sıhhıye'ye. Saat on'u zorlukla bekledim. Hava soğuk. Kar serpeliyor. İki yanımdan telaşlı insanlar akıyor. Kararlaştırdığımız yere kadar yürüdüm, yoktu. Evden istediği saatte çıkmayı başaramamıştı demek ki. Kimbilir kaç kez heyecan içinde gidip geldim.</p>
<p class="calibre3">On bire doğru göründü. Ağır ağır geliyordu. Birbirimize yaklaştık. Gözleri aşkla doluydu. Elli adım uzaklaştıktan sonra dönüp birbirimize doğru bir daha yürüdük. Kalabalık arasında yeniden belirdi, herkes silindi, yalnız o kaldı dünyada. Bakışlarımız son kez kucaklaştı. Yanımdan zaman gibi geçip gitti. Bu son turdu. Geri dönüp arkasından yürümeye başladım. Ne zarif bir başı, bedeninin ne hoş bir dökümü, ne güzel bir yürüyüşü vardı. Özlem ve her şeye isyanla titriyordum. Başını dön dürüp omuzunun üzerinden bir an bakıp veda etti, eve vaktin de yetişmek için çaresiz hızlanarak, kalabalığın içinde eriyip kayboldu. Ben de akıntıya kapılıp sürüklendim.</p>
<p class="calibre3">Öğleden sonra özel telefonum çaldı.</p>
<p class="calibre3">"Hocaaam!"</p>
<p class="calibre3">Birden ferahladım.</p>
<p class="calibre3">"İyi ki aradın. Boğuluyordum. Binlerce insanın ortasında yapayalnız kalınca.. Neyse. Bir şey mi oldu?"</p>
<p class="calibre3">"Teyzem banyoya girdi. Bu fırsattan yararlanıp size bir şey söylemek istedim."</p>
<p class="calibre3">"Söyle."</p>
<p class="calibre3">"Sizi seviyorum. Sizi seviyorum. Sizi seviyorum. Sizi seviyorum. Sizi seviyorum. Sizi seviyorum.."</p>
<p class="calibre3">Soluk aldı.</p>
<p class="calibre3">"..Oh, söylemesem patlardım. Öyle güzel bakıyordunuz ki. Az kaldı her şeyi göze alıp boynunuza sarılacaktım. Korkmayın, korkmayın, daha neler geçiyor bizim içimizden ama hiçbirini yapmıyoruz. Eyvah, Teyzem çağırıyor. Sakın bizi unutmayın."</p>
<p class="calibre3">Telefonu öpüp kapadı.</p>
<p class="calibre3">Kışı, banka, market, araba tamirhanesi gibi yerlerde anlık karşılaşmalar ayarlayarak geçirdik. Ama böyle kısacık buluşmalar ikimizi de daha tedirgin ediyor. Mart başında telefon etti.</p>
<p class="calibre3">"Birkaç saat birlikte olmamızı sağlayacak bir çare buldum."</p>
<p class="calibre3">Heyecanlandım.</p>
<p class="calibre3">"Nasıl?"</p>
<p class="calibre3">"Şimdilik şu kadarını söyleyebilirim. Her şey sizin cesaretinize bağlı."</p>
<p class="calibre3">Canım sıkıldı.</p>
<p class="calibre3">"Ben sana saygımdan dolayı çekingen davra.."</p>
<p class="calibre3">"Bilmez miyim Hocam, sağ olun. Bana değil, başka birine karşı cesur olmanız gerekiyor."</p>
<p class="calibre3">"Kime?"</p>
<p class="calibre3">"Şimdi söylesem telaşlanırsınız. En iyisi, cesaretinizi toplamaya bakın ve mektubumu bekleyin."</p>
<p class="calibre3">İki gün sonra mektubu geldi. Daha mektubu okurken dizlerim titremeye başlamıştı. Ama çok direndi.</p>
<p class="calibre3">"Siz razı olmazsanız, nasıl intikam alabilirim?"</p>
<p class="calibre3">Durmadan da cesaret veriyordu. Yavaş yavaş yumuşadım. Göze alabilirsem, yıllarca hatırlayıp eğleneceğimiz benzersiz bir anımız olacaktı. Sonunda önerisini kabul ettim.</p>
<p class="calibre3">Bay G'nin Ankara dışında bulunduğu bir gün, bir başkası olarak, Arzu'nun evine gideceğim.</p>
<p class="calibre3">"Olamaz!"</p>
<p class="calibre3">Bir öğle üzeri, yabancı birini arar gibi beni evinden aradı. Saat üçte beklediklerini söyleyerek, adresi yazdırdı, bilmiyor muşum gibi iyice de tarif etti. Takım elbise giymemi tavsiye etmişti. Dolapta beklettiğim elbiseyi giydim. Üçe yirmi kala bir taksiye bindim. Eve yaklaştıkça heyecanlanmaya başladım. İçimi zifir gibi bir pişmanlık kapladı. Aklıma bin türlü aksilik geliyordu.</p>
<p class="calibre3">"Burası beyim."</p>
<p class="calibre3">Lanet olsun!</p>
<p class="calibre3">Her adımda kaçmayı düşünerek üçüncü kata çıktım. Artık geri dönülmez noktadaydım. Kadere teslim olup zili çaldım. Kapıyı Arzu açtı.</p>
<p class="calibre3">"Hoş geldiniz."</p>
<p class="calibre3">Güzelliği başımı döndürdü.</p>
<p class="calibre3">"Böyle buyrun."</p>
<p class="calibre3">Zengin döşeli, büyük, sıcak bir salona aldı.</p>
<p class="calibre3">"Oturmaz mısınız?"</p>
<p class="calibre3">Tanrım! Ne kadar soğukkanlıydı. İmrenerek oturdum. O da karşımdaki koltuğa geçti. Havadan sudan konuşarak, ev ve teras hakkında genel bilgiler vererek, gevşememi sağladı.</p>
<p class="calibre3">Mavi bir yün kazak ve pantolon giymiş, saçlarını arkadan bağlamıştı. Yüzünde muziplik, keyif ve zafer parlıyor. Ayak sesleri geliyordu. Teyzesi içeri girdi. Ayağa kalktık. Beyaz, kısa saçlı, gözlüklü, cin bakışlı, ufak tefek bir kadın.</p>
<p class="calibre3">"Teyzeciğim, sözünü ettiğim bahçe mimarı beyefendi."</p>
<p class="calibre3">"Sanem!"</p>
<p class="calibre3">"Sus da okuyayım."</p>
<p class="calibre3">"Nasıl susayım? Şunların çevirdiği filme baksana! Biz de kendimizi cesur sanırdık."</p>
<p class="calibre3">İlerleyip elini alafaranga öptüm. "Hoşgeldiniz efendim" dedi. Sert, kalın tok bir sesi vardı.</p>
<p class="calibre3">"Hoş bulduk hanımefendi."</p>
<p class="calibre3">Oturduk. Heyecanım birden azaldı. Çünkü bu sahne için hazırlıklıydım. Arzu teyzesinin terastaki bahçe için neler düşündüğü hakkında yeterli kopya vermişti. Sohbete daldık. Konuştukça açıldım. Canımıza okuyan bu kadınla oynamaktan zevk almaya başladım. Türk bahçe estetiğinin yarara dayandığını söyleyerek, düşüncelerini hararetle destekledim. On beş dakika sonra, teyzeyle iki sıkı dost olmuştuk. Ağzı kulaklarında, "Arzu ne desem, ne istesem itiraz ediyordu.." dedi, "..sizi dinledikten sonra, herhalde beni haklı bulmuştur." Gözlerini bir çifte gibi Arzuya çevirdi. Arzu bu ânı bekliyordu. Boynunu bükerek, "Evet Teyzeciğim.." diye yenilgiyi kabul etmiş göründü, "..mimar bey de böyle dediğine göre itirazlarımı geri alıyorum."</p>
<p class="calibre3">"Teşekkür ederim. Şimdi sen beyefendiye terasımızı göster, ben de çayı demleyeyim."</p>
<p class="calibre3">Arzu önüme düştü. Hah döşeli dar bir merdivenden yukarı çıktık. Terasa açılan kapının önünde durdu, "Harikaydınız!" diye fısıldadı, dudaklarıma bir öpücük kondurup kapıyı açtı.</p>
<p class="calibre3">Serin ve kuru bir rüzgâr esiyordu. Saçları uçuşarak, "İşte bizim asma bahçemiz." dedi. Teras, toprak dolu tahta kasalar, ve süslü saksılarla, güzel bir bahçe gibi düzenlenmişti. Kış, birkaç dayanıklı süs ağacının dışında, bütün çiçekleri ve yeşillikleri tarumar etmiş.</p>
<p class="calibre3">Yanı başımda durdu.</p>
<p class="calibre3">Burasını teyzemin istediği gibi yapmak şart oldu. Bu rüşveti hak etti,"</p>
<p class="calibre3">"Kocana ne diyeceksin?"</p>
<p class="calibre3">"Söylemiştim, ev işlerine aldırmaz. Gerekirse, 'Bir uzman çağırdık, geldi, tavsiyelerde bulundu' derim."</p>
<p class="calibre3">Birbirimize bakarak, bahçeden söz ediyormuş gibi geze geze, alçak sesle konuşmaya koyulduk. Zaman insafsızca aktı. Çekinerek, "Hocam.." dedi, "..yarım saati geçti. Aşağıya insek mi?"</p>
<p class="calibre3">"İnelim."</p>
<p class="calibre3">Terastan ayrılıyorduk, tam karşıdaki tek ve iki katlı bahçeli evlerin arasındaki inşaat dikkatimi çekti. İçim hop etti ama kendimi tuttum.</p>
<p class="calibre3">Teyze bizi bekliyordu. Arzu çayla kek ve pasta getirdi. İstanbul'dan, eski günlerden, insanlardan söz ettik. İpek annesine seslenince teyze, "Sen otur, ben bakarım," dedi, yaşından umulmayacak bir çeviklikle kalkıp koşar adım gitti.</p>
<p class="calibre3">"Yukarda yalnız kalmasın diye yatağıma yatırmıştım."</p>
<p class="calibre3">Sustu. Baktı. Bakışı, belki de evinde olmanın verdiği güvenle, hiç görmediğim ve beklemediğim kadar kadıncaydı. Gözlerimizle birbirimize deli gibi sarıldık.</p>
<p class="calibre3">Az sonra teyze kızla birlikte döndü. Ne güzel bir çocuk. Arzu'nun minyatürü gibi. Konuşup şakalaştık. Yanağından öpmeme izin verdi.</p>
<p class="calibre3">İki olağanüstü saat geçirmiş, Arzu ile birlikte olmuştum. Saat beşte izin isteyip kalktım. Olanca hızımla inşaata koştum. Kalfayı buldum.</p>
<p class="calibre3">"Yukarı daireleri gezebilir miyim?"</p>
<p class="calibre3">"Dikkatli ol, merdivenler kaba beton, tutunacak bir şey de yok."</p>
<p class="calibre3">Zorlukla dördüncü kata tırmandım. Uzun zammı soma karayı görmüş denizciler gibi sevinç naraları atabilirdim Düşündüğüm gibiydi. Arzu'nun salonunu, çalışına odasını, balkonları ve terası görüyordu. Bu daireyi mutlaka mutlaka, mutlaka almalıydım. Alamazsam kahrolurdum. Ama nasıl alacaktım? Bankalara çok borcum vardı. Ne yapacaktım’’ Ne? Ne? Ne? Bir çıkış yolu vardı ama Arzu'nun kabul etmesi gerekiyordu. Gece bir mektup yazıp sabah elimle postaya at tim.</p>
<p class="calibre3">Daha mektubumu almadan, saat on birde aradı.</p>
<p class="calibre3">"Nurcancığım, buradan uzun konuşmak imkânsız, hemen kapatacağım, dünkü sınavdan geçtik, öğretmen çok memnun, ayrıntılar mektupta hayatım, öperim."</p>
<p class="calibre3">Mektubu kahkahalarla gülerek okudum.</p>
<p class="calibre3">Sevgili, canım Hocam,</p>
<p class="calibre3">Olup bitenin tadını iyice çıkarmanız için her şeyi baştan anlatmak istiyorum. Çünkü telaştan bazı şeyleri atlamış, aktarmamış olabilirim.</p>
<p class="calibre3">Bu yıl teyzeme bir heves geldi. Terası kendi zevkine uydurmak, çiçeklerin yanı sıra, soğan, domates, biber, maydanoz filan da yetiştirmek istiyordu. Derken güneşliğin yerine çardak, çardağın yanma havuz istemeye başladı. 'Burası bostan mı?' diye çığlık çığlığa itiraz ediyordum ama bir adım bile geri atmıyordu.</p>
<p class="calibre3">"Aa, bütün eski İstanbul bahçeleri böyledir! Sen ne bileceksin? Üstelik senin terasa çıktığın bile yok. Tatile gidene kadar yazın ben terasta oyalanırım, çocuk da temiz hava alır.”</p>
<p class="calibre3">Doğru, son yıl kendimle uğraşmaktan, bahçeye zaman ayıramamıştım. Ama o kadar emek verdiğim güzelim yerin kebapçı bahçesine dönmesine içim elvermiyor, aramız iyi olmadığı için kesip atmayı da göze alamıyordum. Sizi görebilmek ve Teyzemden dört başı mamur bir intikam alabilmek için bu fırsattan yararlanmayı aklıma koydum. Bir vodvil senaryosu kurguladım.</p>
<p class="calibre3">Canım Hocam,</p>
<p class="calibre3">İsteğimi kolayca kabul etmeyeceğinizi biliyordum. Ama iki güvencem vardı.</p>
<p class="calibre3">a.<span class="apple-tab-span">	</span>Sevginiz.</p>
<p class="calibre3">b.<span class="apple-tab-span">	</span>Hayatla dalga geçmekten hoşlanmanız.</p>
<p class="calibre3">Bu basit oyunuma katılmayı kabul etmeniz üzerine, Teyzeme, çiçekçide bir bahçe mimarıyla karşılaştığımı, terastan söz açtığımı söyledim. Mimarın ağırbaşlı, ciddi, yalnız biraz eski kafalı biri olduğunu ekledim. Üzülmüşüm gibi, "Galiba.." dedim, "..o da senin gibi pratik düşünüyor. Gelsin, baksın, olur mu, olmaz mı, fikrini söylesin. Ben sonuca razıyım."</p>
<p class="calibre3">Teyzem umuda kapıldı.</p>
<p class="calibre3">"Çağır, çağır, bakalım sana mı hak verecek, bana mı?"</p>
<p class="calibre3">Geldiniz ve teyzemi fethettiniz. (Geliş sahnenizi yok sayıyorum. Çünkü ruh gibiydiniz. Bu kadar büyütüp korkacak ne vardı? A ve A., hiç zor durumda kalmanıza izin verirler miydi?)</p>
<p class="calibre3">Hakkınızda o kadar atıp tutan, 'benim gibi toy ve safa lak bir kızı kandırdığınızı1 ileri süren Teyzem, size hayran kaldı. Ve onun yüksek himayesinde iki saat birlikte olduk.</p>
<p class="calibre3">Ne hoş, korkusuz, sakin, huzurlu bir iki saatti değil mi?</p>
<p class="calibre3">"Bu ne ince bir intikam!"</p>
<p class="calibre3">Şimdi işin kulisine geçiyorum.</p>
<p class="calibre3">O gün yatana kadar durup durup övgüyle sizden söz etti. Her seferinde yeni bir özelliğinizi hatırlayıp belirtti. Bazı sözlerini parantez içinde aktarıyorum.</p>
<p class="calibre3">Onu desteklediğiniz için sevinç içinde. ("Akıllı, anlayışlı, işinin ehli bir adammış.") Takım elbiseyle gelmenizi çok beğendi. ("Daha görür görmez, kibar, ciddi bir adam olduğunu anladım.") Elini öpmenizden, hele ben çay verirken ayağa kalkmanızdan çok memnun kalmış. (Görgülü, soylu bir insan olduğu belli.") İpek'le ilgilenmeniz, kızın size sokulması, dikkatini çekmiş. ("Çocuk milleti iyi insanla, kötü insanı hemen ayırdeder.") Ayaklarınızı bile incelemiş ("İnsanın karakteri ayakkabısından anlaşılır kızım. Ayakkabısı tertemiz, bağları özenle bağlıydı, çorapları gergindi ")</p>
<p class="calibre3">Siz meğerse görücüye çıkmışınız.</p>
<p class="calibre3">Birkaç sözü daha var ki onların parantez içine sığması zor: "Genç, alımlı, çekici bir kızsın. (Bu sözleri dürüstlük gereği aktarıyorum.) Bugün de nedense başka türlü bir güzeldin. (Bunun sebebini erbabı anlar.) İnsan hiç olmazsa şöyle bir bakar ayol. Adamcağız hiç bakmadı. Sana hitap ederken bile gözlerini kaçırıyordu. (Senin şerrinden!) Anlaşılıyor ki eşine çok bağlı bir erkek." (???)</p>
<p class="calibre3">Sonunda da şöyle dedi : "Yakışıklı da sayılır. Keşke böyle biriyle evlenseymişin."</p>
<p class="calibre3">Ey benim sevgili, kalpsiz, hain Teyzem!</p>
<p class="calibre3">Beğenip sevmen, övgüler yağdırman ve bana uygun bulman için sadece iki saatin yettiği o insan, hiç görmeden o kadar haksızlık ettiğin Hocamdı! Bir şey çakar da bana eziyet edersin diye mum gibi oturdu zavallıcık. Bir de kendisi olabilseydi ve daha çok zamanı, ne yapardın acaba? Herhalde sen de benim gibi âşık olurdun.</p>
<p class="calibre3">Sevene yılan bile dokunmaz. Bu büyük ve önemli sözü daha duymamış olabilirsin. Çünkü az önce uydurdum. Ama bir gün kalbi olan herkesin bu sözü benimseyeceğine inanıyorum.</p>
<p class="calibre3">Oysa sen bize eziyet ediyorsun!</p>
<p class="calibre3">Hocam, sizi özlemle kucaklıyor ve nasıl istiyorsanız öyle öpüyoruz.</p>
<p class="calibre3">A'lar</p>
<p class="calibre3">Mektubumu alınca hiç duraksamadan izin verdi. İlk dükkânı, içindeki mallarla birlikte, Asım Efendinin bulduğu birine devrettim. Artık daireyi satın alabilirdim. Konuyu karıma açma zamanı gelmişti.</p>
<p class="calibre3">"Kaç zamandır sana bir ev almak istiyordum. İyi bir fırsat çıktı. Dört oda, büyük bir salon. Kaloriferli, şömineli, asansörlü. Yeri iyi. Önü açık. Garajı da var. İşin daha başındalar. Daireyi istediğin renkte boyatabilir, düzenleyebilirsin. Ucuz da. Böyle bir imkân bir daha ele geçmez. Tabii karar senin."</p>
<p class="calibre3">Kızlar uçtular. Bir odada kalıyorlardı, ilk kez kendi odaları olacaktı. Karım, kişiliğinin elverdiği ölçüde gülümsedi. Ertesi günü görmeye gittik. Önce çevreyi gezip inceledi. Yukarı çıkamadığı için apartmanın birinci katını gezdirdim. Salonun yanındaki iki pencereli, büyükçe odayı göstererek, "Eğer uygun görürsen, bu oda da benim çalışma odam olsun," dedim, sonra da işbilir bir emlakçı gibi evin faziletlerini bastıra bastıra belirttikten sonra, kalbim ağzımda bekledim. Neden sonra kararını açıkladı.</p>
<p class="calibre3">"Fena değil."</p>
<p class="calibre3">Demek ki çok beğenmişti. Hemen o gün gereken ödemeyi yaptım. En geç bir yıl sonra her gün, odamdan cennete bakacaktım.</p>
<p class="calibre3">Ertesi günü Arzunun kısa mektubu geldi.</p>
<p class="calibre3">Canım Hocam,</p>
<p class="calibre3">İnanılmaz bir güzelliğin gerçekleşmesini sağlayacağı için o kadar sevdiğim küçük dükkânı bırakmanıza kolayca razı oldum. Daha sonra da odama kapanıp çocuk gibi ağladım.</p>
<p class="calibre3">Anlaşılan, bebeğin annenin kanını ve sütünü emerek büyümesi gibi, gelecek de ancak geçmişi yiyerek var oluyor.</p>
<p class="calibre3">Yeni evinizde bin yıl sağlık ve huzur içinde yaşamanızı dilerim. Her gün ve istersek bütün gün birbirimizi görebileceğimizi düşündükçe, sevinçten yerimde duramıyorum.</p>
<p class="calibre3">Hele Aziru uçuyor. Büsbütün uçuk oldu. Sevineceğinizi umduğu birtakım delilikler tasarlamaya başladı bile.</p>
<p class="calibre3">Yasakçılar, yasağın insanı aşırılığa ittiğini bir bilseler</p>
<p class="calibre3">Kötü haber: Ğ'nin yeğeni, karısı ve çocuğu, on beş gün kadar bizde kalacaklarmış. Şu cimri feleğin işine bakın. İki saatlik lütfunun faturasını hemen gönderdi. Evin bütün düzeni değişecek. Ben odamı onlara verip yukarıya, İpek'in yanına sığınacağım. Çarşıya çıkacağım, yemek yapılacak, bu arada o güzelim asma bahçe rüküşleştirilecek vb. Yani ışık hızıyla koşturmam gerekiyor.</p>
<p class="calibre3">Fırsat buldukça ararım ve yazarım.</p>
<p class="calibre3">Öpüyoruz.</p>
<p class="calibre3">A&amp;A</p>
<p class="calibre3">Gerçekten her fırsatta soluk soluğa telefon ediyor. Ama mektupları kesildi. Yeğen Ankara'ya yerleşecekmiş. Ev arıyorlarmış vb. Lanet olsun! Kız kimbilir ne kadar yoruluyordur. Sıkıldıkça inşaata gidip dördüncü kata tırmanıyor, Arzu'yu görmeye çalışıyor, çevreyi inceliyorum. Önceden haber verebilirsem, odasının penceresine ya da camlı kapısına geliyor, balkona, terasa çıkıyor. Evdekilerin, inşaatta ve terasta çalışanların dikkatini çekmemek için bir hayal gibi görünüp kayboluyor.</p>
<p class="calibre3">Terasın düzenlenmesi, teyzenin her gün fikir değiştirmesi yüzünden uzun sürdü. Bittiği zaman ayrılık mevsimi de gelip çatmıştı. Erkenden yaz tatiline gittiler.</p>
<p class="calibre3">Ekim başında fırtına gibi döndü.</p>
<p class="calibre3">"Hocaaam! Dün gece geldik. Evden arıyorum."</p>
<p class="calibre3">Şakıyan bir ses.</p>
<p class="calibre3">"Teyzen?"</p>
<p class="calibre3">"Sorun değil. Sizi gece arasam, daha rahat anlatabilirim, arayabilir miyim?”</p>
<p class="calibre3">"Elbette.”</p>
<p class="calibre3">"Öyleyse gece konuşuruz."</p>
<p class="calibre3">Teyzesi sorun değilmiş. Ne demekti bu? Ne olmuştu? Geceye kadar merak ve umut içinde sallandım. Aradığı zaman saat biri geçiyordu.</p>
<p class="calibre3">"Herkes derin uykuda. İyice emin olmak için bu saate kadar bekledim. Ah canım Hocam, sizi öyle özledim ki."</p>
<p class="calibre3">"Ya ben?"</p>
<p class="calibre3">Uzun bir sessizliği paylaştık. Benden önce toparlanıp olanları anlattı.</p>
<p class="calibre3">"Çiftlikte özlem giderek başıma vurmaya başlamıştı. Bütün gün karşımda ahlak tanrıçası gibi kurulup oturan Teyzeme de içerledikçe içerliyordum. Bir gece dayanamadım, o kadar beğendiği insanın siz olduğunuzu söyleyiverdim. Donup kaldı. Artık susmadım, ağzıma geleni söyledim, sonunda da şantaja başvurdum."</p>
<p class="calibre3">"Sen neler yapıyorsun?"</p>
<p class="calibre3">"Dedim ki: 'Keşke o da, ben de evlerimizde mutlu olsaydık da birbirimize sığınmasaydık. Ama mutlu değiliz. Şimdi ne yapalım? Kendi mutluluğumuzu kurmak için evliliklerimizi çocuklarımızın başına mı yıkalım? Kimseyi incitmeden talihimizden bir parçacık mutluluk koparmaya çalışıyoruz.' Böyle bir şeyler işte. Son numara olarak 'Hiç değilse konuşmamıza göz yum..' dedim, ..yoksa aklına gelecek her türlü deliliği yapaca-ğım!' Ödü kopmasına rağmen üç gün direndi, sonunda boyun eğmek zorunda kaldı, sizi görmemem şartıyla havadan sudan konuşmamıza razı oldu. Ben de sizi bir daha hiç görmeyeceğime dair uyduruk bir yemin ettim."</p>
<p class="calibre3">Rüzgâr bir kez daha yelkenimizi doldurmuştu.</p>
<p class="calibre3">Yeniden her sabah konuşmaya başladık. İki, üç günde bir de geceleri arıyor. Gündüzleri günlük olaylardan, özellikle de çocuklarımızdan söz ediyoruz. Onun bu konuda henüz bir sorunu yok. Ben biraz dertliyim. Büyük kızım karımın küçük bir örneği olup çıktı. Şirin ise dağınık, dalgacı ve asi. Annesiyle sürekli itişme halinde. Araya girmek istiyorum ama bana da isyan edeceğinden korkuyorum.</p>
<p class="calibre3">Geceleri, birbirimize ayırmıştık.</p>
<p class="calibre3">Bazı kapalı sözlerinden, ürkek şakalarından, vaadedilen günün pek uzak olmadığını sezinliyorum. Ama teyzesi rızasını geri alır da konuşamayız korkusuyla evden uzun zaman ayrılmadığı için görüşemiyoruz.</p>
<p class="calibre3">Bununla birlikte her türlü tehlikeyi göze alıp 22 Ocak 1965 Perşembe günü buluştuk..</p>
<p class="calibre3">"En fazla bir saatim var Hocam. Dişçiye diye çıktım."</p>
<p class="calibre3">Arabayı yıldırım gibi Orman Çiftliği'ndeki 'Aşıklar Yoluna sürdüm. Birbirinden uzak duran birkaç araba daha vardı Açıklarında durdum. Her zamanki gibi dört bir yanı taradıktan sonra, gözlüklerini ve kar başlığını çıkardı.</p>
<p class="calibre3">"Bir aksilik olmaz, değil mi?"</p>
<p class="calibre3">Kuşkulu durdum.</p>
<p class="calibre3">"Olmaz herhalde."</p>
<p class="calibre3">"Hocam, korkutmayın beni."</p>
<p class="calibre3">Gözlerini kocaman açmış, bakıyordu. Güldüm.</p>
<p class="calibre3">"Kusura bakma. Korku sana öyle yakışıyor ki.."</p>
<p class="calibre3">Başını öte yana çevirdi.</p>
<p class="calibre3">"Ne kötüsünüz. Zaten yüreğim ağzımda."</p>
<p class="calibre3">Omuzunu okşadım.</p>
<p class="calibre3">"Yavrum, ben seni korkulacak bir yere getirir miyim? Dün çıkabileceğini söyleyince, iki kez gelip burayı gözden geçirdim. Bu sabah yine geldim. Bu kasket ve gocukla, hiç de güvenilir biri gibi görünmüyorum. Beni dikizci sanmışlardır."</p>
<p class="calibre3">Bütün bedeniyle gülerek döndü, kolları iki bahar dalı gibi boynuma dolandı. Telaş etmeden, konuşmadan, haz ve huşu içinde öpüştük.</p>
<p class="calibre3">Çeyrek saat sonra oradan ayrıldık. İyice kaykılıp koltuğa gömülmüştü. Kıvrılıp başını kolumun altına dayadı. Ancak trafiğe karışınca sessizliği bozdu.</p>
<p class="calibre3">"Benim canım eve gitmek istemiyor."</p>
<p class="calibre3">"Ne yapabiliriz?"</p>
<p class="calibre3">İçini çekti.</p>
<p class="calibre3">"Hiç."</p>
<p class="calibre3">Bir daha da konuşmadı. Evine yakın bir yerde durdum. Başına başlığını geçirip doğruldu. Avucunu öptüm. İnip hızla uzaklaştı.</p>
<p class="calibre3">Gece, "Bir an önce taşının da, ben de evime yeniden ısınayım.." dedi, "..burada sıkıntıdan patlıyorum. Ne zaman taşınacaksınız?"</p>
<p class="calibre3">"Martta herhalde."</p>
<p class="calibre3">"Eh, o kadar dayanabilirim."</p>
<p class="calibre3">Sonrasını düşünüp hayaller kurduk.</p>
<p class="calibre3">"Gece masa lambalarımızı yakar, birbirimizi görürüz.."</p>
<p class="calibre3">"Kimbilir, belki de ilk gece o sütbeyaz elbiseni giyersin.."</p>
<p class="calibre3">Birden kuşkuya düştü.</p>
<p class="calibre3">"Sizin apartmandan gören olmaz mı?"</p>
<p class="calibre3">"Kimse görmez. Üstümüz çatı. Altımızdaki kattan da, binalarımız arasındaki kod farkı yüzünden, salonun ve senin çalışma odanın ancak avizeleri görülebiliyor. Hele teras hiç görünmüyor."</p>
<p class="calibre3">Gülmesi tuttu.</p>
<p class="calibre3">"Yine her şeyi inceden inceye denetlemişiniz."</p>
<p class="calibre3">"Elbette. Benden başka kimse görmesin diye seni gündüzleri cebimde taşımak, gece yastığımın altında saklamak istiyorum. Hırsız gözlerle paylaşır mıyım? Kendi bencil yanımdan bile korumaya çalışıyorum."</p>
<p class="calibre3">"Canım Hocam! Bugün de ne şefkatli, ne kadar esirgeyiciydiniz. Gerçeği söylemek zorundayım, birçok sınırdışı davranışınıza hazır gelmiştim. Tek bir taşkın hareketiniz bile olmadı. Beni de kendi çizginizde tuttunuz. Öyle bir yer için doğru olan da buydu elbette. Size minnettarım ve zilzurna mutluyum."</p>
<p class="calibre3">İki gün sonra, öğleye doğruydu, heyecan içinde telefon etti.</p>
<p class="calibre3">"Hocam!!!"</p>
<p class="calibre3">Yüreğim ağzıma geldi.</p>
<p class="calibre3">"Ne oldu?"</p>
<p class="calibre3">"Teyzem sabahleyin üç aylığını almaya gitti. Bu fırsattan yararlanarak, ustayı çağırıp telefonumu yeniden taktırdım. Şimdi odamdan arıyorum. Eski telefon aygıtını bir yere saklamış, bulamıyordum. Yenisini aldım. Daha iyi oldu. Bunun sesi kısılınca, sinek vızıltısı gibi çalıyor. Artık siz de beni arayabilirsiniz."</p>
<p class="calibre3">"Teyzen bir aksilik çıkarmaz mı?"</p>
<p class="calibre3">"Şu sıra sessiz. Benimle ilgilenmiyormuş gibi duruyor. Telefonu fark edince ne yapar, bilemem. Yine bir sorun çıkarırsa, bu sefer intihar girişiminde bulunurum. Görür gününü!"</p>
<p class="calibre3">Hoş bir kahkaha attı.</p>
<p class="calibre3">Karım evi azar azar, planlı bir biçimde toplamaya başlamıştı bile. Taşınmadan bir gün önce, "Yarın rica ederim ayak altında dolaşma, işine git.." dedi, "..akşama yeni eve gelirsin." Canıma minnet. Çalışma odamın nasıl düzenlenmesini istediğimi kaba taslak anlatıp sabah erkenden işe gittim. Arzuyu arayıp haberi verdim.</p>
<p class="calibre3">"Bu gece yeni odamdayım. Yazık ki konuşamayacağız. Telefonum yarın bağlanacak."</p>
<p class="calibre3">"Zarar yok. Nasıl olsa her dakika telefonlaşamayız. O yüzden ben de bir şifre uydurdum. Işığı bir kez kapatıp açarsam, 'selam' demek, iki 'hiçbir sorun yok', üç 'tehlike var, görünmeyin', dört 'sizi seviyorum', beş 'iyi geceler'."</p>
<p class="calibre3">"Altı 'telefonum bağlandı.' "</p>
<p class="calibre3">"Tamam."</p>
<p class="calibre3">15 Mart akşamı güzel bir çiçek yaptırıp eve geldim. Beni sevinçle karşılayacaklarını umuyordum. Ama kimsede benimle ilgilenecek hal yoktu. Yorgunluktan surat içindeydiler. Çiçeği elimden alan bile olmadı, bir yana bıraktım. Heyecanımı yatıştırmak için önce evi dolaştım. Oldukça yerleşmiş sayılırdık. Sonra odama girdim.</p>
<p class="calibre3">Canım!</p>
<p class="calibre3">Salonun, odasının, her ikisinin balkonlarının bütün ışıklarını açmış, taşınmamızı kutluyordu. Odasındaymış. Balkon kapısının ve penceresinin kalın perdelerini açmıştı. Ama tül perdeleri kapalı olduğu için içerisi bulanık görünüyordu. Bir ara pencereye yaklaştı, beni fark edince ışığını söndürüp yakarak selam verdi. Artık her istediğimde onu, böyle, kolayca görebilecektim ha! İçim titredi. Bu mucizeyi neden, nasıl hak ettiğimi düşünürken Şirin kapıyı araladı.</p>
<p class="calibre3">"Baba, yemek yiyecekmişiz."</p>
<p class="calibre3">Yemeği mutfakta, pek az konuşarak yedik. Yemek biter bitmez, odalarımızı yerleştirmeye koştuk. Karım odamı tıpkı rica ettiğim gibi düzenlemiş, masamı ikinci pencerenin önüne koydurmuş. Oturunca Arzu'nun evi bütünüyle görünüyor. Oturup masamı yerleştirdim, kitap ve dosya paketlerini açmaya başladım. Saat onda yorganımı yastığımı getirip divana bıraktı.</p>
<p class="calibre3">"İyi geceler."</p>
<p class="calibre3">"İyi geceler."</p>
<p class="calibre3">Bu gece beni yatağımıza dönmek zorunda bırakacağından kuşkulanıyor, ne yapacağıma karar veremiyordum.</p>
<p class="calibre3">Böyle davranması içimi rahatlattı.</p>
<p class="calibre3">Bir süre sonra Arzu'nun masa lambası yandı. Sarıya çalan hafif bir ışık. Pencerenin tülünü açmış. Masası hemen pencerenin önünde. Üzerinde sütbeyaz elbise. Çıplak teni altın suyuna batırılmış gibi parlıyor. Odamın ışığını söndürüp masa lambamı yaktım. Işığını iki kez kapatıp açtı. Sonra da üç. Ben de. Uzun zaman, gece kelebekleri gibi, gözlerimizi birbirimizin ışığından ayırmadan oturduk. Sinyal verdim: 'İyi geceler.' Uzunca bir aradan sonra yanıtı geldi: 'İyi geceler.'</p>
<p class="calibre3">Sabah sitem etti.</p>
<p class="calibre3">"Niye o kadar erken ayrıldınız?"</p>
<p class="calibre3">"Seni daha fazla uykusuz bırakmamak için."</p>
<p class="calibre3">"Sevinçten uçarken, uyuyabilir miydim? Yatıp kitap okudum. Okuduğumu da anlamadım. Neyse. Biliyor musunuz, dün akşama kadar sizin evi gözledim. Bir ara eşinizi gördüm. Ne kadar güzel kadınmış."</p>
<p class="calibre3">"Keşke içi öyle olsaydı."</p>
<p class="calibre3">"Yok, yok, olmaması daha iyi. Yoksa beni fark eder miydiniz?"</p>
<p class="calibre3">"Canım!"</p>
<p class="calibre3">"Hocam!"</p>
<p class="calibre3">"Gece soluk ışıklar, yumuşak gölgeler içinde bir Rambrant resmi gibiydin."</p>
<p class="calibre3">"Mutlu musunuz?"</p>
<p class="calibre3">"Ta arşa kadar."</p>
<p class="calibre3">"Öyleyse ben iki kat mutluyum. Sizi görebildiğim ve mutlu ettiğim için."</p>
<p class="calibre3">Yeniden kuşkuya düştü.</p>
<p class="calibre3">"Sizinkiler de beni göremezler, değil mi?"</p>
<p class="calibre3">"Göremezler kızım. Bizim dairenin size bakan cephesin de, sadece salonun pencereleri ile benimkiler var. Yatak odaları, balkonlar yanda ve arkada. Karım evin içinin görünmesinden hiç hoşlanmadığı için hava kararırken salonun kalın perdelerini de çeker. Misafir yoksa, biliyorsun, yüzünü kremle sıvayıp tam saatinde yatar. Kızlara hiç bakma, ikisi de kendi âleminde. İçin rahat olsun."</p>
<p class="calibre3">"İyi öyleyse. Çünkü.. Boşverin."</p>
<p class="calibre3">Sesi bir hoştu. Bir muziplik tasarlıyordu herhalde. Ama açıklamadı, bazı bilgiler vermekle yetindi. Yemeği, misafir gelirse salonda, yoksa mutfakta yiyorlarmış, ö geç gelince, salonda bir sigara içip öyle yatar, yemeği evde yerse erkenden uyurmuş.</p>
<p class="calibre3">"Eve yeniden ısındım.." dedi, "..odamı başka türlü düzenleyeceğim. İlk olarak da, beni rahat rahat görebilmeniz için masamın konumunu değiştiriyorum."</p>
<p class="calibre3">"Canım!!"</p>
<p class="calibre3">"Ama bu sevincin sürebilmesi için Ğ'nin ya da Teyzemin sizi asla görmemesi gerek. İkisi de sizi tanıyor. Gece kendimizi şaşırdık, çok hesapsız hareket ettik."</p>
<p class="calibre3">Haklıydı.</p>
<p class="calibre3">"Uzun zaman pencerenin önünde durmayım artık, masa lambanızı sürekli açık bırakıp ışığında oturmayın. Kim olduğunuzu anlarlar. Kısacık yakıp hemen söndürün. Sizi bir an görmek, sonra hep orada olduğunuzu bilmek, bana yeter."</p>
<p class="calibre3">Susmayı beceremedim.</p>
<p class="calibre3">"Ama yavrum, ben seni hep görmek.."</p>
<p class="calibre3">"Aman Hocam.." diye payladı, "..bütün bu hazırlıkların, önlemlerin amacı, zaten o değil mi?"</p>
<p class="calibre3">O gece on biri yirmi geçe, masa lambasını yaktı, iki kez kapatıp açtı: 'Sorun yok.' Ben de, bizde de sorun olmadığını ve telefonumun bağlandığını bildirdim. Tavsiyesine uyarak ışığı söndürdüm.</p>
<p class="calibre3">Masasını yere kadar camlı kapının yakınına yerleştirmiş. Bana yan dönmüş, öyle oturuyor. Arzuyu, bacakları dışında, neredeyse bütünüyle görebiliyorum. Bu gece hayvanat bahçesine geldiği günkü tiril tiril elbiseyi giymiş. Saçları cayır cayır. Bir şey okuyormuş gibi biraz önüne eğilmiş. Arada bir arkasına yaslanıyor, başını bana çevirip gizli bir gülümseyişle bakıyor.</p>
<p class="calibre3">Bir zaman sonra, geri çekildi, elindeki kitabı okuyormuş gibi yaparak, küçük koltuğunu çevirip bana doğru döndü. Biraz bekledikten sonra da ayak ayak üzerine attı.</p>
<p class="calibre3">Aaah!</p>
<p class="calibre3">Fildişi gibi parlayan iki uzun, nefis bacak. Gamzeli, yuvarlak dizler. İnce bilekler. Ayakları çıplak. Eteği kalçalarına doğru toplanmış. Başını kaldırıp baktı, yine kitaba eğdi. Tüm bedenim yürek kesilmiş, deli gibi atıyor. Ancak korka korka, göz ucuyla izleyebildiğim o kaçak güzellik, şimdi önümde cömertçe serilmiş duruyordu.</p>
<p class="calibre3">Soluğum kesildi.</p>
<p class="calibre3">"Gördüğü de sadece yarıya kadar çıplak iki bacak."</p>
<p class="calibre3">"Şirin, öyle deme, ikisi için de büyük bir aşama bu."</p>
<p class="calibre3">Okumayı sürdürerek, bacaklarını değiştire değiştire oturdu. On ikiye doğru telefon etti. "Hocam!" diye fısıldadı.</p>
<p class="calibre3">"Canım! O güzel yüreğinden öperim."</p>
<p class="calibre3">"Ben de ellerinizden.."</p>
<p class="calibre3">Sesi dalgalandı.</p>
<p class="calibre3">"..Ben çoktan beri sizinim Hocam. Ama siz de, ben de, yeteri kadar cesur olmadığımız için bir türlü rahat davranamadık. Artık hepsi geride kaldı. Aşk gerçekten ayıbı güzelliğe, utancı sevince dönüştürüyormuş. Beni nasıl sevgiyle izlediğinizi düşündükçe utancım azalıp yok oldu, giderek beni izliyor olmanızdan hoşlanmaya başladım, sonunda da kadınca bir gurur duydum."</p>
<p class="calibre3">"Artık arkası gelir bunun."</p>
<p class="calibre3">"Öyle olması gerekir."</p>
<p class="calibre3">Büyük dönemeçten savrulmadan geçmiştik. Gerisini doğa çözerdi. Neşe içinde gevezelik etmeye koyulduk. Saat ilerledi.</p>
<p class="calibre3">Telefonlarımızı öperek vedalaştık.</p>
<p class="calibre3">Sanem, notları karıştırdı.</p>
<p class="calibre3">"Bundan sonraki birkaç günü çalakalem, kısa notlar halinde yazmış."</p>
<p class="calibre3">Güldüm.</p>
<p class="calibre3">"Pencereden ayrılamamıştır da ondan. Yoksa adım adım, tadını çıkara çıkara yazmaya bayılıyor."</p>
<p class="calibre3">16.3.1965: Arzu'dan izin almadan, kötü bir iş yaptım, güçlü bir dürbün edindim. Doğallığı örseleyeceği, hatta bayağılaştıracağı için haklı olarak çok kızacak. Uygun bir fırsatta söylerim. İstemezse, atarım gider. Eve sevinçle koştum. Lanet olsun! Yemeğe misafirleri gelmiş. Boş yere bekledim. Alçaklar, çok geç saate kadar oturdular. Üçüncü gecemizi çaldılar.</p>
<p class="calibre3">17.3.65: Sabah, "Hocam, bu gece ne giyeyim?" diye sordu. Ne hayallere kapılıyordum ama söylemem doğru olmazdı. Zaten her şeyin yolunda gitmesinden ürkmeye de başlamıştım. "Kızım, sen kendin benim için büyük bir şölensin. Ötesi önemli değil." dedim. Gece tok gözlülüğümün ödülünü aldım. Şort giymişti. Dürbünle bakınca teninin gözenekleri bile görünüyor. "Ya biri odaya girerse?" diye sordum.</p>
<p class="calibre3">"Ondan ben de korkuyorum. Yatak odam olsa, kapısını kilitlerim. Ne var ki Teyzem gece aşağıya inmez. Öteki yattı mı, sabaha kadar deliksiz uyur. Merak etmeyin, yine de diken üstünde oturuyorum, bir kulağım da tetikte."</p>
<p class="calibre3">18.3.65: Bugün astronot Leonav uzayda ilk yürüyüşü gerçekleştirmiş. Geç kaldın dostum. Ben kaç gündür uzayda dans ediyorum, haberin var mı? Gece dedi ki: "Çocukluğumda, bütün çocuklar gibi ben de hep olağanüstü bir serüvenin kahramanı olmayı düşlerdim. Tehlikelerden kurtuluyorum, inanılmaz, şaşırtıcı, beklenmedik şeyler yapıyorum, herkesi yeniyorum. Meğerse bugünleri düşlüyormuşum."</p>
<p class="calibre3">19.3.65: Akşam kayınvalidem yemeğe geldi. Hiç tekin değildir, havadan nem kapar, yoktan koku alır. Tehlike sinyali verdim. Arzu bir daha odasına girmedi. Hanımefendi giderken, 'Bu eski eşyanın, bu yeni eve hiç uymadığını" söyledi. Bu cümle başıma çok iş açabilir.</p>
<p class="calibre3">20.3.65: Sabah, "Ağaçlarım da sevinç içinde, yani çiçek açtılar" dedi. Akşam geç geldiğim için çiçekleri karanlıkta görememiştim.</p>
<p class="calibre3">21.3.65: Bugün pazar. İlk işim terasa bakmak oldu. Ağaçları, erken sıcaklar yüzünden, gerçekten süslenip püslenmişler. Bütün gün masamda oturup, bir yandan çalıştım, bir yandan da, tül perdemin aralığından Arzuyu izledim. Odasını topladı, havalandırdı, bir ara kızıyla terasa çıktı, kimsenin ilgisini çekmemeye çalışarak günü tamamladı. Ne tedbirli kız. Ama gece inadına coştu. Saydam, kırmızı bir sabahlık, içinde siyah, kısa kombinezon. Ayaklarında ince, yüksek topuklu terlikler. Başında Gül Bahçesine geldiği gün taktığı kızıl peruk. Bu tablonun adı 'Bir Paris Gecesiymiş. Çok eğlendik.</p>
<p class="calibre3">25.3.65: Bu gece de Şehrazat oldu. Bu küçük oyunlar galiba, büyük ayinin ürkek fragmanları.</p>
<p class="calibre3">Nisan bayram gibi geçti. Konuşmalarımız iyice özelleşti. Ne yazık ki buluşmayı göze alamıyordu.</p>
<p class="calibre3">"Hayır Hocam. Talihimizi zorlamayalım. Şimdilik bu kadarla yetinelim. Lütfen."</p>
<p class="calibre3">"Peki."</p>
<p class="calibre3">Mayıs başında karım, bir ailenin, büyük kızımız Zerrin'i istemeye geleceğini haber verdi. Aman Tanrım! Evlenecek kadar oldu mu o süslü bebek? Hiç kaçırılmayacak, zengin, köklü bir aileymiş.</p>
<p class="calibre3">"Kim diyor?”</p>
<p class="calibre3">"Annem."</p>
<p class="calibre3">Tehlikeli bir sessizlikten sonra, "Herhalde eşyayı yenileriz, değil mi?" diye sordu. Beklediğim olmuştu.</p>
<p class="calibre3">"Peki. Yalnız fazla açılmayın."</p>
<p class="calibre3">İnanılmaz bir hızla ve insafsızca, bir hafta içinde salonun eşyasını baştan aşağı yenilediler. Yarım saatlik bir ziyaret için bir küçük servet harcadılar. Damat yeni tip genç işadamlarından. Soluk alıp verirken dolar hışırtısı duyuluyor. Hiç benimseyemedim.</p>
<p class="calibre3">Mayıs sonunda çocukları nişanladık. Nişan karımın istediği gibi şatafatlı oldu. Düğün Ekimde. Elbette kızımı küçük düşürecek değildim. Her şeyin istediği gibi olmasına özeniyorum. Ama istekleri hiç bitmiyor ki. Yavaş yavaş bunalmaya başladım. Arzu, "Sakın sıkılmayın.." dedi, "..biliyorsunuz bankada biraz param var.”</p>
<p class="calibre3">Gözlerim doldu.</p>
<p class="calibre3">"Anladım kızım, sağol, gerekirse isterim."</p>
<p class="calibre3">Sıkıntımı dağıtmak için gevezelik edip durdu. Telefonu kapamadan önce de, o güne kadar hiç düşünmediğim bir öneride bulundu.</p>
<p class="calibre3">"Bu gece birlikte içelim mi?"</p>
<p class="calibre3">Bayıla bayıla kabul ettim. Gece yarısına yakın, ışığını yakıp aradı.</p>
<p class="calibre3">"Ben çikolatayla konyak içeceğim. Siz?"</p>
<p class="calibre3">"Rakıya devam."</p>
<p class="calibre3">Kadehlerimizi telefonlarımıza değdirdik.</p>
<p class="calibre3">"Canım!"</p>
<p class="calibre3">"Hocam!"</p>
<p class="calibre3">Şort ve kolsuz bir bluz giymiş, bluzunun uçlarını göbeğinin üzerinde düğümlemiş. Elimi uzatsam tutacak gibiyim. Sol kolundaki çiçek aşısının izini bile görebiliyorum. Bütün acemiler gibi hızlı içti, ilk kadehte sarhoş oldu.</p>
<p class="calibre3">"Ooo, başım dönüyor. Konyak içmeye niye heves ettim ki? Daha önce hiç içmemiştim. Ben sarhoş oldum Hocam."</p>
<p class="calibre3">Kıkır kıkır güldü. El salladı. İçimi eriten hayal meyal bir sesle şarkı söyledi.</p>
<p class="calibre3">Gönül harareti sönmez şarab u kevserle</p>
<p class="calibre3">Hayatı gel içelim buseden kadehlerle</p>
<p class="calibre3">Bir hafta önce İkinci Şarkı'yı yazmaya başlamıştım. Bu hoş şarkıya karşılık olarak ben de, yüzünü, omuzlarını, kollarını ve boynunu öven dizeleri okudum, sıra göğüslerine gelince, çaresiz sustum.</p>
<p class="calibre3">"Ee?"</p>
<p class="calibre3">"Buraya kadar yazabildim."</p>
<p class="calibre3">İşveyle güldü.</p>
<p class="calibre3">"En heyecanlı yerde kalmışınız. Yaz gelince Aziru, sizi mutlu etmek için özel bir gösteri yapmak isteyip duruyordu. Gösteriyi izleyince şiire devam edersiniz."</p>
<p class="calibre3">Boynumu büktüm.</p>
<p class="calibre3">"Yaz gelmedi mi daha?"</p>
<p class="calibre3">Duyulacağını düşünmeden pervasızca bağırdı.</p>
<p class="calibre3">"Ah benim sabırsız, canım Hocaaam!"</p>
<p class="calibre3">Sonra da ödü patladı, telefonla ışığı kapatıp odadan kaçtı. Ertesi günü aradığında gülüyordu.</p>
<p class="calibre3">"Coşup da bağırmasaydım, ne güzel, sabaha kadar konuşacaktık. Bir daha asla konyak içmeyeceğim! Şu şiiri yazdırır mısınız?"</p>
<p class="calibre3">"Daha yarısı bile değil.</p>
<p class="calibre3">"Olsun."</p>
<p class="calibre3">Yazmayı bitirince, sıcak bir sesle, "Eşiniz hiç, evden çıkmaz mı?" diye sordu.</p>
<p class="calibre3">"Haftada iki gün, Zerrini alıp annesine gider. Hele ara alışveriş için sabahtan akşama koşturup duruyorlar "&#160;</p>
<p class="calibre3">“Şirin?”</p>
<p class="calibre3">"Bu yıl bir şey oldu ona. Sabah çıkıyor, geç vakit donu yor. Neden soruyorsun?"</p>
<p class="calibre3">"Sözünü ettiğim gösteriyi, güpegündüz onlar evdeyken yapmam doğru olmaz da ondan, içlerinden birinin ilgisini çekmem sorun çıkarabilir. Eşinizin annesine gideceğini bir gün, önceden haber verirseniz.."</p>
<p class="calibre3">"Yarın gidecek."</p>
<p class="calibre3">"Ah! Sabırsızlığınızı hesaba katmalıydım. Şimdi sokağa fırlıyorum. Çünkü bir şeyler almam gerekiyor."</p>
<p class="calibre3">Galiba sırasıydı.</p>
<p class="calibre3">"Benim gözlerim mi bozuluyor, yoksa heyecandan mı bulanıyor, pek iyi görüyorum. Sence sakıncası yoksa.."</p>
<p class="calibre3">"Çok hoşsunuz Hocam. Bu saatten sonra sorulur mu? Alın. Güle güle kullanın. Öptüm."</p>
<p class="calibre3">Kaç zamandır içime dert olan sorun sona ermişti. Gece biraz ısrar ettimse de, gösteri hakkında bilgi vermedi.</p>
<p class="calibre3">"Ancak şu kadarını söyleyebilirim. İki kişilik bir gösteri olacak. Arkadaşım benden bin kat daha güzel."</p>
<p class="calibre3">"Bu ikinci kişi de kim?"</p>
<p class="calibre3">Karım ve kızım saat on buçukta evden çıktılar. Telefonu sarıldım.</p>
<p class="calibre3">"Tamam Hocam, on birde terastayız. Oyuncağınızı aldınız mı?"</p>
<p class="calibre3">"Evet."</p>
<p class="calibre3">"İyi seyirler öyleyse."</p>
<p class="calibre3">Hava sıcak ve durgun. Gök tertemiz. Teyze çardakta yün örüyor. Aptal havuzun fıskiyesi çalışıyor. Zaman tembel tembel akıyor. Arzu kızıyla birlikte göründü. Üzerinde bornoz var. İpek’se parlak, sarı bir mayo giymiş. Anlaşıldı, güneşlenecekler. Telaşa kapıldım. Yakınlarda, terası gören hiçbir yüksek yapı olmadığını bildiğim halde, çevreye bir dana bir daha göz atmaktan kendimi alamadım..</p>
<p class="calibre3">"Kıskançlıktan da ölecek.''</p>
<p class="calibre3">..Bornozunu çıkarıp çardağa astı. Kalbim göğsüme sığmaz oldu, iki küçük parçadan oluşan yeni moda, siyah bir mayo giymişti. Teyzesi görsün diye ağır ağır çevresinde döndü. Kaymak taşından yapılmış bir heykele benziyordu. Yaşlı kadın öfkeyle bir şeyler söyledi. Aldırmadı bile, serdiği hasıra uzandı. Yarım saat, döne döne, güzelce güneşlendi. Her kımıltısı bir başka şölendi.</p>
<p class="calibre3">Ancak öğleden sonra konuşabildik. Duygularımı aktarıyordum, araya girdi.</p>
<p class="calibre3">'Arkadaşımı nasıl buldunuz? Ne güzeldi değil mi?"</p>
<p class="calibre3">"Senin civcivin o, güzel olmaz mı?"</p>
<p class="calibre3">"Teşekkür ederim. Dün çarşıya onu da götürdüm. Haspa, en cırlak mayoyu seçmez mi? Ben de Hocam bayılsın diye en bikinisini aldım."</p>
<p class="calibre3">Minnetimi belirtmek için telefonu öptüm.</p>
<p class="calibre3">"Teyzen mayona mı kızmıştı?</p>
<p class="calibre3">' ..Evet. Daha önce hiç güneşlenmemiştim. Şaşırmasın diye haber de verdim. Ama beni öyle, kendi deyişiyle çırılçıplak görünce aklı başından gitmiş. Doğru dürüst bir şey giyeceğimi sanıyormuş. Ne yapalım, o kızacak diye şiir sanatına katkıda bulunmayacak mıyım?"</p>
<p class="calibre3">Sanem candan bir kahkaha attı.</p>
<p class="calibre3">Karımla kızımın çıkacaklarını bildiğim günler, öğleye kadar evde kalıyorum. Esrar Dedenin, insanın hayalini gıcıklayan o güzel beytini yaşamaktayım.</p>
<p class="calibre3">Seherde bağa geldi seyre canan</p>
<p class="calibre3">Neler seyreyledi bidar* olanlar</p>
<p class="calibre3">Salı günü İpek'ten söz ediyordu, konu kocasına kaydı Adamın taşra usulü yaramazlıklarını çoktan duymuş</p>
<p class="calibre3">"Belki siz bile duymuşunuzdur."</p>
<p class="calibre3">Artık saklamadım.</p>
<p class="calibre3">"Duymadım ama.."</p>
<p class="calibre3">"Ama?"</p>
<p class="calibre3">"..Gördüm."</p>
<p class="calibre3">Şaşırdı.</p>
<p class="calibre3">"Neden bana söylemediniz?"</p>
<p class="calibre3">"Üzülme diye."</p>
<p class="calibre3">"Niye üzüleyim? Yeter ki ilerde İpek'in onurunu kıracak bir şey yapmasın. Nerede gördünüz kuzum?"</p>
<p class="calibre3">Anlattım. Sesini çıkarmadan dinledi. Çok sakin bir sesle, "Anladım. Teşekkür ederim." dedi. Üzülmediğine sevindim.</p>
<p class="calibre3">"Baban, bu sakinliğin anlamını kavramamış görünüyor. Fırtınadan önceki sakinlik bu. Bu kız beklenilmez bir şey yapacak."</p>
<p class="calibre3">Çarşamba günü, "Teyzemle İpek yarın gezmeye gidecekler.." dedi, "..sonra da İnegöl köftesi yemeye. Terasta yalnız olacağım. Evde kalın."</p>
<p class="calibre3">Elbette!</p>
<p class="calibre3">Akşam eve, kasadan biraz para çekerek geldim. Karımla kızımı, sabahtan alışverişe çıkmaları için teşvik ettim.</p>
<p class="calibre3">"Bizim tüketiciler, parayı görünce evde dururlar mı?"</p>
<p class="calibre3">Sabah erkenden uçtular.</p>
<p class="calibre3">Bir çift göz kesildim. Biraz gecikmiş olarak geldi. Bornozunu asıp hasıra bağdaş kurdu, bana bakıp güldü, yavaşça mayosunun üstünü çıkardı.</p>
<p class="calibre3">Gözlerim kamaştı.</p>
<p class="calibre3">Acele etmeden güneş yağı sürünüp uzandı.</p>
<p class="calibre3">Gece inadına yakası kapalı, uzun bir tuvalet giymişti. Beni şaşırtmaktan zevk alıyor. Ben de beklediği gibi davranarak zevkini köpürtüyorum. Yine şaşırttığı için pek keyiflendi.</p>
<p class="calibre3">"Üstsüz modasının tanıtımıyla gösterinin birinci perdesi sona erdi. Şimdi perde arası. Onun için uslu uslu ikinci perdeyi bekleyeceğiz. İkinci perde resim tarihi ile ilgili. Ama elverişli bir sahne bulmam gerekiyor. Bu yüzden ikinci perde ne zaman başlar, bilemiyorum. Bu arada sizin de resim tarihine çalışmanız gerek Hocam. Çünkü sınava gireceksiniz."</p>
<p class="calibre3">Üzerinde durmadım. Bir sürü sorunum vardı o sıra. Muhasebeciyle çekişiyorduk. Okullar kapalı olduğu için plastik boncuk işi durmuş, bir çevirmenin attığı kazık içime oturmuş, üstelik kâğıt da zamlanmıştı. Eve sıkıntı içinde geliyor, ancak gece Arzuyla konuşunca açılıyorum.</p>
<p class="calibre3">Çok sıkışık bir ânımda yayınevinden aradı.</p>
<p class="calibre3">"Güzel hocam, bugün sizi yerinizden zıplatacak bir iş becerdim."</p>
<p class="calibre3">"Ne?"</p>
<p class="calibre3">"Kaç gündür bir fırsat kolluyordum. Bugün o fırsat önüme geldi. Sabah geç kalkmıştım, Teyzem 'Gece uyuyamıyor musun?' diye sordu. 'Evet, uyuyamıyorum..' dedim, '..Ğ geceleri çok horlamaya başladı, horultusu yatak odama kadar geliyor. Ben yatağımı çalışma odama taşısam, artık orada yatsam iyi olacak.' Zavallıcık, koca bir kurdun, Kırmızı Başlıklı Kız'ı iştahla gözlediğini ne bilsin? Düşünmeden onayladı. Açılır kapanır bir kanapede yatıyorum zaten. Kolayca taşındım. Bu gece odamda yatacağım. On birde görüşelim. Eğer cesaret edebilirsem, ikinci perdeyi izleyebilirsiniz."</p>
<p class="calibre3">Gece bir türlü gelmek bilmedi.</p>
<p class="calibre3">On ikiye yaklaşırken, penceresinin perdelerini açtı. Pijamalı. Kanapeyi karşı duvara dayamış. Başucu lambası yanık. Işığı o kadar yumuşak ki görüntüye hayal tadı katıyor. Telefonu yanına çekerek, kanapeye oturdu, gülerek çevirdi.</p>
<p class="calibre3">"Sevgili Hocam!"</p>
<p class="calibre3">"Canım kızım!"</p>
<p class="calibre3">"Kapımı kilitledim, içiniz rahat olsun. Kimse giremez.</p>
<p class="calibre3">Tersi haneye tecavüz sayılır. Dışarı ışık sızmasın diye kapımın altını da battaniye ile kapattım."</p>
<p class="calibre3">Sesi hafiften yalpalıyordu.</p>
<p class="calibre3">"Sen içtin mi, ne?"</p>
<p class="calibre3">"Evet, konyak içtim ama sadece yarım kadeh. Yoksa böyle bir gösteriyi nasıl göze alabilirdim? Siz de rakınızı alın,"</p>
<p class="calibre3">"Hazır."</p>
<p class="calibre3">"Öyleyse cesaretim kırılmadan gösteriye başlayayım. Bu gösteriyle Aziru'nun ilgisi yok. Bu benim size armağanım. Biraz dan bir resimdeki figürü canlandıracağım. Eğer ressamın ve resmin adını bilirseniz, gösteri sürecek, bilemezseniz sona erecek."</p>
<p class="calibre3">İtiraz ettim.</p>
<p class="calibre3">"Bütün resimleri nasıl bilebilirim? Çoğunu unuttum bile."</p>
<p class="calibre3">"Ama Hocam, siz bize sorardınız, bilen geçerdi, bilmeyen yanardı. Ben sizi çalışın diye uyarmıştım."</p>
<p class="calibre3">"Tepemden ateş çıkıyor, ne zaman çalışacaktım?"</p>
<p class="calibre3">Tembel bir öğrenci gibi sızlanışımın haini müthiş eğlendirdiğini görüyorum. Ağzı kulaklarında. Sonunda insafa geldi.</p>
<p class="calibre3">"Peki, peki, ben sizin gibi acımasız davranmayacağım. Size iltimas geçip çok kolay sorular soracağım. Bu bir sanat gösterisi. Sanatta ayıp olmadığını hatırlatmama gerek var mı?"</p>
<p class="calibre3">"Yok."</p>
<p class="calibre3">"Öyleyse başlıyorum."</p>
<p class="calibre3">Telefonu açık bırakıp kalktı, biraz sallanarak görüş açımın dışına yürüyüp gözden kayboldu. Kalbim ağzımda bekliyordum. Çok geçmeden döndü.</p>
<p class="calibre3">Tanrım!</p>
<p class="calibre3">Çıplaktı. Sadece küçük bir çarşafla kucağını gizlemişti. Kanapeye yan oturup bir bacağını aşağıya sallandırdı, ötekini kırdı, dizlerinin ve kucağının üzerine çarşafı serdi. Bir süre bekledikten sonra telefona uzandı.</p>
<p class="calibre3">"Evet Hocam?"</p>
<p class="calibre3">Zihnimden rüzgâr hızıyla yüzlerce resim geçiyor. Hatırladım.</p>
<p class="calibre3">"Ressam Correggio, resmin adı, eee, Danae."*</p>
<p class="calibre3">"Bildiniz."</p>
<p class="calibre3">"Sende resimle ilgili kitaplar vardır."</p>
<p class="calibre3">"Var."</p>
<p class="calibre3">"Ne duruyorsun, getirsene."</p>
<p class="calibre3">Ben de meraklanmıştım. Hepsini getirip masaya yığdım.</p>
<p class="calibre3">"Bulalım şu resmi."</p>
<p class="calibre3">Çabucak bulduk. Arzu'nun canlandırdığı resme bakakaldık.</p>
<p class="calibre3">Gözlerimi dört açtım, bekliyorum. Bu kez kucağını çarşafla örterek iki bacağını aşağıya sallandırdı, başını sağına çevirdi, bir dakika sonra sordu.</p>
<p class="calibre3">"Evet?"</p>
<p class="calibre3">Kafam çılgınca çalışıyor.</p>
<p class="calibre3">"Tiziano'nun Kutsal Aşk resminden sağdaki figür."</p>
<p class="calibre3">"Ya bu?"</p>
<p class="calibre3">Çalımla sol bacağını sağ bacağının üzerine atarak kucağını gizledi, hafifçe öne eğildi. Taklit ettiği her figürden daha güzeldi. Çünkü benimdi.</p>
<p class="calibre3">"Boucher, Yıkanan Diana'nın Dinlenişi."</p>
<p class="calibre3">Sanem okudukça resimleri buluyorum.</p>
<p class="calibre3">Bacaklarını ve kucağını çarşafla az çok örterek oturdu, hafifçe yan döndü. Kalbimin gümbürtüsü odadan taşacak diye korkuyorum.</p>
<p class="calibre3">"Nouy, Beyaz Köle."</p>
<p class="calibre3">"Bravo, peki bu?"</p>
<p class="calibre3">Çarşafı atıp kanapeye uzanarak arkasını döndü. Başını sağ eline yasladı. İçimde kıyametler kopuyor.</p>
<p class="calibre3">"Velasquez, Rokeby Venüsü."</p>
<p class="calibre3">Sanem, "Vay canına.." dedi, "..en sonunda kadınlığı yanardağ gibi patladı."</p>
<p class="calibre3">Sonra ardarda Goya'nın Çıplak Maya'sını, Tizto’nun Venüs'ünü, Ingres'in Baş Odalık ile Çeşme'sini, son olarak da Boucher'nin Dinlenen Genç Kız'ını canlandırdı. Hiç konuşdan ışığını söndürüp yattı.</p>
<p class="calibre3">İkinci Şarkıyı o gece tamamladım.</p>
<p class="calibre3">Sanem kadehini dikip bitirdi.</p>
<p class="calibre3">"Sanatla ilgili bir oyun aracılığıyla, yavaş yavaş açılması, çok hoşuma gitti. Bayağılaşabilecek bir ola ya, şaşırtıcı bir güzellik kazandırmış. Bu kızın sevgisine de, öfkesine de imreniyorum."</p>
<p class="calibre3">Dergiden İkinci Şarkı'yı bulup bir daha okudu.* "Şiirin öyküsü, şiirden daha güzel."</p>
<p class="calibre3">Artık odasında sakınmadan yaşıyor, dertli olduğumu sisimden sezdiği günler, Esrar Dedenin beytini yaşatıyordu Ölesiye mutluydum.</p>
<p class="calibre3">"Ben de babam mutsuz diye üzüntüden kahroluyordum."</p>
<p class="calibre3">Bir gece birdenbire, "Hocam.." dedi, "..siz beni hiç özlemediniz mi?"</p>
<p class="calibre3">Bu da laf mı? Yirmi dört saat özlem üstünde yaşıyordum. Buluşabilmek için kırk türlü çare düşünmüş, hiçbirini gözüm kesmemişti. Çekinerek kırk birinci çareyi söyledim.</p>
<p class="calibre3">"Bizimkiler tatile giderlerse, eve gelir misin?"</p>
<p class="calibre3">"Oooo!"</p>
<p class="calibre3">Ofladı pofladı, dudaklarını yedi, saçını çekiştirdi, kıvrandı, sonunda teslim oldu.</p>
<p class="calibre3">"Size güveniyorum hocam. Eğer uygun buluyorsanız, ge lirim. Ben arabayla gezeriz diye düşünmüştüm."</p>
<p class="calibre3">Sonra soru yağmuruna tuttu beni. Bizim apartmanda kimler oturuyordu? Kapıcı var mıydı? Nasıl adamdı? Asansör le mi çıkmalıydı, merdivenden mi? Biri görürse ne yapmalıydı? Biri sorarsa ne demeliydi? Korkup da geri dönerse çok kızar mıydım? Kapının zilini mi çalmalıydı, yoksa daha o çalmadan ben mi açmalıydım? Geldiğini görebilecek miydim? Kapıda kedi gözü var mıydı? Bize o saatte hiç gelen olmaz mıydı? Gelirse ne yapacaktı? Nasıl dışarı çıkacaktı? vb., vb..</p>
<p class="calibre3">Geçen geceki o gözüpek, kendine bile meydan okuyan kahraman kız gitmiş, yerine fındık faresi kadar ürkek, korkak biri gelmişti.</p>
<p class="calibre3">"Zavallıların, yıllarca sonra kısacık bir buluşma için çektikleri şu sıkıntıya bak! Oysa babam senin gibi özgür bir şen dulla arkadaşlık yapsaydı.."</p>
<p class="calibre3">"Gerzeklik etme! Beni üç günde başından atardı be. Seks bunların hayatında, bir ara durak. Aradıkları başka bir şey."</p>
<p class="calibre3">"Ne?"</p>
<p class="calibre3">"Duygu zenginliği, ya da doygunluğu, ne bileyim, böyle bir şey işte."</p>
<p class="calibre3">Çoğunu konuşa konuşa çözdük. Biraz sakinleşti. Asıl sorun, para bulmak ve karımı tatile gitmeye ikna etmekti. Yeni yeni piyasaya çıkan bankerlerden birinden, üç ay vade ve müthiş bir faizle borç aldım.</p>
<p class="calibre3">Akşam Şirin yine yemekte yoktu. Karıma acıdım. Yüzünde yorgunluk ve yılgınlık çizgileri belirmiş. Zerrin'in isteklerinin, kaprislerinin onu bile ezdiği anlaşılıyor. Belki de tatile yollamakla ona hiç beklemediği bir iyilik yapmış olacağım. O anda düşünmüş gibi ilerde daha çok yorulacaklarını söyleyerek, fırsat varken, kısa bir tatil yapmalarını tavsiye ettim.</p>
<p class="calibre3">"Hiç olmazsa bir hafta dinlenin, biraz güç biriktirin."</p>
<p class="calibre3">"Evet, gerçekten kısa bir dinlenmeye ihtiyacımız var."</p>
<p class="calibre3">Ama ne bir memnunluk belirtisi, ne bir teşekkür. Telefonlar edildi, eski pansiyonda yer ayırtıldı, tanıdıklara bilgi verildi. Yıldırım gibi hazırlandılar, üç gün sonra da gittiler. Tartışmalar, çekişmeler, dokundurmalar, surat asmalar, itirazlar, geçici de olsa bitmişti.</p>
<p class="calibre3">Oooooh.</p>
<p class="calibre3">Bir günlük yemek bırakmak bile akıllarına gelmemiş kerataların. Zarar yok. Mutfağa girip şarkı söyleye söyleve. ara sıra bir yudum içerek, bir şeyler uydurdum. Huzur içinde yemek yedim. Karımın bütün yasaklarını çiğnedim, pijamalı ve çıplak ayak salonda oturdum, küllerini döke saça sigara, alaturka müzik dinledim. Gece yarısı odama geçimi Işığı mı yakıp söndürdüm. Aradı.</p>
<p class="calibre3">"Hocam!"</p>
<p class="calibre3">"Canım! Gittiler.."</p>
<p class="calibre3">İçini çekti.</p>
<p class="calibre3">"..Yarın, saat iki buçuk, iyi mi?"</p>
<p class="calibre3">Mazlumca, "Peki" dedi.</p>
<p class="calibre3">İzin isteyip erkenden yattı. Uyuyabildi mi, bilmem. Ben heyecandan çok geç uyudum. Zorlukla uyandım. Yıkanıp tıraş oldum. Uzun uzun saçlarımı fırçaladım. Aah, saçım hızla dökülüyor. Odamı topladım. Giyindim. Allah kahretsin! Saat hala on bir. Geride üç buçuk saat var. Gidip gelip karşıya bakıyorum. Teyze ile İpek terastalar. Arzu ortalıkta yok. Saat on ikiye on kala telefon etti, "Bir buçukta evden çıkacağım.." diye fısıldadı, "..bir saat kadar bu çevreden uzak bir yerlerde dolaşır, tam zamanında orada olurum."</p>
<p class="calibre3">Yemek yiyemedim. Sürekli ağzım kuruyor. Saat ikiye çeyrek kala, kedi gözünden bakmaya, evdeki sesleri dinlemeye başladım. Apartman içi trafiği saptamaya çalışıyorum. Kalleş zaman ayaklarını sürüye sürüye geçiyor. İkiyi yirmi beş geçe bir gürültü oldu. Asansör yukarı çıkıyor. Galiba o. Nabzım yükseldi. Gözümü kedi gözüne yapıştırdım. Elim kapının kolunda.</p>
<p class="calibre3">Asansörün kapısı açıldı.</p>
<p class="calibre3">Canininim!</p>
<p class="calibre3">Başı sıkıca örtülü. Güneş gözlüklü. Ceket, pantolon giymiş. Kolunda çanta. Hızla yaklaşıyor. Kapıyı sessizce açtım. Kendini içeri attı. Kapıyı yine sessizce kapadım. Çok heyecanlıydı. Elinden tutup odama götürdüm. Telaşla perdeyi aralayıp evine baktı.</p>
<p class="calibre3">"Daha uyuyorlar."</p>
<p class="calibre3">Ceketini çıkarıp divana oturdu. İpek bir bluz vardı üzerinde. Boynunda mercan bir kolye.</p>
<p class="calibre3">"Hocam, bir su rica etsem."</p>
<p class="calibre3">Koşup getirdim. Elleri titriyordu. Bardağı iki eliyle tutarak içti. Odayı gözden geçirerek, yavaş yavaş sakinleşti.</p>
<p class="calibre3">"Ne güzel oda."</p>
<p class="calibre3">Yanına oturdum.</p>
<p class="calibre3">Saat beşte istemeye istemeye gitti. Gider gitmez, bugünü anlatan Üçüncü Şarkıya başladım. Altıya doğru odasının ışığını iki kez yakıp söndürerek tekmil verdi: 'Sorun yok.' Gün batmadan şiiri bitirmiştim.</p>
<p class="calibre3">Üçüncü Şarkı</p>
<p class="calibre3">yaz ortasında</p>
<p class="calibre3">buluştuk yeniden</p>
<p class="calibre3">içki içtik</p>
<p class="calibre3">konuşa konuşa</p>
<p class="calibre3">ve</p>
<p class="calibre3">nar yedik</p>
<p class="calibre3">birbirimizin avucundan</p>
<p class="calibre3">dudakları daha kırmızıydı bugün</p>
<p class="calibre3">gözleri daha büyüktü</p>
<p class="calibre3">bir sunak kandili gibi yanıyordu yüzü</p>
<p class="calibre3">heyecandan</p>
<p class="calibre3">boynu</p>
<p class="calibre3">mercan bir gerdanlığı süslüyordu</p>
<p class="calibre3">ne güzelsin</p>
<p class="calibre3">diye fısıldadım</p>
<p class="calibre3">hayran hayran</p>
<p class="calibre3">tutkum dışıma taştı da ondan</p>
<p class="calibre3">içimde tutamaz oldum</p>
<p class="calibre3">dedi</p>
<p class="calibre3">ve</p>
<p class="calibre3">usulca ağzını verdi</p>
<p class="calibre3">canını adar gibi</p>
<p class="calibre3">uğuldayan nil'e mi yuvarlandık yoksa kendi tufanımıza mı bir anda</p>
<p class="calibre3">kapılıp gittik çılgın bir akıntıya tanrı yardımcımız olsun</p>
<p class="calibre3">sürüklendik</p>
<p class="calibre3">kucak kucağa</p>
<p class="calibre3">ta sıcak ve uzak denize kadar ölümle dirim arasında çırpınarak</p>
<p class="calibre3">kaç azgın burgaçtan geçtik döne savrula</p>
<p class="calibre3">kimbilir</p>
<p class="calibre3">kaç coşkun çağlayandan</p>
<p class="calibre3">çığlık çığlığa</p>
<p class="calibre3">bir karanlık suyun dibindeyiz soluksuz</p>
<p class="calibre3">bir küheylan sürüsü gibi akan köpüklü dalgaların üstünde bazdan sarhoş</p>
<p class="calibre3">sonunda denize kavuştuk ölümün kıyısından dönerek gömgök mavi kesildi her yan rüzgâr dindi</p>
<p class="calibre3">ağır ağır</p>
<p class="calibre3">duruldu sular</p>
<p class="calibre3">altın bir kumsalda açtık gözlerimizi ellerimiz kenetli</p>
<p class="calibre3">ağzımızda bal tadı</p>
<p class="calibre3">Sanem, üstü kapalı dizeleri hınzırca açıklamalar yaparak okumuştu. Bitince, "Bu şiir.." dedi, "..kürk manto giymiş çıplak bir kadına benziyor. Çok hoşuma gitti."</p>
<p class="calibre3">Çocuklar dönmeden, bir kez daha birlikte olduk. Ayrılırken çantasından bir paket çıkardı.</p>
<p class="calibre3">"Bugünlerde biz de sürgüne gideceğiz. Beni hatırlarsınız."</p>
<p class="calibre3">Paketi açtı, masamın üzerine porselenden yapılmış küçük, bembeyaz bir kuğu bıraktı.</p>
<p class="calibre3">"Kuğu hâlâ masasının üzerinde duruyor. Anlaşılan ilk aşkının anısı diye saklamış."</p>
<p class="calibre3">Birkaç gün sonra gittiler. Gitmeden bir gün önce, parasının büyük bir bölümünü hesabıma havale etmiş. Bir gün sonra da kısa mektubu geldi.</p>
<p class="calibre3">Sevgili, sevgili, sevgili hocam!</p>
<p class="calibre3">Sizi, sizi, sizi, çok, çok, çok seviyorum, seviyorum, seviyorum.</p>
<p class="calibre3">Belki gerekir diye izninizi almadan yaptığım gayretkeşliği lütfen bağışlayınız. Para için sıkılıp üzülmenizi istemiyorum.</p>
<p class="calibre3">Bütün kuşkularınızın boşa çıkmasını, kızınızın çok mutlu olmasını dilerim.</p>
<p class="calibre3">İkimiz de sizi şimdiden özledik.</p>
<p class="calibre3">Doyasıya öpüyoruz.</p>
<p class="calibre3">Kuğularınız</p>
<p class="calibre3">Düğüne kadarki bütün istekleri o bereketli para ile karşıladım.</p>
<p class="calibre3">Kızımızı hiçbir eksiği olmadan evine uğurladık. Bizimkiler düğünde eski lacivert elbisemi giydim diye şamata yaptılar. Onları düşünmekten kendimi unutmuşum. Ama Şirin'in düğününde unutmam.</p>
<p class="calibre3">"Of, yapma baba, üzme beni!"</p>
<p class="calibre3">"Ne söyleniyorsun?"</p>
<p class="calibre3">"Şirin'in düğünü diyor. Hangi düğün? Tantana olmasın diye ayak üstü nikâh olduk, kimseyi de çağırmadık. Babamı bile."</p>
<p class="calibre3">"Beni de çağırmamışım."</p>
<p class="calibre3">"Sen kapa gaganı."</p>
<p class="calibre3">Plastik boncuk işi yeniden açılmış, para gelmeye başlamıştı. Hiç beklemeden Arzuya olan borcumu hesabına yatırdım. Kendisi de Ekim sonunda geldi.</p>
<p class="calibre3">Merak içindeydi.</p>
<p class="calibre3">"Düğün nasıl oldu?"</p>
<p class="calibre3">"Güzel."</p>
<p class="calibre3">"Her şey düzeninde gitti mi?"</p>
<p class="calibre3">"Evet."</p>
<p class="calibre3">"Oh, çok sevindim."</p>
<p class="calibre3">Para için teşekkür etmeme izin vermedi.</p>
<p class="calibre3">"Boş verin Hocam, daha önemli konular var. Tatil boyunca sıkıntıdan durmadan bir şeyler tıkındım, biraz kilo aldım ben."</p>
<p class="calibre3">"Belki daha güzelleşmişindir."</p>
<p class="calibre3">Sesinde güller açtı.</p>
<p class="calibre3">"Bakalım, görünce ne diyeceksiniz? iyice güneşlenip yandığımı da söyleyeyim, şaşırmayın."</p>
<p class="calibre3">Canım sıkılmıştı.</p>
<p class="calibre3">"Çiftlikteki adamların önünde mi güneşlendin?"</p>
<p class="calibre3">"Aman Hocam! Aklınıza neler geliyor? Ben sizden başka kime şımarabilirim? Kel horozdan başka erkek görmedi. İç bahçe sur gibi duvarlarla çevrili. Orada güneşlendim. Kâhyanın karısı, Allah sahibine bağışlasın' diye dua etti. Ben de, sizi düşünerek, can ve gönülden 'amin' dedim."</p>
<p class="calibre3">Gece gördüm. Olgun güzelliği ve altın yanığı teniyle bir doğa harikası olmuştu. Sabah ve gece yarısı konuşmalarımız yeniden başladı.</p>
<p class="calibre3">GÖK gürlüyordu. Sanem yağmura kalmamak için fırlayıp gitti. Şimşek çakmasından oldum olası korkarım. Perdeleri sıkı sıkı kapatıp yattım. Telefon çaldı. Kimbilir hangi gece kuşudur? Babam bizi duman etti oğlum. Kimseyle gevezelik edecek halde değilim.</p>
<p class="calibre3">Fişi çektim.</p>
<p class="calibre3">Sabah annem aradı. Babamın tıraş takımı ile yeni pijama, çamaşır vs. istedi. Öğleyin hastaneye uğradım. Annem kapıda bekliyormuş. Kirli torbasıyla anahtarı alıp eve koştum. Daha önceki gelişimde neden dikkat etmemişim? Karşımızdaki o güzelim bahçeli evlerin büyük bölümü yıkılmış, yerlerine yüksek, fiyakalı apartmanlar dikilmiş. Eve girer girmez ilk pencereye saldırdım.</p>
<p class="calibre3">Önümüz bütünüyle kapanmıştı. Arzunun evi görünmüyordu.<span class="apple-tab-span">	</span>”</p>
<p class="calibre3">Babam adına içim burkuldu. Ama., notlar henüz 1965'te. Şimdi 1987. Arada yirmi iki yıl var. Bizi gizli, açık pişmanlıklara sürükledi, düşüncelerimizi yeniden gözden geçirmemize bile yol açtı ama ne kadar güzel, çarpıcı, güçlü olursa olsun, kaçamak bir aşk, bu kadar uzun sürebilir mi? Zaten daha sonraları babamın hayatında Albertina ile Azize yer alacak. Bu yüzden babam, belki de evin önünün kapanmasına memnun olmuştu. Eski bir aşkın sürekli kanaması doğru olmazdı zaten. İçim rahat hastaneye döndüm.</p>
<p class="calibre3">Babam uyuyordu. Soluk alması düzensiz gibi. Yüzü donuk. Eller beyaz.</p>
<p class="calibre3">"Anne, babam kaç yaşında?"</p>
<p class="calibre3">"Altmış üç."</p>
<p class="calibre3">Arzu da şimdi elli olmalı. Bir de kendisinden 'kızcağız' diye söz ediyoruz. İçimden gülmek geldi. Ayrılırken annem,</p>
<p class="calibre3">"Cumartesi gecesi sen kal.." dedi yavaşça, “Çok yoruldum ben. Bu daracık yerde, birbirimize fazla geldik Sürekli çekişiyoruz."</p>
<p class="calibre3">"Tamam."</p>
<p class="calibre3">Bürodan Saneme telefon ettim.</p>
<p class="calibre3">Kaçta buluşuyoruz?"</p>
<p class="calibre3">"Bu akşam yokum."</p>
<p class="calibre3">"Hayrola?"</p>
<p class="calibre3">"Biriyle yemeğe çıkacağım. Süsleniyorum."</p>
<p class="calibre3">"Kimle?"</p>
<p class="calibre3">Mırladı.</p>
<p class="calibre3">"Yarın anlatırım hayatım. Çok hoş bir adam. Önerirse, evlenebilirim. Hazırlıklı ol."</p>
<p class="calibre3">Konuşmama fırsat vermeden telefonu kapadı.</p>
<p class="calibre3">Eve gelince peynir, domates ile bir kadeh rakı alıp masa ya geçtim.</p>
<p class="calibre3">ARZU Aralık ayında, "Size bizimle ilgili bir şey postaladım.." dedi, "..beğeneceğinizi sanıyorum." Ertesi günü geldi. Zarfın içinden Albert Einstein'ın küçük bir posteri çıktı. Koca filozof dilini çıkarmış, hayata yaramaz bir çocuk gibi bakıyordu.</p>
<p class="calibre3">Bizi özetliyordu bu poster!</p>
<p class="calibre3">Babamın odasındaki poster bu!!! Sözünü ettiği belge bu olacak. Aptal gibi üzerinde bile durmadımdı. Hepimizle, hele benimle tatlı tatlı oynadıktan sonra, herhalde içinden böyle dilini çıkarıyordu.</p>
<p class="calibre3">Hemen telefonunu çınlattım. Ânında aradı.</p>
<p class="calibre3">"Evet Hocam?"</p>
<p class="calibre3">"Bu ne güzel bir buluş. Senin bir adın da Albertina olsun."</p>
<p class="calibre3">Haydiii, Albertina da Arzu'ymuş! Her şey yine değişti.</p>
<p class="calibre3">Ama Albertina ya da Arzu neden çekip gi t inliyi i. nereye gitmişti?</p>
<p class="calibre3">Bu güzel aşk niçin sona ermişti?</p>
<p class="calibre3">Azize kimdi?</p>
<p class="calibre3">Babam niye yüreğinden vurulmuştu?</p>
<p class="calibre3">Posteri eve getirip çalışma odamın duvarına astım. O gece, mahmur bir sesle, "Albertina adı çok hoşuma gitti.." dedi, "..ne kadar müzikal. Minik bir şarkı gibi. Düşündüm, bence Albertina, annesi İtalyan, babası Korsikalı, beyaz tenli, sıvalı saçlı, kızıl dudaklı genç bir kadın. Hayatın tadını bilen, başına buyruk bir Batı Akdenizli. Ah, kaç kişi oldum ben? Rusların iç içe geçmiş bebeklerden oluşan süs oyuncakları vardır, Matruşka diyorlar galiba, ben de ona döndüm. Albertina için de bir peruka yaptırmam gerekiyor. Düz, kısa ve katran gibi simsiyah bir saç!"</p>
<p class="calibre3">Ama buluşacak güvenli bir sığınağımız yoktu. Bir daire tutabilirdim ama önerimi şiddetle reddetti, beş yıldır ilk olarak hırçınlaşıp azarladı. İki saat sonra barıştık. Kışı birbirimizi avutarak geçirdik.</p>
<p class="calibre3">Ama ortak doğum günümüzde buluşmamak olmazdı. 22 Ocak 1966 Cumartesi günü saat ikide, Kurtuluş Parkı'nın ana kapısından biraz ilerde onu bekleyecektim.</p>
<p class="calibre3">Gece kar serpelemişti. Sabah yerler buzlandı. Öğle üzeri buzun üzerine lapa lapa kar yağmaya başladı. Yollar yarım saat içinde kapandı. Ankara'ya özgü bir hava. Trafik durdu. Buluşma yerine ancak çivili lastiklerimin yardımıyla ve güçlükle ulaşabildim. Yalnız zincir takılı otobüsler çalışabiliyor, birkaç da otomobil. Saat iki buçuğa kadar bekledim. Araba kardan görünmez olmuştu. 'Artık gelmez' diye düşünüyordum, kapıyı açtı.</p>
<p class="calibre3">"Merhaba Hocam! Geciktiğim için özür dilerim."</p>
<p class="calibre3">Silkinip tepinerek karlarını temizleyip içeri atladı. Başına yün başlığını geçirmiş, gözleri ile biraz da ağzı görünüyor.</p>
<p class="calibre3">"Nasıl gelebildin kızım?"</p>
<p class="calibre3">"Kızılay'a kadar otobüsle. Oradan buraya da yürüyerek. Allah bugün bana 'yürü ya kulum!' dedi, iyi ki çizmelerimi giymişim."</p>
<p class="calibre3">"Bu karda nereye gidebiliriz?"</p>
<p class="calibre3">"Nereye olacak? Bulvardan geçerek Gül Bahçesine."</p>
<p class="calibre3">Şaşkınlıkla yüzüne baktım.</p>
<p class="calibre3">"Böyle bir havada bizi kim görüp de tanıyacak? Bulvardan bugün de birlikte geçemezsek, bir daha hiç geçemeyiz. Bugün beşinci yılımız. Gül Bahçesi'ne gitmemek hiç olmaz. Haydi Hocam, cesaret!"</p>
<p class="calibre3">Tekerlekler patinaj yapıyordu, araba zorlukla hareket etti. Sıhhiye'den döndüm, ağır ağır Kızılay'a doğru ilerlemeye başladık. Her gün yüz binlerin aktığı kaldırımlarda tek tük insan var. Camlar kapalı olduğu için korkusuzca bağırıyordu.</p>
<p class="calibre3">"Hey millet! Ünlü Doğan Hoca ile kalabalık sevgilisi Arzu, şu anda herkese ve her şeye inat, şehrin ortasından geçiyorlar. Aşk geçiyor aşk!"</p>
<p class="calibre3">Kavaklıdere'ye kadar hiç susmadan, bağıra çağıra, şarkı söyleye söyleye, güpegündüz ve birlikte bulvardan geçmenin tadını çıkardı. Kavaklıdere kavşağından Gül Bahçesi'ne çıkan yokuşa saptım. Kar kaldırımları aşmış, burada daha da yoğun yağıyor. Önümü de, yolun sağını solunu da güçlükle görüyorum. Zavallı araba, lekesiz bir kar denizinde, kaya kaya yokuşu tırmanmaya başladı.</p>
<p class="calibre3">"Korkmayın Hocam. Bir şey yok. Araba da aşka geldi, vals yapıyor."</p>
<p class="calibre3">Gül Bahçesi'nin önünde kaldırıma çarparak durdum. Atlayıp kara bata çıka içeri koştu.</p>
<p class="calibre3">"Hocammmm, çabuk gelin! Burası bir harika!"</p>
<p class="calibre3">Gerçekten öyleydi. Bembeyaz bir masal bahçesine dönmüştü. Sıramızı eliyle acele süpürdü, oturup birbirimize sokulduk. Kar üstümüze sessiz bir beste gibi dökülüyor. Çok geçmeden biz de bahçeye karıştık. Güldü.</p>
<p class="calibre3">"Kardan adam oldunuz."</p>
<p class="calibre3">Sen de kar perisi.</p>
<p class="calibre3">Gözlerinde kıvılcımlar kaynaşıyordu. Başlığını yukarı sıyırdı. Ağzı kor gibi kızıl ve sıcaktı.</p>
<p class="calibre3">Geç kalmamak için az sonra yola çıktık. Sağa sola bakarak aşağı iniyoruz. Kalorifer iyi ısıtmadığı için camların buzları erimiyor. Yolların ıssız olduğunu da görünce, ihtiyatla bakıp başlığını çıkardı. Göz attım. Uçları yanağına kıvrılan, kısa siyah bir saç takmış.</p>
<p class="calibre3">"Sen Albertina'sın!"</p>
<p class="calibre3">"Si sinyor. Sevgili hareminizin yeni üyesi."</p>
<p class="calibre3">Yol boş, çok yavaş gidiyoruz. Onun için başımı döndürüp bir de alıcı gözle bakmak istedim. Ne güzel olmuştu. Kalbim yeni bir aşkla daha dolup taştı. Birden araba kaldırıma çildi, sürüklendi, bir ağacı sıyırıp yola indi. Korkudan aptallaştım Düşünmeden frene bastım. Kayarak yan dönüp durduk. Sura timi görünce, kahkahayla güldü.</p>
<p class="calibre3">"Aşk hali bu işte. Bir daha sakın bana gülmeyin."</p>
<p class="calibre3">Yerden biter gibi birkaç meraklı belirmişti. Arabayı çalıştırdım.</p>
<p class="calibre3">"Çabuk başlığını giy."</p>
<p class="calibre3">"Tamam."</p>
<p class="calibre3">Bir saniyede başlığını başına geçirip büzüldü. Uzaklaşınca neşemizi yeniden bulduk.</p>
<p class="calibre3">"Güzelim, torpido gözünde, bugün dolayısıyla senin için küçük bir anı olacak."</p>
<p class="calibre3">"Ne aptalım, ben niye bunu düşünemedim?"</p>
<p class="calibre3">Kutuyu açınca çığlığı bastı.</p>
<p class="calibre3">"Benim güzel Hocam!"</p>
<p class="calibre3">Ucunda küçük bir kalp bulunan incecik altın zinciri, Kaşıkçı Elması'ymış gibi hayranlık içinde havaya kaldırdı.</p>
<p class="calibre3">"Eve gider gitmez boynuma takacağım, ölünceye kadar da çıkarmayacağım."</p>
<p class="calibre3">Evine yakın bir yerde durdum. Elimi okşadı.</p>
<p class="calibre3">"Sakın beni unutmayın!"</p>
<p class="calibre3">"Sen de beni."</p>
<p class="calibre3">Öyle bir sitemle baktı ki söylediğime utandım.</p>
<p class="calibre3">Bu küçücük anıya karşılık bana, bir masal gecesi armağan ederek günlerce rüyada yaşattı.</p>
<p class="calibre3">DÜŞÜNMEK için okumaya biraz ara verdim. Babamın Hülya lokantasında söylediklerini not etmiştim. Arayıp notu buldum. Şöyle demiş: "Uzun yıllar önce, olağanüstü bir varlık benimle ilişki kurdu. O günden beri, kısa aralar dışında her gün ses olarak beliriyor. Zaman zaman da çeşitli kimlikler altında somutlaşıyor."</p>
<p class="calibre3">Her şeyin çok doğru bir özetini yapmış.</p>
<p class="calibre3">Başka sözleri de vardı aklımda kalan: Bir öğrencime âşık oldum.. Sonu gelmeyen yani bitmeyen bir hikâye bu.. Al bertina bir meslektaşımın takma adı.. Bu şiiri ona borçluyum.. Bunlar da doğru çıkmıştı. Babam bazı söz oyunlarıyla gerçeği gölgeleyip beni uyutmuş ama esasta bana hiç yalan söylememiş!</p>
<p class="calibre3">Çabuk ilerlemek için notları 1973 yılına kadar hızla gözden geçirdim. Azalacağına gittikçe çoğalan, yediveren gülü gibi bir aşk bu. İncelik ve şefkat dolu sevgi sahneleri, hoş, ilginç konuşmalar, uzun aralıklarla kısa, coşkulu buluşmalar. Her 22 Ocakta bir yerlerde mutlaka biraraya gelmeler.</p>
<p class="calibre3">Bitirme azmiyle okumayı sürdürdüm.</p>
<p class="calibre3">ŞİRİN güzel bir genç kız oldu. Ama ne giyimine dikkat ediyor, ne yüzüne gözüne. O dönemin raconu böyleydi babacığım. Arkadaşları da öyle. Kaba, kestirme, küt bir üslupla konuşuyorlar. Bir yandan kadın erkek eşitliğini, kadın haklarını savunuyorlar, buna ilkeller dışında kim itiraz edebilir ama bir yandan da erkekçe yöntem ve davranışlara özeniyor, kadınca olan her şeyden utanıp kaçınıyorlar. Bunun çok komik bir çelişki olduğunu anlatmaya çalışıyorum. Ama dinleyen kim? O sıralar yalnız seni değil, kimseyi dinlemiyor-duk ki. Kendi aklımıza bayılıyorduk, tam başkaldırı döneminde. Karım sert davranmamı istiyor ama ben bunu bildiğim için yaptıklarını, söylediklerini sabırla karşılıyorum. Tartışsak bile çabuk barışıyoruz.</p>
<p class="calibre3">Fakat içime hiç sindiremediğim bir durum var. Kızım, o kadar gurur duyduğu babasını gitgide küçümsemeye başladı. Hayır, evde eziliyorsun diye üzülüyordum baba! Annemi filan umursamadığın için öyle davrandığını, nasıl bilebilirdim? Bana acıyarak bakıyor. Ötekilere aldırdığım bile yok, canımı sıkan Şirin'in bu tavrı. Keşke gerçeği bilseydim. Ben de mutlu olurdum. Bazı bazı içimden her şeyi anlatmak, açıkçası övünmek geliyor. Bu bana saplantı oldu Ama daha çok ham. Belki ilerde, olgunlaştığı zaman açıklarım.</p>
<p class="calibre3">Bu ara İpek okula başladı. Zerrinler İstanbul'a taşındılar. Ben zaten pek seyrek görüyor, evlerine yalnız torunu sevmek için uğruyordum. Artık karım sık sık İstanbul'a gidiyor. Şirin'le yalnız kalıyoruz. Sofrayı kurup bekliyorum, baba kız konuşuruz diye umutlanıyorum. Ama ya çok geç geliyor, hiç konuşmadan odasına gidiyor, ya da tek sözcüklerden oluşan baştan savma yanıtlar veriyor. Ne hışırmışım! Kimi zaman da evde kalıp odasından çıkmıyor. Ne yapacağını kestirmek mümkün değil. Bu yüzden Arzu'yu da çağıramamışındır. Affedersin. Zamanla doğru yolu bulur diye kendi haline bıraktım.</p>
<p class="calibre3">Galiba yanlış yaptım.</p>
<p class="calibre3">Hayır baba! Olanların hiçbirinden sen sorumlu değilsin. Kafamın dikine gittim ve tosladım. Sanem'e söyleyemediğim şeyi kendime itiraf edebilirim. Keşke ben de böyle bir aşk yaşasaydım. Şimdi belki her şey farklı olurdu. O ürkünç yalnızlık, boşuna yaşamışlık duygusundan kurtulurdum. Tutunacağım anlarım, anılarım olurdu. Hiç olmazsa Kirli Kazak'tan ayrılmamalıymışım. Aradan o kadar yıl ve aramızdan o kadar insan geçti ki. Artık ikimiz de geri dönemeyiz.</p>
<p class="calibre3">Kahretsin!</p>
<p class="calibre3">Anarşik olaylar, sağ sol çatışmaları, din sömürüsü, politik çekişmeler arttı. Notlarımda bu olaylara yer vermekten kaçınıyorum. Ama 12 Mart'ta yapılan dolaylı darbeye değinmek zorundayım. Bu tarihten iki ay kadar sonra, bir sabah üç adam yayınevine geldi. Ceketlerinin kabarıklığından tabancaları belli oluyordu. Arama iznini gösterdiler. Büyük bir dikkatle her yeri aradılar. Bazı kitapları ve mektupları paketlediler. Arzunun önemli mektuplarını iyi ki not defterime geçirip yırtmışım. Aramadan sonra, beni bilmediğim bir yere götürdüler. İlk sorgum yapıldı. Ben ne işler karıştırmışım meğerse? Sadece eve telefon etmeme izin verdiler. Aynı gün evi de aramışlar. Not defterim, öyle kolay ve akla gelmez bir yerde duruyor ki bulmaları mümkün değil. Ötesi onların olsun.</p>
<p class="calibre3">Arzu'ya haber uçuramadım. Meraktan mahvolacaktı kız. Yayınevine telefon etse, gözaltına alındığımı söylemezlerdi. Kimbilir nasıl bir yalan uyduracak, belki de kızı büsbütün meraklandıracaklardı.</p>
<p class="calibre3">Gece gürültüler, iniltiler, çığlıklar yüzünden uyuyamadım. Sabaha karşı beni yeniden sorguya aldılar. Kaşları birbirine yakın, dar alınlı bir sorgucu, sorgulama arasında sıkı bir yurtseverlik dersi verdi. Bana yapılabilecek en ağır işkence buydu işte. Öteki her şey vızıltı geldi. Zor anlarda, gözlerimi kapıyor, Arzuyu ve onunla birlikte geçen yılları, ayları, günleri, saatleri ve dakikaları hayal ediyordum.</p>
<p class="calibre3">20 Mayıs 1971 Perşembe sabahı, soruşturma durduruldu, serbest bırakıldım. Yurtseverlik dersi veren sorgucu, resmi bir arabayla beni eve bıraktı. Yol boyunca konuşmamıştı. Son anda, "Kusura bakmayın.." dedi yumuşak bir sesle, "..görevimiz herkesten kuşkulanmak. Biraz sıkıştırmadan da olmuyor."</p>
<p class="calibre3">"Biliyor musunuz.." dedim, "..ben kötü günleri çok çabuk unuturum. Ama sizin şunu hiç unutmamanızı dilerim. Yurdu yurt yapan, taş toprak değil, orada insanların yaşıyor olmasıdır. İnsansız yurt olmaz. O yüzden yurtseverliğin ilk şartının, insanlara, suçlu bile olsalar, insanca davranmak olduğunu sanıyorum."</p>
<p class="calibre3">Yürüdüm.</p>
<p class="calibre3">Şirin nasılsa evdeymiş. Beni görünce ağlayarak boynuma sarıldı. Karım, 'geçmiş olsun' demeye gerek görmeksizin, sesini yükseltmeden, kibar kibar zehirini akıtmaya başladı. Yanlışlık üniversiteden ayrılmamla başlamış, ayrılmasam şimdi belki de dekanmışım, bir suçum olmasa hiç gözaltına alınır iniymişim, evim aranır mıymış, rezil olmuşmuşuz vesaire.</p>
<p class="calibre3">Hep eski terane. Sabırla dinledim. Zehir kürü bitince odama girip pencereye koştum. Odasının tül perdeleri örtük. Hiçbir hareket yok. Işığı yakıp söndürdüm. Bir daha. Bir daha. Bir yanıt alamadım.</p>
<p class="calibre3">Yayınevine gitmeliyim!</p>
<p class="calibre3">Eve gelince, kaynar suyla uzun uzun yıkanacağımı düşlemiştim. Ama buna vakit yoktu. Bir su dökünüp tıraş oldum, giyinip yayınevine koştum. Odam çalışanlar ve duyanlarla doldu. Sinirlerim bozulmuş. Kim gönül alıcı bir söz etse, gözlerim yaşarıyor. Ancak öğle üzeri boş kalabildim. Telefonunu bir kez çınlattım. On saniye sonra heyecandan titreyen bir sesle aradı.</p>
<p class="calibre3">"Hocaaaaam!"</p>
<p class="calibre3">"Canınıım!"</p>
<p class="calibre3">Sesini bastırmaya çalışarak ağlamaya başladı. Konuşabilecek duruma gelene kadar içim ezilerek bekledim. Biraz sakinleşince, "Daha önce de aradınız mı beni?" diye sordu.</p>
<p class="calibre3">"Evet."</p>
<p class="calibre3">"Aah, erkenden sokağa attımdı kendimi, sıkıntıdan serseri gibi geziyorum."</p>
<p class="calibre3">Sekreter, yurtdışına gittiğimi söyleyerek atlatmış. Habersiz gitmeyeceğimi bilmez mi? Aklına gelen her yeri aramış. Sonunda gözaltına alındığımı öğrenmiş. İsyanla sordu.</p>
<p class="calibre3">"Ama neden Hocam?"</p>
<p class="calibre3">"Şu sıra Türkiye'de yazan, konuşan bir aydın olmanın bedeli var kızım. Bir gün benim de payıma düşen bedeli ödemem gerekiyordu."</p>
<p class="calibre3">"Size de kötü davrandılar mı?"</p>
<p class="calibre3">"Hayır."</p>
<p class="calibre3">"Birbirimize söz vermiştik hocam, ne olur doğruyu söyleyin.</p>
<p class="calibre3">"Başkalarına oranla ben orada gece yatısına misafir gibiydim"</p>
<p class="calibre3">Yine ağlayacaktı galiba. "Ben sizi beş dakika sonra ararım." deyip telefonu kapadı. Yarım saat sonra arayabildi. Sesindeki çırpmış azalmıştı.</p>
<p class="calibre3">"Hocam, bugün okul tatil, Teyzemle İpek'i sinemaya götürüyorum. Güzel bir çocuk filmi oynuyormuş. Çok sevindiler. Onları bırakıp geri döneceğim. Saat iki buçukta bende olmanızı istiyorum."</p>
<p class="calibre3">"Peki."</p>
<p class="calibre3">Adım gibi biliyordum, her türlü önlemi almadan, güveni sağlamadan çağırmaz. Yine de heyecanlandım. Çünkü ilk kez evine gidecektim. Kapıyı çalmamı beklemeden açtı. Sessizce kapadı. Deli gibi kucaklaştık. Son 22 Ocaktan beri biraraya gelememiştik.</p>
<p class="calibre3">Önce sol elimdeki tutukluğu keşfetti. Engel olamadım, telaş ve kuşku içinde vücudumu gözden geçirdi. Ağlayarak, "Hani size iyi davranmışlardı?" dedi.</p>
<p class="calibre3">Can verici bir şefkatle sarıldı.</p>
<p class="calibre3">Yüz şarkıya bile sığmayacak kadar zengin bir gündü. Dörtte ayrıldım. Sanki bütün hücrelerim yenilenmiş, kanım tazelenmişti. Tüm kirlerden arınmış gibiydim. Rastladığım herkese selam vermek geliyordu içimden.</p>
<p class="calibre3">Sözünü dinleyerek doktora gittim. Bere ve çürükleri 'tatsız bir kavganın anıları' diye açıkladım.</p>
<p class="calibre3">"Hayli sert bir kavga olsa gerek Doğan Bey."</p>
<p class="calibre3">Güldüm. Ne anladıysa, doktor da güldü</p>
<p class="calibre3">Akşam eve, özlediğim ne kadar meze varsa alıp öyle geldim. Mutluluğumu gizlemeyi beceremiyordum. Karnım iyice ekşidi. Şirin şaşırmış, durmadan yüzüme bakıyordu.</p>
<p class="calibre3">Nasıl şaşmam? Sürünerek gitmiş, uçarak dönmüştün.</p>
<p class="calibre3">Sevginin her şeyi onaran büyüsünü bunlara nasıl anlata bilirim? Biri buz kalıbıydı, öteki kendini yangın sanan bir ateş böceği. Beni harcama baba!</p>
<p class="calibre3">Arzu telefonumun bir süre dinlenebileceğinden kuşkulanıyordu. Hak verdim. Ekime kadar geceleri konuşmadık. Gündüz konuşmalarını da azalttık. Saatlerini sürekli değiştiriyoruz Yine de telefondaki bip sesini dikkatle izliyor, bir uğultu, çıtırtı, yankılanma olsa, telefonu ânında kapatıyoruz.</p>
<p class="calibre3">Aralıkta rahatladık.</p>
<p class="calibre3">NOTLARI okumayı gece saat ikide bitirdim. Yorgun ve şaşkınım. Babam, hastaneye kaldırılmasından iki gün öncesine kadarki her şeyi, o yumuşak üslubuyla not etmiş. Bir ay önce teyze ölmüş. Ama o son geceki sinirli halinin sebebi hakkında bir açıklama yok. Onu çok üzen olayın, son iki gün içinde olduğu anlaşılıyor.</p>
<p class="calibre3">Sabah erkenden annemi aradım. Telefon yasağı sürüyor. Yine nöbetçi hemşirenin telefonundan görüşebildim. Babam, çıkmasına izin vermedikleri için doktorlarla sürekli tartışıp duruyormuş. Sebebini anlıyordum artık. Arzu ile ancak eve giderse bağlantı kurabilirdi. Evden çıkmadan Saneme de telefon ettim.</p>
<p class="calibre3">"Ben gece notları okumayı bitirdim."</p>
<p class="calibre3">"Kalleş. Bir gün beklesen ne olurdu?"</p>
<p class="calibre3">"Korkma, her şeyi anlatacağım. Okumaya vakit yok. Çünkü bir düşüncem var. Yardımın olmadan gerçekleştiremem. Gelebilir misin?"</p>
<p class="calibre3">"Niye gelmeyeyim?"</p>
<p class="calibre3">"Dün gelmedin de."</p>
<p class="calibre3">"O budalalığı iki cümleyle özetleyeceğim. Bir daha bu konuyu açmayacaksın. Tamam mı?"</p>
<p class="calibre3">"Tamam."</p>
<p class="calibre3">"Şakakları kırlaşmış, ciddi, hoş görünümlü bir adamdı. Birkaç yerde karşılaşmıştık. Yemeğe çağırdı. Babana benziyordu. O yüzden kabul ettim. Ama tam tersi çıktı. Sırnaşık, görgüsüz, bok herifin biriymiş. Bitti."</p>
<p class="calibre3">Akşam daha yoldayken "Haydi anlat" dedi. 1973'e kadar olan olayları özetledim. Güle üzüle dinliyordu. Albertina'nın Arzu olduğunu duyunca başını arabanın tavanına çarptı.</p>
<p class="calibre3">"Hoppalaaa!"</p>
<p class="calibre3">"Albertina, Arzu'nun kadınlığının uç noktası. Babam sahiden cennette yaşıyor."</p>
<p class="calibre3">"Helal olsun."</p>
<p class="calibre3">"Ne zaman babamın başına bir şey gelse, ne yapıp edip yetişiyor, onarıyor, yüreklendiriyor. Ama 1983'te, şaşılacak bir gelişim oluyor, ne nazlı Arzu kalıyor, ne sıcakkanlı Aziru, ne de ateş parçası Albertina."</p>
<p class="calibre3">"Yapma!"</p>
<p class="calibre3">"Babamın hayatına ötekilere hiç benzemeyen biri, Azize giriyor."</p>
<p class="calibre3">Sanem çok içerledi.</p>
<p class="calibre3">"Kahretsin! Kim bu karı?"</p>
<p class="calibre3">"Sabırlı ol. Azize konusunu en son anlatacağım. Paldır küldür evlenmemin, apar topar boşanmamın, deli dolu yaşamamın, babamı çok üzdüğü anlaşılıyor. Benimle Arzu'nun ısrarı üzerine barışmış."</p>
<p class="calibre3">"O zavallıcık da sizin ailenin koruyucu meleğiymiş. Yazıklar olsun babana. Arzu gibi bir insan nasıl bırakılır?"</p>
<p class="calibre3">Hiç sesimi çıkarmadım. Eve varmıştık. Ben soyunurken seslendi.</p>
<p class="calibre3">"Kahve ister misin?"</p>
<p class="calibre3">"Sorulur mu?"</p>
<p class="calibre3">Kahvemi verip bacaklarını altına çekip oturdu</p>
<p class="calibre3">"Haydi, devam."</p>
<p class="calibre3">Notları önüme çekip baka baka anlattım</p>
<p class="calibre3">"Benim kendisini çapkınlığa teşvik ettiğimi, senin bu yaptığını, her şeyi anlatmış Arzu'ya. Konuşup konuşup bizimle eğleniyorlarmış."</p>
<p class="calibre3">"Bunu hak etmiştik. Şey, benim için bir şey yazmış mı'"</p>
<p class="calibre3">"Evet."</p>
<p class="calibre3">Doğruldu.</p>
<p class="calibre3">"Sahi mi? Nerede? Göster bakayım!"</p>
<p class="calibre3">Gösterdim. Sayfayı koparır gibi elimden çekip kemli okudu.</p>
<p class="calibre3">ŞlRlN'in de, arkadaşlarının da, birçok kusurları var ama dördü de riyasız ve doğal. Bu kuşağın yapmacıkla ilgisi yok Her konuda dobra dobralar. Sanem en güzelleri. Teşekkür ederim. Ama kendini su gibi harcıyor. Son hevesi de benim Bir akşam birlikte yemek yememizi istedi. Bunu öyle hoş önerdi ki reddetmek ayıp olacaktı.</p>
<p class="calibre3">Yemek çetin ve sessiz bir savaş gibi geçti. Gözleri de, sesi de çıplaktı bu kızın. Açık vermemek için hiç susmadım, konudan konuya geçerek, yemeği kayıpsız atlatmayı başardım Yemekten sonra son bir kadeh içmek için evine çağırdı. Bu davetin nasıl sonuçlanacağını bilmek için feleğin çemberinden geçmiş olmaya gerek yok. Dürüstçe itiraf ediyorum. Arzu ol masaydı, bir saniye bile duraksamazdım. Eh, bu da bir tesellidir benim için. Teşekkür edip kapıdan ayrıldım.</p>
<p class="calibre3">Gece olanları Arzu'ya anlattım. Kahkaha atarak, "Ganim Hocam.." dedi, "..ben sizi bilmez miyim? Kızcağız üstünüze gel dikçe, korkudan kimbilir nasıl telaşlanıp büzülmüşsünüzdür."</p>
<p class="calibre3">Hiç bilmez olur muydu? Beklenmedik atakları, şaşırtıcı hayalleri karşısında az mı apışıp kalmıştım?</p>
<p class="calibre3">"Ama, bunlar beni içi talaş dolu biri sanıyorlar. Şirin'e biraz bir şeyler çıtlatmak.."</p>
<p class="calibre3">"Sakın! Annesine yetiştirmez ama arkadaşlarına söyler. Birinden biri ağzından kaçırır. Zaten türlü aksilikler, zorluklarla cebelleşiyoruz. Başımıza yeni bir dert daha açmayalım. Kim ne düşünürse düşünsün. Bize ne? Ben sizi deli gibi seviyorum ya, siz ona bakın."</p>
<p class="calibre3">SANEM'le ilgili bölüm bu kadardı. Sayfayı elinden geri aldım. Mahzunlaşmıştı. "Yazdıkları gerçeğe aykırı mı yoksa?" diye sordum.</p>
<p class="calibre3">"Hayır. Terbiyesinden yumuşatarak anlatmış. Çok daha hınzırdım o gece."</p>
<p class="calibre3">"Öyleyse niye bozuldun?"</p>
<p class="calibre3">"Nasıl bozulmam? Şu bendeki talihe baksana. Arzu gibi yetişilmez biriyle yarışmaya kalkışmışım. Devam et."</p>
<p class="calibre3">"1979'da Arzunun kızı liseyi bitirip üniversiteye başlıyor. 1983 yılında bir sınıf arkadaşı ile evleniyor. Bu arada bizimkilerin zorlukları artıyor. Teyze yeniden büyük sorun oluyor."</p>
<p class="calibre3">"Bok karı! Haydi, Azize'ye gel artık."</p>
<p class="calibre3">"Onun için anlatıyorum zaten bunları. Özür dilerim, sana bir gerçeği açıklamadımdı."</p>
<p class="calibre3">"Neymiş o?"</p>
<p class="calibre3">Gülmemden huylandı.</p>
<p class="calibre3">"Söylesene!"</p>
<p class="calibre3">"Azize, Arzunun son adı!"</p>
<p class="calibre3">Top gibi yerinden fırladı.</p>
<p class="calibre3">"Ne diyorsun? Neden başta söylemedin?"</p>
<p class="calibre3">"Babamın kızı değil miyim? Azıcık oynadım seninle. Haydi, haydi, gözlerini öyle açma, otur yerine, hikâyenin sonuna geldik."</p>
<p class="calibre3">Tumturaklı bir küfür sallayıp yerine geçti.</p>
<p class="calibre3">"İpek’in 1984'te bir çocuğu oluyor. Çocuğun doğumuyla Albertina dönemi sona eriyor, Azize dönemi başlıyor. "</p>
<p class="calibre3">"Ne demek bu?"</p>
<p class="calibre3">"Arzu, artık anneanne olduğunu, yaptıklarını düşündükçe torunundan utandığını söylüyor, belki teyzesinin etkisinde kalıyor, ya da menapoz psikolojisi ile böyle bir duyguya kapılıyor, cesaretini yitiriyor, her neyse, ilk gündeki sınırının bile gerisine çekiliyor. Buluşmalar bütünüyle bitiyor. Gece konuşmaları, erotik laflamalar sona eriyor. Odasının tül perdelerini açmıyor, ışığını yakınca kalın perdeleri kapatıyor. 22 Ocaklarda bile buluşmuyorlar."</p>
<p class="calibre3">"Baban?"</p>
<p class="calibre3">"Önceleri kızın tavrını ciddiye almamış, Azize Molla diye alay etmiş. Alay işe yaramayınca, sırnaşıyor, yalvarıyor, kızı yor, küsüyor ama Arzu'yu yumuşatamıyor. Sonunda o da geri çekiliyor. Bugüne kadar, üç yıl, bir daha birbirlerini görmüyorlar."</p>
<p class="calibre3">Canı sıkıldı.</p>
<p class="calibre3">"O büyük aşk böyle bitiyor, ha?"</p>
<p class="calibre3">"Hayır, bitmiyor, değişik bir üslupta sürüyor. Yine her gün konuşuyorlar. Gerektikçe mektuplaşıyorlar. Babam daha şefkati oluyor. Arzu da babamın korktuğu kadar azizelik taslamıyor. Belli sınırlar içinde eski tadını koruyor. Şaka yapıyor, şarkı söylüyor, eğlendiriyor, hatta babamı tatlı tatlı işletiyor. Bizim gümleyeceğini sandığımız ebedi aşk edebiyatını, daha incelterek zenginleştiriyorlar. İşte böyle garip, tensellikten arınmış, soyut bir aşk. Ya da ikisi için yepyeni bir aşk. Başlangıçta olduğu gibi yine sesten ve sessizlikten kurulu bir dün yada yaşamaya başlıyorlar."</p>
<p class="calibre3">İnanamadı.</p>
<p class="calibre3">"Son üç yıl böyle mi geçiyor?"</p>
<p class="calibre3">"Evet, hiç bıkmadan, sadece konuşarak. İpek'le kocası, eğitimlerini sürdürmek için Kanada'ya gidiyor, sonra da orada iş bulup yerleşiyorlar. Arzuda bir yumuşama, gevşeme başlıyor. Ama bu sırada, birdenbire ne oluyorsa, babam hastalanıyor."</p>
<p class="calibre3">Göğüs geçirdi.</p>
<p class="calibre3">"Ne aşk. Onda biri için bir gözümü verirdim."</p>
<p class="calibre3">Dalıp kaldı. Sofrayı kurdum, yemeğe oturduk.</p>
<p class="calibre3">"Sağlığına."</p>
<p class="calibre3">"Sağlığına."</p>
<p class="calibre3">Sanem havasını bulunca, düşüncemi açıkladım.</p>
<p class="calibre3">"Beni çok iyi dinle. Zavallı Arzu, babamın hastaneye kaldırıldığını mutlaka öğrenmiş, meraktan çıldırmıştır. Ama babamla konuşması da, herhangi biri gibi ziyaret etmesi de olanaksız. Çünkü telefon ve ziyaretçi yasağı sürüyor. Babamsa onu hiç arayamaz. Annem tepesinde. Bugün onuncu gün. Yirmi beş yıldır birbirlerinden ilk kez haber alamıyorlar. İkisini de iyi tanıyoruz. Kahroluyorlardı. Aralarında haberci olmak için Arzu'yu arayıp konuşmak istiyorum. Belki son iki günün içyüzünü de öğrenebilirim."</p>
<p class="calibre3">Bağırdı.</p>
<p class="calibre3">"Sen manyak mısın? Bu iş, röportaj yapmaya benzemez kızım."</p>
<p class="calibre3">"Babamı seviyorum, Arzu'yu da. Yardım etmek istiyorum."</p>
<p class="calibre3">Çok kızmıştı.</p>
<p class="calibre3">"Kadın, hayatının sırrını seninle paylaşır mı? Babanın sana biraz açılmasına bile razı olmamış. Neden seninle konuşsun, ne konuşsun, nasıl konuşsun? Haklı olarak suratına, ya telefonu kapatacaktır, ya kapıyı. Bir sonuç alamayacaksın. Ama bir hiç uğruna kadının huzurunu alt üst etmiş olacaksın."</p>
<p class="calibre3">"Bana destek olacağını sanmıştım."</p>
<p class="calibre3">Yeniden dil dökmeye koyuldum, bıkkınlık içinde, "Aman peki.." dedi, "..hayatımı işte bu yüzden, yani ısrara dayanamadığını için toparlayamıyorum. Kıyamet koparsa sorumluluk senin."</p>
<p class="calibre3">Kucakladım.</p>
<p class="calibre3">"Arzu'nun soyadını, telefon numarasını bilmiyorum Evinin ya dış kapısındaki zillerde, ya da daire kapılarında tam adları yazılıdır. Ama ben yalnız başıma gidip de "</p>
<p class="calibre3">"Anlaşıldı. Yürü."</p>
<p class="calibre3">Yemeği yarım bırakıp arabaya atladık. Yollar hala kalabalık. Şaşırmamak için bizim evin önünden geçip Arzu'nun sokağına saptım. Dört katlı apartmanın önünde durdum. Burasıydı. Arzu'nun odasının perdeleri arasından hafif ışık sızıyor. Salon karanlık. Sanem kapıya koştu, zillere baktı. Sonra içeri daldı, iki dakika sonra döndü.</p>
<p class="calibre3">"Üçüncü katta, sizin eve dönük olan dairenin numarası beş. Kapıda kocasının adı soyadı yazılıydı."</p>
<p class="calibre3">Yıldırım gibi eve döndük. Rehberi taradık. Adamın adına yazılı dört telefon vardı. Adreslere bakarak ev telefonunu bulduk. Sanem, "Bakalım doğru mu?" dedi, büyük bir rahatlıkla numarayı çevirdi.</p>
<p class="calibre3">"İyi akşamlar.."</p>
<p class="calibre3">Eliyle işaret ederek yanına çağırdı. Kulağımı titreyerek telefonun almacına dayadım. Kırık, yorgun, kısık bir ses:</p>
<p class="calibre3">"İyi akşamlar."</p>
<p class="calibre3">Aah, Arzu'ydu bu herhalde.</p>
<p class="calibre3">"Acaba beyefendi evde mi? Bir iş için kendisiyle konuşmak istiyordum."</p>
<p class="calibre3">Bir anlık bir sessizlik.</p>
<p class="calibre3">"Ankara dışında."</p>
<p class="calibre3">"Ne zaman dönerler?"</p>
<p class="calibre3">"Bilmiyorum."</p>
<p class="calibre3">"Rahatsız ettim, iyi akşamlar."</p>
<p class="calibre3">Sanem telefonu kapadı, "Arzu burada, kocası Ankara dışında.." dedi, "..tam zamanı. Haydi telefon et, randevu al."</p>
<p class="calibre3">"Yo, şimdi olmaz, yarın sabah ararım. Kendimi hazırlamam gerek."</p>
<p class="calibre3">"Sen bilirsin."</p>
<p class="calibre3">Yeniden yemeğe oturduk. Bitince sofrayı toplamama yardım etti.</p>
<p class="calibre3">"Ben gidiyorum."</p>
<p class="calibre3">Öptü.</p>
<p class="calibre3">"Haklısın. Bir efsaneye telefon etmek kolay değil. Rahat rahat kendini hazırla."</p>
<p class="calibre3">Bütün gece kıvranıp durdum. Söze nasıl başlayacaktım? Güvenini kazanmak için ne yapmalıydım? Ya konuşmazsa? Ya inkâr ederse? Yoksa hiç haber vermeden evine mi gitsem? Ya da hiç karışmasam daha mı doğru olur?</p>
<p class="calibre3">Of.</p>
<p class="calibre3">Çok yakından bildiğim, o olağanüstü çeyrek yüzyılı düşündüm. Hayır. Duraksamaya, çekinmeye, paniğe kapılmaya hakkım yoktu.</p>
<p class="calibre3">Bu kararla uyandım. Notları bir zarfa koyup yanıma aldım. İlk iş dalgasını atlatır atlatmaz, kendime cayma fırsatı tanımadan, telefonu çevirdim.</p>
<p class="calibre3">"Efendim?"</p>
<p class="calibre3">Geceki sesti.</p>
<p class="calibre3">"Arzu Hanım'la mı görüşüyorum."</p>
<p class="calibre3">"Kimsiniz?"</p>
<p class="calibre3">Saygıyla, "Ben Şirin" dedim. Duraksadı.</p>
<p class="calibre3">"Tanıyamadım."</p>
<p class="calibre3">Sesi titriyordu.</p>
<p class="calibre3">"Doğan Hocanın kızı Şirin."</p>
<p class="calibre3">Bir inilti. Sonra patlayacak gibi gergin bir sessizlik. Soluğunu duyuyorum. Heyecanını belli etmemeye çalışarak, ihtiyatla, "Buyrun.." dedi, "..sizi dinliyorum."</p>
<p class="calibre3">Kahretsin! Benim de sesim titremeye başladı.</p>
<p class="calibre3">"Size Arzu Abla dememe izin verin, hiç görmedim ama size hayranım, babamı mutlu ettiğiniz için de minnettarım. Bana güvenin ne olur. Size babam hakkında bilgi vermem gerektiğini düşündüm, bu yüzden aramaya cesaret ettim.."</p>
<p class="calibre3">Birden ihtiyatı bırakıp çığlık gibi atıldı.</p>
<p class="calibre3">"Nasıl?"</p>
<p class="calibre3">"İyi."</p>
<p class="calibre3">"Nöbetçi hemşireler de öyle diyor, doğru mu '"</p>
<p class="calibre3">"Doğru."</p>
<p class="calibre3">"Nerdesin şimdi kızım?"</p>
<p class="calibre3">"İşteyim."</p>
<p class="calibre3">"Bana gelebilir misin?"</p>
<p class="calibre3">"Evet."</p>
<p class="calibre3">"Adresi vereyim."</p>
<p class="calibre3">"Biliyorum."</p>
<p class="calibre3">"Çabuk gel öyleyse."</p>
<p class="calibre3">Oda arkadaşıma, "Beni bir saat idare et!" devi]» uçlum Arabayı evin uzağında park edip heyecanımı bastırmak ı&lt;_in biraz yürüdüm. Zile bastım. Saat on'u on geçiyordu.</p>
<p class="calibre3">Kapı açıldı.</p>
<p class="calibre3">Sonunda Arzuyla karşı karşıyaydım. Sarı kahverengi iki fotoğrafları hatırlatan, soluk, sanki zaman dışı, olağanüstü güzel bir kadın.</p>
<p class="calibre3">Sırın?</p>
<p class="calibre3">"Benim."</p>
<p class="calibre3">İçeri girmemi beklemeden sımsıkı sarıldı, ağlamaya başladı. Notlardan bildiğim zengin döşeli, geniş salona aldı beni Elimi bırakmamıştı. Oturttu. Kendi de yanıma oturdu. Yine kot pantolonlu. V yakalı bir yün bluz giymiş. Ucunda küçük bir kalbin bulunduğu ince altın zincir hâlâ boynunda. Yüzünü hiç boyamamış. Yine de görkeminin yanında kirli bir sokak kedisi gibi kaldım. Ama notlardaki canlılığı, kıvrak neşesi, şakacı, muzip havası kalmamış.</p>
<p class="calibre3">Babamın iyi olduğu hakkında bir daha güvence verdim, isteğine uyarak, olup biteni anlatmaya başladım. Krizden ön çeki gece, eve çok sinirli geldiğini, yeniden sigaraya başladığını, çok içki içtiğini aktarıyordum, "Ah.." diye sızlandı, "..benim yüzümden. Benim kabahatim. Benim düşüncesizliğim. Benim hesapsızlığım."</p>
<p class="calibre3">Yeniden gözleri yaşardı.</p>
<p class="calibre3">"Sigarayı benim zorumla bırakmıştı. Yemin verdiğim için içkiyi de iyice azaltmıştı. Ama.."</p>
<p class="calibre3">Devam edecekti, durdu.</p>
<p class="calibre3">"..Affedersin kızım, rahat konuşabilmek için bazı şeyleri bilmek zorundayım. Baban bizim hakkımızda ne anlattı sana?"</p>
<p class="calibre3">"Hiçbir şey."</p>
<p class="calibre3">Sarsıldı.</p>
<p class="calibre3">"Beni nasıl keşfettin?"</p>
<p class="calibre3">Not tomarını zarftan çıkarıp verdim.</p>
<p class="calibre3">"Onun haberi yok. Her şeyi, bu notları gizlice okuyarak öğrendim."</p>
<p class="calibre3">Nasıl bulup okuduğumu anlatırken, hızla notlara göz attı. Şifreyi benden iyi bildiği belliydi. Tomarı çabucak sehpanın üzerine bıraktı.</p>
<p class="calibre3">"Bizimle ilgili olayları not ettiğini söylemişti ama bu kadar ayrıntılı olduğunu sanmıyordum."</p>
<p class="calibre3">Başını kaldırdı. Ürkmüş görünüyordu.</p>
<p class="calibre3">"Öyleyse her şeyi biliyorsun."</p>
<p class="calibre3">"Evet."</p>
<p class="calibre3">Gözlerimin içine baktı.</p>
<p class="calibre3">"Bu sırrı saklayabilecek misin, kızım?"</p>
<p class="calibre3">"Hiç kuşkunuz olmasın. Ben sizden yanayım."</p>
<p class="calibre3">Sigara yaktı. Elleri titriyordu.</p>
<p class="calibre3">"Babana destek vermek için ben de bırakmıştım. Hastaneye kaldırıldığını öğrenince, yeniden başladım. Çay mı içeriz, kahve mi?"</p>
<p class="calibre3">Kahvelerimizi içerken, babamı üzen olayı özetledi.</p>
<p class="calibre3">"Kısa bir zaman önce Teyzemi kaybettim. O varken sofraya birlikte oturuyorduk. İpek'in babası ile Teyzem', aralarında oradan buradan konuşurlar, bir söyleyeceği varsa Teyzeme ya da ortaya söylerdi. Böylece durumu, yüz göz olmadan idare edip gidiyorduk. Ama Teyzem ölünce, ikimiz kaldık evde. Durum benim için çekilmez oldu.</p>
<p class="calibre3">Elbette en uygun yol ayrılmaktı. Daha önce, İpek evlenir evlenmez ayrılmak istemiştim. 'Bizim ailede ayrılmak yoktur deyip kesip atmış, kavga çıkarmış, tehditler savurmuştu. Yine öyle olacaktı. Zaten bir ev tutup geçinebileceğim kadar paramda kalmamıştı. Var olanın çoğunu kıza harcamıştım. Belki bir iş bulup çalışabilirdim. Ama babanın yanında çalışmam doğru olmazdı, bir başka işi ise baban kabul etmezdi O uygar adamın nasıl bu kadar kıskanç olduğuna hep şaşmışımdır. Sözü uzattığım için özür dilerim. Kısa keseceğim. İpek’in babası giderek laubali olmaya başladı. Tersleyince de çok kabalaşıyordu. Bir gece iyice sarhoş geldi, odama girmek için kapımı zorladı, yumrukladı, tekmeledi, bağırdı, çağırdı.</p>
<p class="calibre3">Bu işi bitirmeliydim.</p>
<p class="calibre3">O sıra aklıma, kızımın yanına gitmekten başka hiçim çare gelmiyordu. Artık olanları babana anlatmalıydım, üzülmesin diye küçülterek anlattım. Bulabildiğim çareyi söyledim Delirdi. Ne aptalım! Bakalım kızımla kocası beni isterler mivdi? Bir sığıntı gibi orada yaşayabilir miydim? Babandan kopup ayrılabilir miydim? O panik içinde bunları düşünecek İnilde değildim ki. Aptal aptal tartışıp duruyordum.</p>
<p class="calibre3">Baban, çözüm olarak 'hemen evden çıkmamı' istedi. Para durumumu açıklamaya çalıştım. Sinirlendi, 'Ben ne güne duruyorum?' diye çıkıştı. Yani ev kiramı o verecek, geçimimi o sağlayacak. Birden çok gücüme ve tersime gitti. Sonunu hiç düşünmeden, 'Ben sizin sevgilinizim, metresiniz değilim' deyip telefonu kapadım. Tabii pişman oldum. Aradım, bu sefer de o telefonu suratıma kapadı. Bir şey söyleyeyim mi? Biz o güne kadar hiç ciddi kavga etmemiştik. O yüzden kavga etmeyi bilmiyorduk. Acemiliğimizin kurbanı olduk.</p>
<p class="calibre3">Ertesi günü babanın özel telefonunu biri açtı, hastaneye kaldırıldığını söyledi.</p>
<p class="calibre3">Çıldırdım, hastaneyi telefon bombardımanına tuttum. Servisini, hastalığını öğrendim. Sesimi değiştire değiştin’, durumunu saat saat izledim. Yoğun bakımdan çıkarıldı ama odasına telefon bağlamıyorlar. Belki kapı aralığından görebilirim diye iki kez hastaneye koştum, talihim rast gitmedi. İşte böyle kızım. Şaşkınlıktan, işe yarar, sakıncasız bir çare bulamıyorum."</p>
<p class="calibre3">"Bu akşam babamın yanında ben kalacağım."</p>
<p class="calibre3">Heyecanlandı. Ellerimi tuttu.</p>
<p class="calibre3">"Kanada'ya gitmeyeceğimi, bu aptalca düşünceden daha o gün caydığımı söyle. Ne olur, üzülmesin. Ne pahasına olursa olsun, burada kalacağım."</p>
<p class="calibre3">Kaygıyla sordu.</p>
<p class="calibre3">"Sonucu haber verirsin, değil mi?"</p>
<p class="calibre3">"Elbette. Akşam yalnız mısınız?"</p>
<p class="calibre3">"Evet."</p>
<p class="calibre3">"Belki telefon ederim."</p>
<p class="calibre3">"Ah, lütfen."</p>
<p class="calibre3">Ayağa kalktım. Notları uzattı. "İsterseniz sizde kalsın, okursunuz," dedim.</p>
<p class="calibre3">"Yo, hayır, ne de olsa özel notları, Hocanın iznini almadan okumak istemem."</p>
<p class="calibre3">Sarsıldım. Bizden ne kadar farklıydı.</p>
<p class="calibre3">Ayrılırken öyle candan sarılıp öptü ki, bu sevgiyi ne annemden görmüştüm şimdiye kadar, ne ablamdan. Gazeteye koştum. Dört elle işe sarıldım. Saat yedide eve uğrayıp pijamamı aldım, hastaneye yollandım. Odaya girmeden nöbetçi doktorla konuştum. Pembe yanaklı, gözlüklü bir doktor. Babamın kalbinin, çok sevineceği bir habere dayanıp dayanamayacağını sordum.</p>
<p class="calibre3">"Güzel bir haberden daha yararlı bir ilacı henüz kimse bulamadı. Sanmam ya, bir şey olursa ben hurdayım."</p>
<p class="calibre3">"Şu telefon karantinasını da kaldırsanız. Hiç olmazsa iki gün için."</p>
<p class="calibre3">Pek dokunaklı baktı.</p>
<p class="calibre3">"Eh, sizin için bir şey yaparız artık."</p>
<p class="calibre3">Ben de öyle baktım. Hoşuma gitmişti adam. Sonra odaya koştum. Annem giyinik bekliyormuş. Babam küçük televizyonda haberleri izliyordu. Fısıldadım.</p>
<p class="calibre3">"Nasıl?"</p>
<p class="calibre3">"Huysuz, sinirli, kavgacı. Allah yardımcın olsun Ben yarın akşam gelirim."</p>
<p class="calibre3">Kaçar gibi gitti. Babam başını çevirmeden. "Annen sahiden gitti mi?" diye sordu. Sesinde gizli bir neşe tınlıyordu.</p>
<p class="calibre3">"Gitti."</p>
<p class="calibre3">Derlenip oturdu.</p>
<p class="calibre3">"Hoş geldin küçük hanım."</p>
<p class="calibre3">Öptüm. Yine tıraşı gelmiş. Teni hâlâ çok kum ve donuk Arkasına yastık yerleştirdim.</p>
<p class="calibre3">"Nasılsın?"</p>
<p class="calibre3">"Görmüyor musun? Katır gibiyim."</p>
<p class="calibre3">Güldüm.</p>
<p class="calibre3">"Şu masal makinesini kapat. Annenle çekişmemek için izliyordum."</p>
<p class="calibre3">Televizyonu kapattım. Ayak ucundaki sehpanın üzerinde dosyası duruyordu. Ateş normal ama nabız ve tansiyon biraz yüksek. Birçok ilaç adı. Birkaç Latince sözcük. Kızdı.</p>
<p class="calibre3">"Ona bakma, sen beni dinle. Buradan çıkmam gerek. Şaka yapmıyorum, sahiden iyiyim. Ama inanmıyorlar. En az bir hafta daha denetim altında tutacaklarmış beni. Hasta mıyım ben, mahkûm mu? Çıldıracağım."</p>
<p class="calibre3">Ayak ucuna oturdum.</p>
<p class="calibre3">"Baba!"</p>
<p class="calibre3">"Evet?"</p>
<p class="calibre3">"Sana birinden haber getirdim.."</p>
<p class="calibre3">İlgi duymadan baktı.</p>
<p class="calibre3">"..Çok sevineceğin bir haber."</p>
<p class="calibre3">"Kimden?"</p>
<p class="calibre3">"Kimden olmasını isterdin?"</p>
<p class="calibre3">Gerildi.</p>
<p class="calibre3">"Lafı uzatma. Kimden?"</p>
<p class="calibre3">"Arzu Abladan."</p>
<p class="calibre3">Bembeyaz kesildi. Ödüm patladı.</p>
<p class="calibre3">"Lütfen sakin ol."</p>
<p class="calibre3">"Tamam, tamam, sakinim! Haberi söyle."</p>
<p class="calibre3">Gözlerini dikmiş, yanıtımı bekliyordu.</p>
<p class="calibre3">"Kanada'ya gitmiyor. Ne pahasına olursa olsun burada kalacakmış."</p>
<p class="calibre3">Işıksız gözleri parladı, yanaklarına kan yürüdü. Elinin tersiyle dudaklarını silerek, "Allah Allah.." diye söylendi, "..seni nasıl buldu? Ödü kopuyordu duyacaksın diye."</p>
<p class="calibre3">"Ben onu buldum."</p>
<p class="calibre3">"Sen mi? Sen onu nasıl bulabilirsin?"</p>
<p class="calibre3">"Senin anlattıklarından yararlanarak."</p>
<p class="calibre3">Öfkelendi.</p>
<p class="calibre3">"Haydi canım sen de. Senden hiçbir gerçeği saklamadım ama bilmece haline getirip de öyle anlattım. Meraktan delirip o aramıştır seni."</p>
<p class="calibre3">"Hayır baba. Ben aradım. Konuştum. Hatta evine gidip görüştüm."</p>
<p class="calibre3">"Ne zaman?"</p>
<p class="calibre3">"Bu sabah."</p>
<p class="calibre3">Heyecandan soluyordu.</p>
<p class="calibre3">"iyi mi?"</p>
<p class="calibre3">"Evet."</p>
<p class="calibre3">"Gördün yani?"</p>
<p class="calibre3">"Evet. Çok beğendim. Olağanüstü bir kadın."</p>
<p class="calibre3">Bacaklarını toplayıp bağdaş kurdu. Alnı terlemişti.</p>
<p class="calibre3">"Ah bir sigara olsa."</p>
<p class="calibre3">Sigarayı yakıp eline tutuşturdum. Ardarda üç nefes alıp geri verdi. Kalkıp tuvalete attım. Sabırsızca, "Gel!" diye bağırdı.</p>
<p class="calibre3">"Geliyorum. Telaş etme, yarın akşama kadar buradayım."</p>
<p class="calibre3">"Otur şuraya."</p>
<p class="calibre3">Eliyle yatağa vuruyordu. Gösterdiği yere oturdum.</p>
<p class="calibre3">"Bu ilişkiyi nasıl keşfettiğini dürüstçe anlatmanı istiyorum."</p>
<p class="calibre3">Sanem'den söz etmeksizin anlattım.</p>
<p class="calibre3">"Rastlantı sonucu sarı defteri buldum. Kusura bakma öleceğini sanıyordum. O yüzden bir sakınca görmedim. İki gün çabalayıp şifreyi çözdüm. Notlarını okuyup önceki gece bitirdim."</p>
<p class="calibre3">Sessizliğe gömüldü. Bir süre düşündükten sonra "Ne yapalım.." dedi, "..senin bir kabahatin yok. Ben mızıkçılık yapıp ölmedim. Bu sırrı kesinlikle herkesten saklayacaksın "</p>
<p class="calibre3">"Merak etme."</p>
<p class="calibre3">Uzun uzun bakarak beni iyice tarttı, içi rahatladı, arkasına yaslandı. Övünerek, "Ee.." dedi, "..ne düşünüyorsun bakalım?"</p>
<p class="calibre3">"Bu çok hoş bir aşk baba. İkiniz de harikasınız. Başlangıçta neden bilmem bozuldumdu ama okudukça imrendim, büyülendim, saygı duydum, sana da, Arzu Ablaya da hak verdim, sonunda da işte, aracılığa soyundum."</p>
<p class="calibre3">Gülümsedi.</p>
<p class="calibre3">"Anlaşılan bende, belki basit bir aileden geldiğim, zor koşullar içinde okuduğum için, ne bileyim, belki Almanya’ya gidene kadar bir kız arkadaşım olmadığı için gizli bir aşağılık duygusu varmış. Herhalde bu yüzden, beni yanlış tanımanı hep dert etmişimdir. Senden bu güzel sözleri duyduğuma çok sevindim. Keşke kimseyi dinlemeyip sana daha önce açılsaymışım. Günlerdir azap çekmezdim."</p>
<p class="calibre3">Sarıldım. Gözleri doldu. Saçlarımı okşadı.</p>
<p class="calibre3">"Arzu'yu nasıl buldun, nasıl gittin, başka neler konuştunuz, her şeyi anlat bana."</p>
<p class="calibre3">Yine Sanem'i katmadan anlattım. Üç yıldır görmediğini düşünerek Arzu hakkında ayrıntılı bilgi verdim, yaşını hiç göstermediğini, hâlâ çok güzel olduğunu söyledim. Gururla baktı.</p>
<p class="calibre3">"Bazı kadınlar yaşlanmaz."</p>
<p class="calibre3">Ama son cümlesini çok beğendiğimi söyleyince, tepesi attı.</p>
<p class="calibre3">"Haydi oradan şaşkın! Ben onun ne kadar onurlu olduğunu bilmez miyim? Sadece kendini güvende hissetmesini istedimdi. Zaten gidecek diye içim parçalanıyordu. Bir de o pis cümleyi söyleyince, yüreğimden vurulmuşa döndüm. İkimize de hiç yakışmayan, aramızdaki ilişkiyi küçültüp kirleten bir söz o. Haydi o bunalımdaydı, kafası durmuştu, düşünmeden konuştu; sen o aptal sözün nesini beğendin? Ben o sözü hak edecek ne yapmışım? Hiçbir sözü, kafanın ve yüreğinin denetiminden geçirmeden söyleme. Yani bir daha kıçından konuşma."</p>
<p class="calibre3">Kavga edecek değildim ya, sesimi çıkarmadım. İçini çekti.</p>
<p class="calibre3">"Eh, Arzu pişman olduğuna göre sorun yok."</p>
<p class="calibre3">Yeniden arkasına yaslandı. Artık harekete geçebilirdim. Santrali aradım.</p>
<p class="calibre3">"Bir hat rica edeceğim."</p>
<p class="calibre3">Meraklandı.</p>
<p class="calibre3">"Ne zaman açıldı telefon? Kimi arıyorsun?"</p>
<p class="calibre3">Santral hattı verince Arzunun numarasını çevirdim. Yumuşak, dolgun, sıcak bir sesle, "Efendim?" dedi.</p>
<p class="calibre3">"İyi akşamlar. Ben Şirin. Nasılsınız?"</p>
<p class="calibre3">Sabırsızca, "Asıl baban nasıl.." diye sordu, "..söyleyebildin mi?"</p>
<p class="calibre3">"Evet. Bir dakika lütfen. Babamı veriyorum."</p>
<p class="calibre3">Heyecanla inledi. Babam gözlerini kırpıştırarak bakıyordu. Telefonu uzattım.</p>
<p class="calibre3">"Babacığım, Arzu Abla."</p>
<p class="calibre3">Duyduğuna inanmamıştı, telefonu zorlukla tuttu. Elleri zangırdıyordu. Ta içinden, yüreğinin derinliklerinden gelen, sevda dolu bir sesle, "Camınım!" dedi. Ağlamamak için odadan kaçtım. Koridorlarda dolaşıp içimi yatıştırdım. Yarım saat sonra, hemşireyle birlikte odaya döndük. Babam, arkasına dayanmış, sıcak sobanın yanında, kedisiyle oynayan mutlu bir çocuk gibi ışıl ışıl bakıyordu.</p>
<p class="calibre3">Hemşire babamın ateşini, tansiyonunu, nabzını ölçtü. Bu kez, ateşi yüksekçe, ötekiler normal çıkınca şaştı. Babamla bakışıp gülüştük. İlaçlarını verdim. Oda ışığını söndürüp başucu lambalarımızı yaktık. Pijamamı giyip yatağıma uzandım. Yüzünden demir maskesini çıkardığı için daha da sevimli olmuştu. Geç saate kadar lafladık. Pazar günü üç kez. Arzu ile konuşmasını sağladım.</p>
<p class="calibre3">"Kocası salı günü dönüyormuş. Bu yüzden yarın evden ayrılmak istiyor. Yalnız giyeceklerini alacak. Her şeyini toplayıp hazırlamış.</p>
<p class="calibre3">"Apar topar nereye çıkacak? Otele mi?"</p>
<p class="calibre3">"Öyle şey olur mu? Nurcan’a gidecek. Başka çare bulamadik. Ama Nurcan bu ilişkiyi bilmediği için haberleşemeyeceğiz. Belki sen aracı olursun."</p>
<p class="calibre3">"Elbette.." dedim, "..ama işi kökten çözsek daha iyi olmaz mı?"</p>
<p class="calibre3">"Nasıl?"</p>
<p class="calibre3">"Niye bana gelmiyor?"</p>
<p class="calibre3">Afalladı.</p>
<p class="calibre3">"Sevgilinin, kızının yanında olduğu kimin aklına geldi? Kocası Ankara'yı alt üst etse, bulamaz. Buradan çıktığın zaman da, istediğin gibi konuşabilirsin. Sen 'evet' de, Arzu Ablayı kandırmayı bana bırak."</p>
<p class="calibre3">Yüzünü kazıdı.</p>
<p class="calibre3">"Biri duyarsa.."</p>
<p class="calibre3">"Arzuyu da, ilişkinizi de bilen yok ki. Duyanlar bile ne diyebilir? izin ver de ben de bu aşkın kıyısında yaşayayım."</p>
<p class="calibre3">İyice gevşedi. Sakin sakin bütün olasılıkları tanıdı, en güvenli çözümün bu olduğunu o da kabul etti. Kalkıp şarkı söyleyerek tıraş oldu. Akşama doğru nöbeti anneme devredip ayrıldım. Eve gelince Arzu'yu aradım.</p>
<p class="calibre3">"Yemeğe gelir misin?"</p>
<p class="calibre3">"Evet!"</p>
<p class="calibre3">Çok güzel bir sofra hazırlamış. Birer kadeh şarap içtik ve iki kardeş gibi dertleştik. İpek'le görüşüp niyetini açıklamış, kız "Evliliğiniz yürümüyordu zaten, ikiniz de boşuna azap çekmeyin" demiş. Gerekirse tanıklık yapmaya hazır olduğunu da söylemiş.</p>
<p class="calibre3">"Yarın sabah, kısa bir mektup bırakıp evden ayrılacağım."</p>
<p class="calibre3">"Nurcan Hanıma gidecekmişiniz."</p>
<p class="calibre3">"Evet."</p>
<p class="calibre3">"Söylediniz mi?"</p>
<p class="calibre3">Başını önüne eğdi.</p>
<p class="calibre3">"Hayır, daha söyleyemedim. Bütün arkadaşlarım gibi o da mutlu, uyumlu bir evliliğim olduğunu sanıyor. Söze nasıl başlayacağımı bilemiyorum.."</p>
<p class="calibre3">"İyi ki telefon etmemişiniz."</p>
<p class="calibre3">Merakla baktı. Babamla verdiğimiz kararı açıkladım. Gülümsemeye çalıştı, başaramadı. Gözleri doldu. Daha ayrıntılı bilgi vermek zorunda kaldım. "Hoca uygun gördüyse.." diye kekeledi, "..peki."</p>
<p class="calibre3">Geç saate kadar evi düzenledim. Ertesi gün akşam saat altıda Arzu'ya gittim. Hazırdı. Masada mektubu duruyordu. Üzerine arabasının ve evin anahtarlarını bıraktı.</p>
<p class="calibre3">"Gidebiliriz."</p>
<p class="calibre3">Eve gelince kapıcıyı çağırdım. Bavulları içeri taşırken, 'halam' dedim, içimden de, Einstein gibi dilimi çıkardım.</p>
<p class="calibre3">Eve son biçimini birlikte verdik. Onun da fazla bir giysisi yokmuş, gardroba ikimizinkiler de sığdı. Sofraya oturmadan, hastaneyi aradım. Annemle iki satır konuştuktan sonra babamı istedim.</p>
<p class="calibre3">"Nasılsın?"</p>
<p class="calibre3">"Ben iyiyim, siz yani sen nasılsın?"</p>
<p class="calibre3">"Çok iyiyiz. Misafirim geldi. Şimdi yemeğe oturacağız ve sağlığına içeceğiz. Öpüyoruz."</p>
<p class="calibre3">Sesi neşeyle kanat çırptı.</p>
<p class="calibre3">"Ben de."</p>
<p class="calibre3">Kızlara halamın Bursa'dan geldiğini bir süre bende kalacağını, gidene kadar görüşemeyeceğimizi bildirdim. Sanem köpürüyordu.</p>
<p class="calibre3">"Birdenbire nereden çıktı bu cadı? Babanın hastalığı dolayısıyla geldiyse, gitsin, onlarda kalsın! Ben sensiz ne yapacağım?"</p>
<p class="calibre3">Arzu da, Nurcan'a telefon ederek evden ayrıldığını bir yakınının yanında kaldığını, kocası ararsa hiç bilgisi olmadığını söylemesini' istemiş.</p>
<p class="calibre3">"Ne olur, ne olmaz. Telefon numarasını vermedim 'Ben seni ararım' dedim. Burada olduğumu bilmesini işlemcilim "</p>
<p class="calibre3">Her zamanki gibi çok ihtiyatlıydı. Sokağa çıkmadığı için alışverişi ben yapıyorum. Sofrayı hazır, evi çiçek gibi buluyorum. Arzu canlandı, eski neşesine kavuştu. Üçüncü gün Nurcan'ı aradı. Konuşmasından, kocasının öfkeden deliye döndüğü anlaşılıyordu.</p>
<p class="calibre3">"Bütün arkadaşlarımı tek tek arıyormuş. Şimdi hepsi ayaktadır. İyi ki buraya gelmişim."</p>
<p class="calibre3">Babam beş gün sonra taburcu oldu. Yatağını yaptık Eşofmanını giyip koltuğuna kuruldu. Annem odadan çıkmışı, "Şu karşımızdaki yeni evi görüyor musun.." diye fısıldadı, "..yükseldikçe canımdan bir parça kopuyordu. İyi ki aramıza girmiş. Yoksa şimdi ikide bir o nemrut herifi görecektim Neyin hayır, neyin şer olduğuna acele karar vermemeli. Şunu öğrendim. En ters olayın içinde bile bir güzellik çekirdeği bulunuyor. Zamanı gelince çatlayıp açılıyor."</p>
<p class="calibre3">Başhekim, iki hafta sonra işe gidebileceğini, birkaç ay araba kullanmamasını söylemiş.</p>
<p class="calibre3">"Rüzgarsız havalarda da yürüyüş yapmalıymışım. Ne boş laf. Yürüyecek yer mi var? Kaldırımlar otomobil, sokaklar egzoz dumanıyla dolu."</p>
<p class="calibre3">Eve döndüm. Zili çaldım ama kapıyı açmadı. Telaşa kapıldım. Anahtarla açıp içeri daldım. Arzu yatak odasındaymış. Başını örtmüş dua ediyordu. Sessizce geri çekildim.</p>
<p class="calibre3">Az sonra salona geldi.</p>
<p class="calibre3">"Kusura bakma. Sizler için dua ediyordum. Zili duydum ama yarıda kesemedim."</p>
<p class="calibre3">Aksatmadan duasını ediyor, akşamları da bana katılıp şarap içiyordu. Babam için aldığım alaturka plakları, 1960'lann ünlü şarkılarının kasetlerini dinliyor, kendimizden, babamdan, kızından, hayattan söz ediyor, küçük kadınca sırlarımızı paylaşıyorduk. Babam, evde yalnız kalır kalmaz telefona sarılıp Arzuyu arıyormuş. Arzu hafiften boyanmaya da başladı.</p>
<p class="calibre3">Bu kez de babam Arzu'yu diriltiyordu.</p>
<p class="calibre3">Bir gece erkeklerden konuşurken, "Ben senden farklı düşünüyorum.." dedi, "..hayat ölüme akıyor. Doğumla ölüm arasına sıkışmış kısacık bir zamanımız var. Eğer hak ediyorsa, bir erkeği doyasıya mutlu etmekten niçin kaçınalım? Erkeğin kulu kölesi olmak, ona yaltaklanmak değil bu. O başka bir şey, aşağılık bir durum. Yalnız kadınlara özgü öyle incelikler, özellikler, dikkatler var ki hayata tat katıyorlar. Bunları cimrilik edip ölüme mi taşıyacağız? İnan bana, hepsi yankı gibidir.. İnsana çoğalarak döner. Babanın bile beynimi ve yüreğimi, bacaklarımdan sonra fark ettiğini sanıyorum. Ama sonra saygısı, şefkati, özeni ile beni kat kat aştı."</p>
<p class="calibre3">Belki haklıydı ama bir erkek için bu kadar yorulmaya değer miydi? Her erkek babam gibi olabilir miydi? Üstelik, mutlu etmek ve olmak için bu kadar çırpınmanın onur kırıcı bir yanı yok muydu? Bir karar veremiyordum. Verebilsem, hastanedeki pembe yanaklı doktoru arayacaktım.</p>
<p class="calibre3">Pazar sabahı Arzuya, "Ben babamı hava almaya çıkarmak istiyorum" dedim. Nereye götüreceğimi söyledim.</p>
<p class="calibre3">"Çok iyi. Ama hava serin. Lütfen gocuğunu giysin. Olur mu?"</p>
<p class="calibre3">"Peki abla."</p>
<p class="calibre3">Biraz konuştuk. Eski Arzu'yu hatırlatan bir taşkınlıkla kucakladı. Saat onda babamın odasına bomba gibi düştüm.</p>
<p class="calibre3">"Haydi baba, giyin, gidiyoruz. Kara kış geliyor, sonra da yürüyemeyeceksin."</p>
<p class="calibre3">Mızıklandı ama çok kararlı ve hevesli olduğumu görünce söylene söylene giyindi.</p>
<p class="calibre3">"Hava nasıl?"</p>
<p class="calibre3">"Rüzgâr yok."</p>
<p class="calibre3">"Nereye gideceğiz?"</p>
<p class="calibre3">"Çiftliğe, Gençlik Parkına, Gölbaşı'na, Altın Park'a, Eymir Gölüne, Beynam Ormanına, Elmadağ'a, Karagöle, Kurtuluş Parkına, nereye istersen."</p>
<p class="calibre3">Gülmesi geldi.</p>
<p class="calibre3">"Deli, sen beni şöyle bir şehirde gezdir, yeter. Uygun bir yerde iner, biraz yürürüm."</p>
<p class="calibre3">Annem çay getirmişti. Çayı bitirince gocuğunu tuttum. Giydi. Kasketini başına geçirdi. Kasketi gören annem her zamanki gibi yüzünü buruşturdu. Atkısını boynuna doladım.</p>
<p class="calibre3">"Geç kalmayın."</p>
<p class="calibre3">"Peki anne."</p>
<p class="calibre3">Sokak kapısının önüne çıkınca, durdu, derin bir soluk aldı. Arabanın kapısını açıp yanıma oturttum.</p>
<p class="calibre3">"Arzu nasıl?"</p>
<p class="calibre3">"Çok iyi. Kendine geldi. Hatta bir gece Albertina bile oldu."</p>
<p class="calibre3">Özlemle içini çekti.</p>
<p class="calibre3">"Başka?"</p>
<p class="calibre3">"Yarın avukata gidiyoruz."</p>
<p class="calibre3">"Güzel. Bir mesajı yok mu?"</p>
<p class="calibre3">"Var."</p>
<p class="calibre3">"Ne duruyorsun, söylesene."</p>
<p class="calibre3">"Seni seviyor. Seni seviyor. Seni seviyor."</p>
<p class="calibre3">Elimi okşadı.</p>
<p class="calibre3">"Sahi, iyisin değil mi baba?"</p>
<p class="calibre3">"İyiyim. Yarın işe başlamayı düşünüyorum. Dur, sen nereye gidiyorsun yahu?"</p>
<p class="calibre3">"Çok sevdiğin bir yere."</p>
<p class="calibre3">Hırçınlaştı.</p>
<p class="calibre3">"Nereye?"</p>
<p class="calibre3">"Gül Bahçesi'ne."</p>
<p class="calibre3">Yüzü soldu. Galiba Arzu'suz oraya gitmek istemiyordu. Gazı iyice kökledim. Artık sesini çıkarmadı. Arabayı kapısında durdurup içeri baktım. Bahçede yabancı kimse yoktu. Arabadan birlikte indik. Babam başı önünde, ağır ağır, amaçsız, avare, bahçeye yürüdü.</p>
<p class="calibre3">Arzu, anlaştığımız gibi, ta dipte, yirmi beş yıl önceki banka oturmuş bekliyordu. Bizi görünce tanımlanması çok zor bir sevinçle ayağa fırlayıp babama koşmaya başladı. Çığlığı rüzgâr gibi esti.</p>
<p class="calibre3">"Hocaaaaam!"</p>
<p class="calibre3">Babam da ona koşuyordu.</p>
<p class="calibre3">"Camınım!"</p>
<p class="calibre3">Heyecandan sendeledi. İkimiz birden atıldık. Önce Arzu ulaştı. Soluk soluğa, ağlaşarak kucaklaştılar. Geri çekilip bahçenin kapısında durdum.</p>
<p class="calibre3">Eski bahçe, yumuşak sonbahar güneşi altında, pırıl pırıl parlıyordu.</p>
<p class="calibre3">7.7.1989</p>
<p class="calibre3">Sevgili Sanem,</p>
<p class="calibre3">Neden Bizans'a gittin sanki? Bir yıl oldu, yine de sensizliğe alışamadım.</p>
<p class="calibre3">Bu ara iyi bir transfer ücreti alarak bir başka gazeteye geçtim. Rütbem yükseldi, başımı kaşıyacak zaman bulamıyorum. Nikâhınıza bu yüzden katılamadım. Şu sıra yeni evlileri telefonla rahatsız etmek istemediğim için mektup yazıyorum, tik fırsatta sizi görmek ve kutlamak için İstanbul'a geleceğim. Ben gelene kadar sakın boşanayım deme.</p>
<p class="calibre3">Mutlu olmanızı diliyorum. Eniştemiz kime benziyor kuzum? Bayıldığın Robert de Niro'ya mı, yoksa vefalı bir hayranı olduğun babama mı?</p>
<p class="calibre3">Ben hâlâ pembe yanaklı doktorla çıkıyorum. Ama evlenecek değilim. Biz &#160;başka bir kuşağız. O günlük benim için mutluluktan daha önemli</p>
<p class="calibre3">Arzu'nun Ğ'den ayrılınca babasının emekli aylığını &#160;almaya başladığını biliyorsun. Şimdi takma bir adla yeni bir adı daha oldu, çocuk kitapları çevirmeye başladı. Bahçe içinde tek katlı küçükçe bir eve taşındı. Babam iyi eğitilmiş bir Alman köpeği armağan etmiş. Kimseye muhtaç olmadan, pek az dışarı çıkarak, güven içinde yaşıyor. Yaşlandıkça da güzelleşiyor. Babam da eskisinden daha sağlıklı.</p>
<p class="calibre3">Zaman zaman kimsenin dikkatini çekmeden. Arada biraraya geliyoruz. Harika akşamlar yaşıyorum</p>
<p class="calibre3">Bu bir film olsaydı, öyle sanıyorum ki hayal ettikleri, tam mutlu olacakları sırada, ikisinden birini, hiçten ya da boktan bir sebeple öldürür, izleyicileri sarsarlardı. Galiba mutlu biten bir konuyu çağımız insanına yakıştıramıyorlar. Böyle bir sonu, alelade, yavan görüyor; çarpıcı, düşündürücü, dramatik ve de sanatsal bulmuyorlar. Belki de binbir sebeple mutsuz yaşayan insanları, bu yolla teselli etmeye çalışıyor ve demek istiyorlar ki: 'Üzülmeyin, yalnız, değilsiniz. İşte bunlar da mutsuz oldular. Gerçekçi olun, mutlu olmak umuduna kapılmayın. Hayat böyle.'</p>
<p class="calibre3">Gelgelelim bizimkiler, hayal tacirlerine, drama kurallarına, çarpıcı son anlayışına ve hayata inat, sessizce ne gizlice, ölesiye mutlu yaşamayı sürdürüyorlar.</p>
<p class="calibre3">Galiba, acılarla dolu çağımızda asıl çarpıcı son bu</p>
<p class="calibre3">Ne dersin?</p>
<p class="calibre3">Gözlerinden öperim güzelim.</p>
<p class="calibre3">Şirin</p>
<p class="calibre3">1993 - 1999</p>
<p class="calibre3">Ankara</p>
<p class="calibre3"><br class="calibre1"/></p>
<p class="calibre3"><img alt="1" src="../Images/1.jpg" class="calibre2"/><br class="calibre1"/></p>
<div class="calibre1">Danae by Correggio (Antonio Allegri)<br class="calibre1"/></div>
<div class="calibre1"><br class="calibre1"/></div>
<div class="calibre1"><img alt="2" src="../Images/2.jpg" class="calibre2"/><br class="calibre1"/></div>
<div class="calibre1">Antoine Jean Jules Beyaz Köle<br class="calibre1"/></div>
<div class="calibre1"><br class="calibre1"/></div>
<div class="calibre1"><img alt="4" src="../Images/4.jpg" class="calibre2"/><br class="calibre1"/></div>
<div class="calibre1">Aynadaki Venüs – Diego Velázquez<br class="calibre1"/></div>
<div class="calibre1"><br class="calibre1"/></div>
<div class="calibre1"><br class="calibre1"/></div>
<div class="calibre1"><img alt="5" src="../Images/5.jpg" class="calibre2"/><br class="calibre1"/></div>
<div class="calibre1">Çıplak Maya - Francisco de Goya<br class="calibre1"/></div>
</body>
</html>