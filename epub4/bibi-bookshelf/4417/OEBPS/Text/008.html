<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="tr">
<head>
  <meta content="Atlantis Word Processor 1.6.5.10" name="Generator" />
  <link href="../Styles/style.css" rel="stylesheet" type="text/css" />

  <title>Düş</title>
</head>

<body>
  <h1 class="h11">Düş</h1>

  <p>&nbsp;Hercule Poirot dikkatli, küçümseyen bakışlarla konağı süzdü. Sonra bakışları bir an için konağın çevresine, dükkânlara, sağdaki büyük fabrika binasına, karşısındaki ucuz apartman dairelerine kaydı.</p>

  <p>&nbsp;Sonra yeniden bir zamanlar çevresi yeşil çayırlarla çevrili olan, huzur ve boşluğun egemen olduğu geçmiş zamanların armağanı ihtişamlı binaya baktı. Şimdilerdeyse burası yalnızca modern Londra'nın kalabalık ve karmaşasının içine sıkışıp, kalmış bir anıt eserdi ve hiç kimse burada böyle bir tarihi eserin bulunduğunun farkında bile değildi.</p>

  <p>&nbsp;Üstelik sahibi dünyanın en zengin adamlarından biri olmasına rağmen artık hiç kimse bu konağın kime ait olduğunu da bilmiyordu. Büyük para toplumda tanınma olasılığını artırabildiği gibi toplumdan uzak kalmayı da sağlayabiliyordu. Bu evin sahibi olan ilginç milyoner Benedict Farley, yaşam yerinin ve şeklinin bilinmesine karşıydı. Çok fazla ortalıklarda görünmezdi. Zaman zaman yönetim kurulu toplantılarına katılır, ince yapısı, gaga burnu ve kulak tırmalayan, tiz sesiyle kolaylıkla orada toplanan müdürlerini yönetirdi. Bunun dışında o bir efsane, gizemli bir kişilikti. Ender rastlanır cimriliğin yanında akıl almaz yardımseverliği ve diğer bazı özellikleri... yirmi sekiz yıllık olduğu söylenilen ünlü yamalı robdöşambrı, lahana çorbası ve havyardan oluşan diyeti, kedilere duyduğu nefret dilden dile dolaşmaktaydı. Toplum onu yalnızca bu özellikleriyle tanıyordu.</p>

  <p>&nbsp;Bunlar Hercule Poirot'nun kulağına gelmişti. Ziyaret etmek üzere olduğu adam hakkında tüm bildiği de bunlardan ibaretti. Pardösünün cebindeki mektup da onu bu konuda daha fazla aydınlatmıyordu.</p>

  <p>&nbsp;Geçmiş dönemin bu hüzünlü yadigârını bir iki dakika kadar sessizlik içinde inceleyen Poirot ön kapıya çıkılan merdivenden çıktı ve zile basarken sonunda eski gözdesi... geniş, köstekli saatinden vazgeçerek, onun yerine aldığı kol saatine göz attı. Evet, saat tam olarak dokuz otuzdu. Hercule Poirot her zamanki gibi dakikası dakikasına gelmişti.</p>

  <p>&nbsp;Kapı kısa bir süre sonra açıldı. "Bulunmaz sadık uşak" sınıfının tipik bir örneği tam karşısında aydınlık antrede duruyordu.</p>

  <p>&nbsp;Hercule Poirot, "Bay Benedict Farley?" dedi.</p>

  <p>&nbsp;Adam, onu tepeden tırnağa dikkatli bakışlarla süzdü.</p>

  <p>&nbsp;En gros et en detailn <span class="t6">(Tüm ayr</span><span class="t6">ı</span><span class="t6">nt</span><span class="t6">ı</span><span class="t6">lar</span><span class="t6">ı</span><span class="t6">yla)</span> , diye düşündü Hercule Poirot beğeniyle.</p>

  <p>&nbsp;Uşak ardından kayıtsız, tekdüze bir ses tonuyla sordu.</p>

  <p>&nbsp;"Randevunuz var mıydı, efendim?" "Evet."</p>

  <p>&nbsp;"Adınız, efendim?" "Hercule Poirot."</p>

  <p>&nbsp;Uşak hafifçe eğilerek geri çekildi. Hercule Poirot eve girdi. Uşak kapıyı arkasından kapadı.</p>

  <p>&nbsp;Ancak şapka ve bastonunu uşağın yetenekli ellerine bırakmadan önce bir formaliteden daha geçmesi gerekiyordu.</p>

  <p>&nbsp;"Beni bağışlarsanız efendim, sizden gönderilen mektubu göstermenizi istemek durumundayım."</p>

  <p>&nbsp;Poirot düşünceli bir şekilde cebindeki katlanmış mektubu çıkarıp, uşağa uzattı. Adam kısaca göz attıktan sonra yeniden hafifçe eğilerek geri verdi. Hercule Poirot da tekrar cebine yerleştirdi. Mektubun içeriği son derece basitti aslında.</p>

  <p>&nbsp;<span class="t6">Northway Kona</span><span class="t6">ğı</span><span class="t6">, W.8</span></p>

  <p>&nbsp;<span class="t6">Bay Hercule Poirot</span></p>

  <p>&nbsp;<span class="t6">Say</span><span class="t6">ı</span><span class="t6">n Bay Benedict Farley bir konuda sizin önerilerinize ba</span><span class="t6">ş</span><span class="t6">vurmak istemektedir. E</span><span class="t6">ğ</span><span class="t6">er sizin için de uygunsa sizi yar</span><span class="t6">ı</span><span class="t6">n, (per</span><span class="t6">ş</span><span class="t6">embe) ak</span><span class="t6">ş</span><span class="t6">am 930'da yukar</span><span class="t6">ı</span><span class="t6">da belirtilen adreste konuk etmekten mutluluk duyacakt</span><span class="t6">ı</span><span class="t6">r. Sayg</span><span class="t6">ı</span><span class="t6">lar</span><span class="t6">ı</span><span class="t6">m</span><span class="t6">ı</span><span class="t6">zla Hugo Cornworthy (Sekreter)</span></p>

  <p>&nbsp;<span class="t6">Not: Lütfen bu mektubu yan</span><span class="t6">ı</span><span class="t6">n</span><span class="t6">ı</span><span class="t6">zda getirin.</span></p>

  <p>&nbsp;Uşak alışkın hareketlerle Poirot'nun şapkasını, bastonunu ve pardösüsünü aldı.</p>

  <p>&nbsp;"Lütfen sizi yukarı Bay Cornworthy'nin odasına götürmeme izin verin!"</p>

  <p>&nbsp;Ve geniş merdivenlerden yukarı çıkmaya başladı. Poirot, onu izlerken beğeniyle çok sayıdaki, gösterişli sanat eserlerine göz attı. .Aslında kendi sanat anlayışı biraz daha yalın, gösterişsizdi.</p>

  <p>&nbsp;Uşak birinci kattaki bir kapıyı tıklattı. Hercule Poirot'nun kaşları hafifçe kalktı. Bu ilk uyumsuzluktu. Normalde iyi uşaklar kapıyı tıklatmazlardı... ancak yine de karşısındakinin birinci sınıf bir uşak olduğundan hiç şüphesi yoktu. Bu belki de bir milyonerin ilginçliliğiyle ilk yakından temasıydı.</p>

  <p>&nbsp;İçeriden gelen sesle birlikte uşak kapıyı açtı. Ve hemen açıklamasını yaptı. (Ve yine geleneksel kurallardan belirgin bir sapma Poirot'nun gözünden kaçmadı, böyle tanıtım da olmazdı.)</p>

  <p>&nbsp;"Beklediğiniz beyefendi geldiler, efendim."</p>

  <p>&nbsp;Poirot odaya girdi. Burası oldukça büyük, sade, amaca uygun döşenmiş bir çalışma odasıydı: Kitap dolu raflar, referans kitaplarının durduğu sehpa, bir çift berjer koltuk, üzeri özenle düzenlenmiş evraklarla dolu büyük, gösterişli bir yazı masası. Odanın köşeleri karanlıktı, oda yalnızca berjerlerden birinin hemen yanındaki küçük masanın üzerinde duran yeşil abajurlu okuma lambasıyla aydınlatılmıştı. Lambanın ışığı doğrudan kapıdan giren kişiyi aydınlatacak şekilde ayarlanmıştı. En az 150 wattlık bir ampulden yayıldığı anlaşılan parlak ışık nedeniyle Poirot'nun bir an için gözleri kamaştı. Koltukta, yama işi robdöşambrı içinde zayıf bir adam oturmaktaydı... Benedict Farley'di bu. Başını karakteristik bir şekilde ileri doğru uzatmış, gaga burnu aynen bir kuşun gagası gibi</p>

  <p>&nbsp;öne çıkmıştı. Alnının üzerinde papağan yelesi gibi bir tutam beyaz saç, dimdik duruyordu. Ziyaretçisini şüpheyle süzen gözleri kalın gözlüklerinin arkasından bile parlıyordu.</p>

  <p>&nbsp;"Hah," dedi bir süre sonra... sesi tiz, cırlak ve de oldukça kulak tırmalayıcıydı. "Siz Hercule Poirot'sunuz değil mi, ha?"</p>

  <p>&nbsp;Kibar bir şekilde, "Emrinizdeyim," diyen Poirot bir elini koltuğun arkasına koyarak, hafifçe eğildi.</p>

  <p>&nbsp;"Oturun... oturun!" dedi yaşlı adam huysuz, sinirli bir tavırla.</p>

  <p>&nbsp;Hercule Poirot oturdu... hem de tam olarak lambanın parlak ışığına. Lambanın ardındaki ihtiyar adam, onu dikkatle inceler gibiydi.</p>

  <p>&nbsp;"Hercule Poirot olduğunuzu nereden bileceğim, ha?" diye sordu adam haşin bir tavırla. "Bana bunu kanıtlayın... ha?"</p>

  <p>&nbsp;Hercule Poirot bir kez daha cebinden mektubu çıkararak Farley'e uzattı.</p>

  <p>&nbsp;"Evet," diye onayladı ihtiyar milyoner homurdanarak. "Bu tamam. Bu Cornworthy'den yazmasını istediğim mektup." Mektubu katlayıp geri verdi. "Demek o sizsiniz, öyle mi?"</p>

  <p>&nbsp;"Emin olun, bunda bir hile yok, ben o&rsquo;yum!" dedi Poirot inanın anlamına gelen bir el hareketiyle.</p>

  <p>&nbsp;Benedict Farley birden kıkırdadı.</p>

  <p>&nbsp;"Sihirbazlar da şapkadan Japon balığını çıkarmadan önce aynı sözleri söylerler. Bunu söylemek onların gösterilerinin bir parçasıdır, değil mi?"</p>

  <p>&nbsp;Poirot yanıt vermedi. Farley birden ekledi.</p>

  <p>&nbsp;"Benim şüpheci, huysuz bir ihtiyar olduğumu düşünüyorsunuz, ha? Aslında öyleyim de. Kimseye güvenme. Benim ilkem budur. İnsan zengin olunca kimseye güvenemez. Evet, evet, bu imkânsız."</p>

  <p>&nbsp;"Bana bir şey danışmak istediğinizi belirtmiştiniz," dedi Poirot yumuşak bir sesle.</p>

  <p>&nbsp;"Bu doğru. Her zaman en iyisini satın alırım. Benim ilkem de bu. Maliyetleri dikkate almadan her zaman işin uzmanına giderim. Belki dikkatinizi çekmiştir Mösyö Poirot, size ücretinizi sormadım. Sormayacağım da. Bana sonra faturanızı gönderirsiniz... itiraz etmeyeceğimden emin olabilirsiniz. Marketteki kahrolasıca aptallar bana pazardaki fiyatı iki yedi olan yumurtaları iki dokuzdan satabileceklerini sanıyorlar... dolandırıcılar! Ben aldatılmam. Ama zirvedeki kişiler için durum farklı. Onlar her şeye değer. Ben de zirvedeyim... bunun önemini biliyorum."</p>

  <p>&nbsp;Hercule Poirot yine yanıt vermedi. Başını hafifçe yana eğmiş, dikkatle dinliyordu. Bu vurdumduymaz görüntüsünün ardında aslında tuhaf bir hayal kırıklığı vardı. Bunun nedenini tam olarak kestiremiyordu. Aslında Benedict Farley o ana kadar tam beklendiği şekilde davranmıştı... kısacası toplumun onun hakkındaki görüşlerini doğrulamıştı, ama yine de... Poirot'ya bir şekilde tuhaf gelen bir şeyler vardı.</p>

  <p>&nbsp;"Bu adam," dedi tiksinerek kendi kendine. "Bir şarlatan... tam anlamıyla bir şarlatandan başka bir şey değil!"</p>

  <p>&nbsp;Daha başka milyonerler de tanımıştı... hatta çok tuhaf olanlarını da, en çılgınlarını da, ama hemen her defasında onlara saygı duymasını sağlayan bir güç, içsel bir enerji hissetmişti. Bu kişiler eğer yamalı bir robdöşambr giyseler bile bunu bundan hoşlandıkları için yaparlardı. Ama Benedict Farley'in robdöşambrı birinci sınıf bir sahne kostümüydü ya da Poirot'ya öyle görünmüştü. Aslında adamın her şeyi yapmacıktı, sürekli rol yapıyor, oynuyordu. Konuştuğu her sözcük abartılıydı, zorlamaydı ve Poirot bundan kesinlikle emindi.</p>

  <p>&nbsp;Yeniden soğuk bir ifadeyle yineledi:</p>

  <p>&nbsp;"Bana bir şey danışmak istediğinizi belirtmiştiniz, Bay Farley?"</p>

  <p>&nbsp;Milyonerin davranışlarında ani bir değişim oldu. Öne doğru eğildi ve ses tonu neredeyse fısıltı halini aldı.</p>

  <p>&nbsp;"Evet. Evet... Sizin bu konuda ne diyeceğinizi bilmek istiyorum... ne düşüneceğinizi... En iyiye başvur! Benim, prensibim bu! En iyi doktor... en iyi dedektif... bu ikili birlikte buna çözüm getirebilmeliler."</p>

  <p>&nbsp;"Bayım, halen neyi kastettiğinizi anlamış değilim." "Elbette," diye atıldı Farley. "Henüz anlatmaya başlamadım ki!"</p>

  <p>&nbsp;Yeniden öne doğru eğilip birden hiç ilgisiz bir şey sordu. "Rüyalar konusundaki bilginiz ne düzeyde, Mösyö Poirot?" Küçük adamın kaşları kalktı. Beklediği asla bu değildi. "Bu konuda size Napoleon'un Rüya Kitabı&rsquo;nı önerebilirim, Bay Farley... ya da Harley Sokağı'ndaki yeni psikologları ziyaret etmenizi."</p>

  <p>&nbsp;Benedict Farley ciddiyetle, "Her ikisini de denedim..." dedi. Kısa bir sessizliğin ardından milyoner konuşmaya başladı, önce fısıltı düzeyinde olan sesi giderek yükseldi de yükseldi.</p>

  <p>&nbsp;"Hep aynı rüya... Her gece tekrar tekrar. Bakın, korkuyorum... Korkuyorum. Her defasında aynı şey. Bitişikte çalışma odamdayım. Yazı masamın başında oturuyor, bir şeyler yazıyorum. Bir saat var, ona bakıyor ve zamanı görüyorum... üçü tam olarak yirmi sekiz dakika geçiyor. Hep aynı zaman, anlıyor musunuz?"</p>

  <p>&nbsp;"Ve saati görünce bunu yapmam gerektiğini biliyorum. Yapmak istemiyorum... Bunu yapmayı istemiyorum, yapmaktan nefret ediyorum, ama yapmak zorundayım..."</p>

  <p>&nbsp;Tezi kulak tırmalayacak kadar tiz bir hal almıştı.</p>

  <p>&nbsp;Poirot istifini bozmadan soğukkanlılıkla sordu. "Peki, yapmanız gereken ne?"</p>

  <p>&nbsp;"Üçü yirmi sekiz geçe," dedi Benedict Farley boğuk bir sesle. "Yazı masamın sağ tarafındaki ikinci çekmeceyi açıyorum, orada sakladığım tabancamı alıyorum, dolduruyorum ve pencereye doğru yürüyorum. Ve sonra... sonra da..."</p>

  <p>&nbsp;"Evet?"</p>

  <p>&nbsp;Benedict Farley fısıldadı.</p>

  <p>&nbsp;"Kendimi vuruyorum..."</p>

  <p>&nbsp;Bir sessizlik oldu.</p>

  <p>&nbsp;Ardından Poirot sordu.</p>

  <p>&nbsp;"Rüyanız bu mu?"</p>

  <p>&nbsp;"Evet."</p>

  <p>&nbsp;"Her gece aynı mı?"</p>

  <p>&nbsp;"Evet."</p>

  <p>&nbsp;"Peki ya siz kendinizi vurduktan sonra ne oluyor?"</p>

  <p>&nbsp;"Uyanıyorum."</p>

  <p>&nbsp;Poirot düşünceli bir halde, yavaşça başını salladı.</p>

  <p>&nbsp;"Yalnızca meraktan soruyorum, bahsettiğiniz çekmecede gerçekten de bir silah bulunduruyor musunuz?"</p>

  <p>&nbsp;"Evet."</p>

  <p>&nbsp;"Neden?"</p>

  <p>&nbsp;"Eski bir alışkanlık. İnsan her şeye hazırlıklı olmalı."</p>

  <p>&nbsp;"Örneğin neye?"</p>

  <p>&nbsp;Farley öfkeyle haykırdı. "Benim durumumdaki bir adam her zaman tedbirli olmalı. Tüm zenginlerin düşmanları vardır."</p>

  <p>&nbsp;Poirot bu konunun üzerine daha fazla gitmedi. Bir süre sustuktan sonra sordu. "Beni niçin çağırttınız?"</p>

  <p>&nbsp;"Bunu size açıklayayım. Öncelikle bir doktora danıştım... daha doğrusu tam üç doktora."</p>

  <p>&nbsp;"Peki, onlar ne dediler?"</p>

  <p>&nbsp;"Birinci doktor bunun bir diyet sorunu olduğunu söyledi. Yaşlı bir adamdı. İkinci doktor modern tıp eğitimi veren bir okuldan mezun olmuş genç biriydi. Bana bu rüyanın gerisinde, çocukluğumda... aynı zamanda, yani sabaha doğru saat üç yirmi sekizde... başımdan geçmiş bir olayın olduğunu söyledi. Bu olayı unutmaya kendimi öylesine şartlamışım ki bunu ancak intiharla, kendime zarar vermekle sembolize edebiliyormuşum. İşte onun açıklaması da buydu."</p>

  <p>&nbsp;"Peki ya üçüncü doktor?" diye sordu Poirot.</p>

  <p>&nbsp;Benedict Farley'in sesi öfkeden titriyordu.</p>

  <p>&nbsp;"O da genç bir adamdı. Çok mantıksız, akıl almaz bir teorisi vardı. Benim yorulduğumu, yaşamın benim için artık son vermek isteyeceğim kadar dayanılmaz olduğunu ileri sürdü! Ancak bu gerçeği kabullenmek aynı zamanda benim başarısızlığı da kabullenmem anlamına geleceğinden uyanık anlarımda gerçekle yüzleşmekten kaçmıyormuşum. Ama uyurken tüm kısıtlamalar kalkıyor ve gerçekte yapmak istediğim tüm çıplaklığıyla ortaya çıkıyormuş. Dayanamadığını varlığıma son veriyormuşum."</p>

  <p>&nbsp;"Yani doktor siz farkında olmasanız da bilinçaltınızda, intihar etmek istediğinizi düşünüyor, öyle mi?"</p>

  <p>&nbsp;Benedict Farley tiz bir sesle bağırdı. "Evet, ama bu olanaksız... olanaksız! Ben gerçekten mutluyum! İstediğim her şeye ulaştım... paranın satın alabileceği her şeye sahibim! Bu olacak şey değil... böyle bir şeyi söyleyebilmek bile akıl almaz, inanılmaz!"</p>

  <p>&nbsp;Poirot, onu ilgiyle süzüyordu. Belki de adamın titreyen elleri ve tiz sesi çekindiği durumun aslında gerçeğin ta kendisi olduğunu gösteriyor, ne kadar inkâr etse de davranışları onu ele veriyordu.</p>

  <p>&nbsp;"Peki, benden ne yapmamı istiyorsunuz, monsenyör?"</p>

  <p>&nbsp;Benedict Farley birden sakinleşti ve parmağıyla ısrarlı bir şekilde hemen yanında duran masaya vurmaya başladı.</p>

  <p>&nbsp;"Bir olasılık daha var. Ve eğer böyle bir durum söz konusuysa, bunu bilebilecek tek insan da sizsiniz! Ünlüsünüz, elinizden yüzlerce vaka geçmiş... akıl almaz, olağanüstü, olanaksız olarak nitelendirilen olaylar! Eğer biri varsa bilmeniz gerekir!"</p>

  <p>&nbsp;"Neyi bilmem?"</p>

  <p>&nbsp;Farley'in sesi fısıltı halini aldı.</p>

  <p>&nbsp;"Diyelim ki, eğer birileri beni öldürmek istiyorsa... Bunu bu şekilde yapabilirler mi? Benim her gece bu rüyayı... aynı rüyayı görmemi sağlayabilirler mi?"</p>

  <p>&nbsp;"Kastettiğiniz hipnotizma mı?"</p>

  <p>&nbsp;"Evet."</p>

  <p>&nbsp;Hercule Poirot bu konuyu düşündü.</p>

  <p>&nbsp;"Sanırım bu olabilir," dedi sonuçta. "Ama bunu konunun uzmanı bir doktorla görüşmelisiniz."</p>

  <p>&nbsp;"Deneyimlerinizde bu türden bir olaya rastlamadınız mı?"</p>

  <p>&nbsp;"Tam olarak bu anlamda hayır."</p>

  <p>&nbsp;"Nereye varmak istediğimi anlıyorsunuz, değil mi? Bir şekilde her gece aynı rüyayı görmem sağlanıyor... her gece, tekrar tekrar... ve sonra, günün birinde bu telkinlere artık dayanamayıp... söyleneni yapmam bekleniyor. Durmadan rüyamda gördüğümü yapmam... kendimi öldürmem!"</p>

  <p>&nbsp;Hercule Poirot yavaşça başını salladı.</p>

  <p>&nbsp;"Bunun imkânsız olduğunu mu düşünüyorsunuz?"</p>

  <p>&nbsp;"İmkânsız mı?" Poirot başını salladı. "Bu benim pek kullanmak istemediğim bir sözcük."</p>

  <p>&nbsp;"Peki, sizce imkânsız mı?"</p>

  <p>&nbsp;"İmkânsız görünüyor."</p>

  <p>&nbsp;Benedict Farley mırıldandı.</p>

  <p>&nbsp;"Doktor da aynı şeyi söyledi..." Sonra sesi yine aynı kulak tırmalayan, tiz, tekdüze halini aldı, bağırdı. "Peki, ama o zaman neden hep bu rüyayı görüyorum? Neden? Neden?"</p>

  <p>&nbsp;Hercule Poirot başını salladı. Benedict Farley birden ekledi. "Meslek yaşamınızda hiç bu türden bir olaya rastlamadığınızdan gerçekten emin misiniz?"</p>

  <p>&nbsp;"Asla."</p>

  <p>&nbsp;"Benim de bilmek istediğim buydu."</p>

  <p>&nbsp;Poirot nazikçe boğazını temizledi.</p>

  <p>&nbsp;"Size bir şey sormama izin verir miydiniz?"</p>

  <p>&nbsp;"Ne? Ne? Ne isteseniz sorabilirsiniz?"</p>

  <p>&nbsp;"Sizi öldürmek isteyebileceğinden şüphelendiğiniz kim?"</p>

  <p>&nbsp;Farley birden sinirlendi.</p>

  <p>&nbsp;"Kimse. Hiç kimse."</p>

  <p>&nbsp;Poirot sorusunda ısrarcıydı.</p>

  <p>&nbsp;"Ama yine de böyle bir şey aklınıza geldi."</p>

  <p>&nbsp;"Yalnızca bilmek istedim... böyle bir şeyin mümkün olup olamayacağım."</p>

  <p>&nbsp;"Deneyimlerime dayanarak size yanıtım hayır olacak. Daha önce hiçbir şekilde hipnotize edilmiş miydiniz?"</p>

  <p>&nbsp;"Elbette ki hayır. Böyle bir saçmalığa fırsat verebileceğimi mi düşünüyorsunuz?"</p>

  <p>&nbsp;"O zaman bu varsayımınızın kesinlikle imkânsız olduğunu söyleyebilirim."</p>

  <p>&nbsp;"Peki ya bu rüya, anlamıyor musunuz, bu rüya da ne?"</p>

  <p>&nbsp;Poirot düşünceli bir halde, "Rüya konusuna gelince, bu gerçekten ilginç," diye mırıldandı. Bir an sustu ve sonra ekledi. "Bu dramın sahnelendiği ortamı görmek isterdim... masayı, saati ve tabancayı."</p>

  <p>&nbsp;"Elbette. Benimle yan odaya gelin."</p>

  <p>&nbsp;Yaşlı adam robdöşambrına daha sıkı sarılarak yavaşça koltuğunda doğruldu, ama sonra birden aklına bir şey gelmişçesine yeniden oturdu.</p>

  <p>&nbsp;"Hayır," dedi. "Göreceğiniz bir şey yok. Size anlatılabilecek her şeyi anlattım."</p>

  <p>&nbsp;"Ancak bir kez de kendi gözlerimle görmek..."</p>

  <p>&nbsp;"Buna gerek yok," dedi Farley öfkeyle. "Bana fikrinizi söylediniz. Bu kadarı yeterli! Tamam, bitti."</p>

  <p>&nbsp;Poirot omuzlarım silkti.</p>

  <p>&nbsp;"Nasıl isterseniz." Ayağa kalktı. "Çok üzgünüm Bay Farley, size yardımcı olamadım."</p>

  <p>&nbsp;Benedict Farley gözlerini onun arka tarafında bir şeye dikmişti.</p>

  <p>&nbsp;"Benim istediğim bir sürü hokus pokus oyunu değil," diye homurdandı. "Size gerçekleri anlattım... bu konuda yapabileceğiniz bir şey yok. Böylece konu kapanmıştır. Bana danışmanlık ücretinizi gönderebilirsiniz."</p>

  <p>&nbsp;"Bunu yapacağımdan emin olabilirsiniz," diyen dedektif hızlı adımlarla arkasındaki kapıya doğru ilerledi.</p>

  <p>&nbsp;"Bir dakika!" Milyoner arkasından sesleniyordu. "Mektup... onu geri istiyorum."</p>

  <p>&nbsp;"Sekreterinizin gönderdiği mektubu mu?"</p>

  <p>&nbsp;"Evet."</p>

  <p>&nbsp;Poirot'nun kaşları kalktı. Elini cebine attı, katlanmış kâğıdı çıkardı ve yaşlı adama uzattı. Adam kâğıda bakıp, başıyla onayladıktan sonra hemen yanındaki masaya bıraktı.</p>

  <p>&nbsp;Poirot yeniden kapıya doğru ilerledi. Çok şaşırmıştı. Biraz önce dinlediği öyküyle doluydu kafası. Yine de bu zihinsel karmaşanın içinde bir şeylerin yolunda olmadığı gibi huzursuz edici bir duygunun baskısını hissediyordu. Bu... bu her neyse kendisiyle ilgiliydi... Benedict Farley'le değil!</p>

  <p>&nbsp;Elini kapının tokmağına attığı anda bu aklına geldi. O, Hercule Poirot çok önemli bir yanlışlık yapmıştı. Bir kez daha odaya döndü.</p>

  <p>&nbsp;"Binlerce defa özür dilerim. Aklım öylesine sizin sorununuza takılmıştı, istemeden çok büyük bir aptallık yaptım. Size verdiğim mektup... maalesef elimi sol cebim yerine sağ cebime sokmuşum ve..."</p>

  <p>&nbsp;"Bu ne demek? Ne oluyor?"</p>

  <p>&nbsp;"Size biraz önce verdiğim mektupta... çamaşırhane gömlek yakalarıma yaptığı yanlış işlemden dolayı özür diliyordu." Poirot</p>

  <p>&nbsp;pişmanlıkla gülümsedi ve elini sol cebine attı. "İşte bu sizin mektubunuz."</p>

  <p>&nbsp;Benedict Farley kâğıdı homurdanarak hışımla aldı.</p>

  <p>&nbsp;"Lanet olsun, biraz daha dikkatli olamaz mısınız?"</p>

  <p>&nbsp;Poirot çamaşırhaneden gelen özür mektubunu aldı ve yeniden özür diledikten sonra odadan çıktı.</p>

  <p>&nbsp;Dışarıda kısa bir süre bekledi. Aslında burası oldukça geniş bir sahanlıktı. Tam karşısında eski büyük bir meşe bank önünde de bir masa vardı. Masanın üzerinde dergiler duruyordu. Ayrıca iki koltuk ve üzerinde çiçekler olan bir sehpa da vardı. Burası ona dişçisinin bekleme odasını anımsatıyordu.</p>

  <p>&nbsp;Uşak aşağıdaki antrede onu yolcu etmek için bekliyordu.</p>

  <p>&nbsp;"Sizin için bir taksi çağırmamı ister misiniz efendim?"</p>

  <p>&nbsp;"Hayır, teşekkürler, güzel bir gece. Yürüyeceğim."</p>

  <p>&nbsp;Hercule Poirot kaldırımda biraz durarak cadde boşalana kadar bekledi, sonra karşıya geçti.</p>

  <p>&nbsp;"Hayır," diye mırıldandı alnını kırıştırarak kendi kendine. "Bütün bunları anlayamıyorum. Hiçbir anlamı yok. Bunu kabul etmek benim için, Hercule Poirot olarak çok üzücü, ama kesinlikle şaşkına dönmüş olduğumu, çuvalladığımı itiraf etmeliyim."</p>

  <p>&nbsp;Bu, bir anlamda birinci perdeydi. İkinci perde bir hafta sonra sahnelendi. Ve sahne Dr. John Stillingfleet'ten gelen bir telefonla başladı.</p>

  <p>&nbsp;Doktorun söze girişi tıbbi adaba hiç de uygun değildi.</p>

  <p>&nbsp;"Sizsiniz değil mi Poirot, ihtiyar tilki? Stillingfleet karşınızda."</p>

  <p>&nbsp;"Evet dostum. Ne oldu?"</p>

  <p>&nbsp;"Sizi Northway Konağı'ndan arıyorum... Benedict Farley'in yanından."</p>

  <p>&nbsp;"Ah, evet!" Poirot'nun sesindeki ani merak hissediliyordu. "Kim dediniz... Bay Farley mi?"</p>

  <p>&nbsp;"Farley öldü. Bugün öğleden sonra kendini vurmuş."</p>

  <p>&nbsp;Kısa bir sessizliğin ardından Poirot sordu:</p>

  <p>&nbsp;"Evet?..."</p>

  <p>&nbsp;"Çok şaşırmamış gibi görünüyorsunuz. Bu konuda bildiğiniz bir şey var mı, ihtiyar tilki?"</p>

  <p>&nbsp;"Neden böyle bir şey olabileceğini düşündünüz ki?"</p>

  <p>&nbsp;"Şey, bunun kusursuz bir varsayım ya da telepati veya benzeri bir şey olduğu söylenebilir. Farley'in bir hafta kadar önce seninle buluşmak istediğine ilişkin bir not buldum."</p>

  <p>&nbsp;"Anlıyorum."</p>

  <p>&nbsp;"Burada çok anlayışlı, sakin bir müfettiş var... biliyorsun işte, kafasına kurşun sıkan milyonerlerden biriyse her olasılığı göz önünde bulundurmak gerekir. Acaba bu konuya bir şekilde ışık tutabilecek bilgiye sahip misiniz? Eğer öyleyse, acaba buraya gelebilir miydiniz?"</p>

  <p>&nbsp;"Hemen geliyorum."</p>

  <p>&nbsp;"Çok iyi, eski dostum! Tam bir çıkmazın dönüm noktasında yetişiyorsun yine... değil mi?"</p>

  <p>&nbsp;Poirot yeniden hemen yola çıkacağını belirtti.</p>

  <p>&nbsp;"Telefonda bu konuyu daha fazla konuşmak istemiyorum. Tamam mı? Görüşürüz."</p>

  <p>&nbsp;Yaklaşık yarım saat sonra Poirot, Northway Konağı&rsquo;nın arka tarafında, zemin katında, uzun geniş bir oda olan kütüphanede oturuyordu. Onunla birlikte odada beş kişi daha vardı: Müfettiş Barnett, Dr. Stillingfleet, müteveffanın dul eşi Bayan Farley, tek kızı Joanna Farley ve özel sekreteri Hugo Cornworthy.</p>

  <p>&nbsp;Müfettiş Barnett davranışlarıyla askeri andırıyordu. Profesyonel tavırlarıyla telefondaki konuşma şeklinden tamamen farklı olan Dr. Stillingfleet ise ince, uzun yüzlü, henüz otuzlu yaşlarında genç bir adamdı. Bayan Farley kocasına göre çok gençti. Koyu saçlı, güzel, alımlı bir bayandı. Sert ifadeli, toksözlü biriydi. Siyah gözlerinden düşünceleri asla belli olmuyordu. Kesinlikle kendinden emin, kararlı bir insan görünümündeydi. Joanna Farley'in saçları sarı, yüzüyse çilliydi. Gaga burnu ve çıkık alnını babasından almıştı. Gözleri zeki ve kurnaz bakışlıydı. Hugo Cornworthy yakışıklı genç bir adamdı, şık giyimliydi. Zeki ve becerikli biri gibi görünüyordu.</p>

  <p>&nbsp;Selamlaşma ve tanıştırmaların ardından Poirot kısa ve öz olarak orada bulunmasının amacını ve Benedict Farley'in kendisine anlattığı öyküyü açıkladı. Orada bulunanların ilgisini çektiği muhakkaktı.</p>

  <p>&nbsp;"Hayatım boyunca duyduğum en ilginç, en akıl almaz öykü!" dedi müfettiş. "Rüya, öyle mi? Bu konuda bir bilginiz var mıydı, Bayan Farley?"</p>

  <p>&nbsp;Kadın başını eğdi.</p>

  <p>&nbsp;"Kocam bahsetmişti. Bundan dolayı çok tedirgindi. Ben... ben, ona bunun hazımsızlıktan kaynaklanabileceğini söylemiştim... bakın, gerçekten çok tuhaf bir diyeti vardı... Dr. Stillingfleet'le görüşecekti."</p>

  <p>&nbsp;Genç adam başını salladı.</p>

  <p>&nbsp;"Bana danışmadı. Mösyö Poirot'nun sözlerinden anladığım kadarıyla Harley Sokağı'ndaki uzmanlara başvurmayı yeğlemiş."</p>

  <p>&nbsp;Poirot, "Bu konuda sizin fikrinizi almak isterdim," diyerek söze karıştı. "Bay Farley, bana üç doktora danıştığını söylemişti. Onların varsayımları konusunda siz ne düşünüyorsunuz?"</p>

  <p>&nbsp;Stillingfleet kaşlarını çatarak düşündü.</p>

  <p>&nbsp;"Söylemek çok zor. Size anlattıklarının tam olarak kendisine söylenen olmayabileceği olasılığını da dikkate almanız gerekir. Ne de olsa bunlar meslekten olmayan birinin ifadeleriydi."</p>

  <p>&nbsp;"Yani sizce anlatım şekli yanlış olabilir mi?"</p>

  <p>&nbsp;"Tam olarak değil. Demek istediğim doktorların kendisine teknik terimlerle ifade ettikleri bir duruma kendi yorumunu katarak size iletmiş olabileceği."</p>

  <p>&nbsp;"Yani bana ilettiği tam olarak doktorların ona söyledikleri değil miydi?"</p>

  <p>&nbsp;"Öyle görünüyor. Bence biraz değiştirip, yorum katmış, ne demek istediğimi anlıyorsunuz değil mi?"</p>

  <p>&nbsp;Poirot düşünceli bir halde başını salladı.</p>

  <p>&nbsp;"Hangi doktorlara danıştığını biliyor musunuz?"</p>

  <p>&nbsp;Bayan Farley başını salladı, Joanna ise yanıt vermeyi yeğledi.</p>

  <p>&nbsp;"Bizim onun doktora gittiği konusunda bile bilgimiz yoktu."</p>

  <p>&nbsp;Poirot, "Babanız size bu rüyasından bahsetmiş miydi?" diye sordu.</p>

  <p>&nbsp;Kız başını salladı.</p>

  <p>&nbsp;"Ya size Bay Cornworthy?"</p>

  <p>&nbsp;"Hayır, bana da hiçbir şey söylemedi. Gerçi size gönderilmek üzere o mektubu bana yazdırdı, ama sizinle hangi konuda konuşmak istediğinden hiç bahsetmedi. Bunun işlerdeki bir sorunla ilgili olabileceğini düşünmüştüm."</p>

  <p>&nbsp;Poirot sordu. "Neyse, şimdi artık asıl konuya, Bay Farley'in ölümüne ilişkin gerçeklere gelelim."</p>

  <p>&nbsp;Müfettiş Barnett, Bayan Farley ve Dr. Stillingfleet'i davetkâr bakışlarla süzdükten sonra konuşmacı görevini kendisi üstlendi.</p>

  <p>&nbsp;"Bay Farley her gün öğleden sonra aşağıda, birinci kattaki odasında çalışmak gibi bir alışkanlığı vardı. Anladığım kadarıyla yakın bir zamanda bir şirketler arası büyük bir birleşme söz konusuydu..."</p>

  <p>&nbsp;Hugo Cornworthy'ye baktı. Genç adam, "Birleşik Otobüs Firması," diye mırıldandı.</p>

  <p>&nbsp;"Bu anlamda," diye ekledi Müfettiş Barnett. "Bay Farley basından iki muhabirle röportaj vermek üzere anlaşmış. Bu gibi şeyleri çok ender yaparmış... anladığım kadarıyla basının karşısına son kez beş yıl önce çıkmış. Biri Associated Newsgroups, diğeriyse Amalgamated Press-sheets'den olan iki muhabirin anlattığına göre randevularına tam olarak üçü çeyrek geçe gelmişler. Birinci katta Bay Farley'in kapısının önünde beklemişler... Burası zaten Bay Farley ile iş randevusu olan kişilerin beklemesi için düşünülmüş bir yer. Üçü yirmi geçe elinde önemli belgelerle Birleşik Otobüs Firması'ndan bir kurye gelmiş. Kendisi doğruca belgeleri vermek için Bay Farley'in çalıştığı odaya alınmış. Bay Farley, ona kapıya kadar eşlik etmiş ve kapıda durarak basından gelen iki muhabire seslenmiş:</p>

  <p>&nbsp;"Sizi beklettiğim için çok üzgünüm beyler, ama hemen çözümlemem gereken çok önemli bir iş var. Elimden geldiğince çabuk bitirmeye çalışacağım."</p>

  <p>&nbsp;"Bay Adams ve Bay Stoddart adındaki iki muhabir Bay Farley'e acele etmemesini, beklemelerinde bir sakınca olmadığını belirtmişler. Sonra odasına dönmüş, kapıyı kapamış... ve bir daha da gören olmamış."</p>

  <p>&nbsp;"Devam edin," dedi Poirot.</p>

  <p>&nbsp;"Daha sonra," diye anlatmaya devam etti müfettiş. "Saat dördü biraz geçe Bay Cornworthy, Bay Farley'in hemen bitişiğindeki odasından çıkmış ve iki muhabirin halen beklemekte olduklarını görünce çok şaşırmış. Elinde Bay Farley'e imzalatması gereken birkaç mektup varmış, ayrıca iki muhabirin beklemekte olduklarını ona anımsatmanın da yararı olacağını düşünmüş. Doğruca Bay Farley'in odasına girmiş. İlk bakışta Bay Farley'i göremeyince çok şaşırmış ve odanın boş olduğunu düşünmüş. Sonra masanın arka kısmından dışa taşan bir ayakkabı dikkatini çekmiş... bu arada masa tam olarak pencerenin önündeydi. Hemen masanın arka tarafına geçmiş ve orada Bay Farley'in cansız vücudunu ve yanı başında da tabancayı görmüş."</p>

  <p>&nbsp;"Bay Cornworthy hemen odadan dışarı çıkmış, uşağa, Dr. Stillingfleet'e telefon etmesi talimatını vermiş. Doktorun önerisiyle de polisi aramış."</p>

  <p>&nbsp;"Kimse silah sesini duymamış mı?" diye sordu Poirot.</p>

  <p>&nbsp;"Hayır. Trafik burada oldukça gürültülü, ayrıca merdiven sahanlığındaki pencere de açıkmış. Zaten kamyon homurtuları ve korna sesleri arasında duyulması sürpriz olurdu."</p>

  <p>&nbsp;Poirot düşünceli bir şekilde başını salladı.</p>

  <p>&nbsp;"Ne zaman ölmüş olduğu düşünülüyor?" diye sordu.</p>

  <p>&nbsp;Stillingfleet yanıtladı. "Buraya gelir gelmez cesedi muayene ettim... o sırada saat tam olarak dört otuz ikiydi. Bay Farley öleli en az bir saat olmuştu."</p>

  <p>&nbsp;Poirot'nun yüz ifadesi son derece sıkıntılıydı.</p>

  <p>&nbsp;"O zaman ölümün tam olarak bana sözünü ettiği zamanda gerçekleşmiş olması mümkün... yani üçü yirmi sekiz geçe."</p>

  <p>&nbsp;Stillingfleet, "Kesinlikle," dedi.</p>

  <p>&nbsp;"Tabancada parmak izi var mıydı?"</p>

  <p>&nbsp;"Evet, kendi izleri."</p>

  <p>&nbsp;"Peki ya tabanca?"</p>

  <p>&nbsp;Müfettiş yeniden söze girdi. "Tabanca size de bahsettiği gibi masasının sağ tarafında ikinci çekmecedeki tabancaydı. Bayan Farley onun aynı tabanca olduğunu doğruladı. Bunun dışında, sizin de bildiğiniz gibi odanın yalnızca bir tek çıkış kapısı var, o da merdiven sahanlığına açılan kapı. İki muhabir kapının tam karşısında oturuyorlarmış ve Bay Farley'in kendileriyle konuştuğu anla Bay Cornworthy'nin içeri girdiği an arasında odaya hiç kimsenin girip çıkmadığına yemin ediyorlar."</p>

  <p>&nbsp;"Öyleyse her şey Bay Farley'in intihar ettiğini gösteriyor."</p>

  <p>&nbsp;Müfettiş Barnett hafifçe gülümsedi.</p>

  <p>&nbsp;"Bir tek şey dışında?"</p>

  <p>&nbsp;"Ne gibi?"</p>

  <p>&nbsp;"Size yazılan mektup."</p>

  <p>&nbsp;Poirot da gülümsedi.</p>

  <p>&nbsp;"Anlıyorum... Poirot'nun karıştığı her olayda bir cinayet şüphesi olabilir."</p>

  <p>&nbsp;"Haklısınız," dedi müfettiş kayıtsız bir tavırla. "Ancak siz de durumu açıkladığınıza göre..."</p>

  <p>&nbsp;"Bir dakika," diyen Poirot müfettişin sözünü keserek Bayan Farley'e döndü. "Kocanız hiç hipnotize edilmiş miydi?"</p>

  <p>&nbsp;"Hayır."</p>

  <p>&nbsp;"Peki, hipnotizma konusu üzerinde hiç çalışmış mıydı? Bu konuyla hiç ilgilenmiş miydi?"</p>

  <p>&nbsp;Bayan Farley başını salladı.</p>

  <p>&nbsp;"Sanmıyorum."</p>

  <p>&nbsp;Ama sonra birden kontrolü kaybolan Bayan Farley bağırdı. "Bu berbat kâbus! O uğursuz rüya! Her gece aynı düşü görmesi... tekrar tekrar, her gece... ve sonra... ister istemez düşünmeye başladı... ölümle lanetlendiğini... ölümün onu çağırdığını!"</p>

  <p>&nbsp;Poirot, Benedict Farley'in, "Gerçek yaşamda yapmak istediğimi yapmaya kışkırtılıyorum. Yaşamıma son vermeye," dediğini anımsadı.</p>

  <p>&nbsp;"Hiç daha önce kendi yaşamına son verme girişiminde bulunabileceği aklınıza gelmiş miydi?"</p>

  <p>&nbsp;"Hayır... asla... gerçi bazen çok tuhaflaşırdı ama..."</p>

  <p>&nbsp;Joanna Farley açıkça ve hiddetli bir şekilde bu konuşmayı yarıda kesti.</p>

  <p>&nbsp;"Babam asla intihar edebilecek bir insan değildi. Kendisine çok çok fazla özen gösterirdi."</p>

  <p>&nbsp;Dr. Stillingfleet söze karıştı. "Miss Farley, biliyor musunuz ki aslında intihar eden kişiler genellikle sürekli intihar edecekleri tehdidinde bulunanlar değildirler. Bu nedenle de genelde intiharlar dışarıdan imkânsız gibi görünürler."</p>

  <p>&nbsp;Poirot ayağa kalktı.</p>

  <p>&nbsp;"Bu trajedinin sahnelendiği, olay yerini görmeme izin var mı?"</p>

  <p>&nbsp;"Elbette. Dr. Stillingfleet..."</p>

  <p>&nbsp;"Doktor, Poirot ile birlikte merdivenlerden yukarı çıktı.</p>

  <p>&nbsp;Benedict Farley'in odası; hemen bitişiğindeki sekreter odasından oldukça büyüktü. Büyük deri berjer koltuklar, kalın tüylü bir halı ve son derece görkemli bir yazı masasıyla gerçekten çok lüks döşenmişti.</p>

  <p>&nbsp;Poirot masanın arka kısmına geçti. Burada pencerenin hemen önündeki halının üzerinde koyu renkli bir leke vardı. Bu arada zihninde milyonerin sözcükleri yankılanıyordu:</p>

  <p>&nbsp;"Üçü yirmi sekiz geçe yazı masamın sağ tarafındaki ikinci çekmeceyi açıyorum, orada sakladığım tabancayı alıyorum, dolduruyorum. Pencereye doğru yürüyorum. Ve sonra... sonra kendimi vuruyorum."</p>

  <p>&nbsp;Yavaşça başını salladı. Sonra sordu:</p>

  <p>&nbsp;"Pencere şimdiki gibi açık mıydı?"</p>

  <p>&nbsp;"Evet. Ama birinin içeri bu yoldan girmiş olması imkânsız."</p>

  <p>&nbsp;Poirot başını pencereden dışarı çıkardı. Ne pencere eşiği, ne siperlik, ne korkuluk, ne de boru vardı. Bir kedi bile bu yolla içeri giremez. Tam karşıda ise fabrikanın kör duvarı vardı, penceresi olmayan koca bir duvar.</p>

  <p>&nbsp;"Böylesine zengin bir adamın," dedi Stillingfleet. "Çalışma odası olarak burayı seçmesi çok ilginç, bu manzara. Sanki hapishane duvarına bakıyor."</p>

  <p>&nbsp;"Evet," dedi Poirot. Başını içeri çekip, tam karşıdaki yekpare tuğla duvara baktı. "Bence," dedi. "Bence bu duvar çok önemli!"</p>

  <p>&nbsp;Stillingfleet, onu şüpheyle süzdü.</p>

  <p>&nbsp;"Yani... psikolojik olarak mı demek istiyorsunuz?"</p>

  <p>&nbsp;Poirot masaya doğru gitti. Kayıtsızca ya da öyle görünerek, masanın üzerinde duran makas biçimindeki küçük maşayı aldı. Sonra saplarına bastırarak, maşanın bacaklarını sonuna kadar açtı.</p>

  <p>&nbsp;Poirot ileride yerde duran yanmış kibrit parçasını dikkatlice alıp çöp kutusuna attı.</p>

  <p>&nbsp;''Eğer bunlarla oynamanız bittiyse..." dedi Stillingfleet sinirli bir şekilde.</p>

  <p>&nbsp;Hercule Poirot mırıldandı. "Dâhiyane bir buluş!" Ve maşayı özenle yazı masasının üstüne bıraktı. Ardından da sordu. "Bayan Farley ve Miss Farley... olay olduğu sırada neredeymişler?"</p>

  <p>&nbsp;"Bayan Farley bir üst kattaki odasında dinleniyormuş. Miss Farley ise çatı katındaki stüdyosunda resim yapıyormuş."</p>

  <p>&nbsp;Hercule Poirot bir iki dakika kadar parmaklarıyla masayı tıklattı.</p>

  <p>&nbsp;Neden sonra, "Miss Farley'le görüşmek isterdim. Acaba bir iki dakika için buraya gelebilir miydi?" diye sordu.</p>

  <p>&nbsp;"Eğer siz istiyorsanız..."</p>

  <p>&nbsp;Stillingfleet, onu kısaca şüpheyle süzdükten sonra odadan çıktı. Bir iki dakika sonra kapı açılarak, Joanna Farley içeri girdi.</p>

  <p>&nbsp;"Size birkaç soru sormamda umarım bir sakınca yoktur, matmazel?"</p>

  <p>&nbsp;Kız, onun bakışlarına soğuk bakışlarla karşılık verdi.</p>

  <p>&nbsp;"İstediğinizi sorabilirsiniz."</p>

  <p>&nbsp;"Babanızın yazı masasının çekmecesinde bir silah bulundurduğunu biliyor muydunuz?"</p>

  <p>&nbsp;"Hayır."</p>

  <p>&nbsp;"Siz ve anneniz... daha doğru bir söyleyişle üvey anneniz... bu doğru değil mi?"</p>

  <p>&nbsp;"Evet, Louise, babamın ikinci eşi. Benden yalnızca sekiz yaş büyük. Sormak istediğiniz nedir?"</p>

  <p>&nbsp;"Siz ve o, geçen hafta perşembe günü neredeydiniz? Daha doğrusu perşembe akşamı?"</p>

  <p>&nbsp;Kız kısa bir süre düşündü.</p>

  <p>&nbsp;"Perşembe mi? Bir düşüneyim. Ah evet, tiyatrodaydık. Little Dog Laughed <span class="t6">(Küçük Köpek Güldü)</span> isimli oyunu seyretmeye gitmiştik."</p>

  <p>&nbsp;"Babanız size katılmak istemedi mi?"</p>

  <p>&nbsp;"O asla tiyatroya gitmezdi."</p>

  <p>&nbsp;"Peki, akşamları genellikle ne yapardı?"</p>

  <p>&nbsp;"Burada oturur okurdu."</p>

  <p>&nbsp;"Pek sosyal bir adam değil miydi?"</p>

  <p>&nbsp;Kız gözlerini Poirot'ya dikti.</p>

  <p>&nbsp;"Babam," dedi. "Tuhaf, sıkıcı, kaba bir insandı. Onun yakınında yaşayan hiç kimse ondan hoşlanmazdı."</p>

  <p>&nbsp;"Matmazel, bu çok açık yürekli bir ifade."</p>

  <p>&nbsp;"Size zaman kazandırıyorum, Mösyö Poirot. Nereye varmak istediğinizin farkındayım. Üvey annem babamla parası için evlendi. Başka bir ev açacak param olmadığı için zorunlu olarak burada yaşıyorum. Evlenmek istediğim biri var... yoksul bir genç; babam, onun işini kaybetmesine neden oldu. Bakın, o hep benim zengin biriyle evlenmemi istiyordu... onun vârisi olduğum düşünülürse bu aslında zor da değildi."</p>

  <p>&nbsp;"Babanızın serveti size mi kalacak?"</p>

  <p>&nbsp;"Evet. Tabii üvey annem Louise'e vergiler filan dışında net çeyrek milyon dolar ve birtakım hisse senetleri filan bıraktı, ama asıl servetin varisi benim." Birden gülümsedi. "Gördüğünüz gibi Mösyö Poirot, babamın ölümünü istemek için çok nedenim var."</p>

  <p>&nbsp;"Görüyorum ki matmazel siz de en az babanız kadar zekisiniz."</p>

  <p>&nbsp;"Babam akıllıydı..." dedi düşünceli bir halde. "İnsan bunu hissederdi... güçlü olduğunu... lider olduğunu... yönetebildiğini, ama bütün bunlar onu hırçınlaştırdı... katılaştırdı... insanlığı kalmadı..."</p>

  <p>&nbsp;Hercule Poirot yumuşak bir sesle, "Grand Dieu," dedi. "Ben ne büyük bir aptalmışım..."</p>

  <p>&nbsp;Joanna Farley kapıya yöneldi.</p>

  <p>&nbsp;"Başka bir şey var mıydı?"</p>

  <p>&nbsp;"İki küçük soru yalnızca. Bu maşa..." Masanın üstündeki maşayı aldı. "Hep burada mı dururdu?"</p>

  <p>&nbsp;"Evet. Babam, onu yerdeki bazı şeyleri kaldırmak için kullanırdı. Eğilmekten hiç hoşlanmazdı da."</p>

  <p>&nbsp;"Bir soru daha. Babanızın gözleri sağlıklı mıydı? İyi görür müydü?"</p>

  <p>&nbsp;"Ah... gözleri neredeyse kör denecek kadar bozuktu... gözlükleri olmadan yani. Çocukluğundan beri gözleri bozukmuş."</p>

  <p>&nbsp;"Peki ya gözlükle?"</p>

  <p>&nbsp;"Tabii ki çok iyi görüyordu."</p>

  <p>&nbsp;"Gazete ve küçük yazıları okuyabiliyor muydu?"</p>

  <p>&nbsp;"Ah evet."</p>

  <p>&nbsp;"Hepsi bu kadar matmazel."</p>

  <p>&nbsp;Kız odadan çıktı.</p>

  <p>&nbsp;Poirot mırıldandı. "Ne kadar aptalım. Bunca zaman tam burnumun dibindeydi. Ama nedense insan ağaçlara bakınca ormanı göremiyor. O kadar yakınımdaymış ki göremedim."</p>

  <p>&nbsp;Bir kez daha pencereden dışarı sarktı. Aşağıda, ev ile fabrika arasındaki dar, karanlık yolda küçük, karanlık bir nesne gördü. Hercule Poirot kendinden memnun bir ifadeyle başını salladı ve yeniden merdivenlerden aşağı indi. Diğerleri hâlâ kütüphanede oturuyorlardı. Poirot, sekretere dönerek, "Bay Cornworthy, Bay Farley'in beni buraya çağırmasıyla ilgili bütün ayrıntıları öğrenmek istiyorum. Örneğin, Bay Farley bu mektubu ne zaman yazdırmıştı?"</p>

  <p>&nbsp;"Çarşamba öğleden sonra... anımsayabildiğim kadarıyla beş buçuk sularında."</p>

  <p>&nbsp;"Gönderilmesine ilişkin özel bir talimatı var mıydı?"</p>

  <p>&nbsp;"Kendi ellerimle postaya vermemi istedi."</p>

  <p>&nbsp;"Peki, bunu yaptınız mı?"</p>

  <p>&nbsp;"Evet."</p>

  <p>&nbsp;"Benim karşılanmamla ilgili özel bir talimat verdi mi uşağa?"</p>

  <p>&nbsp;"Evet. Benden Holmes'e (Holmes uşağın adıydı) dokuz buçukta bir beyefendinin bizi ziyaret edeceğini söylememi istedi. Ondan konuğun adını sormasını ve davet mektubunu talep etmesini istedi."</p>

  <p>&nbsp;"Oldukça ilginç önlemler, sizce de öyle değil mi?"</p>

  <p>&nbsp;Cornworthy omuz silkti.</p>

  <p>&nbsp;"Bay Farley," dedi dikkatlice. "Zaten tuhaf bir insandı."</p>

  <p>&nbsp;"Başka bir talimatı oldu mu?"</p>

  <p>&nbsp;"Evet. Benden o akşam izin yapmamı istedi."</p>

  <p>&nbsp;"Yaptınız mı?"</p>

  <p>&nbsp;"Evet. Yemekten hemen sonra sinemaya gittim."</p>

  <p>&nbsp;"Ne zaman döndünüz?"</p>

  <p>&nbsp;"On biri çeyrek geçe döndüm."</p>

  <p>&nbsp;"O akşam Bay Farley'i tekrar gördünüz mü?"</p>

  <p>&nbsp;"Hayır."</p>

  <p>&nbsp;"Peki, ertesi sabah bu konuda bir şey söyledi mi?"</p>

  <p>&nbsp;"Hayır."</p>

  <p>&nbsp;Poirot kısa bir aranın ardından ekledi. "O akşam buraya geldiğimde Bay Farley'in özel çalışma odasına alınmamıştım."</p>

  <p>&nbsp;"Evet. Benden Holmes'e sizi benim çalışma odama almasını söylememi istemişti."</p>

  <p>&nbsp;"Peki, bunun nedeni neydi? Bunu biliyor musunuz?"</p>

  <p>&nbsp;Cornworthy başını salladı.</p>

  <p>&nbsp;"Bay Farley'in emirlerini asla sorgulamazdım," dedi ciddi, sert bir tonda. "Eğer bunu yapsaydım çok ters karşılayabilirdi."</p>

  <p>&nbsp;"Misafirlerini genellikle kendi odasında mı kabul ederdi?"</p>

  <p>&nbsp;"Genellikle, ama her zaman değil. Bazen benim odamda da görüştüğü olurdu."</p>

  <p>&nbsp;"Peki, bunun belirli bir nedeni var mıydı?"</p>

  <p>&nbsp;Hugo Cornworthy düşündü.</p>

  <p>&nbsp;"Hayır... bildiğim kadarıyla yoktu... hiç bunu düşünmemiştim."</p>

  <p>&nbsp;Poirot, Bayan Farley'e dönerek sordu. "Uşağı çağırmak için zili çalmama izin verir miydiniz?"</p>

  <p>&nbsp;"Elbette, Mösyö Poirot."</p>

  <p>&nbsp;Uşak zil sesine hemen ve nezaketle yanıt verdi.</p>

  <p>&nbsp;"Zili siz mi çaldınız, madam?"</p>

  <p>&nbsp;Bayan Farley bir el hareketiyle Poirot'yu işaret etti. Uşak hemen dönüp, nazikçe sordu.</p>

  <p>&nbsp;"Buyurun efendim?"</p>

  <p>&nbsp;"Benim buraya geldiğim perşembe akşamı için size verilen talimatlar nelerdi, Holmes?"</p>

  <p>&nbsp;Holmes hafifçe boğazını temizledikten sonra açıkladı:</p>

  <p>&nbsp;"Bay Cornworthy akşam yemeğinden sonra bana saat dokuz buçuk sularında Bay Hercule Poirot adında bir misafirimiz olacağını belirtti. Söz konusu misafirin adını sormam ve bu bilgiyi göstereceği mektupla teyit etmem gerekiyordu. Sonra da misafiri Bay Cornworthy'nin odasına alacaktım."</p>

  <p>&nbsp;"Peki, kapıyı tıklatmanız talimatı da verildi mi?"</p>

  <p>&nbsp;Uşağın yüzünde anlık bir hoşnutsuzluk ifadesi belirip, kayboldu.</p>

  <p>&nbsp;"Bu Bay Farley'in talimatıydı. Her zaman, bir konuk götürdüğümde kapıyı tıklatmamı isterdi... tabii işle ilgili konuklarda."</p>

  <p>&nbsp;"Demek öyle. Bu konu çok kafamı kurcalamıştı da. Peki, benimle ilgili olarak aldığınız başka bir talimat var mıydı?"</p>

  <p>&nbsp;"Hayır efendim. Bay Cornworthy, bana bu talimatları ilettikten hemen sonra evden ayrıldı."</p>

  <p>&nbsp;"O sırada saat yaklaşık olarak kaçtı?"</p>

  <p>&nbsp;"Dokuza on vardı, efendim."</p>

  <p>&nbsp;"Bay Farley'i o saatten sonra gördünüz mü?"</p>

  <p>&nbsp;"Evet efendim. Saat dokuzda her zamanki gibi bir fincan sıcak suyunu götürdüm."</p>

  <p>&nbsp;"O sırada kendi odasında mıydı yoksa Bay Cornworthy'nin odasında mı?"</p>

  <p>&nbsp;"Kendi odasındaydı efendim."</p>

  <p>&nbsp;"Odada dikkatinizi çeken bir değişiklik var mıydı?"</p>

  <p>&nbsp;"Değişiklik mi? Hayır efendim."</p>

  <p>&nbsp;"O sırada Bayan Farley ve Miss Farley neredeydiler?"</p>

  <p>&nbsp;"Tiyatroya gitmişlerdi efendim."</p>

  <p>&nbsp;"Teşekkür ederim Holmes, hepsi bu kadardı."</p>

  <p>&nbsp;Holmes hafifçe reverans yaparak odadan çıktı. Poirot, milyonerin dul eşine döndü.</p>

  <p>&nbsp;"Bir sorum daha olacak Bayan Farley. Eşinizin gözleriyle ilgili bir sorunu var mıydı?"</p>

  <p>&nbsp;"Evet, gözlüksüz görmekte zorlanıyordu."</p>

  <p>&nbsp;"Miyop muydu?"</p>

  <p>&nbsp;"Ah evet, gözlükleri olmasa tamamen çaresiz kalırdı."</p>

  <p>&nbsp;"Çok sayıda gözlüğü var mıydı?"</p>

  <p>&nbsp;"Evet."</p>

  <p>&nbsp;"Ah," diyen Poirot arkasına yaslandı. "Sanırım bu olayı açıklıyor..."</p>

  <p>&nbsp;Odada bir an sessizlik oldu. Herkes koltuğunda kendini beğenmiş bir şekilde oturmuş, bıyığını buran küçük adama bakıyordu. Müfettişin yüz ifadesine şaşkınlık hâkimdi, Dr. Stillingfleet kaşlarını çatmış düşünüyordu, Cornworthy, Poirot'yu anlamsız bakışlarla süzüyordu. Bayan Farley şaşkınlık içinde etrafa bakıyor, Miss Joanna Farley'in gözlerinden ise merak fışkırıyordu.</p>

  <p>&nbsp;Sessizliği bozan Bayan Farley oldu.</p>

  <p>&nbsp;"Sizi anlayamıyorum, Mösyö Poirot," dedi. Sesi oldukça tersti. "Düş..."</p>

  <p>&nbsp;"Evet," dedi Poirot. "Bu düş çok önemliydi."</p>

  <p>&nbsp;Bayan Farley irkildi.</p>

  <p>&nbsp;"Şimdiye dek hiç doğaüstü şeylere inanmamıştım... ama şimdi... her gece, tekrar tekrar olanların aynen tekrarlandığı bir düş görmek..."</p>

  <p>&nbsp;"Bu olağanüstü bir durum," dedi Stillingfleet. "Sıra dışı! Eğer bize bunu anlatan sizin gibi sözüne güvenilir biri olmasaydı Mösyö Poirot ve eğer siz bunu ilk ağızdan dinlememiş olsaydınız..." Derin bir soluk alıp, heyecanını bastırdı ve yeniden mesleğine yakışır bir soğukkanlılıkla ekledi. "Çok özür dilerim Bayan Farley. Eğer bu öyküyü anlatan Bay Farley'in kendisi olmasaydı..."</p>

  <p>&nbsp;"Kesinlikle," dedi Poirot. Yarı kapalı gözleri birden açılmıştı. Yemyeşil parlıyorlardı. "Eğer Benedict Farley, bana anlatmamış olsaydı..."</p>

  <p>&nbsp;Bir an susarak, boş bakışlarla kendisini süzenlere baktı.</p>

  <p>&nbsp;"Biliyor musunuz, o akşam kendi kendime bir türlü açıklayamadığım bazı şeyler vardı. Birincisi benden neden ısrarla mektubu yanımda getirmem istenmişti?"</p>

  <p>&nbsp;"Kimlik belirlemek için," diye belirtti Cornworthy.</p>

  <p>&nbsp;"Hayır, hayır sevgili genç adam. Özellikle de böyle düşününce bu çok anlamsız. Bunun çok daha önemli bir nedeni olmalıydı. Çünkü Bay Farley'in isteği yalnızca geldiğimde bu mektubu göstermem değildi, buradan ayrılırken de özellikle burada bırakmamı istedi. Ama her nedense onu imha da etmedi. Bugün öğleden sonra kâğıtlarının arasında bulundu. Peki, ama mektubu neden saklamıştı?"</p>

  <p>&nbsp;Joanna Farley söze karıştı. "Eğer başına bir şey gelirse bu tuhaf düşle ilgili gerçeklerin bilinmesini istiyordu."</p>

  <p>&nbsp;Poirot takdirle başını salladı.</p>

  <p>&nbsp;"Çok zekisiniz matmazel. Öyle olmalı... mektubumu saklamasının tek nedeni... ancak bu olabilir! Bay Farley öldüğü takdirde bu tuhaf düş öyküsü ortaya çıkmalıydı. Düş çok önemliydi. Bu düş matmazel, anahtar oydu!"</p>

  <p>&nbsp;Poirot, "Şimdi de ikinci önemli noktaya gelelim," diyerek konuşmaya devam etti. "Bu öyküyü dinledikten hemen sonra Bay Farley'den bana söz konusu masa ve tabancayı göstermesini istedim. Bunu yapacakmış gibi yerinden doğruldu, ama sonra birden vazgeçip oturdu, yapmayı reddetti. Neden bu isteğimi geri çevirmiş olabilir?"</p>

  <p>&nbsp;Bu kez kimsenin verecek yanıtı yoktu.</p>

  <p>&nbsp;"Aynı soruyu bir kez de farklı olarak sormak istiyorum. Bitişik odada Bay Farley'in benim görmemi istemediği ne olabilirdi!"</p>

  <p>&nbsp;Hâlâ sessizlik hâkimdi.</p>

  <p>&nbsp;"Evet," dedi Poirot. "Bu yanıtlanması oldukça güç bir soru. Ama yine de bir nedeni olmalı... Bay Farley'in beni sekreterinin odasında kabul etmesinin ve kendi odasına götürmeyi açıktan açığa reddetmesinin bir nedeni olmalıydı. O odada benim görmemi göze alamayacağı bir şey olmalıydı."</p>

  <p>&nbsp;"Evet, şimdi de o akşamki üçüncü tuhaf, kendime açıklamakta zorlandığım olaya gelelim. Bay Farley benden, yanından ayrılacağım sırada bana gönderilen mektubu iade etmemi istedi. Ona yanlışlıkla çamaşırhanemin bana gönderdiği bir özür mektubunu verdim. Mektuba bakıp yanına bıraktı. Tam evden çıkmadan önce yaptığım hatanın farkına vardım ve... hatamı düzelttim. Ardından da evden ayrıldım... itiraf etmeliyim ki... gerçekten afallamıştım. Bütün bu olanlar... özellikle de bu son durum... bana çok tuhaf gelmişti."</p>

  <p>&nbsp;Etrafındakileri teker teker süzdü.</p>

  <p>&nbsp;"Anlamadınız mı?"</p>

  <p>&nbsp;Stillingfleet, "Çamaşırhanenin bu konuyla ne ilgisi olduğunu gerçekten de anlayamadım, Mösyö Poirot," dedi.</p>

  <p>&nbsp;"Çamaşırhane çok önemliydi," dedi Poirot. "Orada sürekli gömleklerimin yakasını mahveden çamaşırcı kadın belki de ilk kez işe yarar bir şey yaptı. Hiç şüphesiz sizler de durumu anlıyorsunuz...her şey apaçık ortada. Bay Farley geri verdiğim mektuba baktı... bir bakış bile onun bunun yanlış mektup olduğunu anlamasına yeterli olmalıydı... ama fark etmedi. Neden? Çünkü iyi göremiyordu.</p>

  <p>&nbsp;Müfettiş Barnett ilgiyle sordu. "Gözlüğü yok muydu?"</p>

  <p>&nbsp;Hercule Poirot gülümsedi. "Evet," dedi. "Gözlüğü takılıydı. Zaten olayı böylesine ilginç duruma getiren de bu!"</p>

  <p>&nbsp;Öne doğru eğildi.</p>

  <p>&nbsp;"Bay Farley'in düşü çok önemliydi. Bakın, o düşünde intihar ettiğini görüyordu. Ve bir süre sonra da gerçekten intihar etti. Odasında yalnızdı, yanı başında bulundu tabancası ve bu süre içinde odaya girip çıkan da olmadı. Peki, bu ne anlama geliyor? Bunun tek anlamı ölümünün intihar olduğu. Bu durumda tek mantıklı açıklama da bu."</p>

  <p>&nbsp;Stillingfleet, "Evet," dedi.</p>

  <p>&nbsp;Hercule Poirot başını salladı.</p>

  <p>&nbsp;"Tam aksine. Bu bir cinayetti. İlginç, çok zekice planlanmış ve soğukkanlılıkla gerçekleştirilmiş bir cinayet!"</p>

  <p>&nbsp;Yeniden öne doğru eğildi. Parmaklarıyla masaya vuruyor, gözleri yemyeşil parlıyordu.</p>

  <p>&nbsp;"Bay Farley o akşam odasına girmeme neden izin vermedi? Orada görmemi istemeyeceği ne olabilirdi? Bence dostlar, orada olan... Benedict Farley'in kendisiydi."</p>

  <p>&nbsp;Karşısında boş gözlerle şaşkınlık içinde kendisini süzenlere gülümsedi.</p>

  <p>&nbsp;"Evet, evet, söylediklerim asla saçma değil. Kendisiyle konuştuğum Bay Farley, neden iki mektup arasındaki farkı hemen anlayamamıştı? Çünkü mes amis, o görme kusuru olmayan, sağlıklı</p>

  <p>&nbsp;büyük numaralı gözlük takma durumunda kalmış biriydi. Normal bir insana büyük numaralı bir gözlük takarsanız körden farksız olur. Öyle değil mi, doktor?"</p>

  <p>&nbsp;Stillingfleet mırıldandı. "Evet öyle... elbette."</p>

  <p>&nbsp;"Nedense Bay Farley ile konuşurken hep karşımda bir şarlatan, rol yapan bir aktör, bir sahtekâr olduğu hissine kapılmıştım. Önce sahneye bir göz atalım... yarı karanlık oda, koltukta oturan kişiyi gölgeleyen, doğruca gelen konuğa yöneltilmiş yeşil abajurlu parlak masa lambası. Bu durumda görebildiğim neydi... ünlü yamalı robdöşambr, gaga burun (makyözlerin kullandığı burun macunuyla yapılmış) bir tutam beyaz saç, gözleri kapatan kalın, mercekten farksız gözlükler. Peki, Bay Farley'in bu düşü gördüğünün kanıtı neydi? Yalnızca bana anlatılan öykü ve Bayan Farley'in tanıklığı. Peki, Benedict Farley'in çalışma masasının çekmecesinde tabanca bulundurduğunun kanıtı var mıydı? Yine bana anlatılan öykü ve Bayan Farley'in tanıklığı. Bu sahtekârlığı iki kişi birlikte planladılar... Bayan Farley ve Hugo Cornworthy. Cornworthy, bana mektubu yazdı, uşağa talimatları verdi, görünüşte sinemaya gitmek için evden ayrıldı, ama hemen muhtemelen anahtarıyla kapıyı açarak geri döndü, odasına girdi, kıyafet değiştirdi ve Benedict Farley rolü oynadı."</p>

  <p>&nbsp;"Şimdi de bugün öğleden sonraya gelelim. Bay Cornworthy' nin beklediği fırsat kendiliğinden ortaya çıktı. Merdiven sahanlığında Benedict Farley'in odasına girip çıkan olmadığına yemin edebilecek iki tanık vardı. Cornworthy trafik gürültüsünün çok yüksek olduğu bir anı bekledi. Sonra penceresinden dışarı sarktı ve bitişik odadaki masadan aldığı maşayla diğer odanın penceresine bir şey uzattı. Benedict Farley pencereye geldi. Cornworthy maşayı geriye çekti ve tam da kamyonların geçtiği ve Farley'in dışarı sarktığı anda yanında hazır bulundurduğu tabancasıyla onu vurdu. Hemen karşıda kör bir duvar olduğunu unutmayın. Dolayısıyla cinayete tanıklık edecek kimse yoktu. Cornworthy yaklaşık yarım saat kadar bekledi, sonra belgeleri toparladı, bunların altına maşa ve tabancayı sakladı, sonra da sahanlığa çıkarak diğer odaya girdi. Maşayı masanın üzerine bıraktı, tabancayı ölü adamın parmaklarının arasına sıkıştırdı ve Bay Farley'in "intihar" etmiş olduğu haberiyle yeniden dışarı çıktı. Bana yazılan mektubun bulunmasını ve benim bu inanılmaz öyküyle buraya gelmemi sağladı... Bay Farley'in kendi ağzından dinlemiş olduğum öyküyle... onun gördüğü olağanüstü düşün etkisiyle kendini intihar baskısı altında hissettiği savıyla! Bu durumda bazı saf, her şeye inanan tipler bunun bir hipnotize olayı olduğuna inanacaklardı... ama asıl büyük çoğunluk hiç şüphesiz tabancayı tutan elin Benedict Farley'in kendisi olduğunu ve intihar ettiğini kabullenecekti.</p>

  <p>&nbsp;Hercule Poirot'nun bakışları dul kadının yüzüne yöneldi... ve mutlulukla, bu yüzdeki perişanlığı, çaresizliği, dehşeti... kadının yüzünün bembeyaz olduğunu gördü,</p>

  <p>&nbsp;"Ve tabii yakın zamanda," diye tamamladı sözlerini yumuşak bir tonda. "Mutlu sona ulaşılmış olacaktı. Çeyrek milyon sterlin ve tek bir kalp gibi çarpan iki kalbin birleşmesi..."</p>

  <p>&nbsp;Dr. Stillingfleet ve Hercule Poirot, Northway Konağı&rsquo;nın etrafında yürüyorlardı. Sağ taraflarında fabrikanın yüksek duvarı, sollarındaysa Benedict Farley ve Hugo Cornworthy'nin çalışma odasının pencereleri vardı. Hercule Poirot durdu ve yerden küçük siyah bir nesne aldı... doldurulmuş siyah bir kedi!</p>

  <p>&nbsp;"Voilâ!" dedi keyifle. "İşte Hugo Cornworthy'nin maşayla Farley'in penceresine uzattığı buydu. Farley'in kedilerden nefret ettiğini anımsıyorsunuz değil mi? Bu durumda pencereye koşması son derece doğaldı."</p>

  <p>&nbsp;"Peki, ama Cornworthy neden bunu aşağı attıktan sonra buraya gelip almadı ki?"</p>

  <p>&nbsp;"Nasıl yapabilirdi ki? Bunu yapması şüphe uyandırabilirdi. Üstelik bu nesnenin burada bulunması hiçbir şey ifade etmez ki? Bulan ne düşünecekti... tabii ki küçük bir çocuğun buralarda dolaştığını ve oyuncağını düşürdüğünü."</p>

  <p>&nbsp;"Evet," dedi Stillingfleet iç çekerek. "Normal bir insan büyük olasılıkla böyle düşünürdü. Ama Hercule Poirot değil! Biliyor musun ihtiyar dostum, son ana kadar senin psikolojik telkinle gerçekleşmiş, doğaüstü bir cinayet açıklaması yapacağını düşünmüştüm. Bahse girerim o ikisi de böyle düşünmüşlerdi. Şu Bayan Farley, ne kötü bir kadınmış! Tanrım nasıl kendini kaybetti? Eğer kadın isteri krizine yakalanmayıp tırnaklarıyla adamın üzerine atılmamış olsa Cornworthy belki de bu işin içinden sıyrılmanın yolunu bulacaktı. Adamı, kadının elinden tam zamanında kurtardım."</p>

  <p>&nbsp;Bir an sustuktan sonra ekledi. "Aslında kızdan çok hoşlandım. Cesur, dayanıklı ve zeki. Korkarım eğer onunla ilgilenecek olursam servet avcısı olarak?..."</p>

  <p>&nbsp;"Geç bile kaldın dostum. İyi bir koca adayı var bile. Babasının ölümü ona mutluluğun yolunu açtı."</p>

  <p>&nbsp;"Aslına bakılırsa o huysuz, kaba ebeveyninden kurtulmak için geçerli ve oldukça iyi gerekçelere sahipti."</p>

  <p>&nbsp;"Gerekçe ve fırsat, her zaman yeterli değildir," dedi Poirot. "İnsanda suç işleyebilecek bir karakter yapısı da olması gerekir."</p>

  <p>&nbsp;"Düşünüyorum da siz bir cinayet işleseniz Poirot?" dedi Stillingfleet. "Bahse girerim, yağdan kıl çeker gibi bu işten sıyrılırdınız. Aslında bu sizin için çok fazla basit olurdu... yani demek istediğim kesinlikle sportmence olmazdı."</p>

  <p>&nbsp;"İşte bu," dedi Poirot. "Tipik bir İngiliz düşüncesi!"</p>

  <p><span class="t10">&nbsp;</span></p>
</body>
</html>
