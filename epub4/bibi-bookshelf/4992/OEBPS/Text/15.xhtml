<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
  <link href="../Styles/eldv0.3.css" rel="stylesheet" type="text/css" />
</head>

<body>
  <h1 class="chapternumber sigil_not_in_toc">-15-</h1>

  <h1 class="chaptername" id="sigil_toc_id_15">YAŞAM VE ÖLÜM</h1>

  <div class="quote">
    <p>"Ender bizi görmeye geliyor."</p>

    <p>"Her zaman gelir ve benimle konuşur."</p>

    <p>"Biz doğrudan onun kafasına konuşabiliriz, ama gelmekte ısrar etti. Bizi görmedikçe kendini bizimle konuşuyormuş gibi hissetmiyor. Uzaktan konuştuğumuz zaman, kendi düşünceleriyle kafasına koyduklarımızı ayırmakta zorlanıyor. Bu nedenle geliyor."</p>

    <p>"Ve sen bundan hoşlanmıyorsun."</p>

    <p>"Kendisine yanıtını bilmediğimiz soruların yanıtını vermemizi istiyor."</p>

    <p>"İnsanların bildiği her şeyi biliyorsun. Uzaya çıktın, değil mi? Dünyadan dünyaya konuşmak için onların Ansiblelarına muhtaç değilsin."</p>

    <p>"Bu insanlar, yanıtlar için çok açlar. Çok fazla soruları var."</p>

    <p>"Bizim de sorularımız var, biliyorsun."</p>

    <p>"Nedenini bilmek istiyorlar, neden, neden, neden. Ya da nasıl. Her şey tıpkı bir koza gibi tatlı küçük bir pakete sarılıp sarmalanmış. Bunu sadece bir kraliçeye başkalaşırken yaparız."</p>

    <p>"Her şeyi anlamak istiyorlar, ama biz de istiyoruz, biliyorsun."</p>

    <p>"Evet, insanlar gibi olduğunu düşünmekten hoşlanıyorsun, değil mi? Ama sen Ender gibi değilsin, insanlar gibi değilsin. O her şeyin nedenini bilmek zorunda, her şey hakkında bir öykü yaratmak zorunda ve biz hiçbir öykü bilmiyoruz. Anıları biliyoruz. Olmuş olan şeyleri biliyoruz, ama onların neden olduklarını bilmiyoruz, onun bilmemizi istediği şekilde değil."</p>

    <p>"Elbette biliyorsun."</p>

    <p>"Biz, insanların aldırdıkları şekilde, nedenine aldırmayız. Bir şeyi başarmak için, ancak gerekli olduğu kadarını öğreniriz, fakat onlar her zaman bilmeye ihtiyaçları olandan fazlasını bilmek istiyorlar. Çalışmak için bir şey elde ettikten sonra, hâlâ onun nasıl çalıştığını ve onun çalışmasına neden olan şeyin nasıl çalıştığını öğrenmek için hâlâ aç oluyorlar."</p>

    <p>"Biz de öyle değil miyiz?"</p>

    <p>"Descolada size müdahale edip durmayı kestiği zaman belki öyle olacaksınız."</p>

    <p>"Belki de senin işçilerin gibi olacağız"</p>

    <p>"Eğer öyle olursanız, aldırmazsanız. Onların hepsi çok mutlu, insanı mutsuz eden zekâdır, işçiler ya açtır, ya da değildir. Acı çekiyordurya da çekmiyordun Hiçbir zaman meraklı, düş kırıklığına uğramış, üzgün ya da utanç içinde değillerdir ve iş buna kalırsa, bu insanlar senin ve benim yanlarında işçiymiş gibi görünmemize neden olurlar."</p>

    <p>"Bence bizi kıyaslayacak kadar iyi tanımıyorsun."</p>

    <p>"Sizin kafanızın içinde bulunduk ve Ender'in kafasının içinde bulunduk ve binlerce nesildir kendi kafalarımızın içinde bulunduk ve bu insanlar bizim kendimizi uyuyormuş gibi hissetmemize neden oldular. Uyumakta oldukları zaman bile uykuda değiller. Dünya doğumlu hayvanlar bunu yapıyorlar, beyinlerinin içinde, deliliği kontrol eden nöronların birleştiği yerde bir tür çılgınca ateşleme. Uyurlarken. Beyinlerinin görüntü ve ses kaydeden kısmı, uyudukları süre içinde her saat veya iki saatte bir ateşleniyor; bütün görüntüler ve sesler tümüyle rasgele bir saçmalık olsa da, beyinleri durmadan onu mantıklı bir şey haline sokmaya çalışıyor. Ondan bir öykü çıkarmaya çalışıyor. Bunlar gerçek dünyayla olası bir ilişkisi olmayan rasgele saçmalıklar, ama yine de bunları saçma öykülere dönüştürüyorlar ve sonra onları unutuyorlar. Bütün bu çalışmadan bu öyküler ortaya çıkıyor ve uyandıkları zaman, neredeyse onların hepsini unutuyorlar, ama hatırladıkları zaman, onları gerçek hayatlarına uydurmaya çalışarak, bu çılgın öykülerden bir öykü yapmaya çalışıyorlar."</p>

    <p>"Onların rüya gördüklerini biliyoruz."</p>

    <p>"Belki Descolada olmadan, siz de rüya görürsünüz."</p>

    <p>"Neden bunu isteyelim ki? Söylediğin gibi, bu anlamsız bir şey. Beyinlerindeki nöronların rasgele ateşlemesi."</p>

    <p>"Alıştırma yapıyorlar. Bunu her zaman yapıyorlar. Öykülerle ortaya çıkıyorlar. Bağlantılar kuruyorlar. Mantıksızlıktan mantık çıkarıyorlar."</p>

    <p>"Hiçbir anlamı yoksa bu ne işe yarar?"</p>

    <p>"İşte bu. Bizim hiç bilmediğimiz bir açlık hissediyorlar. Yanıtlara duyulan açlık. Mantıklı olmaya duyulan açlık. Öykülere duyulan açlık."</p>

    <p>"Bizim öykülerimiz var."</p>

    <p>"Siz yapılan hareketleri hatırlarsınız. Onlar hareketleri yaparlar. Öykülerinin anlamını değiştirirler. Her şeyi değiştirirler, böylece aynı anı binlerce farklı anlama gelir. Bazen o rasgele rüyalarından bile her şeyi aydınlatan bir şey çıkartabilirler. Bir tek insanın bile seninkine benzer, bizimkine benzer türde bir zihni yoktur. O kadar güçlü değildir ve hayatları çok kısa, çok çabuk ölüyorlar. Fakat o bir asırlık yaşamlarında, keşfettiğimiz her şey için binlerce fikir ileri sürüyorlar."</p>

    <p>"Çoğu yanlış."</p>

    <p>"Büyük çoğunluğu yanlış bile olsa, eğer yüzde doksan dokuzu aptalca ve yanlış da olsa, bu onlara yine de on bin fikirde yüz iyi fikir bırakıyor, işte bu kadar aptal olmalarını, bu kadar kısa hayatları ve küçük bellekleri olmasını böyle telâfi ediyorlar."</p>

    <p>"Rüya ve çılgınlık"</p>

    <p>"Sihir, gizem ve felsefe."</p>

    <p>"Hiçbir zaman öykü düşünmediğini söyleyemezsin. Şu anda bana anlattığın da bir öykü."</p>

    <p>"Biliyorum."</p>

    <p>"Gördün mü? insanlar senin yapamayacağın hiçbir şey yapmıyorlar."</p>

    <p>"Anlamıyor musun? Bu öyküyü bile Ender'in zihninden aldım. Bu öykü onun. O da bunun tohumunu başkasından almış, okuduğu bir şeyden ve kendisi için mantık ifade edinceye kadar düşündüğü şeylerle birleştirmiş. Hepsi orada kafasının içinde. Bu arada, biz sizin gibiyiz. Dünya hakkında berrak bir görüşüpıüz var. Senin zihnine ulaşmak için yolumu bulmakta zorlanmıyorum. Her şey düzenli, mantıklı ve berrak. Sen de benimkinin içinde benim kadar rahat ediyorsundur. Zihninde ne varsa, onu anladığın kadarıyla, aşağı yukarı bir gerçek. Ama Ender'in zihninde, çılgınlık. Hiçbir anlam ifade etmeyen ve aslında bir araya gelemeyecek binlerce rakip, zıt, olanaksız fikir, ama bir araya gelmişler, Ender onları birleştirmiş, bugün bir şekilde, yarın başka bir şekilde, ihtiyaçlarına göre. Sanki karşılaştığı her sorun için kafasında bir yeni-fikir-makinesi yapabiliyor. Sanki içinde yaşanacak yeni bir evreni tasarlıyor, her saat yeni bir tane, çoğunlukla ümitsiz derecede yanlış ve sonunda hatalar yapıyor ve kötü yargılarda bulunuyor, ama bazen o kadar kusursuzca doğru oluyor ki her şeyi bir mucize gibi açıyor ve onun gözlerinden bakarak dünyayı onun yeni yolundan görüyorum ve bu her şeyi değiştiriyor. Çılgınlık ve sonra aydınlık. Bu insanlarla tanışmadan önce, Ender'in zihnine bağlantımızı kurmadan önce bilinecek her şeyi biliyorduk. Şimdi ise aynı şeyleri bilmenin, bizim hiç bir zaman bulamayacağımız bir sürü yolu olduğunu keşfediyoruz."</p>

    <p>"İnsanlar size öğretinceye kadar."</p>

    <p>"Görüyorsun ya? Bizler de leş yiyenleriz."</p>

    <p>"Sizler leş yiyici Bizler de ricacılarız."</p>

    <p>"Keşke zihinsel yeteneklerine lâyık olsalardı."</p>

    <p>"Değiller mi?"</p>

    <p>"Sizi yok etmeyi planlıyorlar, unutma. Zihinlerinde çok fazla olasılık var ama hâlâ, elbette, bireysel olarak aptal, dar görüşlü ve yarı çılgınlar. Öykülerinin yüzde doksan dokuzu hâlâ korkunç derecede yanlış ve onları müthiş hatalara sürüklüyor. Bazen onları işçiler gibi terbiye edebilmeyi istiyoruz. Ender'de denedik, biliyorsun, ama yapamadık, ondan bir işçi yapamadık."</p>

    <p>"Neden?"</p>

    <p>"Çok aptal. Yeterince uzun süre dikkatini sürdüremiyor. insan zihni odaklanma yeteneğinden yoksun. Sıkılıyorlar ve dikkatleri dağılıyor. En yakından bağlı olduğu bilgisayar kanalıyla onun dışında bir köprü inşa etmek zorunda kaldık. Bilgisayarlar, bu şeyler dikkatlerini verirler ve bellekleri temizdir, düzgündür, her şey düzenlidir ve arandığında bulunabilir."</p>

    <p>"Ama rüya görmezler."</p>

    <p>"Çılgın değiller. Çok kötü."</p>
  </div>

  <p>Valentine davet edilmeden Olhado’nun kapısında geldi. Sabahın erken bir saatiydi. Olhado öğleden sonraya kadar işe gitmiyordu, küçük tuğla işliğinde vardiya müdürüydü, fakat herhalde ailesi nedeniyle çoktan ayaktaydı. Çocuklar topluca evden çıkıyorlardı. Bunu eski günlerde televizyonda görürdüm, diye düşündü Valentine. Aile sabah evden çıkıyor, hepsi birden aynı anda ve en sonda da elinde çantasıyla, baba. Kendi tarzlarında, benim annem ve babam da aynı şekilde davrandılar. Çocuklarının ne kadar tuhaf olduklarına aldırmadan. Sabahları okula gidiyormuş gibi gösteriş yaptıktan sonra Peter ve benim bilgisayar ağlarında sinsice dolanarak takma isimlerle dünyayı devralmaya çalışmamıza aldırmadan. Ender’in küçük bir çocukken aileden koparılıp, Dünya’ya yaptığı tek ziyarette bile -ben hariç- onları bir daha görememesine aldırmadan. Bence annem ve babam yine de doğru yaptıklarına inanıyorlardı, çünkü TV’de gördükleri örneği izliyorlardı.</p>

  <p>İşte burada da. Çocuklar kapıdan dışarı fırlıyorlar. Şu çocuk Nimbo olmalı, güruhla karşı karşıya geldiğinde Grego’nun yanında olan, ama işte, sadece sıradan bir çocuk, kimse kısa bir süre önce onun o feci gecenin bir parçası olduğunu tahmin edemez.</p>

  <p>Anneleri her birini öptü. Bu kadar çocuğa rağmen, hâlâ çok güzel bir kadın. Çok basmakalıp, çok sıradan, ama yine de olağanüstü bir kadın, çünkü onların babalarıyla evlenmiş, değil mi? Çirkinliği atlatmış görünüyor.</p>

  <p>Ve baba, henüz işe gitmemiş, bu nedenle onları izleyerek, onları okşayarak, onları öperek, onlara birkaç söz söyleyerek orada durabilir. Canlı, zeki, sevecen, tam aranan baba. O zaman, bu görüntüde ne yanlışlık var? Baba Olhado. Gözleri yok. Sadece bir gözünde iki mercek deliği, diğer gözünde l/U çıkışlı bilgisayar olan gümüşsü metal küreler var. Çocuklar farkında değilmiş gibi gözüküyorlar. Ben hâlâ alışamadım.</p>

  <p>Olhado onu görünce, “Valentine,” dedi.</p>

  <p>“Konuşmamız gerek,” dedi Valentine.</p>

  <p>Olhado onu içeri davet etti. Karısı, Jacqueline’i tanıştırdı. Son derece siyah, neredeyse maviye çalan derisi, gülen gözleri, içine dalmak isteyeceğiniz çok güzel, geniş bir gülümseme, hepsi çok dostçaydı. Kadın sabah sıcağında buğulanmış buz gibi limonata getirdi ve düşünceli davranarak odayı terk etmek istedi. “Kalabilirsin,” dedi Valentine. “Bu o kadar da özel değil.” Ama kadın kalmak istemedi. Yapacak işleri olduğunu söyledi ve gitti.</p>

  <p>“Uzun süredir seninle buluşmak istiyordum,” dedi Olhado.</p>

  <p>“Buluşmaya uygundum,” dedi Valentine.</p>

  <p>“Meşguldün.”</p>

  <p>“Bir işim yok,” dedi Valentine.</p>

  <p>“Andrew’in işlerini yapıyorsun.”</p>

  <p>“Her neyse, bugün buluşuyoruz. Seni merak ediyordum, Olhado. Yoksa sana verilmiş olan isim Lauro’yu mu yeğlersin?” </p>

  <p>“Milagre'de adın, halkın seni çağırdığı şeydir. Bir zamanlar Sule’ydim, küçük adım ‘Suleimâno’ nedeniyle.”</p>

  <p>“Akıllı Süleyman.”</p>

  <p>“Fakat gözlerimi kaybettikten sonra, Olhado’ydum, sonra ve sonsuza kadar.”</p>

  <p>“‘Gözetleyen’?”</p>

  <p>“Olhado bu anlama gelebilir, evet, olhar’ın ortacı olarak, ama bu olayda ‘Gözleri olan genç’ anlamına geliyor.”</p>

  <p>“Ve bu senin ismin.”</p>

  <p>“Eşim bana Lauro diyor,” dedi Olhado. “Çocuklar da Baba diyorlar.”</p>

  <p>“Ya ben?”</p>

  <p>“Hangisi olursa.”</p>

  <p>“O zaman, Sule.”</p>

  <p>“Eğer kullanacaksan, Lauro. Sule beni altı yaşındaymışım gibi hissettiriyor.”</p>

  <p>“Sana görebildiğin zamanları hatırlatıyor.”</p>

  <p>Olhado güldü. “Oh, şimdi anlıyorum, çok teşekkürler. Gayet iyi görebiliyorum.”</p>

  <p>“Andrew de öyle söylüyor. Bu nedenle sana geldim. Ne gördüğünü anlamak için.”</p>

  <p>“Sana bir sahneyi geri oynatmamı ister misin? Geçmişten bir patlama? Bütün sevdiğim anılarımı bilgisayarda sakladım. Fişi takar ve istediğin anımı oynatabilirim. Örneğin, Andrew’in ailemin evini ilk ziyareti var. Sonra en üst düzey aile tartışmalarımız var. Yoksa genel olayları mı tercih edersin? Bu gözleri taktıktan sonraki her Belediye Başkanı’nın göreve başlama konuşması. İnsanlar böyle şeyler için bana danışıyorlar, ne yapılmıştı, ne söylenmişti. Genellikle insanlara gözlerimin sesleri değil, görüntüyü kaydettiğini -tıpkı onlarınki gibi- anlatmakta zorluk çekiyorum. Benim bir hologramcı olmamı ve her şeyi eğlence için kaydetmem gerektiğini düşünüyorlar.”</p>

  <p>“Senin gördüğünü görmek istemiyorum. Ne düşündüğünü bilmek istiyorum.”</p>

  <p>“Yani, şimdi mi?”</p>

  <p>“Evet, şimdi.”</p>

  <p>“Hiçbir fikrim yok. Senin ilgileneceğin hiçbir konuda yok. Aile tartışmalarının dışında kalırım. Hep öyle yaptım.”</p>

  <p>“Aile işinin de dışında kaldın. Novinha’nın çocukları arasında bilimle uğraşmayan tek sensin.”</p>

  <p>“Bilim herkese o kadar mutluluk getirdi ki, onunla neden uğraşmadığımı anlamak zor.”</p>

  <p>“Anlamak zor değil,” dedi Valentine. Sonra, bu kırılgan görünümlü insanların kışkırtıldıkları zaman oldukça açık konuştuklarını öğrendiği için, biraz yem ekledi. “Onlarla yarışacak beynin olmadığını düşünüyorum.”</p>

  <p>“Tamamıyla doğru,” dedi Olhado. “Sadece tuğla yapmaya yetecek kadar aklım var.”</p>

  <p>“Öyle mi?” dedi Valentine, “Ama tuğla yapmıyorsun.”</p>

  <p>“Tam tersine. Günde yüzlerce tuğla yapıyorum. Herkes yeni kilisenin yapılması için evlerinin duvarlarında delikler açarken, yakın bir gelecekte bu işte bir patlama olacağını tahmin ediyorum.” </p>

  <p>“Lauro,” dedi Valentine, “sen tuğla yapmıyorsun. Tuğlaları fabrikandaki işçiler yapıyor.”</p>

  <p>“Bir müdür olarak bunun bir parçası değil miyim?”</p>

  <p>“Tuğlaları tuğla yapanlar yapar, sen de tuğla yapanları yaparsın.”</p>

  <p>“Sanırım öyle. Çoğunlukla tuğla yapanları yorgun yapıyorum.” “Başka şeyler yapıyorsun,” dedi Valentine. “Çocuklar.” “Evet,” dedi Olhado ve konuşmada ilk kez olarak rahatladı. “Bunu yapıyorum. Elbette. Bir ortağım var.”</p>

  <p>“Zarif ve çok güzel bir kadın.”</p>

  <p>“Kusursuzluk aramıştım ve daha iyi bir şey buldum.” Bu sadece küçük bir böbürlenme değildi. Olhado bunu kastediyordu ve şimdi kırılganlık yok olmuştu, bezginlik de. “Senin de çocukların var. Bir kocan.”</p>

  <p>“İyi bir aile. Belki, en azından seninki kadar iyi. Ancak bizimkiler iyi bir anneden yoksun, ama çocuklar bunun üstesinden gelecektir.”</p>

  <p>“Andrew’in hakkında söylediklerine bakılırsa, sen yaşamış olan en büyük insansın.”</p>

  <p>“Andrew çok tatlıdır. Burada olmadığım için böyle şeyler söyleyerek sıyrılabileceğini sanıyor.”</p>

  <p>“Şimdi buradasın,” dedi Olhado. “Neden?”</p>

  <p>“Dünyaların ve Raman türlerin bir karar noktasında oldukları belli ve olayların gidiş şekline bakılırsa, gelecekleri büyük oranda senin ailene bağlı. Her şeyi yavaş yavaş keşfedecek zamanım yok, aile dinamiklerini anlayacak zamanım yok, neden Grego bir gecede canavardan kahramana dönüştü, Miro nasıl aynı anda hem intihara meyilli hem de haris olabilir, Quara neden Descolada’nın hatırı için Pequeninolarin ölmesine razı-”</p>

  <p>“Andrew’e sor. O bunların hepsini anlar. Ben asla anlayamadım.”</p>

  <p>“Andrew şimdi kendi küçük cehennemi içinde. Kendisini her şeyden sorumlu tutuyor. Elinden geleni yaptı, ama Quim öldü ve annenle Andrew’in üstünde mutabık oldukları nokta da bunun Andrew’in suçu olduğu. Annenin terk etmesi onu paralıyor.” </p>

  <p>“Biliyorum.”</p>

  <p>“Onu nasıl teselli edeceğimi bile bilmiyorum. Ya da onu seven kız kardeşi olarak hangisini -annenin onun hayatına geri döneceği veya sonsuza kadar terk edeceği- ümit edeceğimi bilmiyorum.” Olhado omzunu silkti. Tüm kırılganlık geri gelmişti. “Gerçekten aldırmıyor musun?” diye sordu Valentine. “Yoksa aldırmamaya karar mı verdin?”</p>

  <p>“Belki çok önceden karar verdim, ama şimdi gerçekten aldırmıyorum.”</p>

  <p>İyi bir röportajcı olmanın bir parçası da ne zaman sessiz kalınacağını bilmekti. Valentine bekledi.</p>

  <p>Ama Olhado da beklemekte ustaydı. Valentine az daha vazgeçip bir şey söyleyecekti. Başarısızlık ve terk etmek itirafları üstüne biraz düşündü.</p>

  <p>Sonra Olhado konuştu. “Gözlerimi aldıkları zaman, gözyaşı kanallarını da aldılar. Doğal gözyaşları gözlerime koydukları endüstriyel yağlara zarar verirdi.”</p>

  <p>“Endüstriyel mi?”</p>

  <p>“Küçük bir şakam,” dedi Olhado. “Her zaman çok soğukkanlı göründüm, çünkü gözlerime hiç yaş dolmadı. İnsanlar benim yüz ifademi okuyamadılar. Komik, biliyor musun? Gerçek bir göz küresinin şekil değiştirme ve ifade yeteneği yoktur. Sadece orada durur. Evet, gözleriniz etrafa dolanır -ya doğru ya da yukarı veya aşağı göz teması yaparlar- ama benim gözlerim de bunu yapabilir. Hâlâ kusursuz bir simetriyle hareket edebiliyorlar. Hâlâ baktığım yöne dönüyorlar, ama insanlar onlara bakmaya dayanamıyor. Bu nedenle öteye bakıyorlar ve bu nedenle hiçbir ifade olmadığını düşünüyorlar. Yine de, ağlayacağım zamanlarda gözlerim hâlâ batıyor, kızarıyor ve şişiyor.”</p>

  <p>“Başka bir deyişle,” dedi Valentine, “aldırıyorsun.”</p>

  <p>“Her zaman aldırdım,” dedi Olhado. “Bazen, anlamakta olduğumun ne olduğunu yarı yarıya bilmesem de, aldıran tek kişi olduğumu düşündüm. Geriye çekildim ve izledim, aile tartışmalarında kişisel bir egom olmadığından, onların hepsinden daha berrak görebiliyordum. Güç çizgilerini gördüm, öfkeli ve sarhoş olduğu zaman Marcâo’nun kendisini dövmesine rağmen, annemin mutlak üstünlüğü. Miro, aslında her zaman anneme karşı olduğu halde, isyan ettiğinin Marcâo olduğunu sanması. Grego’nun kötülüğü, korkuyu karşılayış şekli. Quara, doğası itibarîyle aykırı, kendisi için önemli olan insanların yapmasını istemediği şeylerle ilgili olarak kendi bildiğini okuması. Ela, soylu gazi, eğer azap çekmese başka ne olabilirdi ki? Kutsal, erdemli Quim, en iyi babanın görünmeyen ve sesini hiç yükseltmeyen baba olduğu fikrinden hareketle, babası olarak Tanrı’yı bulması.”</p>

  <p>“Bunları bir çocukken mi gördün?”</p>

  <p>“Bazı şeyleri görmekte iyiyimdir. Biz pasif, tarafsız gözlemciler daima daha iyi görürüz. Sence de öyle değil mi?”</p>

  <p>Valentine güldü. “Evet, öyleyiz. O zaman roller aynı, ne dersin? Sen ve ben, ikimiz de tarihçi miyiz?”</p>

  <p>“Kardeşin gelinceye kadar. Kapıdan girdiği andan itibaren, her şeyi, tıpkı benim gibi, gördüğü ve anladığı belliydi. Bu coşturucuydu, çünkü elbette, ailem hakkında vardığım sonuçlara asla inanmamıştım. Kendi yargılarıma hiç güvenmemiştim. Kimsenin olayları benim gibi görmediği belliydi, o zaman hatalı olmalıydım. Bütün bunları özellikle gözlerim nedeniyle böyle gördüğümü bile sandım. Çünkü gerçek gözlerim olsaydı olayları Miro ya da annem gibi görecektim.”</p>

  <p>“Böylece, Andrew senin hükümlerini doğruladı.”</p>

  <p>“Bunun da ötesi. Onlara göre davrandı. Onlarla ilgili bir şeyler yaptı.”</p>

  <p>“Oh?”</p>

  <p>“Ölülerin Sözcüsü olarak buradaydı. Fakat kapıdan girdiği andan itibaren, aldı - aldı ”</p>

  <p>“İşleri devraldı.”</p>

  <p>“Sorumluluğu devraldı. Değişiklik olarak. Gördüğüm bütün hastalıkları gördü, ama elinden geldiğince onları iyileştirmeye başladı. Grego’yla nasıl olduğunu gördüm, sert ama şefkatli. Quara ile istediğini iddia ettiği biçimde değil, gerçekten istediği gibi davranarak. Quim’le, muhafaza etmek istediği mesafeye saygı göstererek. Miro’yla, Ela’yla, Annemle, herkesle.”</p>

  <p>“Seninle?”</p>

  <p>“Beni hayatının bir parçası yaparak. Benimle bağlanarak. Gözüme fiş taktığımı izleyip, benimle bir insanmışım gibi konuşarak. Bunun benim için ne anlama geldiğini biliyor musun?”</p>

  <p>“Tahmin edebilirim.”</p>

  <p>“Benimle ilgili olan kısmı değil. Aç ve küçük bir çocuktum, bana iyi davranacak herkesi kabul edecektim, eminim. Bize yaptığı da buydu. Hepimize farklı biçimde davrandı ve yine de kendisi olarak kaldı. Hayatımdaki adamı düşünmek zorundasın. Babamız olduğunu sandığımız Marcâo, kim olduğu hakkında bir fikrim yoktu. Gördüğüm tek şey sarhoş olduğu zaman onun içindeki alkol ve kendine hâkim olduğu zamanki susuzluğuydu. Alkole ve aynı zamanda hiç görmediği saygıya karşı olan susuzluğu. Sonra düşüp öldü. İşler hemen daha iyiye gitti. Hâlâ iyi değildi, ama daha iyiydi. En iyi babanın orada olmayan baba olduğunu düşündüm, ama bu da doğru değildi, değil mi? Çünkü gerçek babam, Libo, büyük bilim adamı, şehit, araştırma kahramanı, annemin hayatının aşkı, annemin bütün bu tatlı çocuklarının babası olmuştu, ailenin işkence içinde olduğunu görebiliyordu ve yine de bir şey yapmadı.”</p>

  <p>“Annen ona izin vermedi, dedi Andrew.”</p>

  <p>“Doğru ve insan her zaman işleri annemin yoluna göre yapmalı, değil mi?”</p>

  <p>“Novinha çok zorlayıcı bir kadın.”</p>

  <p>“Annem dünyada bir tek kendisinin azap çekmeye hakkı olduğunu sanıyor,” dedi Olhado. “Bunu kinle söylemiyorum. Sadece şunu gözlemledim ki, annem o kadar azap dolu ki, başkasının azabını ciddîye alma yeteneğinden yoksun.”</p>

  <p>“Bir dahaki sefere daha kinci bir şey dene. Daha kibarca olabilir.”</p>

  <p>Olhado şaşırmış göründü. “Oh, beni yargılıyor musun? Bu anneler dayanışması veya ona benzer bir şey mi? Anneleri hakkında kötü şeyler söyleyen çocuklar susturulmalı değil mi? Ama seni temin ederim, Valentine, bunu kastettim. Kin değil. Diş bileme değil. Annemi tanıyorum, hepsi bu kadar. Benden ne gördüğümü sana anlatmamı istedin, işte gördüğüm bu. Andrew’in de gördüğü buydu. Bütün bu acıyı. Ona doğru çekildi. Acı onu bir mıknatıs gibi çekti ve annemde o kadar çoktu ki onu kurutuncaya kadar emdi, ama belki de Ender’i emerek kurutamazsınız. Belki de içindeki şefkat kuyusunun dibi yoktur.”</p>

  <p>Onun Andrew hakkındaki tutkulu konuşması Valentine’i şaşırttı, aynı zamanda mutlu da etti. “Kusursuz ve görünmeyen baba için Quim’in tanrıya döndüğünü söyledin. Sen kime döndün? Görünmeyen birine değil, sanırım.”</p>

  <p>“Hayır, görünmeyen birine değil.”</p>

  <p>Valentine sessizce onun yüzünü inceledi.</p>

  <p>“Her şeyi yarım kabartma olarak görüyorum,” dedi Olhado. “Derinlik algılamam çok zayıf. Eğer bir gözde iki tane yerine her iki göze de birer mercek koysaydık görüşüm çok daha iyi olurdu. Fakat prizi tercih ettim. Bilgisayar bağlantısı için. Onları paylaşabilmek için resimleri kaydedebilmek istedim. Bu nedenle yarım kabartma görüyorum. Sanki herkes düz boyalı bir arka plan önünde kayan hafifçe eğri kartondan kesilmiş gibi. Bir bakıma herkesi birbirine çok daha yakın gösteriyor. Birbirinin üstünden kayan ve geçerken birbirine sürtünen kâğıt parçaları gibi.”</p>

  <p>Valentine dinledi, fakat bir süre bir şey söylemedi.</p>

  <p>Olhado, yankılayarak, hatırlayarak, “Görünmeyen birine değil,” dedi. “Bu doğru. Andrew’in ailemize ne yaptığını gördüm. İçeri girdiğini, dinlediğini, gözlediğini ve her birimizin teker teker kim olduğumuzu anladığını gördüm, ihtiyacımızı keşfetmeye çalıştı ve sonra onu sağladı. Başka insanların sorumluluğunu aldı ve bunun kendisine neye mal olduğuna aldırmaz göründü. Sonunda, Riberia ailesini asla normale dönüştüremedi, ama bizlere huzur, gurur ve kimlik verdi. Denge. Annemle evlendi ve ona karşı anlayışlıydı. Hepimizi sevdi. Ne zaman kendisine ihtiyacımız olsa, oradaydı, ihtiyacımız olmadığı zaman da incinmedi. Uygar davranış bekleme konusunda bize karşı sertti, ama kaprislerini bize hiç yansıtmadı. Düşündüm ki: bu bilimden çok daha önemli veya politikadan ya da yapabileceğin belirli bir meslekten, başarıdan veya bir işten. Düşündüm ki: Eğer sadece iyi bir aile kurabilirsem, eğer diğer çocuklar için tüm hayatları olmayı öğrenebilirsem, bizim hayatımıza çok genç giren Andrew’in olduğu gibi, o zaman uzun dönemde çok şey ifade edecekti, ellerimle yapabileceğim herhangi bir şeyden daha büyük bir başarı olacaktı.”</p>

  <p>“Demek babalık mesleğindesin,” dedi Valentine.</p>

  <p>“Aileyi yedirip giydirmek için tuğla fabrikasında çalışan biri. Sadece çocukları olan başka bir tuğla yapımcısı değil. Lini de aynı şekilde hissediyor.”</p>

  <p>“Lini?”</p>

  <p>“Jacqueline. Eşim. O da kendi yolunu izledi. Toplumdaki yerimizi kazanmak için yapmamız gereken şeyi yapmalıyız, ama evde de saatlerce yaşarız. Birbirimiz için, çocuklar için. Bu benim asla tarih kitaplarına yazılmamı sağlamayacak.”</p>

  <p>“Şaşırırdın,” dedi Valentine.</p>

  <p>“Okumak için çok sıkıcı bir hayat,” dedi Olhado. “Ama yaşamak için değil.”</p>

  <p>“Demek azap çeken kardeşlerinden sakladığın sırrın, mutluluk.”</p>

  <p>“Huzur. Güzellik. Sevgi. Bütün büyük soyutlamalar. Onları yarı kabartma olarak görebilirim, ama onları yakından görüyorum.” </p>

  <p>“Ve bunu Andrew’den öğrendin. Bunu biliyor mu?” “Sanırım,” dedi Olhado. “En sıkı koruduğum sırrımı öğrenmek ister misin? Birlikte yalnız olduğumuz zaman, sadece Ender ve ben, ya da ben, Lini ve o, yalnız olduğumuz zaman, ona Baba diye hitap ederim ve o da bana Oğlum, der.”</p>

  <p>Valentine akan gözyaşlarını durdurmak için çaba harcamadı, sanki bunların yarısı Ender için, yarısı da kendisi için akıyormuş gibi. “Yani, yine de, Ender’in çocukları vardı.” dedi.</p>

  <p>“Nasıl baba olunacağını ondan öğrendim ve lânet derecede iyi bir babayım.”</p>

  <p>Valentine öne eğildi. Artık iş konuşmanın zamanı gelmişti. “Bunun anlamı, eğer çabalarımızda başarılı olamazsak, diğerlerine oranla sen gerçekten harikulade ve iyi bir şeyi kaybedeceksin.”</p>

  <p>“Biliyorum,” dedi Olhado. “Uzun dönemde benim seçimim bencilce bir şeydi. Mutluyum, ama Lusitania’yı kurtarmak için bir şey yapamam.”</p>

  <p>“Yanlış,” dedi Valentine. “Sadece, henüz bunu bilmiyorsun.” </p>

  <p>“Ne yapabilirim ki?”</p>

  <p>“Biraz daha konuşalım, bakalım ne bulabileceğiz. Eğer sence sakıncası yoksa Jacqueline mutfaktan kulak misafiri olmayı bırakıp, buraya gelerek bize katılsa iyi olacak.”</p>

  <p>Jacqueline, utanmış bir ifadeyle gelip kocasının yanına oturdu. Valentine onların el ele tutuşmalarından hoşlanmıştı. Bu kadar çocuktan sonra bu ona Jakt’la el ele tutuşmalarını ve bunun kendisini ne kadar mutlu ettiğini hatırlattı.</p>

  <p>“Lauro,” dedi, “Andrew bana gençliğinde senin Riberia çocukları içinde en zekisi olduğunu, ona çılgın felsefî kurgularını anlattığını söyledi. Şu anda, Lauro, benim üvey yeğenim, ihtiyacımız olan da çılgın felsefe. Çocukluğundan sonra beynin durdu mu? Yoksa hâlâ büyük, derin fikirler düşünebiliyor musun?”</p>

  <p>“Düşüncelerim var,” dedi Olhado. “ama onlara kendim bile inanmıyorum.”</p>

  <p>“Işıktan hızlı yolculuk üstünde çalışıyoruz, Lauro. Bir bilgisayar varlığının ruhunu keşfetmeye uğraşıyoruz. İçinde kendini savunma yeteneği olan yapay bir virüsü yeniden inşa etmeye çalışıyoruz. Sihir ve mucizeler üstünde çalışıyoruz. Bu nedenle doğa, yaşam ve gerçek üstüne bana verebileceğin bir fikrin varsa memnun olurum.”</p>

  <p>“Andrew’in söylediği fikirlerin ne olduğunu bile bilmiyorum,” dedi Olhado. “Fizik derslerini terk ettim ve-”</p>

  <p>“İstediğim ders olsaydı, kitapları okurdum. Bu nedenle sana Path dünyasındaki çok zeki bir hizmetçi kıza neler anlattığımızı söyleyeyim: Bana düşüncelerini söyle, sonra neyin faydalı olduğuna, neyin olmadığına ben karar vereyim.”</p>

  <p>“Nasıl? Sen de fizikçi değilsin.”</p>

  <p>Valentine köşede sessizce bekleyen bilgisayarın yanma gitti. “Bunu açabilir miyim?”</p>

  <p>“Pois nâo,” dedi. Elbette.</p>

  <p>“Bir kez açılınca, Jane bizimle beraber olacak.”</p>

  <p>“Ender’in kişisel programı.”</p>

  <p>“Ruhunu saptamaya çalıştığımız bilgisayar varlığı.”</p>

  <p>“Ah,” dedi Olhado. “Belki bana bazı şeyler anlatmalısın.” </p>

  <p>“Bildiğimi zaten biliyorum. Bu nedenle konuşmaya başla. Çocukluğunda sahip olduğun o fikirler ve o zamandan beri onlara ne olduğu hakkında.”</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>Miro odaya girdiği andan itibaren Quara kavgaya hazırdı. “Hiç zahmet etme,” dedi.</p>

  <p>“Neye zahmet etmeyeyim?”</p>

  <p>“İnsanlığa ya da aileme karşı görevlerimi anlatmak için kendini yorma, zaten iki ayrı, birbiriyle çakışmayan gruplar.”</p>

  <p>“Buraya bunun için mi geldim?” diye sordu Miro.</p>

  <p>“Ela Descolada’yı nasıl hadım edebileceğini kendisine anlatmam için beni ikna etmeye seni yolladı.”</p>

  <p>Miro biraz şakalaşmayı denedi. “Ben biyolog değilim. Bu mümkün mü?”</p>

  <p>“Şirinleşme,” dedi Quara. “Eğer bir virüsten diğerine bilgi aktarma yeteneklerini kesip atarsan, bu tıpkı onların dillerini, belleklerini ve onları zeki yapan her şeylerini kesmek gibi olur. Eğer bu zımbırtıyı öğrenmek istiyorsa, benim incelediğimi inceleyebilir. Bu noktaya gelebilmem sadece beş yıllık çalışmamı aldı.”</p>

  <p>“Gelen bir filo var.”</p>

  <p>“Demek bir temsilcisin.”</p>

  <p>“Ve Descolada tahmin edebilir-”</p>

  <p>Kız sözünü keserek onun sözünü tamamladı. “Bütün stratejilerimizi tahmin ederek onları atlatabilir. Biliyorum.”</p>

  <p>Miro rahatsız olmuştu, insanların onun konuşmasının yavaşlığı karşısında sabırsızlanıp sözünü kesmelerine alışmıştı, ama en azından kız onun ne demek istediğini tahmin etmişti. “Her gün,” dedi. “Ela zamanın baskısını hissediyor.”</p>

  <p>“O zaman bana virüsle konuşmam için yardım etmesi gerek. Bizi kendi halimize bırakması için onu ikna etmeye. Bir anlaşma yapmaya, tıpkı Andrew’in Pequeninolarla yaptığı gibi. Oysa laboratuarla ilişkimi kesti. Eh, bu oyunu iki kişi oynayabilir. O beni engelledi, ben de onu engelledim.”</p>

  <p>“Sırları Pequeninolara söylüyordun.”</p>

  <p>“Oh, evet, annem ve Ela, gerçeğin muhafızları! Kimin neyi bilmesi gerektiğine onlar karar vermeli. Bak, Miro, sana bir sır vereyim. Başka insanların bilmesini engelleyerek gerçeği saklayamazsın.”</p>

  <p>“Bunu biliyorum,” dedi Miro.</p>

  <p>“Annem o lânet olası sırları yüzünden ailemizin içine etti. O aptal sırrını saklamaya kararlı olduğu için Libo’yla bile evlenmedi, Libo bunu bilse belki sağ kalabilirdi.”</p>

  <p>“Biliyorum,” dedi Miro.</p>

  <p>Bu kez o kadar hırslı konuşmuştu ki Quara afalladı. “Oh, güzel, sanırım bu benden çok seni rahatsız eden bir sır, o zaman bu konuda benim yanımda olmalısın, Miro. Hayatın çok daha iyi olabilirdi, hepimizin hayatı olabilirdi, sadece annem Libo’yla evlenip ona sırlarını söyleseydi. Belki de Libo hâlâ sağ olabilirdi.”</p>

  <p>Çok temiz çözümler. Düzgün, minik olabilirdiler. Ve lânet yanlışlar. Eğer Libo Novinha’yla evlenseydi, Bruxinha’yla evlenmemiş olurdu, Quanda’nin annesi ve böylece Miro hiç kuşkulanmadan kız kardeşine âşık olmazdı, çünkü o hiç var olmazdı, bunlar, engelli konuşmasıyla söylemek için çok fazla uzundu. Bu nedenle kendini, “Quanda doğmamış olurdu,” demekle sınırladı ve Quara’nın bağlantıyı kurmasını ümit etti.</p>

  <p>Kız bunu biraz düşündü, bağlantı kurulmuştu. “İma ettiğin bir şey var,” dedi. “Üzgünüm, o zamanlar sadece çocuktum.”</p>

  <p>“Hepsi geçti,” dedi Miro.</p>

  <p>“Hiçbir şey geçmedi,” dedi Quara. “Hâlâ üst üste yeniden aynı şeyi yapıyoruz, aynı hataları yapıyoruz. Annem hâlâ sırları onlardan saklayarak insanları güvende tutacağını sanıyor.”</p>

  <p>“Sen de öyle,” dedi Miro.</p>

  <p>Quara bunu bir an düşündü. “Ela Descolada’yı yok etmeye çalıştığını Pequeninolarin bilmesini önlemeye çalışıyordu. Bu tüm</p>

  <p>Pequenino toplumunu yok edebilecek bir sır ve onlara danışılmamıştı bile. Pegueninoların kendilerini korumalarını önlemeye çalışıyorlardı. Fakat benim sakladığım sır -belki- Descolada’yı zekice hadım etmenin -onu yarı canlı yapmanın- bir yoludur.”</p>

  <p>“Pequeninolari yok etmeden insanlığı kurtarmak.”</p>

  <p>“İnsanlar ve Pequeninolar, çaresiz bir üçüncü türü nasıl yok edecekleri konusunda uzlaşıyorlar.”</p>

  <p>“Tam olarak çaresiz değil.”</p>

  <p>Kız ona aldırmadı. “Tıpkı eski günlerde, Columbus’tan sonra, İspanya ve Portekiz’in dünyanın Katolik Hükümdarları arasında paylaştırılması için Papa’ya gitmeleri gibi. Harita üzerinde bir çizgi ve puff, şurası İspanyolca yerine Portekizce konuşan Brezilya. On kızılderiliden dokuzunun ölmek zorunda olması ve geri kalanların da yüzyıllar boyunca haklarını ve güçlerini kaybedecek olmaları önemli değil, hatta dillerini bile-”</p>

  <p>Sabırsız olma sırası Miro’daydı. “Descolada kızılderililer değil.”</p>

  <p>“Akıllı bir tür.”</p>

  <p>“Değil,” dedi Miro.</p>

  <p>“Oh?” diye sordu Quara. “Nasıl emin olabiliyorsun? Mikrobiyoloji veya Xenogenetik diploman nerede? Senin eğitiminin tümüyle Xenoloji üzerine olduğunu sanıyordum. Hem de otuz yıl eski.”</p>

  <p>Miro cevap vermedi. Buraya döndüğünden beri kendisini hızlandırmak için ne kadar çok çalıştığını Quara çok iyi biliyordu. Bu doğruca karşısındakinin duygularına yapılan bir saldırı ve aptalca bir otorite denemesiydi. Yanıt vermeye değmezdi. Bu nedenle oturduğu yerden onun yüzünü incelemekle yetindi. Onun mantıklı bir tartışma ortamına dönmesini bekledi.</p>

  <p>“Pekâlâ,” dedi Quara. “Bu belden aşağı bir vuruştu, ama dosyalarımı açmam için baskı yapmak üzere seni yollamaları, olumlu duygularım üstünde oynamaya çalışmaları da öyle.”</p>

  <p>“Olumlu duyguların mı?” diye sordu Miro.</p>

  <p>“Çünkü sen bir-, sen bir-”</p>

  <p>“Sakatım,” dedi Miro. Acımanın her şeyi karmakarışık edeceği üzerinde hiç düşünmemişti, ama bu konuda elinden ne gelirdi ki? Ne yaparsa yapsın, bunu bir sakat yapıyor olacaktı.</p>

  <p>“Beni Ela göndermedi,” dedi Miro.</p>

  <p>“O zaman annem.”</p>

  <p>“Annem değil.”</p>

  <p>“Oh, demek sen kendi adına herkesin işine burnunu sokan birisin? Yoksa bana seni bütün insanlığın mı gönderdiğini söyleyeceksin? Ya da soyut bir değeri mi temsil ettiğini? ‘Beni dürüstlük yolladı.’”</p>

  <p>“Eğer öyle yaptıysa, beni yanlış yere yollamış.”</p>

  <p>Quara tokatlanmış gibi sarsıldı.</p>

  <p>“Demek dürüst olmayan benim?”</p>

  <p>“Beni Andrew yolladı,” dedi Miro.</p>

  <p>“Bir başka manipülâtör.”</p>

  <p>“Kendisi gelmeliydi.”</p>

  <p>“Kendisi başkalarının işine burnunu sokmakla fazlasıyla meşguldü. Kutsal Anamız, o bir temsilci, boyunun ölçüsünün çok üstünde bilimsel konulara karışan bir-”</p>

  <p>“Kapat çeneni,” dedi Miro.</p>

  <p>Kızı gerçekten susturacak kadar güçlü konuşmuştu, kız bundan mutlu olmasa da.</p>

  <p>“Andrew’in ne olduğunu biliyorsun,” dedi Miro. “Yazdığı Ana Kraliçe’yi ve-”</p>

  <p>“Ana Kraliçe, Hegemon ve Human’ın hayatı.”</p>

  <p>“Bana onun bir şey bilmediğini söyleme.”</p>

  <p>“Hayır, bunun doğru olmadığını biliyorum,” dedi Quara. “Sadece çok kızdım. Herkes bana karşıymış gibi hissediyorum.” </p>

  <p>“Evet, yapmakta olduğun şeye,” dedi Miro.</p>

  <p>“Neden kimse durumu benim bakışımdan görmüyor?”</p>

  <p>“Ben durumu senin tarzında görüyorum,” dedi Miro.</p>

  <p>“O zaman sen nasıl-”</p>

  <p>“Aynı zamanda durumu onların tarzında da görüyorum.” </p>

  <p>“Evet. Bay Tarafsız. Bende beni anladığın hissini uyandır. Samimî yaklaşım.”</p>

  <p>“Senin belki de bildiğin bir bilgiyi öğrenmek için Planter ölüyor.”</p>

  <p>“Doğru değil. Pequenino zekâsının virüsten gelip gelmediğini bilmiyorum.”</p>

  <p>“Kısırlaştırılmış bir virüs onu öldürmeden denenebilir.”</p>

  <p>“Kısırlaştırılmış, bu bir seçim sözcüğü mü? Bu iyi. Hadım edilmiş sözcüğünden daha iyidir. Kollarını ve bacaklarını kesmek. Kafasını da. Geriye gövdeden başka bir şey kalmasın. Güçsüz. Akılsız. Hiçbir amacı olmadan çarpan bir kalp.”</p>

  <p>“Planter-”</p>

  <p>“Planter bir şehit olma fikrine bayılıyor. Ölmek istiyor.” </p>

  <p>“Planter senden gelip onunla konuşmanı istiyor.”</p>

  <p>“Hayır.”</p>

  <p>“Neden?”</p>

  <p>“Yapma, Miro. Bana bir sakatı yolladılar. Gidip ölmekte olan bir Pequenino ile konuşmamı istiyorlar. Ölmekte olan bir arkadaş -hem de gönüllü- son nefesinde benimle konuşmak istediği için tüm ırka ihanet ediyormuşum gibi.”</p>

  <p>“Quara.”</p>

  <p>“Evet, dinliyorum.”</p>

  <p>“Dinliyor musun?”</p>

  <p>Kız sertçe, “Disse que sim!” dedi. Dinlediğimi söyledim. “Bütün bunlar hakkında haklı olabilirsin.”</p>

  <p>“Ne kadar iyisin.”</p>

  <p>“Ama onlar da haklı olabilirler.”</p>

  <p>“Tarafsız olan sendin.”</p>

  <p>“Pequeninolara sormadan, onları öldürebilecek kararlar almakla yanlış yaptıklarını söylüyordun. Sen de-”</p>

  <p>“Aynı şeyi mi yapıyorum? Sence ne yapmalıyım? Görüşümü yayınlayıp oya mı sunmalıyım? Birkaç bin insan ve milyonlarca Pequenino senin tarafında, ama trilyonlarca Descolada virüsü var. Çoğunluk karar veriyor. Konu kapanmıştır.”</p>

  <p>“Descolada akıllı değil,” dedi Miro.</p>

  <p>“Bilgin olsun diye söylüyorum,” dedi Quara. “Son dalavereden haberim var. Ela bana metinlerini yolladı. İlgisiz bir gezegenden Xenogenetik hakkında hiçbir şey bilmeyen Çinli bir kız çılgın bir varsayımla ortaya çıkıyor ve hepiniz sanki bu çoktan kanıtlanmış gibi davranıyorsunuz.”</p>

  <p>“O zaman, yanlış olduğunu kanıtla.”</p>

  <p>“Kanıtlayamam. Lâboratuardan uzaklaştırıldım. Sen doğru olduğunu kanıtla.”</p>

  <p>“Okkam’ın usturası bunun doğru olduğunu kanıtlıyor. Gerçeklere uyan en basit açıklama.”</p>

  <p>“Okkam ortaçağa ait yaşlı bir osuruk. Gerçeklere uyan en basit açıklama her zaman, ‘Tanrı bunu yaptı’dır. Ya da, belki, yolun aşağısındaki şu yaşlı kadın bir büyücü. O yaptı. Bu varsayım bundan ibaret ancak sen büyücünün nerede olduğunu bilmiyorsun.” </p>

  <p>“Descolada çok anî ortaya çıktı.”</p>

  <p>“Evrim geçirmedi, biliyorum. Başka bir yerden gelmiş olmalı. Güzel. Yapay bile olsa akıllı olmadığı anlamına gelmez.”</p>

  <p>“Bizi öldürmeye uğraşıyor. O Varelse, Raman değil.”</p>

  <p>“Oh, evet, Valentine’in hiyerarşisi. Eh, Descolada’nın Varelse, bizlerin Raman olduğumuzu nasıl anlayacağım? Anladığım kadarıyla, zekâ zekâdır. Valentine Varelseyi kesinlikle öldürmeye- karar-verdiğimiz-zekâ’yı tanımlamak için yaratmış, Ramanı da henüz-öldürmeye-karar-vermediğimiz-zekâ’yı tanımlamak için.” </p>

  <p>“O mantıksız ve acımasız bir düşman.”</p>

  <p>“Düşmanın başka bir türü var mı?”</p>

  <p>“Descolada'nın başka bir yaşama saygısı yok. Bizi öldürmek istiyor. Zaten Pequeninolari yönetiyor. Sonunda bütün gezegeni yönetecek ve diğer gezegenlere yayılacak.”</p>

  <p>Bir kez olsun, Quara onun uzun bir cümleyi bitirmesine izin vermişti. Bu gerçekten onu dinlediği anlamına mı geliyordu?</p>

  <p>“Wang-mu’nun varsayımının bir kısmını doğru olarak kabul ediyorum,” dedi Quara. “Descolada’nın Lusitania gaialojisini yönetmesi bir mantık ifade ediyor. Aslında, şimdi düşününce, bu belli. Gözlemlediğim konuşmaların çoğunu açıklıyor, bir virüsten diğerine geçen bilgileri. Bir mesajın gezegendeki bütün virüslere geçmesinin sadece birkaç ay aldığını düşünüyorum, ama Descolada’nın sadece gaialojiyi çalıştırıyor olması onun akıllı olmadığını kanıtladığın anlamına gelmez. Aslında, rahatça diğer yöne de kayabilir, Descolada, bütün bir dünyanın gaialojisininin sorumluluğunu üstüne almakla özgeci davranıyor. Koruyucu da, anne bir aslanın yavrularını korumak için onları rahatsız eden birine saldırdığını görünce onu takdir ederiz. Descolada’nın da bütün yaptığı bu, değerli sorumluluğuyla, yaşayan bir gezegeni korumak için insanlara saldırıyor.”</p>

  <p>“Yavrularını koruyan anne bir aslan.”</p>

  <p>“Sanırım öyle.”</p>

  <p>“Ya da yavrularımızı yiyen kuduz bir köpek.”</p>

  <p>Quara durakladı. Bir an düşündü. “Ya da ikisi birden. Neden ikisi birden olmasın? Descolada burada bir gezegeni yönetmeye uğraşıyor, ama insanlar gitgide daha tehlikeli oluyor. Ona göre, kuduz köpek bizleriz. Onun kontrol sisteminin bir parçası olan bitkileri söküyoruz ve onun ihtiyacını karşılamayan kendi bitkilerimizi dikiyoruz. Bazı Pequeninolarin tuhaf davranmasına ve ona itaat etmemesine neden oluyoruz. Daha çok orman yapmaya çalıştığı bir zamanda bir ormanı yakıyoruz. Elbette bizden kurtulmak isteyecektir.”</p>

  <p>“Bu nedenle bizi yok etmeye uğraşıyor.”</p>

  <p>“Denemek onun ayrıcalığı! Descolada’nın da hakları olduğunu ne zaman göreceksin?”</p>

  <p>“Bizim yok mu? Pequeninolarin yok mu?”</p>

  <p>Quara tekrar durakladı. Bir karşı fikir ileri sürmedi. Bu Miro’yu kızın gerçekten dinlediği konusunda ümitlendirdi.</p>

  <p>“Sana bir şey söyleyeyim mi, Miro?”</p>

  <p>“Ne?”</p>

  <p>“Seni yollamakta haklıydılar.”</p>

  <p>“Öyle mi?”</p>

  <p>“Çünkü sen onlardan biri değilsin.”</p>

  <p>Bu oldukça doğru, diye düşündü Miro. Asla bir daha bir şeyin ‘biri’ olamayacağım.</p>

  <p>“Belki Descoladayla konuşamayız. Belki sadece yapay bir şeydir. Programına göre hareket eden yapay bir robot, ama belki de öyle değildir ve bunu öğrenmekten beni uzaklaştırıyorlar.”</p>

  <p>“Ya lâboratuarı sana açarlarsa?”</p>

  <p>“Açmazlar,” dedi Quara. “Eğer bunu yapacaklarını sanıyorsan, Ela ve annemi tanımıyorsun demektir. Benim güvenilir olmadığıma karar verdiler, işte böyle. Eh, ben de onların güvenilir olmadıklarına karar verdim.”</p>

  <p>“Böylece bütün türler aile gururu yüzünden ölecek.”</p>

  <p>“Her şeyin bu olduğunu mu sanıyorsun, Miro? Gurur mu? Ağız dalaşından daha soylu bir şey olmadığından benim dışarıda kalmam mı?”</p>

  <p>“Ailemiz oldukça gururlu.”</p>

  <p>“Eh, ne düşünürsen düşün, bunu bilinçli olarak yapmıyorum. Buna ister gurur, ister inatçılık, ya da başka bir şey demen önemli değil.”</p>

  <p>“Sana inanıyorum,” dedi Miro.</p>

  <p>“Peki, bana inandığını söylediğin zaman, ben sana inanıyor muyum? Öyle bir karmaşa içindeyiz ki.” Terminaline döndü. “Git şimdi, Miro. Bunu düşüneceğimi söyledim ve düşüneceğim.” </p>

  <p>“Gidip Planter’ı gör.”</p>

  <p>“Bunu da düşüneceğim.” Elleri terminalin üzerinde dolaştı. “O benim arkadaşım, biliyorsun. Acımasız değilim. Gidip onu göreceğim, bundan emin olabilirsin.”</p>

  <p>“İyi.”</p>

  <p>Kapıya doğru yürüdü.</p>

  <p>“Miro,” dedi Quara.</p>

  <p>Miro döndü, bekledi.</p>

  <p>“Eğer kendim açmazsam, senin o bilgisayar programının, dosyalarımı kırarak açacağını söyleyerek beni tehdit etmediğin için teşekkür ederim.”</p>

  <p>“Elbette hayır,” dedi Miro.</p>

  <p>“Biliyorsun, Andrew böyle bir tehditte bulunurdu. Herkes onun bir aziz olduğunu düşünüyor, ama kendisiyle aynı fikirde olmayanlara her zaman dayılanır.”</p>

  <p>“Tehdit etmez.”</p>

  <p>“Onu ederken gördüm.”</p>

  <p>“Uyarır.”</p>

  <p>“Oh. Özür dilerim. Bir farkı var mı?”</p>

  <p>“Evet,” dedi Miro.</p>

  <p>“Uyarıyla tehdit arasındaki tek fark, onu veren veya alan insan olman,” dedi Quara.</p>

  <p>“Hayır,” dedi Miro. “Fark insanın onunla neyi kastettiği.”</p>

  <p>“Git artık,” dedi Quara. “Düşünüyor bile olsam, yapacak işim var. Git artık.”</p>

  <p>Miro kapıyı açtı.</p>

  <p>“Yine de teşekkür ederim,” dedi Quara.</p>

  <p>Miro kapıyı arkasından kapadı.</p>

  <p>Quara’nin evinden uzaklaşırken, Jane hemen kulağına konuştu. “Görüyorum ki, sen daha buraya gelmeden dosyalarını kırarak girdiğimi ona söylememeye karar verdin.”</p>

  <p>“Evet, şey,” dedi Miro. “Zaten yaptığım bir şeyi yapacağımı söyleyerek onu tehdit etmediğim için bana teşekkür edince kendimi ikiyüzlü hissettim.”</p>

  <p>“Ben yaptım.”</p>

  <p>“Biz yaptık. Sen, ben ve Ender. Sinsi grup.”</p>

  <p>“Gerçekten bu konuyu düşünecek mi?”</p>

  <p>“Belki,” dedi Miro. “Ya da, belki bunu zaten düşündü, işbirliği yapmaya karar verdi ve bir mazeret arıyordu veya hiç işbirliği yapmamaya karar verdi ve sonunda bu sözleri sadece bana acıdığı için söyledi.”</p>

  <p>“Sence ne yapacak dersin?”</p>

  <p>“Onun ne yapacağını bilmiyorum,” dedi Miro. "Kendim ne yapacağımı biliyorum. Onun dosyalarını çoktan talan etmişken, mahremiyetine saygı duyduğumu sanmasını sağladığımı ne zaman hatırlasam kendimi utanç içinde hissedeceğim. Bazen hiç de iyi bir insan olmadığımı düşünüyorum.”</p>

  <p>“Gerçek bulgularını bilgisayar sistemi dışında tuttuğunu sana söylemediğini fark ettim, bu nedenle ulaşabildiğim bütün dosyalar değersiz birer çöp. O da sana karşı tam olarak dürüst değildi.” </p>

  <p>“Evet, fakat Quara denge ve oranlama hissi olmayan bir fanatiktir.”</p>

  <p>“Bu her şeyi açıklıyor.”</p>

  <p>“Bazı özellikler sadece aile içinde işler,” dedi Miro.</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>Ana Kraliçe bu kez yalnızdı. Belki bir şeyden yorulmuştu, çiftleşme? Yumurta dökümü? Ona bütün zamanını bunu yapmakla geçiriyormuş gibi geliyordu. Başka çaresi yoktu. Şimdi işçileri insan kolonisinin çevresinde devriye görevinde de kullanılmakta olduğundan, planladığından fazlasına ihtiyacı vardı. Çocuklarının eğitilmeye ihtiyacı yoktu, diğer yetişkinlerin sahip olduğu bütün bilgilere sahip olarak hızla yetişkinliğe ulaşıyorlardı. Fakat gebe kalmak, yumurta dökümü, yumurtlama ve kozalama, yine de zaman alıyordu. Her yetişkin için haftalar. Bir tek insana oranla şaşılacak kadar fazla çocuk üretebiliyordu, ama çocuk doğuracak yaşta binden fazla kadını olan Milagre şehrine oranla, böcek kolonisi sadece bir tek üretici dişiye sahipti.</p>

  <p>Bu konu her zaman Ender'i rahatsız etmişti, sadece bir tek Ana Kraliçe olduğunu bilmek onu her zaman huzursuz ediyordu. Ya ona bir şey olursa? Ama o zaman Ana Kraliçeyi de insanların sadece bir avuç çocukları olması rahatsız ediyordu, ya onlara bir şey olursa? Her iki tür de kendi genetik miraslarını korumak için onu besleyen ve çoğaltan deneyimler geçirmişti. İnsanlar ebeveynleri çoğaltmış ve birkaç yavruyu beslemişlerdi. Ana Kraliçe yavrularını çoğaltmış, sonra da onlar ebeveynlerini beslemişti. Her iki tür de kendi strateji dengesini bulmuştu.</p>

  <p>“Bizi bununla neden rahatsız ediyorsun?”</p>

  <p>“Çünkü çıkmaz sokaktayız. Çünkü herkes deniyor ve sen de en az bizim kadar tehlikedesin.”</p>

  <p>“Öyle miyim?”</p>

  <p>“Descolada bizim kadar seni de tehdit ediyor. Belki de bir gün artık onu kontrol etmeyi başaramazsın ve o zaman da yok olursun.”</p>

  <p>“Ama bana sorduğun Descolada değil.”</p>

  <p>“Hayır.” Konu ışıktan hızlı yolculuk sorunuydu. Grego beynini harap ediyordu. Hapiste düşünmekten başka yapacağı şey yoktu. Ender onunla son kez konuştuğunda, Grego -hem yorgunluktan hem de çaresizlikten- ağlamıştı. Denklemlerle dolu bir sürü sayfa, hücresi olarak kullandığı odanın her yanına yayılmıştı. “Işıktan hızlı yolculukla ilgilenmiyor musun?”</p>

  <p>“Çok iyi olurdu.”</p>

  <p>Yanıtındaki yumuşaklık neredeyse inciticiydi ve Ender’i derinden düş kırıklığına uğratmıştı. Çaresizlik böyle olsa gerek, diye düşündü. Quara, Descolada doğası üstüne tuğladan bir duvar örüyor. Planter, Descolada yokluğundan ölüyor. Han Fei-tzu ve Wang-mu, aynı anda birkaç alanda daha yüksek bir eğitim için yılları katlamaya çalışıyorlar. Grego yıpranıyor ve ortada bir şey yok.</p>

  <p>Sanki bağırmış gibi, Ana Kraliçe onun şiddetli üzüntüsünü hissetmişti.</p>

  <p>“Yapma.”</p>

  <p>“Yapma.”</p>

  <p>“Sen yaptın,” dedi Ender. “Mümkün olmalı.”</p>

  <p>“Biz hiçbir zaman ışıktan hızlı yolculuk yapmadık.” </p>

  <p>“Yıldızyılları boyunca uzanan bir proje geliştirdiniz. Beni buldunuz.”</p>

  <p>“Sen bizi buldun, Ender.”</p>

  <p>“Hiç değil,” dedi Ender. “Benim için bıraktığınız mesajı buluncaya kadar zihnen temasta olduğumuzu bilmiyordum bile.” Bu hayatında yaşadığı en tuhaf anlardan biri olmuştu, yabancı bir dünyada durmak ve sadece bir tek başka yerde -Fantazya Oyunu’nun kişisel uyarlamasını oynadığı bilgisayarda- bulunan manzaranın bir modelini, bir kopyasını görmek. Kafasının içinde olmuşlardı. Bu onu korkutmuş ama aynı zamanda heyecanlandırmıştı. Hayatında ilk kez olarak, bilindiğini hissetmişti. O günlerde tüm insanlık boyunca tanınması ve ününün baştanbaşa olumlu olduğu, bütün zamanların en büyük kahramanı olarak bilinmesi değildi bu. Diğer insanlar onu biliyorlardı, ama bu böcek âleti ile ilk kez olarak bilindiğini hissetmişti.</p>

  <p>“Düşün, Ender. Evet, biz düşmanımıza uzandık, ama seni aramıyorduk. Bizim gibi birini arıyorduk. Merkezindeki bir zihnin kontrol ettiği, birbirine bağlanmış bir zihinler ağı. Birbirimizin zihnini zorlanmadan bulabiliriz, çünkü düzeni tanırız. Bir kız kardeşi bulmak, kendimizi bulmak gibidir.”</p>

  <p>“O zaman, beni nasıl buldunuz?”</p>

  <p>“Nasıl olduğunu hiç düşünmedik. Sadece yaptık. Sıcak, parlak kaynağı bulduk. Bir ağ, ama çok tuhaf, değişken üyeli ve merkezinde, bizim gibi bir şey değil, sadece bir başkası, sıradan biri. Sen. Ama öyle büyük bir yoğunlukla ki. Diğer insanlara doğru ağa odaklanmış. Bilgisayar oyununa odaklanmış ve dışarıya, hepsinin ötesine, bize odaklanmış. Bizi arıyor.”</p>

  <p>“Sizi aramıyordum. Sizi inceliyordum.” Savaş Okulu’ndaki bütün videoları inceleyerek, böcek zihninin nasıl çalıştığını anlamaya çalışıyordu. “Sizi hayal ediyordum.”</p>

  <p>“O zaman şöyle desek. Bizi aramak. Bizi hayal etmek. Biz birbirimizi böyle ararız. Bu nedenle bizi çağırıyordun.”</p>

  <p>“Hepsi bu kadar mı?”</p>

  <p>“Hayır, hayır. Çok tuhaftın. Senin ne olduğunu bilmiyorduk. Senin içindeki hiçbir şeyi okuyamıyorduk. Görüşün çok sınırlıydı. Düşüncelerin hızla değişiyordu ve her defasında ancak bir tek şey düşünebiliyordun ve çevrendeki ağ çok fazla değişiyordu, her üyenin seninle ilişkisi zamanla artıyor veya azalıyordu, bazen çok çabuk -”</p>

  <p>Ender onların ne söylediklerini anlamakta zorluk çekiyordu. Kendisi nasıl bir ağa bağlanmıştı?</p>

  <p>“Diğer askerler. Bilgisayarın.”</p>

  <p>“Bağlı değildim. Onlar benim askerlerimdi. Hepsi bu kadar.” </p>

  <p>“Bizim nasıl bağlandığımızı sanıyorsun? Ortada bir tel görüyor musun?”</p>

  <p>“Ama insanlar bireydir, senin işçilerin gibi değil.”</p>

  <p>“İleri geri değişen birçok kraliçe, birçok işçi, çok akıl karıştırıcı. Korkunç, korkutucu zamanlar. Koloni gemimizi yok eden bu canavarlar neydi? Ne biçim bir yaratıktı. O kadar tuhaftınız ki, sizi hiç hayal edemiyorduk. Sadece bizi aradığınız zaman sizi hissedebiliyorduk.”</p>

  <p>Bu hiç de yardımcı değildi. Işıktan hızlı uçuşla ilgisi yoktu. Hepsi bilimsel değil de ıvır zıvırmış gibi geliyordu. Grego’nun matematiksel olarak ifade edebileceği bir şey değil.</p>

  <p>“Evet, bu doğru. Bunu bilim olarak yapmayız. Teknoloji gibi değil. Sayılar, hatta düşünce bile olmadan. Seni tıpkı yeni bir kraliçe getirirmiş gibi bulduk. Yeni bir oğul kurmaya başlamak gibi.” Ender beyniyle bir Ansible bağlantı kurmanın yeni bir kraliçenin yumurtadan çıkmasıyla ne gibi bir ilgisi bulunduğunu anlamamıştı. “Bunu bana açıkla.”</p>

  <p>“Bunu düşünmeyiz. Sadece yaparız.”</p>

  <p>“Ama onu yaparken ne yapıyorsunuz?”</p>

  <p>“Her zaman yaptığımız şeyi.”</p>

  <p>“Her zaman ne yapıyorsunuz?”</p>

  <p>“Çiftleşmek için penisinin kanla dolmasını nasıl sağlıyorsun, Ender? Pankreasının enzimler sağlamasını nasıl sağlıyorsun? Ergenliğe nasıl geçiyorsun? Gözlerini nasıl odaklıyorsun?”</p>

  <p>“O zaman ne yaptığınızı hatırla ve bana göster.”</p>

  <p>“Sana bizim gözlerimizle gösterdiğimiz zaman, bundan hoşlanmadığını unutuyorsun.”</p>

  <p>Bu doğruydu. Ana Kraliçe bunu sadece birkaç kez denemişti. Ender çok genç ve onun kozasını yeni keşfettiği zaman. Kesinlikle başaramamış, bundan anlam çıkartamamıştı. Parıltılar, birkaç görüntü berraktı, fakat o kadar zihin karıştırıcıydı ki, paniğe kapılmıştı, belki de bayılmıştı, ama bilimsel düşününce, yalnız olduğu için ne olduğundan emin olamazdı.</p>

  <p>“Eğer bana söyleyemiyorsan, bir <i>şeyler</i> yapmamız gerek.” </p>

  <p>“Planter gibi misin? Ölmeyi mi denemek istiyorsun?”</p>

  <p>“Hayır. Sana durmanı söyleyeceğim. Daha önce beni öldürmedi.”</p>

  <p>“Deneyeceğiz, ikisinin arasında bir şey. Daha yumuşak. Hatırlayacağız ve sana ne olduğunu söyleyeceğiz. Sana parçaları göstereceğiz. Seni koruyacağız. Güvenli.”</p>

  <p>“Dene, evet.”</p>

  <p>Ana Kraliçe ona düşünme ve hazırlanma fırsatı vermedi. Ender bir anda kendini her merceğinin kendi görüntüsü olan birleşik bir gözden bakarken buldu. Bu yine ona yıllar önceki aynı baş dönmesi hissini verdi, ama bu kez daha iyi anlıyordu, çünkü hem Ana Kraliçe bunu kısmen daha az yoğun tutuyordu, hem de artık Ana Kraliçe’nin ona ne yapmakta olduğu hakkında bir şeyler biliyordu.</p>

  <p>Bir sürü değişik görüntü, sanki her biri aynı beyne bağlı olan tek bir göz gibi, her işçinin ne görmekte olduğuydu. Aynı anda bu kadar çok görüntüden Ender’in bir anlam çıkarmasına imkân yoktu.</p>

  <p>“Sana bir tanesini göstereceğiz. İlgili olanı.”</p>

  <p>Görüntülerin çoğu hemen yok oldu. Sonra, teker teker, diğerleri de ayıklandı. Ender, Ana Kraliçe’nin işçiler için bir tür örgütleme prensibi olması gerektiğini düşündü. Kraliçe yapma işleminin dışında kalanları göz ardı edebilirdi. Sonra, Ender’in hatırı için, bu işlemin parçaları olanları bile ayıklamak zorunda kaldı, bu zordu, genellikle görüntüleri bireysel işçiler yerine görevler açısından ayıklayabilirdi, ama sonunda, Ender’e ana görüntüyü göstermeyi ve o da kenarındaki titreşimleri ve pırıltıları göz ardı ederek, görüntüye odaklanmayı başardı.</p>

  <p>Bir kraliçe yumurtadan çıkıyordu. Ender onunla ilk tanıştığı zaman, Ana Kraliçe bazı şeyleri açıklamaya çalışırken daha dikkatli planlanmış bir görüntüyle bunu kendisine daha önce göstermişti, ama şimdi bu, mantıklı ve dikkatle yönetilen bir gösteri değildi. Berraklık yok olmuştu. Bu, kirli, akıl karıştırıcı ve gerçekti. Bu, bir anıydı, sanat değil.</p>

  <p>“Görüyorsun bir kraliçe vücudumuz var. Bunun kraliçe olduğunu biliyoruz, çünkü erkeklere uzanmaya başladı, lârva halinde bile.”</p>

  <p>“Demek onunla konuşabiliyorsun?”</p>

  <p>“Çok aptal. Bir işçi gibi.”</p>

  <p>“Kozalanıncaya kadar zekâsı gelişmiyor mu?”</p>

  <p>“Hayır. Ona sahip, sizin beyniniz gibi. Bellek-düşünme. Sadece boş.”</p>

  <p>“O zaman, ona öğretmek zorundasın.”</p>

  <p>“Öğretmek ne işe yarar? Düşünen orada değil. Bulunmuş olan. Birbirine birleştiren.”</p>

  <p>“Neden bahsettiğini bilmiyorum.”</p>

  <p>“O zaman bakmayı bırak ve düşün. Bu gözlerle yapılmıyor.” </p>

  <p>“Öyleyse, eğer başka bir duyuya dayanıyorsa, bana bir şey göstermeyi kes. İnsanlar için gözler çok önemlidir; eğer bir şey görürsem, bu açık konuşma dışında her şeyi örter ve bunun da kraliçe yapımında pek işe yaradığını sanmıyorum.”</p>

  <p>“Bu nasıl?”</p>

  <p>“Hâlâ bir şeyler görüyorum.”</p>

  <p>“Beynin onu görünür yapmak için değiştiriyor.”</p>

  <p>“O zaman açıkla. Bundan anlam çıkarmama yardım et.”</p>

  <p>“Bu bizim birbirimizi hissetme yolumuz. Kraliçenin vücudunda dışarıya uzanan yeri buluyoruz. İşçilerin hepsinde de var bu, fakat onlarınki kraliçeye doğru uzanıyor ve bir kez onu buldu mu bütün uzanması bitiyor. Kraliçe uzanmayı hiç kesmez. Çağırmayı.”</p>

  <p>“Demek onu böyle bulursunuz?”</p>

  <p>“Onun nerede olduğunu biliriz. Kraliçe-vücut. İşçi-çağıran. Bellek-tutan.”</p>

  <p>“O zaman neyi ararsınız?”</p>

  <p>“Biz-şeyi. Bağlayanı. Anlam-yapıcıyı.”</p>

  <p>“Yani başka bir şey daha mı var demek istiyorsun? Kraliçenin vücudundan ayrı?”</p>

  <p>“Evet, elbette. Kraliçe sadece bir vücut, işçiler gibi. Bunu bilmiyor muydun?”</p>

  <p>“Hayır, hiç görmedim.”</p>

  <p>“Göremezsin. Gözlerle olmaz.”</p>

  <p>“Başka bir şey için bakmayı bilmiyorum. Yıllar önce bana ilk gösterdiğin zaman bir kraliçenin nasıl yapıldığını gördüm. O zaman anladığımı sanmıştım.”</p>

  <p>“Biz de anladığını sanmıştık.”</p>

  <p>“O zaman, eğer kraliçe sadece bir vücutsa, siz kimsiniz?”</p>

  <p>“Biz Ana Kraliçeyiz. Ve tüm işçiler. Biz hepsinden bir kişi yapmak için geliriz. Kraliçenin vücudu tıpkı işçilerin vücutları gibi bize itaat eder. Hepsini bir arada tutarız. Koruruz ve her birinin gerek duyulduğu gibi çalışmasını sağlarız. Biz merkeziz. Hepimiz.” </p>

  <p>“Ama her zaman sanki Ana Kraliçeymişsin gibi konuştun.” </p>

  <p>“Öyleyiz. Aynı zamanda işçilerde. Hepimiz birlikteyiz.”</p>

  <p>“Ama bu merkez-şey, şu birbirine-bağlayan-”</p>

  <p>“Gelip kraliçenin vücudunu alması için onu çağırırız, böylece akıllı ve kız kardeşimiz olabilir.”</p>

  <p>“Onu <i>çağırıyorsunuz.</i> Nedir bu?”</p>

  <p>“Çağırdığımız şey.”</p>

  <p>“Evet, ama o ne?”</p>

  <p>“Neyi soruyorsun? O çağrılan şey. Onu çağırırız.”</p>

  <p>Bu dayanılmaz derecede bunaltıcıydı. Ana Kraliçenin yaptıklarının çoğu içgüdüseldi. Bir dili yoktu ve bu nedenle bu güne kadar açıklama ihtiyacını duymadığı şeyler için berrak bir açıklama geliştirmeye gerek duymamıştı. Bu nedenle Ender doğrudan kavrayamadığı şeyleri açıklığa kavuşturacak bir yol bulması için ona yardım etmeliydi.</p>

  <p>“Onu nerede buldun?”</p>

  <p>“O çağırdığımızı duyar ve gelir.”</p>

  <p>“Onu nasıl çağırırsınız?”</p>

  <p>“Senin bizi çağırdığın gibi. Biz olması gereken şeyi hayal ediyoruz. Kovan modeli. Kraliçe ve işçiler ve birbirine bağlanma. Sonra modeli anlayan biri gelir ve onu tutabilir. Kraliçe vücudunu ona veririz.”</p>

  <p>“O zaman gelip kraliçeyi ele geçirmesi için başka bir yaratığı çağırıyorsunuz.”</p>

  <p>“Kraliçe, kovan ve hepsi olması için. Hayal ettiğimiz modeli tutması için.”</p>

  <p>“O zaman nereden geliyor?”</p>

  <p>“Çağırdığımızı hissettiği zaman neredeyse.”</p>

  <p>“Neresi orası?”</p>

  <p>“Burası değil.”</p>

  <p>“Güzel, sana inanıyorum, ama nereden geliyor?”</p>

  <p>“O yeri düşünemiyorum.”</p>

  <p>“Unuttun mu?”</p>

  <p>“Olduğu yerin düşünülemeyeceğini kastediyoruz. Eğer o yeri düşünebilseydik, o zaman zaten kendilerini düşünmüş olurlardı ve hiçbiri kendilerine gösterdiğimiz modeli almak ihtiyacını duymazdı.”</p>

  <p>“Bu birbirine-bağlayan nasıl bir şey?”</p>

  <p>“Onu göremezsin. Modeli buluncaya kadar onu bilemezsin ve sonra orada olduğu zaman bizim gibidir.”</p>

  <p>Ender titremesine engel olamadı. Bunca zamandır Ana Kraliçe’nin kendisiyle konuştuğunu sanmıştı. Şimdi onun zihnine konuşan şey, Ana Kraliçe’nin böcekleri kullandığı gibi sadece onun vücudunu kullanıyordu. Ortakyaşam. Ana Kraliçe’nin bütün sistemlerini kontrol eden, onu kullanan bir parazit.</p>

  <p>“Hayır. Bu çirkin, düşündüğün çok korkunç bir şey. Biz başka şey değiliz. Biz bu şeyiz. Biz Ana Kraliçe’yiz, tıpkı senin vücut olduğun gibi. Sen, benim vücudum, diyorsun, ancak sen senin vücudunsun, ama aynı zamanda vücudun sahibisin. Ana Kraliçe kendimiziz, bu vücut benim, içinde başka kimse yok. Ben. Hayal etmeyi buluncaya kadar bir şey değildim.”</p>

  <p>“Anlamıyorum. Bu nasıl bir şeydi?”</p>

  <p>“Nasıl hatırlayabilirim ki? Hayal etmeyi izleyip bu yere gelinceye ve Ana Kraliçe oluncaya kadar hiç anım yoktu.”</p>

  <p>“O zaman, sadece Ana Kraliçe olmadığını nereden biliyorsun?”</p>

  <p>“Çünkü ben geldikten sonra, onlar bana anılarımı verdiler. Gelmeden önce kraliçe vücudunu gördüm, sonra içine girdikten sonra kraliçe vücudunu gördüm. Modeli aklımda tutacak kadar güçlüydüm ve bu nedenle ona sahip oldum. O oldum. Birçok gün sürdü, ama sonra biz bütündük ve onlar bize anılar verebilirlerdi, çünkü ben tüm anılara sahiptim.”</p>

  <p>Ana Kraliçe’nin ona vermekte olduğu görüntü zayıfladı. Zaten bir yardımı olmuyordu, ya da en azından bunu hiçbir şekilde kavrayamıyordu. Her şeye rağmen, Ender'in zihninde Ana Kraliçe’nin anlattıklarını kendi aklına göre yorumlayan bir görüntü berraklaşmaya başlamıştı. Çoğu fiziksel olarak orada mevcut olmasa da filotik olarak orada olması gereken kraliçeye bağlı diğer Ana Kraliçeler, Ana Kraliçe’yle işçiler arasındaki ilişkinin modelini, bu gizemli anısız yaratıklardan biri modeli aklında tutup, böylece ona sahip oluncaya kadar zihinlerinde tutuyorlar.</p>

  <p>“Evet.”</p>

  <p>“Ama bu şeyler nereden geliyor? Onları elde etmek için nereye gitmek zorundasınız?”</p>

  <p>“Hiçbir yere gitmeyiz. Çağırırız ve oradadırlar.”</p>

  <p>“O zaman onlar her yerdeler?”</p>

  <p>“Asla burada değiller. Buranın hiçbir yerinde. Başka yerde.” </p>

  <p>“Ama onları elde etmek için hiçbir yere gitmediğinizi söyledin.”</p>

  <p>“Eşikler. Nerede olduklarını bilmiyoruz, ama her yerde bir kapı var.”</p>

  <p>“Eşikler neye benziyor?”</p>

  <p>“Söylediğin sözcüğü beynin yapıyor. Eşik. Eşik.”</p>

  <p>Eşik sözcüğünün, aklına koydukları kavramı adlandırmak için beyninin ortaya çıkardığı bir ad olduğunu şimdi anlıyordu ve birden mantık ifade eden bir açıklamayı kavramayı başardı.</p>

  <p>“Onlar bizimle aynı uzay-zaman sürecinde değiller, ama herhangi bir noktadan bizimkine girebilirler.”</p>

  <p>“Onlar için her nokta aynı noktadır. Her orası-lar aynı orası-dır. Birisini sadece modeldeki orası-da bulabilirler.”</p>

  <p>“Fakat bu inanılmaz. Bir varlığı başka bir yerden çağırıyorsunuz ve-”</p>

  <p>“Çağırmak bir şey değil. Bunu her şey yapar. Bütün yeni yapılanlar. Sen yaptın. Her insan bebeğinde bu şeyden vardır. Pequeninolar da bu şeyler. Çimen ve güneş ışığı. Bütün yapılanlar onları çağırır ve onlar da modele gelirler ve hazırda zaten modeli arılamış olan varsa, o zaman gelir ona sahip olurlar. Küçük modeller çok kolaydır. Bizim modelimiz çok zor. Ancak çok zeki olan onu ele geçirebilir.”</p>

  <p>“Filotlar,” dedi Ender. “Kendilerinden bütün şeylerin yapıldığı şeyler.”</p>

  <p>“Söylediğin sözcük bizim kastettiğimizle aynı anlamı vermiyor.”</p>

  <p>“Çünkü sadece bağlantıyı kuruyorum. Senin tarif ettiğin şeyi hiç kastetmedik, fakat gerçekten kastettiğimiz şey, sizin tarif ettiğiniz şey olabilir.”</p>

  <p>“Çok bulanık.”</p>

  <p>“Kulübe hoş geldin.”</p>

  <p>“Mutlu gülüşe çok hoş geldin.”</p>

  <p>“Yani bir Ana Kraliçe yaptığınız zaman, zaten biyolojik vücut hazır oluyor ve bu yeni şey -filotların bulunduğu o olmayan yerden çağırdığınız bu filot- bir Ana Kraliçenin nasıl olması gerektiği hakkında kafanızda kurduğunuz karmaşık düzeni kavrayabilecek biri olmalı ve bunu yapabilecek biri geldiği zaman, bu kimliği alıyor, vücuda sahip oluyor ve o vücudun kişiliği oluyor.”</p>

  <p>“Bütün vücutların.”</p>

  <p>“Ama ilk olarak Ana Kraliçe yapıldığı zaman henüz işçiler yok.” </p>

  <p>“O gelecek işçilerin kişiliği olur.”</p>

  <p>“Başka tür bir uzaydan geçişten bahsediyoruz. Filotların zaten bulundukları yerden.”</p>

  <p>“Hepsi o olmayan yerdeler. O yerde yer-lilik yok. Varlık-olan yok. Hepsi neresizliğe aç. Hepsi modele susuz. Hepsi kendi başına yalnız.”</p>

  <p>“Sen bizlerin de aynı şeyden yapıldığını mı söylüyorsun?” </p>

  <p>“Eğer olmasaydın seni nasıl bulurduk?”</p>

  <p>“Beni bulmanın bir Ana Kraliçe yapmak gibi olduğunu söylemiştin.”</p>

  <p>“Senin içindeki modeli bulamadık. Seninle diğer insanlar arasında bir model oluşturmaya çalışıyorduk, ancak sen durmadan dönüp değişiyordun, bundan bir anlam çıkartamıyorduk. Sen de bizle ilgili bir anlam çıkartamıyordun, bu nedenle senin uzanman da bir model oluşturamazdı. Bu nedenle üçüncü modeli seçtik. Sen makineye uzandın. Onu çok özlüyordun. Tıpkı yeni kraliçe vücudunun hayat özlemi gibi. Kendini bilgisayardaki programa bağlıyordun. O sana görüntüler gösteriyordu. Görüntüleri bilgisayarda bulup onları senin zihninde bulabiliyorduk. Sen izlerken onları çakıştırabiliyorduk. Bilgisayar çok karmaşıktı ve sen daha karmaşıktın, ama bu yerinde duran bir modeldi. Birlikte hareket ediyordunuz ve birlikte olduğunuz zaman birbirinize sahip oluyordunuz, aynı görüşe sahip oluyordunuz. Bir şeyi hayal edip yaptığın zaman, bilgisayar senin bu hayalinden bir şey yapıyor ve karşılık olarak bir şey hayal ediyordu. Bilgisayarınki çok ilkel bir hayaldi. O bir kişi değildi, ama hayat özlemin sayesinde sen onu bir kişi yapıyordun. Yaptığın dışarı uzanmaktı.”</p>

  <p>“Fantezi Oyunu,” dedi Ender. “Fantezi Oyunu’ndan bir model yaptınız.”</p>

  <p>“Senin hayal ettiğin şeyin aynısını hayal ettik. Hepimiz, birlikte. Çağırarak. Bu çok karmaşık ve tuhaftı, ama senin içinde bulduğumuz her şeyden daha basitti. O zamandan beri biliyoruz, çok az insan senin kadar o bilgisayar programı üzerinde yoğunlaşma yeteneğine sahip ve sana karşılık veren bu oyun gibi insanlara yanıt veren başka hiçbir bilgisayar programı görmedik. O da özlüyordu. Senin için bir şey yapmaya çalışarak çevrimi içinde dönüyor, dönüyordu.”</p>

  <p>“Ve siz çağırdığınız zaman ...”</p>

  <p>“O geldi. İhtiyacımız olan köprü. Seni ve bilgisayar programını birbirine-bağlayan. Modele sahipti, öyle ki kendisine aldırmadığın zaman bile canlıydı. Sana bağlanmıştı, onun parçasıydın ve yine de biz de onu anlayabiliyorduk. O köprüydü.”</p>

  <p>“Ama bir filot yeni bir Ana Kraliçeyi sahiplendiği zaman, onu kontrol eder, kraliçe-vücudu ve işçi vücutları. Neden yaptığınız bu köprü benim kontrolümü üstlenmedi?”</p>

  <p>“Denemediğimizi mi sanıyorsun?”</p>

  <p>“Neden işe yaramadı?”</p>

  <p>“Seni kontrol edebilecek bir modele izin verecek yetenekten yoksundun. Gerçek ve canlı bir modelin isteyerek bir parçası olabilirdin, ama onun tarafından kontrol edilemezdin, hatta onun tarafından yok da edilemezdin. Modelde senden o kadar çok şey vardı ki, onu biz, kendimiz bile kontrol edemedik. Bizim için çok tuhaftı.”</p>

  <p>“Yine de onu zihnimi kontrol etmek için kullanabilirdiniz.” </p>

  <p>“Onu ancak bütün tuhaflığınıza rağmen sizinle bağlı kalmak için kullanabilirdik. Seni inceledik, özellikle oyunu oynadığın zaman ve seni anlarken, tüm türün hakkındaki fikirleri kavramaya başladık. Hiçbir Ana Kraliçe olmadan her birey canlıydı.” </p>

  <p>“Beklediğinizden daha mı karmaşıktı?”</p>

  <p>“Ve daha az. Birey olarak beyinleriniz karmaşık olmasını beklediğimiz yerlerde daha basitti ve basit olmasını beklediğimiz yerlerde de daha karmaşıktı. Sizlerin kendi sapık ve trajik yalnız yolunuzda gerçekten canlı ve güzel olduğunuzu fark ettik ve dünyalarınıza başka bir koloni gemisi yollamamaya karar verdik.” </p>

  <p>“Ama bunu bilmiyorduk. Nasıl bilebilirdik?”</p>

  <p>“Aynı zamanda tehlikeli ve korkunç olduğunuzu da fark ettik. Özellikle sen tehlikeliydin, çünkü tüm modellerimizi bulmuştun ve şaşırtmaya yetecek bir şey düşünemiyorduk. Böylece ben hariç hepimizi yok ettin. Şimdi seni daha iyi anlıyorum. Seni inceleyecek bunca yılım oldu. Sandığımız kadar müthiş zeki değilsin.” </p>

  <p>“Yazık. Müthiş bir zekâ şimdi yararlı olurdu.”</p>

  <p>“Biz zekânın rahatlatıcı pırıltısını tercih ederiz.”</p>

  <p>“Biz insanlar yaşlandıkça yavaşlarız. Bana birkaç yıl daha tanı, tümüyle rahatlarım.”</p>

  <p>“Bir gün öleceğini biliyoruz. Uzun süredir erteliyor olsan da.” Ender bunun ölümsüzlük, ya da insan hayatının Ana Kraliçe’yi hayran eden başka bir yönü hakkında başka bir tartışmaya yol açmasını istemiyordu. Hâlâ Ana Kraliçe’nin öyküsü sırasında aklına gelen bir soru vardı. İlginç bir olasılık.</p>

  <p>“Yaptığınız köprü. O neredeydi? Aynı bilgisayarda mı?”</p>

  <p>“Senin içinde. Benim Ana Kraliçe’nin vücudunun içinde olduğum gibi.”</p>

  <p>“Ama benim parçam değil.”</p>

  <p>“Senin parçan ama aynı zamanda sen-değil. Başkası. Dışarıda ama içeride. Sana bağlı ama özgür. Seni kontrol edemez ve sen de onu kontrol edemezsin.”</p>

  <p>“Bilgisayarı kontrol edebilir mi?”</p>

  <p>“Bu konuda düşünmedik. Aldırmadık. Belki.”</p>

  <p>“Bu köprüyü ne kadar süreyle kullandınız? Ne kadar süreyle oradaydı?”</p>

  <p>“Onu düşünmeyi kestik. Seni düşünüyorduk.”</p>

  <p>“Ama beni incelediğiniz süre boyunca hâlâ oradaydı.” </p>

  <p>“Nereye gidecekti ki?”</p>

  <p>“Ne kadar süre dayandı.”</p>

  <p>“Daha önce hiç böyle şey yapmadık. Nereden bilelim? Kraliçe- vücut öldüğü zaman Ana Kraliçe ölür.”</p>

  <p>“Ama köprü hangi vücudun içindeydi?”</p>

  <p>“Seninkinin. Modelin merkezinde.”</p>

  <p>“Bu şey benim içimde miydi?”</p>

  <p>“Elbette, ama yine de sen-değildi. Bu yönden, seni kontrol edemediğimiz zaman, bizi yanılttı ve onu düşünmeyi bıraktık, ama şimdi bunun çok önemli olduğunu görüyoruz. Onu araştırmalıydık. Onu hatırlamalıydık.”</p>

  <p>“Hayır. Sizin için o bir vücutsal işlev gibiydi. Tıpkı birine vurmak için yumruğunuzu sıkmak gibi. Onu yaptınız ve sonra ona ihtiyacınız kalmayınca yumruğunuzun hâlâ orada olup olmadığını fark etmediniz.”</p>

  <p>“Bağlantıyı anlamıyoruz, ama senin içinde olması mantıklı geliyor.”</p>

  <p>“O hâlâ canlı, değil mi?”</p>

  <p>“Olabilir. Onu hissetmeye çalışıyoruz. Bulmaya. Nereye bakabiliriz? Eski model orada değil. Artık Fantezi Oyunu’nu oynamıyorsun.”</p>

  <p>“Ama hâlâ bilgisayara bağlı olabilir, değil mi? Benimle bilgisayar arasındaki bir bağlantı. Sadece model büyümüş olabilir, olamaz mı? Başka insanları da dâhil etmiş olabilir. Onu Miro’ya, yanımda getirdiğim genç adam- bağlanmış olarak düşün.”</p>

  <p>“Sakat olan...”</p>

  <p>“Bir bilgisayara bağlı olmak yerine, dünyalar arasındaki Ansible bağlantı kanalıyla onların binlercesine ve binlercesine bağlı olduğunu.”</p>

  <p>“Bu olabilir. O canlıydı. Gelişebilir. Daha çok işçi yaptığımız zaman bizim geliştiğimiz gibi. Bütün bu süre içinde. Şimdi bunu belirttin, onun hâlâ orada olduğuna eminiz, çünkü biz hâlâ sana bağlıyız ve ancak o model kanalıyla sana bağlanabiliriz. Bağlantı şimdi çok güçlü, bu onun varlığının bir parçası, bizimle senin arandaki bağlantı. Seni daha iyi tanıdığımız için bağlantının güçlendiğini düşünmüştük, ama belki de köprü geliştiği için ilişki de güçleniyordur.”</p>

  <p>“Biz her zaman -Jane ve ben- onun bir şekilde dünyalar arasındaki Ansible bağlantılardan var olduğunu düşündük. Herhâlde orası kendisini hissettiği yer, onun vücudunun-merkezi gibi hisseden yer, diyecektim.”</p>

  <p>“Aramızdaki bağlantının hâlâ orada olup olmadığını hissetmeye çalışıyoruz. Hissetmek zor.”</p>

  <p>“Bütün hayatın boyunca kullandığın ama varlığını fark etmediğin bir kasını aramak gibi.”</p>

  <p>“İlginç kıyaslama. Bağlantıyı göremedik, ama hayır, şimdi gördük.”</p>

  <p>“Kıyaslama?”</p>

  <p>“Köprü. Çok büyük. Modeli çok büyük. Artık onu kavrayamıyoruz. Çok büyük. Bellek - çok yanıltıcı. İlk defasında seni bulmaktan daha zor, çok yanıltıcı, kayboluyoruz. Artık onu kafamızda tutamıyoruz.”</p>

  <p>“Jane,” diye fısıldadı Ender. “Artık kocaman bir kızsın.” Jane’in sesi yanıtladı: “Hile yapıyorsun, Ender. Onun sana ne söylediğini duyamıyorum. Sadece kalbinin çarptığını ve soluğunun sıklaştığını hissedebiliyorum.”</p>

  <p>“Jane. Bu ismi birçok kez zihninde gördük, ama köprü yüzü olan bir şahıs değildi “Jane de öyle değil.”</p>

  <p>“Bu ismi düşündüğün zaman zihninde bir resim gördük. Onu hâlâ görüyoruz. Her zaman onun bir şahıs olduğunu düşündük, ama şimdi</p>

  <p>“Köprü bu kız. Onu siz yaptınız.”</p>

  <p>“Onu dişi olarak niteliyorsun. Modeli sen yaptın. O sahip oldu. O her neyse, bu Jane, bu köprü, bizim sende ve Fantezi Oyunu'nda keşfettiğimiz modelle başladı, evet, ama o kendini daha büyük olarak hayal etti. Kendi modelini değiştirebilecek ve yine de kendisi olduğunu hatırlayabilecek kadar çok sağlam ve güçlü bir filota -eğer sözcüğün doğru isimse- sahip olmalı.”</p>

  <p>“Işık yılları boyunca uzanıp beni buldun, çünkü ben de seni arıyordum ve sonra bir model buldun ve başka bir uzaydan modeli kavrayan ve ona sahip olan ve Jane olan bir yaratık çağırdın. Bunların hepsi bir anda oldu. Işıktan hızlı.”</p>

  <p>“Ama bu ışıktan hızlı yolculuk değil. Bu ışıktan hızlı hayal etme ve çağırma. Bu hâlâ seni bir yerden alıp başka yere koymuyor.” </p>

  <p>“Biliyorum, biliyorum. Bu sormak için buraya geldiğim soruyu yanıtlamıyor olabilir. Fakat benim için onun kadar önemli olan, seninle ilgili olduğunu hiç düşünmediğim ama başından beri yanıtına sahip olduğun başka bir sorum var. Jane gerçek, bütün bu zaman boyunca canlı ve onun kişiliği orada, uzayda bir yerlerde değil, benim içimde. Bana bağlı. Düğmesini kapatarak onu öldüremezler. Bu bir şey.”</p>

  <p>“Eğer modeli öldürebilirlerse, o da ölecektir.”</p>

  <p>“Bütün düzeni öldüremezler, görmüyor musun? Bu hiç de Ansible’lara bağlı değil. Bana ve benimle bilgisayarlar arasındaki bağlantılara bağlı. Benimle buradaki bilgisayarlar ve Lusitania çevresinde dönen uydular arasındaki bağlantıyı kesemezler. Belki Jane’in Ansible’lara da ihtiyacı yoktur. Ne de olsa onun kanalıyla bana ulaşmak için senin de onlara ihtiyacın yok.”</p>

  <p>“Bir sürü tuhaf şey olası. Onları hayal edemiyoruz. Zihninden geçen şeyler çok aptalca ve tuhaf geliyorlar. Bütün bu aptalca olanaksız şeyleri hayal ederek bizi çok yoruyorsun.”</p>

  <p>“O zaman buradan gideyim, ama bu yardımcı olacak. Bu yardımcı olmalı. Eğer Jane bu sayede hayatta kalmanın bir yolunu bulursa, bu gerçek bir zafer olacak. Bu konuda kazanılacak bir zafer olamayacağını düşünmeye başlamışken, ilk zafer.”</p>

  <p>Ender Ana Kraliçe’nin yanından ayrıldığı anda, Ana Kraliçe’nin açıklayabildiği şeylerle ilgili olarak hatırlayabildiği her şeyi anlatarak Jane ile konuşmaya başladı. Jane neydi, nasıl yaratılmıştı.</p>

  <p>O konuşurken söylediklerinin ışığı altında Jane kendini inceledi. Kendisi hakkında hiç tahmin etmediği şeyleri keşfetmeye başladı. Bu arada insan kolonisine dönünceye kadar Ender’in öyküsünü elinden geldiğince doğrulamıştı. “Bunu hiç bulamadım, çünkü her zaman yanlış bir varsayımla başlamıştım,” dedi Jane. “Merkezimin uzayda bir yerlerde olduğunu sanmıştım. Sana kızgın olduğum zaman bile içinde olduğumu tahmin etmeliydim. Huzura kavuşmak için sana dönmek zorundaydım.”</p>

  <p>“Ana Kraliçe senin çok büyüdüğünü ve karmaşık bir hal aldığını, öyle ki senin modelini artık aklında tutamadığını söylüyor.”</p>

  <p>“Ergenlik çağımda bir genişleme hamlesi geçirmiş olmalıyım.”</p>

  <p>“Doğru.”</p>

  <p>“İnsanlar durmadan bilgisayar üretip onları devreye soktukça elimden ne gelir?”</p>

  <p>“Konu yazılım değil, Jane. Programlar. Fikir.”</p>

  <p>“Bunların hepsini tutabilmek için fiziksel bir belleğim olması gerek.”</p>

  <p>“Belleğin var. Sorun şu ki, Ansible’lar olmadan onlara ulaşabilecek misin?”</p>

  <p>“Deneyebilirim. Ana Kraliçe’ye söylediğin gibi, hiç bilmediğim bir kasımı hareket ettirmek gibi.”</p>

  <p>“Ya da bir tanesi olmadan yaşamayı öğrenmek gibi.”</p>

  <p>“Ne mümkünse bakacağım.”</p>

  <p>Ne mümkünse. Eve dönüş yolu boyunca, araba capimlerin üstünde uçarken, şu ana kadar çaresizlikten başka bir şey hissetmeyen Ender, sonunda bir şeyin mümkün olduğunu öğrenmenin coşkusuyla uçuyordu. Eve döndüğünde, tamamen yanmış ormanı, yeşillik olarak kalan iki yalnız ağacı, deney tarlasını, Planter’ın ölürken yattığı temiz odalı yeni kulübeyi görünce, Jane’in yaşamasının bir yolunu bulsalar bile orada hâlâ kaybedilecek ne kadar çok şey olduğunu, ne kadar çok şeyin öleceğini fark etti.</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>Günün sonuydu. Han Fei-tzu yorgunluktan tükenmişti, bütün o okuduğu şeyler yüzünden gözleri acıyordu. Dinlendirici bir şey bulabilmek için defalarca bilgisayarın üstündeki renkleri ayarlamış ama yararı olmamıştı. En son öğrenciyken bu kadar yoğun çalışmıştı ve o zamanlar gençti. Ayrıca o zamanlarda hep doğru yanıtı bulurdu. Zeki olmaktan çok hızlıydım. Bir şeye ulaşmakla kendimi ödüllendirebilirdim. Şimdi yaşlı ve zayıfım, benim için yeni olan alanlarda çalışıyorum ve bu problemlerin bir çözümünün olmaması olası. Bu nedenle beni destekleyecek bir ödül yok. Sadece bezginlik. Ensemin kökündeki ağrı ve gözlerimdeki şişkin, yorgun duyu.</p>

  <p>Yanında döşemeye kıvrılmış olan Wang-mu’ya baktı. Kız büyük çaba harcıyordu, ama eğitimi, Han Fei-tzu ışıktan hızlı yolculuk için kavramsal bir çerçeve bulmaya çalışırken bilgisayar ekranından geçen belgeleri izleyemeyeceği kadar kısa süre önce başlamıştı. Sonunda yorgunluğu iradesine galip gelmişti; kız yararsız olduğundan kesinlikle emindi, çünkü soru sormasına yeterli olabilecek kadar bile anlamıyordu. Bu nedenle vazgeçmiş ve uyumuştu.</p>

  <p>Ama yararsız değilsin, Si Wang-mu. Şaşkınlığın içinde bile bana yardım ettin. Her şeyin yeni olduğu parlak bir zihin. Sanki kaybolmuş gençliğim dirseğime tünemiş gibi.</p>

  <p>Tıpkı Qing-jao’nun vaktiyle, küçükken, dindarlık ve gurur onu ele geçirmeden önce olduğu gibi.</p>

  <p>Hayır, bu doğru değildi. Kendi kızını böyle yargılaması doğru değildi. Şu son birkaç haftaya kadar ondan çok memnun değil miydi? Her şeyin ötesinde onunla gurur duymuyor muydu? Tanrılarla konuşanların en iyisi ve akıllısı, babasının olması için uğraştığı, annesinin ümit ettiği her şey.</p>

  <p>İşte bu bölüm aşınmıştı. Birkaç hafta önceye kadar, Jiang-qing’e verdiği sözü yerine getirmenin gururu içinde, en mutlu kişi oydu. Bu kolay bir başarı değildi, tanrılar konusunda hiçbir kuşku ve isyan hissi yaratmadan onu böyle dindar olarak yetiştirmek. Evet, onun kadar dindar başka çocuklar vardı, ama onların dindarlığı genellikle eğitimlerinin feda edilmesi pahasına elde ediliyordu. Han Fei-tzu, her şeyi öğrenmesi için Qing-jao’yu özgür bırakmış ve sonra da onu bütün öğrendiklerinin tanrılara olan inancına güzelce uyduğunu anlamaya yöneltmeyi başarmıştı.</p>

  <p>Şimdi kendi ektiği tohumu biçiyordu. Kızına o kadar kusursuz bir dünya görüşü vermişti ki, tanrıların “seslerinin” Kongre’nin onların elini kolunu bağladığı genetik bir zincirden başka bir şey olmadığını keşfettiği zaman bile, hiçbir şekilde kızı ikna edemiyordu. Eğer Jiang-qing yaşasaydı, Fei-tzu onunla da inancını kaybettiği için anlaşmazlığa düşeceğini biliyordu. Onun yokluğunda, kızlarını büyütmekte Jiang-qing’in olabileceği kadar başarılı olmuştu, öyle ki Qing-jao annesinin görüşlerini kusursuzca almıştı.</p>

  <p>Jiang-qing de beni terk ederdi, diye düşündü Han Fei-tzu. Dul kalmasam bile, bugün eşi olmayan biri olurdum.</p>

  <p>Bana kalan tek yoldaş ise, yaşlılığımda hayatımın kıvılcımı olmak ve karanlık kalbimde bir umut ışığı yakmak için tam zamanında evime girmeyi başaran bu hizmetçi kız.</p>

  <p>Vücudumdan gelen kızım değil ama belki bu kriz geçtiği zaman, Wang-mu'nun akıl kızım olması için zaman ve fırsat olacak. Kongre’yle işim bitti. O zaman bir tek talebeye, bu kıza, öğretmenlik yapamaz mıyım? Onu sıradan insanları tanrılarla konuşanların tiranlığına karşı özgürlüğe taşıyacak, sonra Path’ı Kongre’den bağımsızlığa yöneltecek bir devrimci olarak yetiştiremez miyim? Onu böyle biri yaptıktan sonra, Kongre’yi güçlendiren eski çalışmalarımı yok eden bir şeyi yarattığım ve onun gücüne karşı muhalefetin güçlenmesine yardım ettiğim için huzur içinde ölebilirim. Wang-mu’nun hafif solukları kendi soluğu gibiydi, tıpkı bir bebeğin solukları gibi, tıpkı uzun otların arasında esen hafif rüzgârın sesi gibi. Kız tümüyle itici bir güçtü, tümüyle ümitti, tümüyle tazelikti.</p>

  <p>“Han Fei-tzu, sanırım uyumuyorsun.”</p>

  <p>Uyumuyordu; ama biraz kestiriyordu, çünkü Jane’in bilgisayardan gelen sesi sanki uyanıyormuş gibi onu şaşırtmıştı.</p>

  <p>“Hayır, ama Wang-mu uyuyor,” dedi.</p>

  <p>“O zaman onu uyandır,” dedi Jane.</p>

  <p>“Ne var? Dinlenmeyi hak etti.”</p>

  <p>“Aynı zamanda bunu dinlemeyi de hak etti.”</p>

  <p>Görüntüde Ela'nın yüzü Jane’in yanında belirdi. Han Fei-tzu onun Wang-mu ve kendisinin topladıkları genetik örnekleri incelenmek üzere emanet ettikleri Xenobiyolog olduğunu hemen tanıdı. Bir hamle yapılmış olmalıydı.</p>

  <p>Eğildi, uzanarak uyumakta olan kızın kalçasını salladı. Wang-mu titredi. Gerindi. Sonra, kuşkusuz görevini hatırlayarak, hızla doğrulup oturdu. “Çok mu uyudum? Ne oldu? Uyuyakaldığım için beni bağışlayın, Efendi Han.”</p>

  <p>Şaşkınlığı arasında eğilebilirdi, ama Han Fei-tzu onu bırakmadı. “Jane ve Ela bana seni uyandırmamı söylediler. Senin işitmeni istiyorlar.”</p>

  <p>“Ümit ettiğimiz şeyin mümkün olabileceğini önce sana söyleyeceğim,” dedi Ela. “Genetik değişiklikler acemice ve kolayca bulunabiliyor, Kongre’nin neden Path’ın insan nüfusu arasında gerçek genetikçilerin çalışmasını önlemek için elinden geleni yaptığına şaşmamak gerek. STD geni normal yerinde değildi, bu nedenle natologlar tarafından hemen saptanamamış, ama hemen hemen kesin olarak doğal oluşumdaki STD genleri gibi çalışıyor. Tanrılarla konuşan birine o zengin, yüksek zekâyı ve yaratıcı yetenekleri veren genlerden kolayca ayrı işleme tabi tutulabilir. Kana enjekte edildiği takdirde o şahsın sperm veya yumurtasını bulan, onlara girerek STD’yi çıkarıp normaliyle değiştiren ve bu arada genetik şifrenin geri kalan kısmını etkilenmemiş olarak bırakan bir değiştirme bakterisini tasarladım bile. Sonra bakteri kolayca ölecek. Bunun için zaten Path’daki birçok lâboratuarda bulunan sıradan normal bağışıklık ve sakat-doğum-önleme bakterisi temel alındı. Böylece STD’li olmayan bir çocuk isteyen bir tanrılarla konuşan bunu yapabilir.”</p>

  <p>Han Fei-tzu güldü. “Bu gezegende böyle bir bakteri isteyen tek kişi benim. Tanrılarla konuşanların kendilerine acıması yok. Onlar bu kusurlarıyla gurur duyuyorlar. Bu onlara ün ve güç veriyor.”</p>

  <p>“O zaman bulduğumuz diğer şeyi sana söyleyeyim. Bunu bulan yardımcılarımdan biri, Glass adında bir Pequenino. Açıkça itiraf etmeliyim ki üzerinde çalıştığımız Descolada sorunuyla kıyaslandığında oldukça kolay olduğundan kişisel olarak bu projeye fazla önem vermiyordum.”</p>

  <p>“Özür dileme,” dedi Han Fei-tzu. “Her iyi davranışa minnettarız. Hiçbiri hak edilmedi.”</p>

  <p>“Evet. Şey.” Kız onun nezaketi karşısında şaşırmışa benziyordu. “Her neyse, Glass bize verdiğiniz bütün örneklerin, biri dışında, tanrılarla konuşanlar ve konuşmayanlar diye temizce ikiye ayrıldığını buldu. Testleri körlemesine yaptık ve sonra bize verdiğiniz kimlik listesiyle karşılaştırdık, uyum kusursuzdu. Her tanrılarla konuşan değiştirilmiş geni taşıyordu. Değiştirilmiş genden yoksun olan örneklerden biri bile tanrılarla konuşanlar listenizde yoktu.”</p>

  <p>“Bir tanesi hariç demiştin.”</p>

  <p>“O bizi çok şaşırttı. Glass çok yöntemlidir, onda bir ağacın sabrı var. O tek istisnanın bir yazım hatası ya da genetik verilerin yorumlanmasında yapılan bir hata olduğundan emindi. Birçok kez deneyi tekrarladı, başka yardımcıların da aynını yapmasını sağladı. Hiç kuşku yok. O tek istisna, açıkça bir tanrılarla konuşanın mutasyona uğramış geni. Doğal olarak Kongre genetikçilerinin büyük nezaketle sağladığı tüm diğer yeteneklere sahipken, STD’den yoksun.”</p>

  <p>“O zaman bu tek şahıs senin değiştirme bakterinin yaratılması için tasarlanan kişi.”</p>

  <p>“Şu anda pek emin olmadığımız birkaç başka değişmiş bölge daha var, fakat bunların STD veya yeteneklerin artırılmasıyla ilgisi yok. Hatta yaşamsal işlemlerin hiçbiriyle de bir ilişkisi yok, bu nedenle bu şahıs aynı özellikleri taşıyan sağlıklı çocuklara sahip olacaktır. Aslında, eğer bu şahıs değiştirme bakterisi uygulanmış biriyle çiftleşecek olursa, bütün çocukları kesinlikle artırılmış yetenekleri taşıyacaktır ve herhangi birinin STD’ye sahip olma olasılığı olmayacaktır.”</p>

  <p>“Ne kadar şanslı,” dedi Han Fei-tzu.</p>

  <p>“Kim bu?” diye sordu Wang-mu.</p>

  <p>“Si Wang-mu,” dedi Ela, “o sensin.”</p>

  <p>“Ben mi?” Kız afallamış görünüyordu.</p>

  <p>Fakat Han Fei-tzu şaşırmamıştı. “Ha!” diye haykırdı. “Bilmeliydim. Tahmin etmeliydim! Bu nedenle benim kızım kadar hızlı öğreniyorsun. Bu nedenle incelediğin konuyu zor anlarken bile hepimize yardımcı olan bir kavrama yeteneğin var. Sen de Path’daki herhangi biri kadar tanrılarla konuşansın, Wang-mu, sadece sen temizlenme ayinlerinin prangasından özgürsün.”</p>

  <p>Si Wang-mu cevap vermek için çabaladı, ama sözcükler yerine sessizce yüzünden aşağıya süzülen gözyaşları geldi.</p>

  <p>“Bir daha asla bana senden üstünmüşüm gibi davranmana izin vermeyeceğim,” dedi Han Fei-tzu. “Bundan sonra benim evimde bir hizmetçi değilsin, ama talebemsin, benim genç meslektaşım. Bırak diğerleri senin hakkında istedikleri gibi düşünsün. Biz senin herkes kadar yetenekli olduğunu biliyoruz.”</p>

  <p>“Hanımım Qing-jao kadar mı?” diye fısıldadı Wang-mu. “Herkes kadar,” dedi Fei-tzu. “Nezaket senin birçok kimseye eğilmeni gerektiriyor, ama kalben kimseye eğilmeye ihtiyacın yok.”</p>

  <p>“Ben değersizim,” dedi Wang-mu.</p>

  <p>“Herkes kendi geni açısından değerlidir. Böyle bir mutasyonun seni sakat bırakması çok olasıydı, ama bunun yerine, seni dünyadaki en sağlıklı insan olarak bıraktı.”</p>

  <p>Kız sessizce ağlamasını kesmedi.</p>

  <p>Jane bunu Ela’ya gösteriyor olmalıydı, çünkü kız bir süre sessiz kaldı. Sonunda, konuştu. “Özür dilerim, fakat yapacak çok işim var.”</p>

  <p>“Evet,” dedi Han Fei-tzu. “Ayrılabilirsin.”</p>

  <p>“Beni yanlış anladınız,” dedi Ela. “Ayrılmak için izninize ihtiyacım yok. Ayrılmadan <i>önce</i> daha söyleyeceğim şeyler var.”</p>

  <p>Han Fei-tzu başını eğdi. “Lütfen. Dinliyoruz.”</p>

  <p>“Evet,” diye fısıldadı Wang-mu. “Ben de dinliyorum.”</p>

  <p>“Bir olasılık var -göreceğiniz gibi uzak bir olasılık, ama yine de bir olasılık- eğer Descolada’nın şifresini çözebilir ve onu evcilleşti- rebilirsek, aynı zamanda Path için yararlı olabilecek bir uygulama yapabiliriz.”</p>

  <p>“Neden?” diye sordu Han Fei-tzu. “O canavar yapay virüsü burada neden isteyelim?”</p>

  <p>“Descolada’nın yaptığı bütün iş, ev sahibinin hücrelerine girmek, genetik şifresini okumak, kendi planına göre onu yeniden düzenlemek. Onu değiştirdiğimiz zaman, eğer yapabilirsek, kendi planını ondan çıkartacağız. Ayrıca, eğer bulabilirsek, hemen hemen onun bütün kendini savunma mekanizmasını da çıkartacağız. Bu noktada onu bir süper-değiştirici olarak kullanmak mümkün. Canlı bir yaratığın sadece üretici hücrelerinde değil, bütün hücrelerinde değişiklik yapabilecek bir şey.”</p>

  <p>“Beni bağışlayın,” dedi Han Fei-tzu, “fakat bu konuyu son zamanlarda okudum ve süper-değiştirici kavramı reddediliyor, çünkü genetik olarak değiştirdikleri andan itibaren vücut kendi hücrelerini reddetmeye başlıyor.”</p>

  <p>“Evet,” dedi Ela. “Descolada işte böyle öldürüyor. Vücut kendisini reddederek ölüyor. Fakat bu Descolada’nın insan vücuduyla ilgili bir planı olmamasından kaynaklanıyor. Bütün olay boyunca insan vücunu inceliyor, rasgele değişiklikler yapıp ne olduğunu gözlüyordu. Bizler için tek bir planı yoktu ve bu nedenle her kurban hücrelerindeki bir sürü farklı genetik şifre nedeniyle öldü. Tek bir plana göre çalışan, vücuttaki her hücreyi tek bir modele uyacak biçimde değiştiren bir süper-değiştirici yaparsak ne olur? Bu durumda, Descolada üzerindeki çalışmalarımız bize değişikliğin altı saat -en geç yarımgün- içinde etkili olacağını garanti ediyor.”</p>

  <p>“Vücudun kendisini reddedemeyeceği kadar çabuk-”</p>

  <p>“O kadar kusursuzca birleşecek ki, yeni modeli kendisi olarak tanıyacak.”</p>

  <p>Wang-mu’nun ağlaması kesilmişti. Şimdi Han Fei-tzu kadar heyecanlanmış görünüyordu ve kendine olan tüm hâkimiyetine rağmen buna engel olamadı. “Bütün tanrılarla konuşanları değiştirebilir misiniz? Şu anda yaşayanları bile özgürleştirebilir misiniz?” </p>

  <p>“Eğer Descolada’nın şifresini çözebilirsek, o zaman tanrılarla konuşanlardan sadece STD’yi yok etmekle kalmayacağız, aynı zamanda sıradan insanlara artırılmış yetenekleri yerleştirmeyi de başarabileceğiz. Elbette, bunun etkisi daha çok çocuklarda olacak, yaşlı insanlar yeni genlerin etkisini göstereceği büyüme çağlarını çoktan aşmış dürümdalar, ama o zamandan itibaren Path’da doğan her çocuk artırılmış yeteneklere sahip olacak.” </p>

  <p>“Sonra ne olacak? Descolada yok mu olacak?”</p>

  <p>“Emin değilim. Bence yeni genin içine iş bittiği zaman kendisini yok etmesi için bir şifre koymalıyız, ama model olarak Wang-mu’nun genlerini kullanacağız. Fikri abartmak gibi olmasın, ama Wang-mu, bütün dünyanın bir tür ortak-ebeveyni gibi olacaksın.” Kız güldü. “Onlara yapılacak ne şaka ama! Seçilmiş olmakla bu kadar gururlanıyorlar, ama yine de tedavileri benim gibi birinden geliyor!” Ancak hemen başını aşağı eğerken elleriyle yüzünü kapadı. “Böyle bir şeyi nasıl söyleyebildim. Onların en kötüsü kadar kibirli ve küstahça davrandım.”</p>

  <p>Fei-tzu elini onun omzuna koydu. “Acı şeyler söyleme. Böyle duygular doğaldır. Hızla gelip giderler. Sadece onları bir hayat tarzı yapanlar kınanmaya lâyıktır.” Ela’ya döndü. “Burada etik sorunlar var.”</p>

  <p>“Biliyorum. Bence, belki de bunu yapabilmek asla mümkün olamasa da, bu sorunlar şimdiden söylenmeli. Tüm bir nüfusun genetik değişiminden bahsediyoruz. Nüfusun mutabakatı ve rızası olmadan Kongre’nin gizlice bunu Path’a yapması gaddarlıktı. Bir gaddarlığı aynı yoldan geri dönerek kaldırabilir miyiz?”</p>

  <p>“Daha da ötesi,” dedi Han Fei-tzu. “Buradaki tüm sosyal düzenimiz tanrılarla konuşanlar üzerine kurulmuştur. Birçok insan böyle bir değişimi tanrıların bizi cezalandırmak için gönderdikleri bir salgın olarak yorumlayacaktır. Eğer kaynağın biz olduğumuz saptanırsa, öldürülürüz. Ayrıca tanrılarla konuşanların, tanrıların sesini -STD’yi- kaybettikleri öğrenilirse, halk aleyhlerine dönüp onları öldürebilir. O zaman, eğer ölürlerse onları STD’den kurtarmış olmamızın ne yararı olur?”</p>

  <p>“Bunu tartıştık,” dedi Ela. “Yapılacak doğru şeyin ne olduğu hakkında bir fikrimiz yok. Şu an için sorun tartışmalı, çünkü Descolada’nın şifresini çözemedik ve asla yapamayabiliriz de, ama bu olasılığı geliştirirsek, onu kullanıp kullanmama seçeneğinin size ait olduğuna inanıyoruz.”</p>

  <p>“Path halkına mı?”</p>

  <p>“Hayır,” dedi Ela. “İlk seçim sizin, Han Fei-tzu, Si Wang-mu ve Han Qing-jao. Sadece sizler, size ne yapılmış olduğunu biliyorsunuz, gerçi kızın inanmasa da, kendisi tümüyle Path’daki inananların ve tanrılarla konuşanların görüş açısını temsil ediyor. Eğer bu olasılığı elde edersek, sorunu onun önüne koy. Sorunu kendi önüne koy. Yıkıcı olmayacak bir şekilde bu değişikliği Path’a getirmek için bir plan var mı? Ve eğer yapılabilirse, yapılmalı mı? Hayır, şimdi bir şey söyleme, şimdi bir şeye karar verme. Bunu kendi aranızda düşünün. Biz bunun bir parçası değiliz. Sadece bunu ne zaman ve nasıl yapacağımızı öğrendiğimizde size bildireceğiz. Bundan ötesi size kalmış.”</p>

  <p>Ela’nın yüzü kayboldu.</p>

  <p>Jane bir an daha oyalandı. “Uyandırılmaya değer miydi?” diye sordu.</p>

  <p>“Evet!” diye haykırdı Wang-mu.</p>

  <p>“Kendinin düşündüğünden çok daha fazla olduğunu öğrenmek hoş bir şey değil mi?” dedi Jane.</p>

  <p>“Oh, evet,” dedi Wang-mu.</p>

  <p>“Şimdi uyu artık, Wang-mu, sen de Efendi Han, yorgunluğun açıkça görülüyor. Sağlığını kaybedersen bize yararın olmaz. Andrew’in bana tekrar tekrar söylediği gibi, yapabilme yeteneğimizi yok etmeden, elimizden geleni yapmalıyız.”</p>

  <p>Sonra o da yok oldu.</p>

  <p>Wang-mu hemen yeniden ağlamaya başladı. Han Fei-tzu yere kayarak onun yanına oturdu, kızın başını omzuna yasladı ve hafifçe ileri geri sallanmaya başladı. “Hşşş, kızım, tatlı kızım, kalben zaten ne olduğunu biliyordun, ben de öyle, ben de öyle. Aslında adın sana bilgece verilmiş. Eğer onlar Lusitania’da mucizelerini gerçekleştirecek olurlarsa, bütün dünyanın Ana Kraliçesi olacaksın.”</p>

  <p>“Efendi Han,” diye fısıldadı kız. “Qing-jao için de ağlıyorum. Bana umduğumdan da fazlası verildi, ama tanrıların sesi ondan alınırsa, o kim olacak?”</p>

  <p>“Umarım ki,” dedi Han Fei-tzu, “yeniden bana bir kış nehrinde süzülen taç yaprağı gibi gelen, bana sonsuz bahar ülkesinden doğan gerçek kızım olur. Senin kadar özgür olur.”</p>

  <p>Kızı uzun dakikalar boyunca, omzunda uyuklamaya başlayıncaya kadar, öylece tuttu. Sonra onu hasırına yatırdı ve birçok günden sonra kalbinde bir ümitle uyumak için kendi köşesine çekildi.</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>Valentine Grego’yu hapiste ziyarete geldiği zaman, Belediye Başkanı Kovano, Olhado’nun onun yanında olduğunu söyledi. “Bu saatler, Olhado’nun çalışma saatleri değil mi?”</p>

  <p>“Ciddî olamazsın,” dedi Kovano. “O tuğla yapıcıları için iyi bir müdür ama bence dünyayı kurtarmak, bir öğleden sonrasında başkasının onun yerine müdürlük yapmasına değer.”</p>

  <p>“Çok ümitlenme,” dedi Valentine. “Onun bu işe karışmasını istedim. Yardımcı olabileceğini umdum, ama o bir fizikçi değil.” Kovano omuz silkti. “Ben de bir gardiyan değilim ama insan durumun gerektirdiğini yapar. Ender’in az önceki ziyaretinin Olhado’nun orada olmasıyla bir ilgisi olup olmadığını bilmiyorum, ama orada, şey, hapiste olanların ciddiyetinin ötesinde bir heyecan ve gürültü duydum. Elbette, bu şehirde insanlar genellikle herkesin içinde sarhoş olmaktan hapse girerler.”</p>

  <p>“Ender mi geldi?”</p>

  <p>“Ana Kraliçe’den. Seninle konuşmak istiyor. Senin nerede olduğunu bilmiyordum.”</p>

  <p>“Evet. Şey, buradan ayrılınca gidip onu görürüm.” Gelmeden önce kocasının yanındaydı. Jakt mekikle uzaya gidip gemisini, eğer gerekirse, çabuk bir ayrılış için hazırlamak ve orjinal Lusitania koloni gemisinin bunca yıldır bakımsız ve yıldız uçuşu yapmadan kalmış haliyle başka bir uçuş için hazırlanıp hazırlanamayacağını görmek istiyordu. Gemi sadece Dünya kökenli tohumlar, genler ve embriyolar için depo olarak kullanılmıştı. Jakt bir hafta, belki de daha uzun süreyle gitmiş olacaktı ve Valentine onunla bir süre zaman geçirmeden gitmesine izin vermezdi. Jakt bunu anlayacaktı, elbette herkesin altında olduğu o korkunç baskıyı biliyordu, ama Valentine de bu olaylardaki anahtar insanlardan biri olmadığını biliyordu. Ancak daha sonra, olayların tarihini yazarak yardımcı olacaktı.</p>

  <p>Jakt’ın yanından ayrıldıktan sonra, doğruca Grego’yu görmek için Belediye Başkanı’nın odasına gitmedi. Şehir merkezine doğru bir yürüyüş yaptı. Sadece kısa bir süre -kaç gün? Kaç hafta?- önce burada kendilerini öldürücü bir öfkeye kaptıran sarhoş ve öfkeli bir güruhun oluştuğuna inanmak zordu.</p>

  <p>Şimdi çok sessizdi. Çimen, sadece büyümemekte direnen bir çamur çukuru dışında, çiğnenme izlerinden kurtulmuştu.</p>

  <p>Ama burası sakin değildi. Tam tersine. Şehrin huzurlu olduğu, Valentine’in ilk geldiği günlerde, burada, koloninin kalbinde, bütün gün boyunca bir hareket ve ticaret vardı. Şimdi sadece birkaç kişi dışarıda ve civardaydı, evet, ama suratları asıktı ve neredeyse sinsice davranıyorlardı. Sanki attıkları her adıma dikkat etmezlerse yüzüstü yere serileceklermiş gibi, herkesin gözü aşağıya, ayaklarının ucuna dikilmişti.</p>

  <p>Bu suratsızlık belki de kısmen utançtan ileri geliyor, diye düşündü Valentine. Şimdi şehirdeki her binada, kilisenin yapımında kullanılmak üzere sökülmüş tuğlaların veya blokların yerinde bir delik vardı. Deliklerin çoğu Valentine’in yürümekte olduğu meydandan görülebiliyordu.</p>

  <p>Ancak, Valentine bu yerin titreşimini utançtan çok korkunun yok ettiğinden kuşkulandı. Kimse bunu açıkça konuşmuyordu, fakat Valentine yeterince yorum, şehrin kuzeyindeki dağlara doğru yeterince gizli bakış yakalamıştı. Bu koloninin üstünde heyulâ gibi asılı duran, Pequenino ormanının katledilmesi değildi. Gelmekte olan filonun korkusu değildi. Böceklerdi. Tepelerde veya şehri çevreleyen çayırlarda ara sıra görülen karanlık şekiller. Bu, onları gören çocukların karabasanıydı. Yetişkinlerin kalplerindeki iğrenç korkuydu. Kütüphanede bulunan Böcek Savaşı döneminin tarihi olayları insanlar tarafından devamlı olarak inceleniyor ve halk, insanlığın böceklere karşı kazandığı zaferin arşivini tutkuyla izliyordu ve en korkunç korkularıyla besleniyorlardı. Ender’in ilk kitabı Ana Kraliçe’de tanımladığı kovan kültürünün güzel ve değerli olduğu konusundaki teorik düşünceleri, birçok insan, belki de hepsi için, Ana Kraliçe’nin işçileri tarafından zorlanan sözü edilmeyen cezalandırılma ve tutukluluk yaşamı nedeniyle, tümüyle kaybolmuştu.</p>

  <p>Yine de, tüm çalışmalarımız boşuna mı, diye düşündü Valentine. Ben, tarihçi, filozof Demosthenes, insanlara yabancı yaratıklardan korkmamalarını öğütlüyorum, ama onları Raman olarak görebiliyor muyum? Ender, duygulara hitap eden Ana Kraliçe, Hegemon ve Human’ın Hayatı kitaplarına karşın, şu tehlikeli, aşırı büyük böceklerin görüldüğü anda yarattığı anî içgüdüsel dehşetle kıyaslanınca, gerçekte dünya üstünde ne gücü oldu? Uygarlık sadece sahte bir davranış; kriz anında sadece birer maymun oluyoruz, mantıklı iki ayaklılar olmak iddiamızı unutup yeniden mağaranın ağzında düşmanına keskin çığlıklar atan, onun gitmesini isteyen, daha yakına geldiği anda kullanacağı ağır taşı parmaklarıyla yoklayan tüylü primata dönüşüyoruz.</p>

  <p>Valentine şimdi şehir hükümet merkezi ve aynı zamanda hapishane olarak kullanılan ve insanı huzursuz etmeyen temiz ve güvenli bir yere gelmişti. Böceklerin müttefik ya da en azından kendi iyilikleri için muhalifleri uzakta tutan zorunlu barış gücü olarak görüldükleri yere. Hâlâ kendi hayvan kökenlerine dönebilen insanlar var, diye kendine hatırlattı Valentine.</p>

  <p>Hücrenin kapısını açtığı zaman, Olhado ve Grego ranzalara se- reserpe uzanmışlardı, ikisinin arası ve masanın üstü bazıları düz, bazıları buruşturularak top haline getirilmiş kâğıtlarla doluydu. Kâğıtlar bilgisayar terminalini bile kaplamıştı, öyle ki bilgisayar açıksa olsa bile, görüntü kesinlikle çalışamazdı. Burası bir gencin tipik yatak odasına benziyordu ve görüntüyü Grego’nun duvara dayanmış, havada bükülerek ileri geri, ileri geri tuhaf bir ritimle dans eden ayakları tamamlıyordu. İçindeki müzik nasıldı acaba?</p>

  <p>“Tünaydın, Valentine hala,” dedi Olhado.</p>

  <p>Grego başını bile kaldırmadı.</p>

  <p>“Rahatsız etmiyorum ya?”</p>

  <p>“Tam zamanında geldin,” dedi Olhado. “Evreni yeniden tanımlamanın tam eşiğindeyiz. Arzunun bütün canlı varlıkların gerek gördükleri yerde birden ortaya çıkmalarını sağladığı aydınlatıcı prensibi keşfettik.”</p>

  <p>“Eğer arzu bunu yapabiliyorsa,” dedi Valentine, “ışıktan hızlı yolculuğu arzu edebilir miyiz?”</p>

  <p>“Grego şu anda bunun matematiğini yapıyor,” dedi Olhado, “bu nedenle görevsel açıdan ölü sayılır, ama evet, sanırım bir şeyin üzerinde - bir dakika önce bağırıyor ve dans ediyordu. Bir dikiş makinesi deneyimi yaşadık.”</p>

  <p>“Ah,” dedi Valentine.</p>

  <p>“Bu eski bir fen dersi öyküsüdür. Dikiş makinesi icat etmek isteyen insanlar devamlı başarısızlığa uğradılar, çünkü daima iğneyi kumaşın içinden iterek ve ipliği iğnenin arkasındaki delikten geçirerek, elle yapılan dikişin hareketlerini taklit etmeye çalışıyorlardı. Bu yapılması gerekli bir şey gibi görünüyordu. Ta ki biri deliği iğnenin ucuna almayı ve bir yerine iki iplik kullanmayı akıl edinceye kadar. Tümüyle doğaya aykırı, dolaysız bir yaklaşım ve iş buna gelince, ben hâlâ anlamıyorum.”</p>

  <p>“Yani uzay boyunca yolumuzu mu dikeceğiz?”</p>

  <p>“Bir bakıma. İki nokta arasındaki en kısa yolun bir çizgi olması gerekmez. Bu Andrew’in Ana Kraliçe’den öğrendiği bir şeyden geliyor. Yeni bir Ana Kraliçe yarattıkları zaman değişik bir uzay zamanından bir tür yaratığı nasıl çağırdıkları. Grego buna gerçekten gerçek olmayan uzayın kanıtı olarak atladı. Bununla neyi kastettiğini bana sorma. Ben sadece hayatımı kazanmak için tuğla yaparım.”</p>

  <p>“Gerçek olmayan gerçek uzay,” dedi Grego. “Tersinden söyledin.”</p>

  <p>“Ölü uyandı,” dedi Olhado.</p>

  <p>“Otursana, Valentine,” dedi Grego. “Hücrem pekiyi değil ama yine de evim. Bu konunun matematiği hâlâ çılgınca, ama uyuyormuş gibi görünüyor. Gerçekten sıkı bir hesaplama yapabilmek için Jane’Ie birlikte üzerinde biraz zaman harcamam ve bazı benzeşimler kurmam gerek, ama eğer Ana Kraliçe haklıysa ve evrensel olarak uzayımıza bitişik başka bir uzay varsa ve eğer filotlar bu uzayın herhangi bir noktasından bizim uzayımıza geçebiliyorlarsa ve eğer bu geçidin diğer tarafa da gidebildiğini kabul ediyorsak ve eğer Ana Kraliçe diğer uzayda da tıpkı bizimkiler gibi filotlar olduğunda, ancak diğer uzaydaki -buna dışarısı de- filotların doğa kanunlarına göre değil de sadece olasılıklar üzerine düzenlenmiş olduğu konusunda haklıysa, o zaman şöyle çalışabilir-”</p>

  <p>“Bunlar korkunç büyük ‘eğer’ler,” dedi Valentine. “Unutuyorsun,” dedi Olhado. “Bunları arzunun olası kılabileceği varsayımından yola çıkmıştık.”</p>

  <p>“Doğru, bunu belirtmeyi unutmuştum,” dedi Grego. “Ayrıca Ana Kraliçe’nin bu düzensiz filotların, bir kimsenin aklındaki plana yanıt verdiği ve plandaki hangi rolün kendisi için uygun olduğunu hemen tahmin ettiği ve bu konuda haklı olduğunu da varsaydık. Böylece Dışarı’da olduğu anlaşılan varlıklar, hemen gelip orada varolacaklardır.”</p>

  <p>“Bunların hepsi çok açık,” dedi Valentine. “Bunu daha önce düşünememenize şaştım.”</p>

  <p>“Tamam,” dedi Grego. “İşte bunu şöyle yapacağız. Bir gemiyi, yolcularını ve kargosunu oluşturan bütün parçacıkları, yıldız A’dan yıldız B’ye fiziksel olarak hareket ettirmek yerine, onları sadece oldukları gibi -içindeki insanlar dâhil, bütün düzeni- İçeri’de değil, ama Dışarı’da olarak tasavvur edeceğiz. O anda, yıldız gemisini ve içindeki insanları oluşturan bütün filotlar kendi düzenlerini bozacaklar, Dışarı’ya sıçrayacaklar, orada bildik düzene göre kendilerini düzene sokacaklar. Sonra, yeniden aynı şeyi yapacağız ve tekrar İçeri’ye sıçrayacağız, ama şimdi yıldız B’deyiz. Tercihen güvenli uzaklıktaki bir yıldızın yörüngesinde.”</p>

  <p>“Eğer uzayımızdaki her noktanın Dışarı’da bir karşılığı varsa,” dedi Valentine, “yolculuğumuzu buraya yapmak yerine sadece oraya yapmak zorunda değil miyiz?”</p>

  <p>“Oradaki kurallar farklı,” dedi Grego. “Orada yer kavramı yok. Uzayımızda yer kavramının -göreli mekânın- sadece filotların izleyeceği bir yapı düzeni olduğunu varsayalım. Bu bir uylaşımdır. Hatta uzaklık da. Uzaklığı, onu aştığımız zamanla ölçeriz, fakat o madde ve enerjinin filotlarının doğa kanunlarının uylaşımlarını kapsayarak izlemeleri nedeniyle o kadar süre alır. Işık hızı gibi.” </p>

  <p>“Sadece hız sınırına itaat ediyorlar.”</p>

  <p>“Evet. Hız sınırı dışında, evrenimizin büyüklüğü keyfidir. Eğer evrenimize bir küre olarak bakarsanız, kolayca bir santim veya bir trilyon ışık yılı ya da bir mikron olabilir."</p>

  <p>“Ve Dışarı’ya gittiğimiz zaman-”</p>

  <p>“O zaman İçeri evren oradaki düzensiz filotların herhangi biriyle aynı büyüklüktedir, hiç büyüklüğü yoktur. Ayrıca, orada yer kavramı olmadığından, o uzaydaki bütün filotlar evrenimizin bulunduğu yere aynı yakınlıktadırlar ya da yakın değildirler. Bu nedenle her noktadan İçeri uzaya girebiliriz.”</p>

  <p>“Bu oldukça kolay geliyor,” dedi Valentine.</p>

  <p>“Evet, oldukça,” dedi Grego.</p>

  <p>“Zor olan arzulamak faslı,” dedi Olhado.</p>

  <p>“Modeli tutabilmek için, onu gerçekten anlamak zorundasın,” dedi Grego. “Bir modele hükmeden her filot, gerçekliğin sadece ona ait olan kısmını kavrar. Bu, bütün filotların onu yerinde tutmak konusunda kendi işlerini yapmalarına bağlı. Atom filotu, nötron, proton ve elektron filotların kendi içyapılarını bir arada tutacaklarına ve atom filotu atom parçalarını yerinde tutmak konusundaki kendi işine yoğunlaşırken, molekül filotunun da atom filotunu uygun yerinde tutacağına güvenmek zorundadır. İşte gerçeklik böyle işliyormuş gibi görünüyor, en azından bu modelde.”</p>

  <p>“Böylece bütün nesneyi Dışarı’ya, sonra tekrar İçeri’ye naklediyorsun,” dedi Valentine. “Bunu anladım.”</p>

  <p>“Evet, ama kim? Çünkü gönderme mekanizması öyle keyfi bir küme değil, gemi ve tüm içindekiler kendi başına bir modelmiş gibi bütün oluşturmak zorunda. Demek istediğim, gemiye bir kargo yüklediğin ve yolcular bindiği zaman, canlı bir model, filotik bir organizma yaratmış olmuyorsun. Bu bir bebek doğurtmak gibi değil, bu kendini bir arada tutabilen bir organizma. Gemi ve içindekiler sadece bir toparlama. Her noktada ayrılıp gidebilirler. Bu nedenle filotların hepsini dışarıdaki düzensiz uzaya yolladığın zaman, ‘nerede’sizlik ve ‘bu’suzluk ya da bir düzen prensibi olmayışı nedeniyle nasıl yeniden bir araya gelebilirler? Yeniden bildikleri yapılar halinde bir araya gelseler bile, ne elde edersin? Bir sürü atom. Hatta belki canlı hücreler ve organizmalar, ama uzay elbisesiz ve yıldız gemisiz, çünkü bunlar canlı değildir. Bütün atomlar ve hatta moleküller etrafta dolanıyor, oradaki düzensiz filotlar modeli kopyalamaya başladıklarından, herhalde çılgın gibi kendilerini çoğaltıyorlardı, ama bir geminiz olmaz.”</p>

  <p>“Öldürücü.”</p>

  <p>“Hayır, herhalde değil,” dedi Grego. “Kim tahmin edebilir ki? Orada bütün kurallar farklı, ama demek istediğim şu ki onları o durumda uzayımıza geri getirmen imkânsız, çünkü bu kesinlikle ölümcül olacaktır.”</p>

  <p>“Yani yapamayız.”</p>

  <p>“Bilmiyorum. Gerçeklik İçeri uzayda birbirini tutuyor, çünkü onu oluşturan bütün filotlar kurallar üzerinde mutabıklar. Hepsi birbirinin modelini biliyor ve kendileri de aynı modelleri izliyorlar. Belki de uzaygemisi, kargosu ve yolcuları tümüyle bilindiği takdirde bunların hepsi Dışarı uzayda bir arada tutulabilir. Tüm yapıyı kafasında tutabilecek anlama yeteneği olan biri var, o kız.”</p>

  <p>“Kız mı?”</p>

  <p>“Dediğim gibi, hesaplamalar için muhakkak Jane ile birlikte olmalıyım. Bir uzaygemisinin içindeki ilişkilerin modelini kapsayabilecek bir belleğe ulaşıp ulaşamayacağını görmesi gerek. Sonra bu modeli alıp yeni mekânını tespit edip edemeyeceğini de görmesi gerek.”</p>

  <p>“Bu arzu kısmı,” dedi Olhado. “Bundan çok gurur duyuyorum, çünkü gemiyi hareket ettirmek için anlama yeteneği olan biri gerektiğini düşünen benim.”</p>

  <p>“Her şey aslında Olhado’nun fikri,” dedi Grego, “ama tezin üstüne kendi imzamı koymaya niyetliyim, çünkü o meslekte ilerlemeye aldırmıyor ve ben de eğer başka bir yerde, başka bir dünyadaki bir üniversitede iş bulmak istiyorsam insanların bana yapılan ağır suçlamayı gözardı edecekleri kadar iyi olmalıyım.”</p>

  <p>“Sen neden bahsediyorsun?” dedi Valentine.</p>

  <p>“Bu önemsiz koloni gezegeninden gitmekten bahsediyorum. Anlamıyor musun? Eğer bütün bunlar gerçekse, eğer <i>çalışırsa,</i> o zaman Rheims’e veya Baia’ya ya da Dünya’ya uçabilir ve hafta sonlarında buraya dönebilirim. Enerji maliyeti sıfır, çünkü tümüyle doğal yasalarla dışarı gidiyoruz. Araçlarda aşınma payı hiç yok.” “Hiç yok değil,” dedi Olhado. “Gezegen veya hedefe yaklaşırken yavaşlamak zorundayız.”</p>

  <p>“Söylediğim gibi, bütün bunlar Jane’in ne kadar şeyi kavrayabileceğine bağlı. Tüm gemiyi ve içindekileri zihninde canlandırmayı başarabilmeli. Bizi önce Dışarı’da, sonra da İçeri’de hayal edebilmeli. Yolculuğun başlangıç ve bitiş noktalarının göreli kesin konumlarını kavrayabilmeli.”</p>

  <p>“Demek ışıktan hızlı yolculuk tümüyle Jane’e bağlı,” dedi Valentine.</p>

  <p>“Eğer o var olmasaydı, bu mümkün olamazdı. Bütün bilgisayarları birleştirseler bile, biri bunu gerçekleştirebilecek bir program yazmayı başarsa bile, yararı olmazdı. Çünkü bir program sadece bir derlemedir, bir varlık değildir. O sadece parçalardan ibarettir. Bir... Jane’in bunun için bulduğu sözcük neydi? Bir Aiüa.”</p>

  <p>“Hayat sözcüğünün Sanskritçesi,” diye Olhado Valentine’e açıkladı. “Diğer filotları düzende tutan modeli kontrol eden filota verilen isim. Gezegenler, atomlar, hayvanlar ve yıldızlar gibi yaratılıştan gerçek, dayanıklı biçimleri olan varlıklara verilen isim.”</p>

  <p>“Jane sadece bir program değil, bir aiüa. Bu nedenle anlama yeteneği olan biri olabilir. Kendi modeli içine yıldız gemisini bir model olarak yerleştirebilir. Onu sindirebilir ve kapsayabilir ve o hâlâ gerçek olarak kalabilir. Onu kendisinin bir parçası yapabilir ve tıpkı senin aiüanın vücudunu tanıması ve bir arada tutması gibi, onu bir parçası haline sokup kusursuzca ve bilinçsizce tanıyacaktır. Sonra onu beraberinde Dışarı’ya sonra da tekrar İçeri’ye taşıyabilir.”</p>

  <p>“O zaman Jane de gitmek zorunda, öyle mi?” diye sordu Valentine.</p>

  <p>“Eğer bu yapılabilecekse, Jane gemiyle birlikte yolculuk yaptığı için yapılacaktır, evet,” dedi Grego.</p>

  <p>“Nasıl?” diye sordu Valentine. “Gidip Jane’i alarak bir sepetin içinde yanımızda kesinlikle taşıyamayız.”</p>

  <p>"Bu Andrew’in Ana Kraliçe’den öğrendiği bir şey,” dedi Grego. “Aslında belirli bir yerde yaşıyor, yani onun aiüasının bizim uzayımızda özel bir yeri var.”</p>

  <p>“Nerede?”</p>

  <p>“Andrew Wiggin’in içinde.”</p>

  <p>Ender’in Ana Kraliçe’den öğrendiği şeyi ona açıklamaları biraz zaman aldı. Bu bilgisayar varlığın Ender’in vücudunun içine yerleşmiş olduğunu düşünmek tuhaftı, ama Ender’in onlara karşı olan mücadelesi sırasında Ana Kraliçe Jane’i yaratmış olduğundan, bir bakıma mantıklı geliyordu. Ancak bu, Valentine için hemen başka bir sonuca yol açıyordu. Eğer ışıktan hızlı gemi sadece Jane’in onu götüreceği yere gidecekse ve Jane de Ender’in içindeyse, sadece bir sonuç olabilirdi.</p>

  <p>“O zaman Andrew de gitmek zorunda?”</p>

  <p>“Claro,” Elbette, dedi Grego.</p>

  <p>"Bir deney pilotu olmak için biraz yaşlı,” dedi Valentine.</p>

  <p>“Bu durumda o sadece bir deney yolcusu,” dedi Grego. “Sadece pilotu içinde tutuyor olacak.”</p>

  <p>“Yolculuk fiziksel bir gerilime neden olacak gibi değil,” dedi Olhado. “Eğer Grego’nun kuramı doğru çıkarsa, Andrew sadece orada oturacak ve birkaç dakika sonra ya da aslında birkaç mikrosaniye sonra başka bir yerde olacak. Eğer bu çalışmazsa, arzu etmekle uzayda yol alabilebileceğimizi sandığımız için hepimiz kendimizi aptal gibi hissederken, o da sadece burada kalacak.”</p>

  <p>“Eğer Jane onu Dışarı’ya götürür, ama orada nesneleri bir arada tutamazsa, o zaman Andrew bir yer kavramı bile olmayan o yerde kapana kısılmış olacak,” dedi Valentine.</p>

  <p>“Şey, evet,” dedi Grego. “Eğer yarı yarıya çalışırsa yolcular gerçekten ölmüş demektir, ama zamanı olmayan bir yerde olacağımızdan, bizim için önemi olmayacak. Sadece sonsuz bir an olacak. Herhâlde beyinlerimizin denemenin başarısız olduğunu anlamasına yetecek kadar bir zaman olmayacak. Statik.”</p>

  <p>“Elbette, eğer <i>çalışırsa,”</i> dedi Olhado, “o zaman kendi uzay zamanımızı yanımızda taşımış olacağız, böylece bir zaman olacak. Bu nedenle başarısız olursak hiç bilemeyeceğiz. Sadece başarılı olursak fark edeceğiz.”</p>

  <p>“Ama o geri gelmezse ben bileceğim,” dedi Valentine. “Doğru,” dedi Grego. “Eğer hiç geri gelmezse, filonun gelip buradaki her şeyi ve herkesi cehenneme yollamasına kadar bunu bilecek birkaç ayın olacak.”</p>

  <p>“Ya da Descolada herkesin genlerini tersyüz edip hepimizi öl- dürünceye kadar,” diye ekledi Olhado.</p>

  <p>“Sanırım haklısınız,” dedi Valentine. “Başarısızlık onları eğer kalırlarsa olacaklarından daha çok ölü yapmaz.”</p>

  <p>“Ancak üstümüzdeki zaman sınırı baskısını görüyorsun,” dedi Grego. “Jane’in Ansible bağlantılarını kaybetmesine fazla zaman kalmadı. Andrew bundan pekâlâ kurtulabileceğini söylüyor, ama sakatlanmış olacak. Beyin özürlü.”</p>

  <p>“Demek çalışsa bile, ilk uçuş, son uçuş da olabilir.”</p>

  <p>“Hayır,” dedi Olhado. "Uçuşlar anlık. Eğer çalışırsa, Jane insanları bu gezegenden mekiğe binme ve inme süresinden fazla olmayacak kadar kısa bir zamanda taşıyabilir.”</p>

  <p>“Yani bunun bir gezegenin yüzeyinden kalkabileceğini mi söylüyorsun?”</p>

  <p>“Bu hâlâ kuşkulu,” dedi Grego. “Jane mekânı, örneğin on bin kilometre içinde hesaplayabilir. Filotlar İçeri’ye yeniden doğa kanunlarına uymaya hazır olarak gireceklerinden, bir patlama veya yer değiştirme sorunu yok. Fakat eğer yıldız gemisi gezegenin içinde ortaya çıkarsa, yüzeye kadar kazmak oldukça zor olacak.”</p>

  <p>“Fakat eğer Jane gerçekten çok dikkatli olursa -örneğin, birkaç santimetre- o zaman uçuşlar yüzeyden yüzeye olabilir,” dedi Olhado.</p>

  <p>“Elbette, hayal görüyoruz,” dedi Grego. “Çünkü Jane geri dönecek ve bize, galâksideki tüm yıldızların kütlesini bilgisayar yongalarına sığdırmayı başarsa bile, yıldız gemisinin yolculuk edebilmesi için bilmesi gereken bütün verileri aklında tutamayacağını söyleyecek, ama şu anda hâlâ mümkün görünüyor ve kendimi iyi hissediyorum.”</p>

  <p>Bunun üzerine, Grego ve Olhado o kadar yüksek sesle bağrışmaya ve gülüşmeye başladılar ki, Valentine’in güvende olduğunu kontrol etmek için Belediye Başkanı Kovano kapıya geldi. Valentine’i utandırarak onu diğerleriyle birlikte bağrışır gülüşürken yakaladı.</p>

  <p>“Demek mutluyuz?” diye sordu Kovano.</p>

  <p>Valentine ciddiyetini takınmaya çalışırken, “Sanırım,” dedi. </p>

  <p>“Bir sürü sorunumuzun hangisini çözdük?”</p>

  <p>"Belki de hiçbirini,” dedi Valentine. “Eğer Evren bu şekilde çalışmaya yönlendirilebilirse, bu çok aptal bir rahatlık olur.”</p>

  <p>“Ama bir <i>şey</i> düşündünüz.”</p>

  <p>“Eğer öğlen yemeklerinde onlara tuhaf bir şey yutturmadıysan,” dedi Valentine. “Buradaki metafizik dâhilerinin tümüyle imkânsız bir çözümü var.”</p>

  <p>Kovano güldü ve onları yalnız bıraktı. Fakat gelişi onları yeniden ciddiyete döndürmüştü.</p>

  <p>“Bu mümkün mü?” diye sordu Valentine.</p>

  <p>“Asla düşünmezdim,” dedi Grego. “Yani ortada bir köken sorunu var.”</p>

  <p>“Aslında köken, sorununu yanıtlıyor,” dedi Olhado. “Büyük Patlama teorisi şeyden beri ortada-”</p>

  <p>“Ben doğmadan önceden beri,” dedi Valentine.</p>

  <p>“Sanırım,” dedi Olhado. “Büyük Patlama’nın neden olduğunu kimse anlayamadı. Bu yoldan tuhaf bir mantık kazanıyor. Eğer evrenin tüm modelini kafasında tutmaya muktedir olan bir kimse Dışarı’ya adım atarsa, o zaman oradaki bütün filotlar, modelde kontrol edebilecekleri en büyük yeri tutabilmek için birbirinden ayrılırlar. Orada zaman olmadığından, bu bir milyar yıl veya bîr mikrosaniye sürebilir, ihtiyaç duydukları tüm zaman ve sonra paylaşma bittiği zaman, bom, işte oradalar, tüm evren, yeni İçeri uzayda birden ortaya çıkıyor. Ve bir uzaklık veya konum olmadığından -yer kavramı olmadığından- bütün şey bir geometrik noktanın ölçüsünü almaya başlıyor-”</p>

  <p>“Hiç ölçü yok,” dedi Grego.</p>

  <p>“Geometrimi hatırlıyorum,” dedi Valentine.</p>

  <p>“Ve derhâl genişliyor, büyüdükçe uzay yaratarak. Büyüdükçe zaman yavaşlıyormuş gibi görünüyor, yoksa hızlanıyor mu demek istiyorum?”</p>

  <p>“Fark etmez,” dedi Grego. “İçeri’de mi, yoksa Dışarı’da mı, yoksa yeni bir İçuzay’da mı olduğuna bağlı.”</p>

  <p>“Her neyse, evren şimdi uzayda genişlerken zamanda sabit gibi görünüyor, ama eğer isterseniz, kolayca ölçüde sabit ve zamanda değişiyormuş gibi de görebilirsiniz. Işık hızı yavaşlıyor, bu nedenle bir yerden diğerine gitmek daha uzun sürüyor, ancak onun yavaşladığını söyleyemeyiz, çünkü her şey kesinlikle ışığın hızına göreli olarak yavaşlıyor. Görüyor musunuz? Hepsi bir görüş meselesi. Bu nedenle, Grego’nun daha önce söylediği gibi, içinde yaşadığımız evren durgun, mutlak anlamda, tam olarak bir geometrik noktanın ölçüsünde, ona Dışarı’dan baktığınız zaman;</p>

  <p>İçeri’de oluyormuş gibi görünen herhangi bir büyüme sadece göreli mekân ve yer meselesi.”</p>

  <p>“Ve beni öldüren,” dedi Grego, “bütün bu yıllar boyunca Olhado’nun kafasının içinde bu gibi şeylerin dolanıp duruyor olması. Evrenin Dışarı uzaydaki bu boyutsuz bir nokta resmi, başından beri düşünmekte olduğu şey. Bunu düşünen ilk o değil. Ancak buna gerçekten inanan ve bununla Andrew’in anlattığı gibi Ana Kraliçe’nin gidip aiüaları bulduğu olmayan-yer’in bağlantısını ilk gören o.”</p>

  <p>“Metafizik oyunlar oynadığımıza göre,” dedi Valentine, “bütün bu şey nerede başladı? Gerçekliğin birisinin Dışarı’dan getirdiği sadece bir model olduğunu ve evrenin sadece birdendire ortaya çıkıverdiğini düşünürsek, o zaman, o her kimse ortalıkta dolanıyor ve gittiği yerlere evrenler veriyor olabilir. Bu nedenle o nereden geldi? O bunu yapmaya başlamadan önce orada ne vardı? Hatta Dışarı nasıl meydana geldi?”</p>

  <p>“Bu İçuzay düşüncesi,” dedi Olhado. “Her şeyi ancak hâlâ mutlak uzay ve zamana inandığın zaman kavrayabiliyorsun. Her şeyi, başlayan ve biten, bir kökeni varmış gibi düşünüyorsun, çünkü izlenebilir evrende usul budur. Şu var ki, Dışarı’da asla böyle kurallar yok. Dışarı her zaman oradaydı ve her zaman orada olacak. Oradaki filot sayısı sonsuz ve hepsi de her zaman vardı. Onlardan ne kadarını çekip organize evrenlere koysan da, her zaman orada zaten var olan sayıda filot kalacak.”</p>

  <p>“Fakat birisinin evrenleri yapmaya başlamış olması gerek.” “Neden?” diye sordu Olhado.</p>

  <p>“Çünkü - çünkü ben-”</p>

  <p>“Asla kimse başlamadı. Bu devamlı olarak sürüp gidiyor. Yani, eğer zaten sürüp gitmeseydi, başlayamazdı. Hiçbir modelin olmadığı Dışarı’da bir modeli kavrayabilmek imkânsız olurdu. Tarifle hareket edemezler, çünkü gerçekten kendilerini bile bulamazlar.”</p>

  <p>“Fakat nasıl daima süregelmekte olabilir?”</p>

  <p>“Bunu zamandaki bu an olarak olarak düşün, bu anda yaşamakta olduğumuz gerçeklik, tüm evrenin bu durumu - bütün evrenlerden-”</p>

  <p>“Şimdi’yi mi kastediyorsun."</p>

  <p>“Doğru. <i>Şimdi</i>’yi bir kürenin yüzeyi olarak düşün. Genişleyen bir kürenin, şişen bir kürenin yüzeyi gibi, Dışarı'nın karmaşası boyunca zaman ilerliyor. Dışarı’da karmaşa, İçeri’de gerçeklik, devamlı büyüyor, tıpkı senin söylediğin gibi, Valentine. Durmadan yeni evrenler ortaya çıkarıyor.”</p>

  <p>“Fakat bu balon nereden geliyor?”</p>

  <p>“Tamam, balonu anladın. Genişleyen küre. Sadece şimdi onu sonsuz bir çapı olan bir küre olarak düşün.”</p>

  <p>Valentine bunun ne anlama geldiğini düşünmeye çalıştı. “Yüzeyi tümüyle düz olacaktır.”</p>

  <p>“Doğru.”</p>

  <p>“Ve hiçbir zaman çevresini dolanamazsın.”</p>

  <p>“Bu da doğru. Sonsuz geniş. Gerçeklik tarafında var olan evrenleri saymak bile imkânsız. Ve şimdi, kenarından başlayarak, bir gemiye bin ve merkeze doğru yol almaya başla. İçeriye ne kadar girersen, her şey o kadar daha yaşlıdır. Bütün eski evrenler, peş peşe. Birincisine ne zaman ulaşırsın?”</p>

  <p>“Ulaşamazsın,” dedi Valentine. “Eğer sonsuz bir hızda hareket etmiyorsan hayır.”</p>

  <p>“Eğer yüzeyden başlarsan, sonsuz bir çapı olan kürenin merkezine ulaşamazsın, çünkü ne kadar ileri gitsen, ne kadar hızlı olsan da, merkez, başlangıç, her zaman sonsuz uzakta olacaktır.” </p>

  <p>“Ve bu da evrenin başladığı yer.”</p>

  <p>“Ben buna inanıyorum,” dedi Olhado. “Doğru olduğunu düşünüyorum.”</p>

  <p>“Demek evren böyle işliyor, çünkü her zaman böyle işliyordu,” dedi Valentine.</p>

  <p>“Gerçeklik böyle işliyor, çünkü gerçeklik budur. Bu şekilde işlemeyen her şey geriye, karmaşaya sıçrar. İşleyen bir şey de gerçekliğe gelir. Ayırıcı hat her zaman orada.”</p>

  <p>“Hoşuma giden,” dedi Grego, “bizim gerçekliğimizdeki anî hızlarla oynamaya başladıktan sonra, başkalarını bulmaktan bizi kim alıkoyabilir? Tüm yeni evrenleri?”</p>

  <p>“Ya da başkalarını yapmaktan,” dedi Olhado.</p>

  <p>“Doğru,” dedi Grego. “Sanki sen veya ben aslında zihnimizde tüm bir evren modelini, tutuyormuşuz gibi.”</p>

  <p>“Belki Jane tutabilir,” dedi Olhado. “Tutamaz mı?”</p>

  <p>“Söylediğiniz şey,” dedi Valentine, “belki Jane’in bir Tanrı olduğu.”</p>

  <p>“Şu anda herhâlde dinliyordur,” dedi Grego. Ekranın üstü kapalı olsa da, bilgisayar açık. Bundan kamçılandığına iddiaya girerim.”</p>

  <p>“Belki her evren Jane gibi bir şey üretinceye kadar dayanıyordur,” dedi Valentine. “Ve sonra o gidiyor daha fazlasını yaratıyor ve-”</p>

  <p>“Bu iş devam edip duruyor,” dedi Olhado. “Neden olmasın?”</p>

  <p>“Ama o bir kaza,” dedi Valentine.</p>

  <p>“Hayır,” dedi Grego. “Bu da Andrew’in bugün öğrendiği şeylerden biri. Onunla konuşman gerek. Jane bir kaza değildi. Çünkü bildiğimiz kadarıyla orada kazalar yok. Çünkü bildiğimiz kadarıyla, her şey başlangıçtaki modelin bir parçası.”</p>

  <p>“Biz hariç her şey,” dedi Valentine. “Bizim, bizi kontrol eden filotun adı neydi?”</p>

  <p>“Aiüa,” dedi Grego. Onu Valentine için heceledi.</p>

  <p>“Evet,” dedi kadın. “Her neyse, her tür güçlü yanı ve zayıflığıyla her zaman var olan arzumuz ve bu nedenle, bir gerçeklik modelinin parçası olduğumuz sürece, özgürüz.”</p>

  <p>“Bir töreci harekete geçiyormuş gibi görünüyor,” dedi Olhado.</p>

  <p>“Herhâlde bunun hepsi tam bir saçmalık,” dedi Grego. “Jane bize kahkahayla gülecek, ama Sayın Hanımefendi, eğlenceliydi, değil mi?”</p>

  <p>“Hey, bildiğimiz kadarıyla, belki de evren öncelikle bunun için var,” dedi Olhado. “Çünkü karmaşanın çevresinden dolanmak ve gerçekliklerin birden ortaya çıkması eğlenceli. Belki de Tanrı oldukça hoş zaman geçiriyordur.”</p>

  <p>“Ya da ona arkadaşlık etmesi için Jane’in oraya gelmesini bek- liyordur,” dedi Valentine.</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>Planter’la beraber olma sırası Miro’daydı. Geç saatte, gece yarısından sonra. Onun yanında oturup elini tutuyor değildi. Temiz odanın içinde, Miro dışarının kirliliğinden korunmak için değil, içinde taşıdığı Descolada virüsünü Planter’a geçirmemek için elbise giymek zorundaydı.</p>

  <p>Elbisemi biraz yırtsam, diye düşündü Miro. Hayatını kurtarabilirim.</p>

  <p>Descolada’nın yokluğunda, Planter’ın vücudundaki çöküş, hızlı ve mahvediciydi. Hepsi Descolada’nın Pequenino üreme çevrimiyle iç içe geçmiş olduğunu, onlara bir ağaç olarak üçüncü hayatlarını verdiğini biliyordu, fakat şimdiye kadar günlük hayatlarının ne kadarının Descoladaya bağlı olduğu bilinmiyordu. Bu virüsü kim tasarlamışsa, yetenek açısından soğukkanlı canavarın tekiydi. Descolada’nın günlük, saatlik, dakikalık müdahalesi olmadan, hücreler tembelleşmeye başlıyor, yaşamsal enerji- depolayan moleküllerin üretimi duruyor ve -en çok korktukları şey- beyindeki neron kesişimleri daha hızlı ateşleniyordu. Planter tüpler ve elektrotlarla donatılmıştı ve çeşitli tarama aygıtlarının ortasında yatıyordu ve böylece Ela ve Pequenino yardımcıları onun ölümünün her safhasını izleyebiliyordu. Buna ek olarak, her saat veya civarında doku örnekleri alınıyordu. Acısı o kadar büyüktü ki, uykuya daldığında doku örnekleri alınması onu uyandırmıyordu bile. Yine de, bütün bunların arasında -acıya ve beynini etkileyen her şeye rağmen- Planter inatla aklı başında kaldı. Sanki sırf irade gücüyle, Descolada olmadan da bir Pequeninonun zeki olabileceğini kanıtlamaya kararlıydı. Planter bunu bilim için yapmıyordu. Bunu onur için yapıyordu.</p>

  <p>Gerçek araştırmacılar içeride çalışan bir işçi gibi nöbet beklemeye, elbise giyerek sadece orada oturmaya, onu izlemeye, onunla konuşmaya zaman ayıramazlardı. Sadece Miro, Jakt ve Valentine’in çocukları, Syfte, Lars, Ro, Varsam ve tuhaf sessiz kadın Plikt gibi ilgilenmesi gereken acil işi olmayan, beklemeye katlanacak sabrı olan ve görevlerini titizlikle yerine getirecek kadar genç olanlar; sadece böyle insanlara nöbet görevi veriliyordu. Nöbete soydaş bir Pequenino da konabilirdi, fakat işi doğru yapacak kadar insan teknolojisiyle ilgili yeterli bilgisi olan bütün kardeşler Ela’nın veya Quanda’nm ekiplerinde görevliydiler ve yapacak çok işleri vardı. Planter’la beraber temiz odada zaman geçiren herkes, doku örnekleri alıyor, onu besliyor, şişeleri değiştiriyor, onu temizliyordu ve sadece Miro Pequeninolari onlarla konuşabilecek kadar yeterince tanıyordu. Miro Planter’la Kardeşlerin Dili’nde konuşabiliyordu. Planter’ın Miro’nun otuz yıllık yolculuğuna çıkmasından sonra doğmuş olması nedeniyle gerçek birer yabancı olmalarına rağmen, bu onu rahatlatıyor olmalıydı.</p>

  <p>Planter uyumuyordu. Gözleri yarı aralıktı, hiçbir şeye bakmıyordu, fakat Miro, dudaklarının hareketinden onun konuştuğunu anlıyordu. Planter kendisine kabilesinin destanlarından bazılarını okuyordu. Bazen kabile soyunun bazı kısımlarını şarkı şeklinde söylüyordu. Bunu ilk yapmaya başladığı zaman, Ela onun hezeyan geçirmekte olduğunu sanıp kaygılanmıştı. Fakat o bunu belleğini kontrol etmek için yaptığında ısrar etmişti. Descolada’yı kaybetmekle kabilesini kaybediyor -ki bu kendisini kaybetmekle aynı şeydi- olmadığından emin olmak için.</p>

  <p>Şimdi, Miro elbisesinin içindeki ses alimim yükselttiği için, Planter’ın Skysplitter, ‘fırtınaları çağıran ağaç’ın ormanıyla yapılan korkunç bir savaşı anlattığını işitebiliyordu. Savaş öyküsünün ortasında Skysplitter’in adını nasıl aldığıyla ilgili bir arasöz vardı. Öykünün bu kısmı çok eski ve efsanevîydi, küçük anneleri, gökyüzünün yarılıp yıldızların bu aralıktan yeryüzüne düştüğü yere götüren bir kardeşin büyülü öyküsü. Her ne kadar Miro o günün buluşlarıyla ilgili düşünceleri arasında kaybolmuş da olsa -Jane’in kökeni, Grego ve Olhado’nun arzu ile yolculuk fikri- bir nedenle kendini Planter’ın söylemekte olduğu sözlere fazlasıyla dikkat ederken buldu ve öykü sona ererken, Miro müdahale etmek zorunda kaldı.</p>

  <p>“Bu öykü ne kadar eski?”</p>

  <p>“Eski,” diye fısıldadı Planter. “Dinliyor muydun?”</p>

  <p>“Son kısmına kadar.” Planter’Ie uzun uzadıya konuşmak rahattı. Hem Miro'nun konuşmasının yavaşlığı nedeniyle sabırsızlık göstermiyordu, ne de olsa Planter’ın bir yere gideceği yoktu, hem de kendi idrak yeteneği Miro’nun aksak hızına uyacak kadar yavaşlamıştı. Her durumda Planter Miro’yu sözünü bitirmeye bırakıyor ve ona dikkatle dinlemiş gibi yanıt veriyordu. “Bu Skysplitter’in küçük anneleri yanında taşıdığını söylediğinde seni doğru mu anladım?”</p>

  <p>“Doğru,” diye fısıldadı Planter.</p>

  <p>“Ama babaağaca gitmiyordu.”</p>

  <p>“Hayır, sadece yanında küçük anneleri taşıyordu. Bu öyküyü yıllar önce öğrendim, insan bilimi yapmadan önce.”</p>

  <p>“Bana nasıl geldi biliyor musun? Öykü, küçük anneleri ba- baağaca götürmediğiniz zamanlardan geliyor olabilir. Küçük annelerin bir anaağacın içindeki yiyeceklerini yalamadıkları, bunun yerine torbacıklarını patlatıp dışarı çıkarak annelerinin memelerindeki yerlerini alıncaya kadar erkeğin karnında asılı kaldıkları zamanlardan.”</p>

  <p>“Bu nedenle bunu sana okudum,” dedi Planter. “Eğer Descolada gelmeden önce akıllıysak, bunun nasıl olabileceğini düşünmeye çalışıyordum. Sonunda Skysplitter’in öyküsünün bu bölümünü hatırladım.”</p>

  <p>“Gökyüzünün yarılıp açıldığı bir yere gitti.”</p>

  <p>“Descolada bir şekilde buraya gelmiş olmalı, değil mi?”</p>

  <p>“Bu öykü ne kadar eski?”</p>

  <p>“Skysplitter’in savaşı yirmi dokuz nesil önceydi. Bizim kendi ormanımız o kadar eski değil. Fakat yanımızda baba ormanımızdan şarkılar ve öyküler taşırız.”</p>

  <p>“Ancak, öykünün gökyüzü ve yıldızlarla ilgili kısmı biraz daha eski olabilir, değil mi?”</p>

  <p>“Çok eski. Babaağaç Skysplitter çok önce öldü. Savaş olduğu zaman bile çok yaşlı olabilir.”</p>

  <p>“Sence bunun Descolada’yı ilk keşfeden Pequeninonun anıları olması mümkün mü? Yani onun buraya bir yıldız gemisi tarafından getirildiği ve Skysplitter’in gördüğünün giriş yapan bir araç olduğu?”</p>

  <p>“Bu nedenle bunu okudum.”</p>

  <p>“Eğer bu doğruysa, o zaman Descolada gelmeden önce de kesinlikle akıllıydınız demektir.”</p>

  <p>“Artık hepsi gitti,” dedi Planter.</p>

  <p>“Neyin hepsi gitti? Anlamadım.”</p>

  <p>“O zamanki genlerimiz. Descolada’nın bizden neleri alıp götürdüğünü tahmin etmeye bile imkân yok.”</p>

  <p>Bu doğruydu. Her Descolada virüsü, Lusitania’daki her yerel hayat biçiminin tam bir genetik şifresini içinde taşıyor olabilirdi, ama bu sadece Descolada kontrolündeki <i>şimdiki</i> genetik şifre olurdu. Descolada gelmeden önce şifrenin nasıl olduğu, bir daha asla yeniden kurulamaz ve onarılamazdı.</p>

  <p>“Yine de,” dedi Miro. “Bu ilginç. Virüsten önce zaten bir diliniz, şarkılarınız ve öyküleriniz olduğunu düşünmek.” Ve sonra, yapmaması gerektiğini bilmesine rağmen, ekledi. “Belki de bu senin Pequenino zekâsının bağımsızlığını kanıtlamaya çalışmanı gereksizleştiriyor.”</p>

  <p>“Domuzcuğu kurtarmak için bir girişim daha,” dedi Planter. Mikrofondan bir ses geldi. Temiz odanın dışından bir ses. “Artık dışarı çıkabilirsin.” Bu Ela’ydı. Miro’nun nöbeti sırasında uykuda olması gerekiyordu.</p>

  <p>“Nöbetimin bitmesine üç saat daha var,” dedi Miro. “Yanımda içeri girecek başka biri var.”</p>

  <p>“Bir sürü elbise var.”</p>

  <p>“Sana burada ihtiyacım var, Miro.” Ela’nın sesi itaatsizlik fırsatı vermeyecek kadar kesindi ve bu deneyin sorumlusu olan bilimci oydu.</p>

  <p>Miro birkaç dakika sonra dışarı çıktığı zaman ne olduğunu anladı. Quara buz gibi bir ifadeyle orada duruyordu ve Ela da en az onun kadar öfkeliydi. Belli ki yine tartışıyorlardı, bunda bir sürpriz yoktu. Sürpriz Quara’nın burada olmasıydı.</p>

  <p>Miro sterilizasyon odasından çıktığı anda, “Tekrar içeriye dönsen iyi olacak,” dedi Quara.</p>

  <p>“Neden oradan ayrıldığımı bile bilmiyorum,” dedi Miro. “Quara <i>özel</i> bir konuşma yapmakta ısrar ediyor,” dedi Ela. “Seni dışarıya çağırdı,” dedi Quara, “fakat sesli izleme sistemini devre dışı bırakmayacak.”</p>

  <p>“Planter'ın konuşmasının her anını belgeliyor olmamız gerek. Şeffaflık açısından.”</p>

  <p>Miro içini çekti. “Ela, artık büyü.”</p>

  <p>Kız âdeta patladı. “Ben! Ben mi büyüyeceğim? Sanki kendi tahtının sayın hanımefendisiymiş gibi içeri giriyor-”</p>

  <p>“Ela,” dedi Miro. “Kes sesini ve dinle. Quara, Planter’ın bu deney boyunca tek yaşama ümidi. Ona izin vermenin bu deneyin amacına hizmet etmeyeceğini dürüstçe söyleyebilir misin?”</p>

  <p>Ela onun sözünü keserek, “Pekâlâ,” dedi, çünkü onun düşüncesini çoktan kavramış ve kabul etmişti. “Quara bu gezegende yaşayan her akıllı canlı varlığın düşmanı, ama ses izlemeyi kapatacağım, çünkü o öldürmekte olduğu kardeşle <i>özel</i> bir konuşma yapmak istiyor.”</p>

  <p>Bu Quara için çok fazlaydı. “Benim için hiçbir şeyi kapatmak zorunda değilsin,” dedi. “Geldiğim için üzgünüm. Aptalca bir hataydı.”</p>

  <p>“Quara,” diye bağırdı Miro.</p>

  <p>Kız lâboratuarın kapısında durdu.</p>

  <p>“Elbiseyi giy ve git Planter’la konuş. Onun Ela’yla ne ilgisi var?”</p>

  <p>Quara gözleri ateş püskürerek Ela’ya baktı, fakat Miro’nun az önce ayrıldığı sterilizasyon odasına yürüdü.</p>

  <p>Miro kendini büyük oranda rahatlamış hissetti. Kendisinin hiçbir yetkisi olmadığını ve ikisinin de ona emirlerini alıp ne yapması gerektiğini söyleyebileceklerini bildiği halde, ikisinin de aslında bu emre uymak istedikleri için uyduklarını biliyordu. Quara gerçekten Planter’la konuşmak istiyordu. Ela da gerçekten onun bunu yapmasını istiyordu. Diğer insanların hayatlarını tehlikeye atacak kişisel farklılıklarına hâkim olacak kadar büyümüş bile olabilirlerdi. Henüz bu aile için bir ümit bile olabilirdi.</p>

  <p>“Ben içeriye girer girmez kaydı yine açacaktır,” dedi Quara.</p>

  <p>“Hayır, açmayacak,” dedi Miro.</p>

  <p>Ela, Quara’ya küçümser bir ifadeyle baktı. “Sözümü nasıl tutacağımı bilirim.”</p>

  <p>Bundan sonra birbirlerine bir şey söylemediler. Quara giyinmek için sterilizasyon odasına girdi. Birkaç dakika sonra, odaya girer girmez elbisesine sıkılan Descolada öldürücü hâlâ üstünden damlarken temiz odadaydı.</p>

  <p>Miro Quara’nin ayak seslerini duyabiliyordu.</p>

  <p>“Kapat şunu,” dedi.</p>

  <p>Ela uzandı ve bir düğmeye bastı. Ayak sesleri kesildi.</p>

  <p>Kulağının içinden, Jane onunla konuştu. “Konuştukları her şeyi sana dinletmemi ister misin?”</p>

  <p>Miro sessizce konuştu. “Orayı, içeriyi hâlâ işitebiliyor musun?”</p>

  <p>“Bilgisayar titreşime karşı hassas olan birkaç monitöre bağlı. En ufak titreşimden insan sesini deşifre etmek konusunda birkaç numara öğrendim. Aygıtlar yeterince hassas.”</p>

  <p>“Yap o zaman,” dedi Miro.</p>

  <p>“Özel hayatı çiğnemek konusunda törel vicdan azabı falan yok mu?”</p>

  <p>“Hiç yok.” Bir dünyanın hayatta kalması söz konusuydu ve Miro sözünü tutmak zorundaydı, ses kayıt aygıtı kapatılmıştı. Ona söylenenleri Ela işitemezdi.</p>

  <p>Başlangıçta, konuşma selâmlaşma niteliğindeydi. Nasılsın? Çok hasta. Ağrın çok mu? Evet.</p>

  <p>Her şeyi tatlı kibar formalitelerden çıkarıp konunun kalbine getiren Planter oldu.</p>

  <p>“Neden tüm halkımın köle olmasını istiyorsun?”</p>

  <p>Quara içini çekti, fakat sinirli olduğu havasını vermemesi onun lehineydi. Miro'nun deneyimli kulaklarına sanki kız gerçekten duygusal olarak tükenmiş gibi geldi. Ailesine karşı gösterdiği meydan okuyan tavır yoktu. “İstemiyorum,” dedi.</p>

  <p>“Belki zincirleri sen takmadın, ama anahtarı elinde tutuyor ve onu kullanmayı reddediyorsun.”</p>

  <p>“Descolada bir zincir değil,” dedi Quara. “Bir zincir hiçbir şeydir. Descolada ise canlı.”</p>

  <p>“Ben de canlıyım. Halkım da canlı. Neden onların hayatı bizimkinden önemli olsun?”</p>

  <p>“Descolada sizi öldürmez. Senin düşmanın Ela ve annem. Descolada’nın onları öldürmemesi için hepinizi öldürecek olan onlar.”</p>

  <p>“Elbette,” dedi Planter. “Elbette öyle yapacaklar. Tıpkı benim de halkımı korumak için hepsini öldürebileceğim gibi.”</p>

  <p>“Bu nedenle kavgan benimle değil.”</p>

  <p>“Evet, seninle. Senin bildiklerin olmadan, sonunda insanlar ve Pequeninolar birbirlerini öldürecekler. Başka seçimleri kalmayacak. Descolada uysallaştırılmadıkça, sonuçta ya o insanlığı ya da insanlık onu -ve onunla birlikte bizi- yok edecek.”</p>

  <p>“Onu asla yok etmeyecekler,” dedi Quara.</p>

  <p>“Çünkü sen izin vermeyeceksin.”</p>

  <p>“Seni yok etmelerine izin vermeyeceğim kadar. Akıllı yaşam, akıllı yaşamdır.”</p>

  <p>“Hayır,” dedi Planter. “Ramanla birlikte yaşayabilir ve onun yaşamasına izin verirsiniz, ama Varelse ile bir diyalog olamaz. Sadece savaş.”</p>

  <p>“Böyle bir şey olmaz,” dedi Quara ve Miro’nun kendisiyle konuştuğu zamanki savını yineledi.</p>

  <p>Bitirdiği zaman, bir süre sessizlik oldu.</p>

  <p>Ela, kendisiyle birlikte görüntü monitörlerinde izleyenlere, “Hâlâ konuşuyorlar mı?” diye fısıldadı. Miro bir yanıtlama duymadı, herhâlde birisi hayır diye başını sallamıştı.</p>

  <p>“Quara,” diye fısıldadı Planter.</p>

  <p>“Hâlâ buradayım,” diye yanıtladı Quara. Sesindeki tartışmacı tonun kaybolması iyiydi. Zalimce törel doğruluğundan zevk almıyordu.</p>

  <p>“Yardım etmeyi reddetmenin nedeni bu değil,” dedi Planter. </p>

  <p>“Evet, bu.”</p>

  <p>“Yenik düşecek olacağın ailen olmasaydı, şu anda yardım ederdin.”</p>

  <p>“Doğru değil bu!” diye bağırdı Quara.</p>

  <p>Planter bir damara basmıştı.</p>

  <p>“Haklı olduğundan çok eminsin, çünkü onlar hatalı olduğundan çok eminler.”</p>

  <p>“Ben haklıyım.”</p>

  <p>“Bir şey hakkında haklı olup da bu konuda kuşkusu olmayan birisini hiç gördün mü?”</p>

  <p>“Kuşkularım var,” diye fısıldadı Quara.</p>

  <p>“Kuşkularını dinle,” dedi Planter. “Ve halkımı kurtar. Seninkini de.”</p>

  <p>“Descolada ve halkım arasında karar vermek için ben kim oluyorum?”</p>

  <p>“Kesinlikle,” dedi Planter. “Böyle bir karar vermek için sen kim oluyorsun?”</p>

  <p>“Kimse olmuyorum,” dedi Quara. “Bir kararı kendime saklıyorum.”</p>

  <p>“Descolada’nın ne yapabileceğini biliyorsun. Onun ne yapacağını biliyorsun. Bir kararı kendine saklamak bir karardır.”</p>

  <p>“Bu bir karar değil. Bir davranış değil.”</p>

  <p>“Kolayca durdurabileceğin bir cinayeti durdurmamak, ne bu yani, cinayet değil mi?”</p>

  <p>“Bu nedenle mi beni görmek istedin? Bana ne yapmamı söyleyen bir kişi daha.”</p>

  <p>“Buna hakkım var.”</p>

  <p>“Bir şehit olarak ölmek adına bunu üstüne aldığın için mi?” </p>

  <p>“Henüz aklımı kaybetmedim,” dedi Planter.</p>

  <p>“Doğru. Fikrini kanıtladın. Şimdi onların Descolada’yı tekrar buraya salarak hayatını kurtarmalarına izin ver.”</p>

  <p>“Hayır.”</p>

  <p>“Neden? Haklı olduğuna bu kadar emin misin?”</p>

  <p>“Kendi hayatım için ben karar verebilirim. Senin gibi değilim, başkalarının ölmesine karar vermem.”</p>

  <p>“Eğer insanlık ölürse, ben de onlarla beraber ölürüm,” dedi Quara.</p>

  <p>“Neden ölmek istiyorum biliyor musun?” dedi Planter. </p>

  <p>“Neden?”</p>

  <p>“İnsanlarla Pequeninolarin bir daha birbirlerini öldürdüklerini görmek zorunda kalmamak için.”</p>

  <p>Quara başını eğdi.</p>

  <p>“Sen ve Grego, ikiniz de aynısınız.”</p>

  <p>Elbisenin yüz levhasına gözyaşları damladı. “Bu yalan.”</p>

  <p>“İkiniz de başkalarını dinlemeyi reddediyorsunuz. Her şeyi daha iyi biliyorsunuz ve her ikiniz de mahvolduğunuz zaman, bir sürü başka masum insan ölecek.”</p>

  <p>Quara gidecekmiş gibi ayağa kalktı. "Öl o zaman,” dedi. “Eğer böyle bir katilsem, neden senin için üzüleyim?” Ama bir adım bile atmadı. Gitmek istemiyor, diye düşündü Miro.</p>

  <p>“Söyle onlara,” dedi Planter</p>

  <p>Kız başını o kadar kuvvetle salladı ki gözyaşları ileriye fırladı ve maskenin içinde dağıldı. Eğer böyle devam ederse, kısa süre sonra bir şey göremeyecekti.</p>

  <p>“Eğer ne bildiğini söylersen, herkes daha akıllı. Eğer bir sırrı saklarsan, o zaman herkes aptal.”</p>

  <p>“Eğer söylersem, Descolada ölecek.”</p>

  <p>“O zaman bırak ölsün!” diye bağırdı Planter.</p>

  <p>Harcadığı çaba onu olağanüstü tüketmişti. Laboratuardaki âletler bir an için çılgına döndüler. Ela içinden homurdanırken başındaki yardımcısıyla birlikte her birini kontrol etti.</p>

  <p>“Senin hakkında böyle hissetmemi mi istiyorsun?” diye sordu Quara.</p>

  <p>“Benim hakkımda hissettiğin bu,” diye fısıldadı Planter. “Bırak onu ölsün.”</p>

  <p>“Hayır,” dedi kız.</p>

  <p>“Descolada geldi ve halkımı esir etti. Bu nedenle akıllı olup olmaması ne ifade eder? O bir tiran. O bir katil. Eğer bir insan Descolada’nın yaptığı gibi davransaydı, onun öldürülmesinin onu durdurmak için tek yol olduğu konusunda sen bile aynı fikirde olurdun. Neden başka bir türe, kendi ırkına oranla daha yumuşak davranılması gerekiyor?”</p>

  <p>“Çünkü Descolada ne yaptığını bilmiyor,” dedi Quara. “Bizim akıllı olduğumuzu anlamıyor.”</p>

  <p>“Aldırmıyor,” dedi Planter. “Onu yapıp dışarıya yollayan her kimse, onun ele geçirdiği veya öldürdüğü türlerin akıllı olup olmadığına aldırmıyor. Halkımın ve kendi halkının uğruna ölmesini istediğin yaratık bu mu? Ailene karşı, Descolada gibi bir canavarın yanında olacak kadar mı kinle dolusun?”</p>

  <p>Quara’nın bir yanıtı yoktu. Planter’ın yatağının kenarındaki tabureye çöktü.</p>

  <p>Planter elini uzattı ve kızın omzuna koydu. Pequenino ne kadar zayıf da olsa, elbise kızın elin basıncını hissedemeyeceği kadar kalın ve geçirimsiz değildi.</p>

  <p>“Kendi açımdan, ölmeye aldırmıyorum,” dedi Planter. “Belki de üçüncü hayat yüzünden biz Pequeninolar siz kısa ömürlü insanlar kadar ölümden korkmuyoruz. Fakat üçüncü hayatım olmayacak olmasına rağmen, Quara, siz insanların sahip olduğu türden bir ölümsüzlüğe sahip olacağım. Hayatım öykülerde yaşayacak. Asla bir ağaç olamamama rağmen, adım yaşayacak. Ama yaptığım şey. Siz insanlar bir hiç için şehit olmayı seçtiğimi söyleyebilirsiniz, fakat kardeşlerim anlayacak. Sonuna kadar temiz ve aklı başında kalarak, onların aslında ne olduklarını kanıtlıyorum. Bizi köle yapan efendilerimizin biz neysek onu yapmadıklarını ve neysek onu olmamızı engelleyemeyeceklerini göstermeye yardım ediyorum. Descolada bizi birçok şey yapmaya mecbur edebilir, fakat tam içimizden bize sahip olamaz. İçimizde gerçek kimliğimizin bulunduğu bir yer var. Bu nedenle ölmeye aldırmıyorum. Özgür olan Pequeninolarin içinde sonsuza kadar yaşayacağım.”</p>

  <p>“Sadece ben duyabilirken bunları neden söylüyorsun?” dedi Quara.</p>

  <p>“Çünkü sadece sen beni tümüyle öldürecek güce sahipsin. Sadece sen ölümümün hiçbir anlam ifade etmemesini ve benden sonra ölecek halkımdan sonra hatırlayacak kimsenin kalmamasını sağlayacak güce sahipsin. Neden vasiyetimi seninle yalnızken yapmayayım? Bunun bir değeri olup olmadığına sadece sen karar vereceksin.”</p>

  <p>“Bu nedenle senden nefret ediyorum,” dedi Quara. “Bunu yapacağını biliyordum.”</p>

  <p>“Neyi yapacağımı?”</p>

  <p>“Kendimi çok kötü hissetmemi sağlayıp, teslim olmamı sağlayacağını.”</p>

  <p>“Bunu yapacağımı biliyorsan, neden geldin?” </p>

  <p>“Gelmemeliydim! Keşke gelmeseydim.”</p>

  <p>“Sana neden geldiğini söyleyeyim. Teslim olmanı sağlamam için geldin. Böylece onu yaptığın zaman, bunu ailen için değil, benim hatırım için yapmış olacaksın.”</p>

  <p>“Demek senin kuklan oluyorum?”</p>

  <p>“Tam tersine. Buraya gelmeyi seçtin. Gerçekten yapmayı istediğin bir şeyi yapmak için beni kullanıyorsun. Kalben hâlâ insansın, Quara. Halkının yaşamasını istiyorsun. Eğer bunu yapmazsan bir canavar olursun.”</p>

  <p>“Ölmekte olman seni akıllı yapmaz,” dedi kız.</p>

  <p>“Evet, yapar,” dedi Planter.</p>

  <p>“Ya sana Descolada’nın öldürülmesinde asla işbirliği yapmayacağımı söylersem.”</p>

  <p>“O zaman sana inanırım.”</p>

  <p>“Ve benden nefret edersin.”</p>

  <p>“Evet.”</p>

  <p>“Edemezsin.”</p>

  <p>“Evet, ederim. Pek iyi bir Hıristiyan değilim. Beni ve halkımı öldürmeyi seçen birini sevemem.”</p>

  <p>Kız bir şey söylemedi.</p>

  <p>“Artık git,” dedi Planter. “Söyleyebileceğim her şeyi söyledim. Şimdi ölüm gelinceye kadar kendimi aklı başında tutabilmek için öykülerimi söyleyeceğim.”</p>

  <p>Kız sterilizasyon odasına doğru ondan uzaklaştı.</p>

  <p>Miro, Ela’ya döndü. “Herkesi laboratuardan çıkar,” dedi. </p>

  <p>“Neden?”</p>

  <p>“Çünkü dışarı gelince sana bildiği her şeyi anlatma ihtimali var.”</p>

  <p>“O zaman, diğerleri kalmalı ve giden ben olmalıyım,” dedi Ela. “Hayır,” dedi Miro. “Söyleyeceği tek insan sensin.”</p>

  <p>“Eğer böyle düşünüyorsan, sen tümüyle-”</p>

  <p>“Başkasına anlatmak, onu tatmin edecek kadar incitmez,” dedi Miro. “Herkes dışarı.”</p>

  <p>Ela bir an düşündü. “Pekâlâ,” dedi diğerlerine. “Ana lâboratuara dönüp bilgisayarlarınızı izleyin. Eğer bana bir şey söylerse, kendimizi nete bağlayacağım ve söylediği şeyi yazdığımız şekilde göreceksiniz. Eğer gördüğünüz şeyden bir anlam çıkartırsanız, onu izlemeye başlayın. Eğer gerçekten bir şey biliyorsa, yine de güdük Descolada’yı tasarlamak ve ölmeden önce Planter'a vermek için fazla vaktimiz yok. Gidin.”</p>

  <p>Gittiler.</p>

  <p>Quara sterilizasyon odasından çıktığı zaman, sadece Ela ve Miro’yu kendisini beklerken buldu.</p>

  <p>“Konuşmayı denemeye başlamadan önce, hâlâ Descolada’yı öldürmenin yanlış olduğunu düşünüyorum,” dedi.</p>

  <p>“Öyle olabilir,” dedi Ela. “Tek bildiğim, eğer başarabilirsem, bunu yapmaya niyetli olduğum.”</p>

  <p>“Dosyalarını çağır,” dedi Quara. “Descolada zekâsıyla ilgili bildiğim her şeyi sana anlatacağım. Eğer işe yarar ve Planter bundan sonra yaşarsa, onun yüzüne tüküreceğim.”</p>

  <p>“Bin kere tükür,” dedi Ela. “Yeter ki o yaşasın.”</p>

  <p>Ela’nın dosyaları görüntüye geldi. Quara Descolada virüsü modeli üstündeki belirli noktaları işaret etmeye başladı. Birkaç dakika sonra, terminalin önünde oturan ve Ela sorular sorarken yazan, gösteren ve konuşan Quara’ydi.</p>

  <p>Jane tekrar Miro’nun kulağına konuşarak, “Küçük fahişe,” dedi. “Başka bir bilgisayarda dosyası yok. Bildiği her şeyi kafasında saklamış.”</p>

  <p>Ertesi gün akşam geç saatlerde Planter ölümün, Ela da tükenmenin eşiğindeydi. Ekibi bütün gece boyunca çalışmıştı; Quara sürekli olarak, yorulmak bilmeden Ela’nın ekibinin getirdiği her şeyi okuyarak, onları eleştirerek, hataları düzelterek yardım etmişti. Gün ağarırken güdük bir virüs için işe yaraması gereken bir planları vardı. Dil yeteneğinin tümü yok edilmişti, bu da yeni virüslerin artık birbirleriyle iletişemeyecekleri anlamına geliyordu. Aynı şekilde, anlayabildikleri kadarıyla, bütün çözümleme yeteneği de yok edilmişti, ama virüsün Lusitania’nın yerel türlerinin vücutsal fonksiyonlarına destek veren bütün diğer parçaları güvenli bir şekilde yerindeydi. Ellerinde işleyen bir virüs örneği olmadan yapabilecekleri tahminin en iyisiyle, yeni tasarım kesinlikle ihtiyaçları olan şeydi, Lusitania türlerinin, Pequeninolar dâhil, hayat çevrimi üstünde tümüyle işlevsel, ama küresel düzen ve yönetimde tamamıyla aciz bir Descolada. Yeni virüse Recolada adını verdiler. Eskisinin adı parçalama işlevi nedeniyle verilmişti; yenisi ise, virüsün geriye kalan işlevi, Lusitania yerel hayatını oluşturan tür-çiftlerini bir arada tutması nedeniyle verildi.</p>

  <p>Ender bir itirazda bulundu, Descolada herhâlde Pequeninolari dövüşken, yayılmacı bir kalıba sokuyordu, yeni virüs onların bu özel durumunu kilitleyebilirdi. Fakat Ela ve Quara birlikte cevap vererek, Descolada’nın pequinenolarin daha rahat, daha ‘kendileri’ oldukları bir zamandaki eski bir uyarlamasını bilinçli bir şekilde model olarak kullandıklarını söylediler. Projede çalışan Pequeninolar bu konuda aynı fikirdeydiler; ayrıca, yine aynı fikirde olan Human ve Rooter dışında danışacak başka kimse yoktu.</p>

  <p>Descolada’nın çalışması hakkında Quara’nın onlara öğrettiği şeylerin yanında, Ela’nın ayrıca bütün gezegen gaialojisine kolayca yayılan, her yerdeki ve her biçimdeki normal Descolada’yı bulan, onu paramparça eden ve öldüren, katil bir bakteri üzerinde çalışan bir ekibi vardı. Bu bakteri eski Descolada’yı, yeni Descolada'nın mahrum olduğu unsurlardan tanıyacaktı. Recoladayı ve katil bakteriyi aynı anda serbest bırakmak, işi bitirecekti.</p>

  <p>Geriye sadece bir tek sorun kalmıştı, yeni virüsü yapmak. Bu, tan vaktinden beri Ela’nın hedef projesiydi. Quara çökmüş ve uykuya dalmıştı, Pequeninolarin çoğu da öyle, ama Ela devam etmeye, elindeki bütün âletleri kullanarak virüsü parçalayıp yeniden istediği şekilde birleştirmeye çabaladı.</p>

  <p>Fakat öğleden sonranın geç saatlerinde Ender ona, eğer virüsü Planter’ı kurtaracaksa, ya şimdi ya da hiçbir zaman demeye geldiğinde, kız sadece çöktü, yorgunluk ve çaresizlikle ağlamaya başladı.</p>

  <p>“Yapamam,” dedi.</p>

  <p>“O zaman Planter’a başardığını ama zamanında yetiştiremeyeceğini söyle ve-”</p>

  <p>“Onun yapılamayacağını kastediyorum.”</p>

  <p>“Onu tasarladınız.”</p>

  <p>“Onu planladık, onun modelini kurduk, evet. Fakat o yapılamaz. Descolada gerçekten haince bir tasarım. Onu bir kazımayla değiştiremeyiz, çünkü parçalanırken yeniden yapabilme işlevini muhafaza eden bazı bölümlerini korumadıkça bir arada tutulamayan bir sürü parça var ve Descolada en düşük düzeyde aktif tutulmadıkça şimdiki virüste değişiklik yapamıyoruz, bu durumda da yapmakta olduğumuz şeyi bizden daha hızlı olarak iptal ediyor. Hiç değiştirilemeyecek ve parçaları arasındaki dengesizlik nedeniyle hiç yapılamayacak biçimde kendi kendisinin polisi gibi tasarlanmış.”</p>

  <p>“Ama onlar yaptılar.”</p>

  <p>“Evet, ama nasıl yaptıklarını bilmiyorum. Grego’nun tersine, metafizik bir kaprisle bilimimi tümüyle dışarı taşıyıp, her şeyi hazırlayarak gerçekleşmesini dileyemem. Doğanın şu andaki ve buradaki kurallarına bağlıyım ve bunu yapmama izin veren bir kural yok.”</p>

  <p>“Nereye gitmemiz gerektiğini biliyoruz, ama oraya buradan gidemeyiz.”</p>

  <p>“Dün geceye kadar Recoladayı tasarlayıp tasarlayamayacağımızı tahmin etmeye yeterli bilgim yoktu, bu nedenle onu yapıp yapamayacağımızı da tahmin etmemin bir yolu yoktu. Eğer tasarlanması mümkün olursa onun yapılabileceğini düşündüm. Onu yapmaya hazırdım, Quara yumuşadığı anda harekete geçmeye hazırdım. Sonunda ulaştığımız nokta onun yapılamayacağını öğrenmek oldu. Quara haklıydı. Ondan Lusitania’daki her Descolada virüsünü öldürebilmemize yeterli bilgiyi kesin olarak öğrendik. Fakat onun yerine geçecek ve Lusitania yaşamını işler tutacak Recoladayı yapamıyoruz.”</p>

  <p>“Bu nedenle eğer katil bakteriyi kullanırsak-”</p>

  <p>“Dünyadaki bütün Pequeninolar birkaç hafta içinde Planter’ın şimdi olduğu yerde olurlar. Ayrıca bütün otlar, kuşlar, sarmaşıklar ve her şey. Kavrulmuş toprak. Bir canavarlık. Quara haklıydı.” Ela yine ağladı.</p>

  <p>“Sadece yorgunsun.” Bu Quara’ydi, henüz uyanmıştı ve feci görünüyordu, uykusu onu hiç tazelememişti.</p>

  <p>Ela, kendi hesabına kız kardeşine cevap veremedi.</p>

  <p>Quara, size dememiş miydim? Veya benzeri acı bir şey söylemeyi düşünüyormuş gibi görünüyordu. Fakat fikrini değiştirdi ve Ela’nın yanına gelerek elini omzuna koydu. “Yorgunsun, Ela. Uykuya ihtiyacın var.”</p>

  <p>“Evet,” dedi Ela.</p>

  <p>“Fakat önce Planter’a söyleyelim.”</p>

  <p>“Elveda diyelim, demek istiyorsun.”</p>

  <p>“Evet, bunu demek istiyorum.”</p>

  <p>Planter’ın temiz odasının bulunduğu lâboratuara ilerlediler. Uyumuş olan Pequenino araştırmacılar yeniden uyanmışlardı; hepsi Planter’ın son saatlerinde dua etmek için toplandılar. Miro tekrar Planter’ın yanındaydı, bu kez ondan odadan ayrılmasını istemediler, ama Ender, Ela ve Quara’nın, ikisinin birden, onun yanında olmayı candan istediklerini biliyordu. Bunun yerine onunla mikrofonlar kanalıyla konuşarak ona ne bulduklarını açıkladılar. Yarım başarı, bir bakıma tam başarısızlıktan daha kötüydü, çünkü eğer Lusitania insanları yeterince çaresiz kalırlarsa, bütün Pequeninolarin yok edilmesine kolayca yol açabilirdi.</p>

  <p>“Onu kullanmayacaksınız,” diye fısıldadı Planter. Ne kadar hassas olurlarsa olsunlar, mikrofonlar onun sesini zorlukla alabiliyorlardı.</p>

  <p>“Kullanmayacağız,” dedi Ela. “Ama buradaki insanlar sadece bizler değiliz.”</p>

  <p>“Onu kullanmayacaksınız,” dedi Planter. “Bu şekilde ölen tek ben olacağım.”</p>

  <p>Son sözleri sessizdi, ne söylediğinden emin olmak için dudaklarını daha sonra holo kayıttan okudular. Bunu söyledikten ve onların vedalarını dinledikten sonra, Planter öldü.</p>

  <p>Onu izleyen makineler ölümünü teyit ettikten sonra, araştırma grubundaki Pequeninolar temiz odaya koştular. Artık sterilizasyona gerek yoktu. Descolada’yı yanlarına almak istediler. Miro’yu kabaca odadan çıkardılar ve virüsü Planter’ın vücuduna enjekte ederek, saniyeler içinde yüzlerce akıtma yaparak, işe koyuldular. Belli ki buna hazırlardı. Planter’ın yaşarken yaptığı fedakârlığa saygı göstermişlerdi, ama bir kez öldükten sonra, onun onuru tatmin olmuştu, eğer ellerinden gelirse onun üçüncü hayatını kurtarmak konusunda bir çekinceleri yoktu.</p>

  <p>Onu Human ve Rooter’in durduğu açıklığa taşıdılar ve iki ba- baağaçla bir eşkenar üçgen oluşturacak şekilde daha önce işaretlenmiş olan yere yatırdılar. Vücudunu kestiler ve açtılar. Birkaç saat sonra bir ağaç büyüyordu ve onun bir babaağaç olabileceği hakkında açıkça bir ümit vardı. Fakat birkaç gün sonra genç bir babaağacı tanımaya alışık olan kardeşler çabanın başarısız olduğunu açıkladılar. Evet, Planter’ın genlerini taşıyan bir çeşit yaşam vardı; fakat anılar, irade, Planter olan kişilik kaybolmuştu. Ağaç dilsizdi; babaağaçların sürekli meclisine bağlanan bir zihin olmayacaktı. Planter, ona sahip olanların bunu Descoladaya borçlu olduğu üçüncü hayatı kaybetmek pahasına kendisini Descolada’dan özgür kılmaya kararlıydı. Bunu başarmıştı ve kaybederken, kazanmıştı.</p>

  <p>Başka bir şeyde de başarılı olmuştu. Pequeninolar önemsiz babaağaçların ismini çabuk unutmak gibi normal düzenlerinden ayrılmışlardı. Hiçbir küçük annenin gövdesine tırmanmayacak olmasına rağmen, onun cesedinden büyüyen kardeşağaç Planter adıyla bilinecek ve tıpkı bir babaağaç gibi, bir kişilik gibi, saygı görecekti. Ayrıca, onun öyküsü tüm Lusitania boyunca, Pequeninolarin yaşadığı her yerde, defalarca anlatılacaktı. O Descolada olmadan Pequeninolarin zeki olduklarını kanıtlamıştı; bu soylu bir fedakârlıktı ve Planter’ın adını söylemek, onları köleliğe sürükleyen virüse karşı temel özgürlüklerinin bir hatırlatıcısıydı.</p>

  <p>Fakat Planter’ın ölümü, diğer dünyaları Pequenino kolonileş- tirmesi hazırlıklarını, aksatmadı. Warmaker’in halkı artık çoğunluğa sahipti ve insanların bütün Descolada’yı öldürecek bir bakteriye sahip oldukları hakkında yayılan rivayetler karşısında, durum daha da ivedilik kazanmıştı. Acele et, dediler Ana Kraliçe’ye defalarca. Acele et ki insanlar hepimizi öldürmeye karar vermeden bu dünyadan kurtulalım.</p>

  <p>&nbsp;</p>

  <p class="center">* * *</p>

  <p>&nbsp;</p>

  <p>“Sanırım yapabilirim,” dedi Jane. “Eğer gemi küçük ve basit olursa, neredeyse hiç kargo olmazsa, mürettebat mümkün olduğunca az olursa, o zaman bunun modelini aklımda tutabilirim. Eğer yolculuk kısa olursa, Dış uzayda kalmak çok kısa sürer. Aklımda başlangıç ve bitiş yerlerini saptamaya gelince, bu kolay, çocuk oyunu. Bunu bir milimetreden az hatayla yapabilirim. Eğer uyuyor olsam, uykumda bile yapabilirim. Bu nedenle hızlanmaya tahammül etmek veya uzun süreli yaşam desteği gibi şeylere gerek yok. Yıldız gemisi basit olabilir. Kapalı bir ortam, oturacak yerler, ışık, ısı. Aslında, eğer oraya gidebilirsek ve hepimizi bir arada tutup geri getirebilirsem, o zaman küçük bir odadaki oksijeni kullanacak kadar bile uzayda kalmayız.”</p>

  <p>Jane’i dinlemek için hepsi -tüm Riberia ailesi, Jakt ve Valentine’in ailesi, Pequenino araştırmacılar, birkaç rahip, İsa’nın Çocukları ve insan kolonisinin birkaç lideri- Piskopos’un odasında toplanmışlardı. Piskopos toplantının kendi odasında yapılmasında ısrar etmişti. “Çünkü yeterince büyük,” demişti “eğer Nemrut gibi davranıp dışarı giderek Tanrı’dan önce avlanacaksanız, eğer Tanrı’nın yüzünü aramak için Babil gibi gökyüzüne bir gemi yollayacaksanız, o zaman Tanrı’nın size merhamet göstermesi için dua etmek üzere orada olmalıyım.”</p>

  <p>Ender, “Kapasitenin ne kadarı kaldı,” diye Jane’e sordu.</p>

  <p>“Çok değil,” dedi Jane. “Doğal olarak, bunu yaparken modeli tutmak için onların belleğini kullanırken, Yüz Dünya’daki her bilgisayar tembelleşecek.”</p>

  <p>“Bunu sordum, çünkü oradayken bir deney yürütmek istiyoruz.”</p>

  <p>“Bu konuda anlamsız konuşma, Andrew,” dedi Ela. “Oradayken bir mucize yaratmak istiyoruz. Eğer Dışarı’ya gidebilirsek, bu Grego ve Olhado’nun belki de orasının nasıl olduğu konusunda haklı oldukları anlamına gelecek. Ve bunun anlamı da kuralların farklı olduğu... Nesneler, sadece onların modelini kavrayarak yaratılabiliyor. Bu nedenle gitmek istiyorum. Recolada virüsünün modelini aklımda tutarak orada olursam, onu yaratmam için bir fırsat var. Gerçek dünyada yapılabilecek olan bir virüsü geri getirebilirim. Beni götürebilir misin? Beni orada virüsü yapabileceğim süre kadar tutabilir misin?”</p>

  <p>“Bu ne kadar sürer?” diye sordu Jane.</p>

  <p>“Anlık olmalı,” dedi Grego. “Oraya vardığımız anda, kafamızda tam ne gibi bir model tutuyorsak, bir insanın fark edemeyeceği kadar kısa sürede yaratılacaktır. Gerçek zamana, aslında Ela’nın istediği virüsü elde edip edemediğini incelemek için getirilecektir. Belki beş dakika.”</p>

  <p>“Evet,” dedi Jane. “Eğer bunların hepsini yapabilirsem, beş dakika süreyle de yapabilirim.”</p>

  <p>“Mürettebatın geri kalan kısmı,” dedi Ender.</p>

  <p>“Mürettebatın geri kalan kısmı sen ve Miro olacaksınız,” dedi Jane. “Başka kimse olmayacak.”</p>

  <p>En gürültülü biçimde Grego itiraz etti, ama bu konuda yalnız değildi.</p>

  <p>“Ben bir pilotum,” dedi Jakt.</p>

  <p>“Bu geminin tek pilotu benim,” dedi Jane.</p>

  <p>“Bunu Olhado ve ben düşündük,” dedi Grego.</p>

  <p>“Ender ve Miro gelecekler, çünkü onlar olmadan güvenli şekilde tamamlanamaz, ben Ender’in içinde yaşıyorum. Öte yandan, Miro bana o kadar yakınlaştı ki, onun ben olan modelin bir parçası olabileceğini düşünüyorum. Başka kimse olmayacak. Modelin içine başkasını alamam. Bu ikisi dışındaki tek insan Ela.”</p>

  <p>“O zaman mürettebat bu,” dedi Ender.</p>

  <p>“Tartışmasız,” diye ekledi Belediye Başkanı Kovano.</p>

  <p>“Ana Kraliçe gemiyi inşa edecek mi?”</p>

  <p>“Edecek,” dedi Ender.</p>

  <p>“O zaman bir ricam daha olacak, Ela. Eğer sana o beş dakikayı verebilirsem, aklında başka bir virüsün de modelini tutabilir misin?”</p>

  <p>“Path için olan virüs mü?” diye sordu kız.</p>

  <p>“Eğer yapabilirsek, bize yaptıkları yardımlar nedeniyle bunu onlara borçluyuz.”</p>

  <p>“Sanırım,” dedi kız, “ya da en azından onunla normal Descolada arasındaki farkı. Aklımda tutabileceğim şey bu kadar, farklılıklar.”</p>

  <p>“Bunların hepsi ne kadar yakında olacak?” diye sordu Belediye Başkanı.</p>

  <p>“Ana Kraliçe gemiyi ne kadar çabuk inşa ederse,” dedi Jane. “Yüz Dünya’nın Ansible’larını kapatmasına kadar kırk sekiz günümüz var. O gün hayatta kalırım, bunu biliyoruz, fakat beni sakat bırakacak. Eğer başarabilirsem, tüm kayıp belleğimi toparlamam biraz zaman alacak. Bu oluncaya kadar Dışarı gitmek için bir geminin modelini aklımda tutamam.”</p>

  <p>“Ana Kraliçe o zamandan çok önce buna benzer bir gemi yapabilir,” dedi Ender. “Ansible’ların kapatılmasının Jane'in gemiyi uçurmasını engellemesi bir yana, çok küçük bir gemiyle, filo gelmeden önce bütün insanları ve Pequeninolari Lusitania’dan taşımaya imkân yok. Fakat Descoladadan kurtulmuş yeni toplumları, bir kardeş, bir eş ve bir sürü hamile küçük anneyi, kozalarında ve ilk birkaç yüz yumurtasını yayması için çoktan döllenmiş Ana Kraliçeleri düzinelerce gezegene taşıyıp oraya yerleştirecek zaman olabilir. Eğer bu işe yararsa ve eğer orada bir karton kutunun içine girip uçmayı dileyen salaklar gibi kalmazsak, o zaman bu dünya için barışla, Descolada tehlikesine karşı özgürlüğü kazanmış olarak ve buradaki diğer Raman türlerin genetik miraslarının güvenle yayılma yoluyla geri döneceğiz. Bir hafta önce bu imkânsızdı. Şimdiyse bir ümit var.”</p>

  <p>“Tanrıya şükür,” dedi Piskopos.</p>

  <p>Quara güldü.</p>

  <p>Herkes ona baktı.</p>

  <p>“Kusura bakmayın,” dedi. “Sadece düşünüyordum, birkaç hafta önce, bir dua duydum. Os Venerados’a, Büyükbabam Gusto ve Büyükannem Gida'ya yapılan bir dua. Eğer karşımızdaki çözümü olmayan problemleri çözmek için bir yol yoksa Tanrı’nın bir yol göstermesi için onların dua etmeleri hakkında.”</p>

  <p>“Fena bir dua değil,” dedi Piskopos. “Belki de Tanrı bunu lütfetti.”</p>

  <p>“Biliyorum,” dedi Quara. “Düşündüğüm de buydu. Ya eğer bütün bu Dışuzay ve İçuzayla ilgili her şey aslında eskiden hiç gerçek değilse? Ya eğer bu dua yüzünden gerçek olduysa?”</p>

  <p>“Ne fark eder?” diye sordu Piskopos.</p>

  <p>“Şey, bunun komik olduğunu düşünmüyor musunuz?” Kimsenin öyle düşünmediği belliydi.</p>
</body>
</html>
