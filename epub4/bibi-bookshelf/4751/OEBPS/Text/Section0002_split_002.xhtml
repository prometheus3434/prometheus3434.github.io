<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Bilinmiyor</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <p class="calibre2">"Ah!" diye düşündü. "Eğer kibar bir kadın olmasaydım o yılana yapacağımı bilirdim&#160;<span style="font-size: 1em;">ben!"</span></p>

  <p class="calibre2">Mendili avucunun içinde buruşturarak aşağı inip mutfakta Peter amcayı aramaya başladı. Ocağın yanından geçerken onu ateşin içine attı ve tatmin olmamış bir öfkeyle yanışını seyretti.</p>

  <p class="calibre2">1863 yılı yazı geldiği zaman, Güneyliler'in kalbinde halâ ümit hakimdi. Çeşitli güçlüklere ve kayıplara, akla gelebilecek her şey ve özellikle yiyecek maddeleri üzerinde yapılan spekülasyonlara, her aileyi can evinden vurmuş olan ölüm, hastalık ve kedere rağmen, onlar yine "bir zafer daha kazanırsak savaş biter!" diyor ve bunu geçen yazdan daha büyük bir sevinç ve ümitle söylüyorlardı. Yankeeler çetin ceviz olduklarını göstermişler, ama nihayet kınlıyorlardı.</p>

  <p class="calibre2">1862 yılı Noel yortusu Atlanta ve bütün Güney için mutlu bir bayram oldu. Konfederasyon, Fredericksburg'da büyük bir zafer kazanmış ve Yankeeler sayısız yaralı ve ölü vermişlerdi. Bu Güneyliler'in büyük bir şükranla Tanrı'ya dua etmelerine sebep oldu. Nihayet işler düzeliyordu. Başlangıçta tecrübesiz ve pek zayıf olan ordu şimdi birçok şeyler öğrenmiş, kumandanları kahramanlık ve bilgeliklerini kabul ettirmiştir. İlkbaharda muharebeler başlayınca Yankeeler pes deyip barış yapmaya yanaşacaklardı.</p>

  <p class="calibre2">İlkbahar gelince savaşlar yeniden başladı. Mayıs ayında Konfederasyon Chancellorsville'de yine büyük bir zafer kazandı. Şimdi artık Güney gururundan kükremekteydi.</p>

  <p class="calibre2">Yankee süvarilerinin Georgia'ya saldırışları da Konfederasyon'un zaferiyle sona ermişti. Herkes gülerek birbirinin omuzuna vuruyor ve: "Evet, efendim! İhtiyarlar Nathan Bedford Forrest peşlerine düşerse kaçsınlar daha iyi!" diyordu.</p>

  <p class="calibre2">Nisan ayının sonlarında, Albay Streigth kumandasındaki bir sekizyüz Yankee süvarisi Georgia'ya baskın yaptı. Amaçları, Atlanta'nın ancak altmış mil kuzeyinde bulunan Roma'ya ulaşmaktı. Atlanta ve Tennessee arasındaki hayati önemi olan demiryolunu kapatmaktı niyetleri. Oradan Güney'e, Konfederasyon'un can damarı olan Atlanta'ya inecek ve buradaki fabrikalarla cephanelikleri tahrip edeceklerdi.</p>

  <p class="calibre2">Cesurca düzenlenmiş bir baskındı bu. Forrest olmasa başarıyla ve Güney'e pahalıya malolacaktı. Forrest onların üçte biri kadar süvariyle -ama ne süvariler, ne yiğit delikanlılar ve ne biniciler- onların peşine gitmiş, Roma'ya varmadan yollarını kesmiş ve gece gündüz mücadele ederek sonunda bütün birliği esir etmeyi başarmıştı!</p>

  <p class="calibre2">Bu haber. Chancellorsville zaferinin haberiyle birlikte ulaştı Atlanta'ya. Şehir heyecan ve neşeyle adeta kendinden geçmişti.</p>

  <p class="calibre2">Konfederasyon'un şansı dönmüştü şimdi. Bu öyle bir dönüştü ki, ona ümit bağlamış olan bütün insanları da önüne katmış görünüyordu. Gerçi Grant'in kumandasındaki Yankeeler Mayıs ayının ortasından beri Wivksburg'u muhasara etmekteydiler, Chancelorsville'de Stonewall Jackson yaralanıp öldüğü zaman bu Güney için büyük bir kayıp olmuştu ve General T.R.R. Cob Fredericksburg'da öldürüldüğü zaman Georgia en kahraman ve en parlak evlatlarından birini kaybetmemişti, ama Yankeeler artık Frederickburg ve Chancellorsville gibi yenilgilere dayanamazdılar. Teslim olmak zorunda kalacaklar ve o zaman bu korkunç savaş bitecektir.</p>

  <p class="calibre2">Temmuz'un ilk günleriyle birlikte, daha sonra resmi bültenlerde Lee'nin Pennsylvania'ya girdiği dedikodusu yayıldı. Lee düşmanın topraklarına adım atmıştı. Lee onları eziyordu! Bu savaşın son çarpışması olacaktı!</p>

  <p class="calibre2">Atlanta heyecan, sevinç ve intikam hırsıyla coşmuştu. Şimdi savaş onların ülkesine sıçrayınca, Yankeeler onun ne demek olduğunu iyice anlayacaklardı. Şimdi ekili tarlaların soyup soğana çevrilmesinin, atlarla koyun ve ineklerin çalınmasının, evlerin yıkılmasının, yaşlı erkeklerle küçük oğlan çocuklarının hapishanelere sürüklenmelerinin, kadın ve çocukların aç kalmalarının ne demek olduğunu anlayacaklardı.</p>

  <p class="calibre2">Herkes Yankeeler'in Missouri, Kentucky, Tennessee ve Virginia'da yaptıklarını biliyordu. Yankeeler'in ayak bastıkları bölgelerde uyguladıkları vahşeti, küçük çocuklar bile nefret ve korkuyla anlatıyordu. Atlanta'ya Tennessee'den göçmenler gelmiş ve şehir sakinleri, onların çektikleri sıkıntı ve işkencelerin öyküsünü, doğrudan doğruya ağızlarından dinlemişti.</p>

  <p class="calibre2">Ama, Lee'nin, Pennsylvania'da hiçbir özel mülke dokunulmaması, çapulculuğun ölümle cezalandırılacağı ve ordunun el koyduğu her malın parasını ödeyeceği yolundaki bildirilerinin haberi neredeyse General'e kazandığı bütün sükseyi kaybettirecekti. Bu zengin eyaletin depoları önünde askerleri serbest bırakmamak! General Lee ne düşünüyordu? Oysa çocuklarımız ne kadar açtı, yeni ayakkabılara ve elbiselere ne kadar ihtiyaçları vardı!</p>

  <p class="calibre2">Temmuz'un ilk günlerinde ordudan doğrudan doğruya alman biricik haber, Darcy Meade'in doktora aceleyle yazdığı küçük bir nottu. Bu not, büyüyen bir öfkeyle birlikte elden ele dolaştı.</p>

  <p class="calibre2">"Babacığım, acaba bana bir çift çizme gönderebilir misin? İki aydan beri yalınayak dolaşıyorum. Bir çift çizmeye kavuşacağıma da hiç ümidim yok. Eğer ayaklarım bu kadar büyük olmasaydı, ben de öteki çocuklar gibi ölü Yankeeler'den birinin ayakkabılarını alabilirdim, ama şimdiye değin benim kadar büyük ayağı olan bir Yankee'ye rastlamadım. Eğer bana çizme alabilirsen postayla yollama. Biri yolda mutlaka çalar onları ve hiç de haksız sayılmaz. Phil'le gönderin. Kısa bir zaman sonra nerede olacağımızı yazarım. Şimdi bildiğim tek şey Kuzey'e doğru ilerlemekte olduğumuz. Şu anda Maryland'dayız ve herkes Pennsylvania'ya gittiğimizi söylüyor... "</p>

  <p class="calibre2">"Babacığım, sanıyordum ki Yankeeler'e kendi ilaçlarını tattıracağız, ama General hayır diyor. Bana kalırsa ben birkaç Yankee evini yakmak uğruna kurşuna dizilmeyi göze alırım. Babacığım, bugün dünyanın en büyük mısır tarlalarından geçtik, memlekette bizim böyle mısır tarlalarımız yok. Eh, itiraf ederim ki, o tarlada biraz çapulculuk yaptık. Kumandanın bilmediği şeyler ona dokunmaz. Hepimiz iyice açtık da. Ama yeşil mısırın hiçbir faydası olmadı bize. Çocukların hepsi zaten dizanteriye tutuldular. Mısır daha da azdırdı hastalığı. Ayağı yaralı bir insanın yürümesi dizanterili birinin yürümesinden daha kolay. Babacığım, ne olur bana bir çift çizme bulmaya çalış. Şimdi artık yüzbaşı oldum. Eh, bir yüzbaşının da çizmesi olması gerekli. Yeni bir üniforma ve apoletleri olmasa da..."</p>

  <p class="calibre2">Ama önemli olan ordunun Pensylvania'da oluşuydu. Bir çarpışma I daha olursa savaş sona erecekti. O zaman Darcy Meade istediği bütün I çizmelere sahip olabilirdi. Çocuklar yürüyerek memlekete dönerler ve I herkes yine eskisi gibi mutlu olurdu. Mrs. Meade asker oğlunun bir daha gitmemek üzere eve döneceği günü düşündükçe gözleri yaşarıyordu.</p>

  <p class="calibre2">Temmuz'un üçünde; Kuzey'den gelen haberler birden kesildi. Bu sessizlik ayın dördüncü gününün öğlenine kadar sürdü. Sonra Atlanta'daki karargâhlara parça parça haberler gelmeye başladı. Pensylvania'da, Gettysburg adlı küçük bir şehir yakınlarına büyük bir çarpışma olmuş ve Lee'nin ordusu ağır kayıplar vermişti. Haberler hem kesin değildi hem de ağır geliyordu; çünkü çarpışma düşman topraklarında olmuştu ve bültenler Maryland vasıtasıyla önce Richhomd'a, oradan Atlanta'ya geliyordu.</p>

  <p class="calibre2">Pitty halanın evinde üç kadın gizleyebildikleri bir korkuyla birbirlerine bakıyorlardı. Ashley Darcy'nin birliğindeydi.</p>

  <p class="calibre2">Ayın beşinde Kuzey'den değil de batıdan kötü haberler geldi. Uzun ıstıraplı bir kuşatmadan sonra Vicksburg düşmüştü ve şimdi, St. Louis'den New Orleans'a kadar bütün Mississippi Nehri Yankeeler'in elinde bulunuyordu. Konfederasyon ikiye bölünmüştü. Başka zaman olsa bu felaket haberi Atlanta'ya korku ve keder getirirdi. Ama şimdi kimsenin Vicksburg'a aldırdığı yoktu. Pennsylvania'daki Lee'yi düşünüyorlardı. Lee doğuda zafer kazandığı takdirde Vicksburg'un düşüşünün önemi olmayacaktı. Orada Philadelphia, New York ve Washington vardı. Bunların elde edilmesi Kuzey'i felce uğratacak ve Mississippi üzerindeki yenilgiyi unutturmaktan çok ileri gidecekti.</p>

  <p class="calibre2">Gelip giden trenlerden bir haber çıkacağını umanlar istasyonda, diğerleri postanede, kalabalık karargâhın önünde, gazetelerin kilitli kapıları dibinde bekleşiyorlardı. Bu insan topluluklarında görülmemiş bir sessizlik hâkimdi ve gittikçe büyümekteydiler. Hiç kimse konuşmuyordu. Zaman zaman yaşlı bir adamın titrek sesiyle, yalvarır gibi, bir haber olup olmadığını sorduğu duyuluyor, bu yankılarla karşılanacağına sessizliği arttırıyor ve sık sık tekrarlanan bülten duyuluyordu.</p>

  <p class="calibre2">"Kuzey'den gelen birinci haber savaş olduğudur. Henüz başka bir haber alınmadı."</p>

  <p class="calibre2">Ayakta duran ve arabaların içinde bekleyen kadınların huzursuzluğu gittikçe artıyor, kalabalık yüzünden yoğun bir hal alan sıcak, boğucu bir hal alıyordu. Kadınlar konuşmuyorlardı, ama solgun yüzlerdeki sessiz keder ağlayıp bağırmaktan beterdi.</p>

  <p class="calibre2">Şehirde tek bir ev yoktu ki, bu savaşa bir evlat, bir baba, bir sevgili ya da bir koca göndermiş olmasın. Hepsi de ölümün evleri üstüne çökmüş olduğunu öğrenmek için bekliyorlardı. Ölümü beklemekteydiler. Yenilgiyi beklemiyorlardı. Bu düşünceyi akıllarından uzaklaştırmaktaydılar. Erkekleri, şu anda bile, Pennsylvania'nın güneşten kavrulmuş otları üzerinde can çekişmekte olabilirdi. Şu anda, Güney ordusunun safları, rüzgârda savrulan buğday taneleri gibi dağılmakta olabilirdi.</p>

  <p class="calibre2">Scarlett, Melanie ve Miss Pittypat, "Daily Examminer, gazetesinin idarehanesi önünde, siyah körüklü arabalarının içinde oturmuş, şemsiyelerinin altına sığınmıştılar. Scarlett'in elleri öyle titriyordu ki, burnunun yuvarlak yüzünde bir tavşanın burnu gibi oynamasından anlaşılıyordu. Melanie'ye gelince, o baştan oyulmuş bir heykel gibi duruyor, kahverengi gözleri her an biraz daha büyüyordu. İki saat içinde sadece bir kere konuşmuştu. Nane ruhunu çantasından çıkartıp halasına verirken hayatında ilk defa olarak ona sert ve soğuk bir sesle hitap ediyordu.</p>

  <p class="calibre2">"Alın bunu halacığım ve bayılacak gibi olduğunuzu hissederseniz kullanın. Haberiniz olsun, bayılacağınızı hissederseniz. O zaman Peter amca sizi eve götürür, çünkü ben buradan ayrılmayacağım. Bekleyip öğreneceğim. Scarlett'in yanımdan ayrılmasına da izin vermeyeceğim."</p>

  <p class="calibre2">Scarlett'in de oradan ayrılmaya niyeti yoktu. Ashley'den haber almadan bir yere kımıldamazdı. Hayır, Miss Pitty ölse bile buradan ayrılmayacaktı. Uzaklarda bir yerde Ashley savaşıyor, belki de ölüyordu ve bu gazete idarehanesi gerçeği öğrenebileceği birinci yerdi.</p>

  <p class="calibre2">Gözlerini kalabalıkta dolaştırarak dostları ve komşuları aradı. Mrs. Meade kolunu on beş yaşındaki oğlu Phil'in omuzuna atmıştı. Şapkası çarpıktı. Mclure ailesinin kızları, titreyen dudakları arasından uzun dişlerinin görünmemesi için gayret sarfediyorlardı. Mrs. Elsing Spartalı bir anne kadar dikti, ama içindeki fırtınayı topuzundan sallanan kır buklelerin titreyişi ele veriyordu. Fanny Elsing ise bir hayalet kadar beyazdı. (Kuşkusuz Fanny erkek kardeşi Hugh için bu kadar telaş edecek değildi. Zaten onun cephede ciddi bir sevgilisi olduğunu herkes biliyordu.) Mrs. Merriwether, Maybelle'in elini okşayarak arabanın içinde oturuyordu. Maybelle'in hamileliği o kadar belliydi ki şalına dikkatle sarınmış olmasına rağmen, bu haliyle ortaya çıkması pek uygunsuzdu.</p>

  <p class="calibre2">Kalabalığın kenarlarında bulunanlar arasında bir hareket oldu ve ayaktakiler, atını dikkatle sürerek Miss Pitty'nin arabasına yaklaşan Rhett Butler'a yol verdiler. Scarlett düşündü: Onun bu anda buraya gelmesi büyük cesaret doğrusu. Sırtında üniforma yok diye şu kalabalık onu bir anda paramparça edebilir. Ashley ile öteki çocuklar, yalın ayak, sıcakta kavrularak, aç ve hasta bir halde Yankeeler'le savaşırken, o sağlıklı atının üstünde, parlak çizmeleri ve güzel beyaz keten elbisesi ile pürsıhhat ve sonsuz bir yakışıklılık örneği olarak dolaşıp, pahalı sigaralar içmeye nasıl cesaret edebiliyordu.</p>

  <p class="calibre2">Rhett, yüksek sesle:</p>

  <p class="calibre2">"Hanımlar", dedi. "Karargâhtan geliyorum. İlk kayıp listeleri çıkmak üzere."</p>

  <p class="calibre2">Melly, yaşlı gözleriyle ona döndü.</p>

  <p class="calibre2">"Ah Kaptan Butler, buraya kadar gelip haber vermekle ne kadar iyi yaptınız! Acaba listeler ne zaman dağıtılacak?</p>

  <p class="calibre2">"Her an dağıtılabilir. Haberler yarım saat önce geldi. Nöbetçi subay, halk idarehaneleri basar diye listeler hazırlanana kadar bir şey I söylememeyi tercih etti. Bakın!"</p>

  <p class="calibre2">Gazete idarehanesinin yan penceresi açıldı ve dışarı bir el uzandı. Bu el, henüz mürekkebi kurumamış uzun, çok uzun listelerden meydana gelmiş bir tomar kâğıt tutuyordu. Kalabalık bir anda oraya doğru hücum etti.</p>

  <p class="calibre2">Rhett, yere atlayarak dizginlerini Peter amcaya uzattı.</p>

  <p class="calibre2">"Tutun şunları!"</p>

  <p class="calibre2">Biraz sonra, onun etrafındakileri kabaca iterek öne doğru ilerleyen iri gövdesini ve kalabalığın üzerinde yükselen geniş omuzlarını gördüler. Nihayet elinde bir düzine listeyle geri geldi. Birini Melanie'ye verdikten sonra ötekilerini de en yakın arabalarda oturan kadınlara dağıttı.</p>

  <p class="calibre2">Korkunç bir heyecan ve sabırsızlık içinde olan Scarlett bağırdı:</p>

  <p class="calibre2">"Çabuk, Melly!"</p>

  <p class="calibre2">Melly:</p>

  <p class="calibre2">"Al!" diye fısıldadı.</p>

  <p class="calibre2">Scarlett çekip aldı listeyi onun elinden. W'lar nerede?</p>

  <p class="calibre2">"White... Wilkens... Vinn... Zebulon... Ah Melly, yok! Listede yok! Allah aşkına halacığım, ne olursun... Melly, nane ruhunu getir! Tut onu Melly."</p>

  <p class="calibre2">Melly mutluluğundan açıkça ağlıyordu. Ashley yaşıyordu. Yaralanmamıştı bile. Tanrı onu atlamakla ne kadar şefaatkâr olduğunu göstermişti.</p>

  <p class="calibre2">Maybelle sevinç dolu bir sesle:</p>

  <p class="calibre2">"Melly, Melly," diye seslendi. "Rene'ye bir şey olmamış. Ashley'e de! Allah'a şükür!"</p>

  <p class="calibre2">Genç kadının şalı omuzlarından düşmüş ve hamileliği açıkça ortaya çıkmıştı, ama belki hayatlarında ilk olarak ne Mrs. Merriwether aldırıyordu buna, ne de kızı.</p>

  <p class="calibre2">Mrs. Meade kucağına bakıyordu. Kendisine seslendiği zaman cevap vermemişti. Ama yanında oturan küçük Phil'in yüzünden her şeyi açıkça okumak mümkündü.</p>

  <p class="calibre2">Melly hıçkırmaya başlayarak Pitty halayı Scarlett'e teslim etti ve arabadan aşağı atlayarak doktorun karısının arabasına koştu. Mrs. Meade:</p>

  <p class="calibre2">"Ah sevgilim!" diye bağırıyordu.</p>

  <p class="calibre2">Küçük Phil, yakınındaki bembeyaz yüzlü kadını nasıl teselli edeceğini bilmiyordu.</p>

  <p class="calibre2">"Anneciğim ben varım ya," diye söylendi. "Beni bırakırsan gidip bütün Yankeeler'i öldüreceğim... "</p>

  <p class="calibre2">Melly, Mrs. Meade'in arabasına binerken:</p>

  <p class="calibre2">"Phil Meade, çeneni kapa!” diye hırladı ve Mrs. Meade'i kollarına aldı. "Senin de savaşa gitmen anneni çok mu sevindirir sanıyorsun? Hiç bu kadar saçma şey duymadım. Haydi, bizi eve götür, çabuk."</p>

  <p class="calibre2">Bazı kadınlar sevinçten ağlıyordu. Ama çoğu ailelerine indirilen ağır darbelerin bilincine varamayacak kadar şaşkındı. Scarlett başını eğip listede dostlarının adlarını aramak üzere okumaya başladı. Şimdi Ashley emniyette olduğuna göre başkalarını düşünebilirdi. Ah, liste ne kadar da uzundu! Atlanta'nın, bütün Georgia'nın verdiği kayıp ne kadar ağırdı.</p>

  <p class="calibre2">Aman Allah'ım! "Calvert - Raiford, Teğmen". "Fontaine - Joseph K. Er". "Munroe -Lafayette, Yüzbaşı." Lafe de Cadhleen Calvert ile nişanlıydı. Zavallı Cathleen! Çifte ölümle karşılaşmıştı. Kardeşi ve sevgilisi.</p>

  <p class="calibre2">Kuşkusuz listede üç Tarleton adı birden bulunamazdı. Belki listeleri basan adam tekrar basmıştı aynı adı. İşte buradaydılar. "Tarleton -Brento, Teğmen", "Tarleton - Stuart, Onbaşı", "Tarleton - Thomas, Er." Boyd ise savaşın ilk yılında ölmüştü ve Virginia'nın kimbilir neresinde gömülüydü.</p>

  <p class="calibre2">Daha fazla okuyamadı. Birlikte büyüdüğü, dansettiği, flört ettiği, öpüştüğü başka çocuklar varsa da listede, Scarlett öğrenmek istemiyordu. Keşke ağlayabilseydi, boğazını sıkan o demir parmakları gevşetebilmek için bir şeyler yapabilseydi.</p>

  <p class="calibre2">Rhett:</p>

  <p class="calibre2">"Üzgünüm, Scarlett," dedi.</p>

  <p class="calibre2">Rhett'in yüzü sakin, neredeyse üzüntülüydü. Gözleri hiç de alaycı değildi.</p>

  <p class="calibre2">"Henüz sonu da gelmedi," dedi. "Bunlar ilk listeler. Hem de eksik. Yarın daha uzun listeler çıkar."</p>

  <p class="calibre2">"Ah Rhett niçin bu savaşlar oluyor? Yankeeler'in zencileri satın alması, hatta bizim zencileri bedava vermemiz bile bundan daha iyiydi."</p>

  <p class="calibre2">"Mesele zenciler değil, Scarlett. O sadece bahane. Her zaman savaş olacak, çünkü insanlar savaşı sever. Kadınlar sevmez, ama erkekler sever... hem de kadınları sevdiklerinden daha çok."</p>

  <p class="calibre2">Dudakları garip bir gülümsemeyle yana doğru kıvrıldı. Yüzünün ciddi ve düşünceli hali kaybolmuştu. Panama şapkasını kaldırdı.</p>

  <p class="calibre2">"Hoşçakalın. Ben Dr. Meade'i bulmaya gidiyorum. Sanırım oğlunun ölümünü benden öğrenmiş olmak onu şimdi etkilemeyecektir. Ama ilerde, bir spekülatörün, bir kahramanın ölüm haberini getirmiş olması onu çok rahatsız edecek."</p>

  <p class="calibre2">Ordu Virginia'ya çekilmiş, kış karargâhına yerleşmişti. Gettysburg'daki yenilgiden beri, yorgun, ümitsiz bir orduydu bu. Yılbaşı yortusu yaklaşırken Ashley izin alıp eve döndü. Onu iki yıldan fazla bir zamandan beri görmemiş olan Scarlett, duygularının şiddetinden korkuyordu. Şimdi, uzun geceler boyu kurduğu hayaller yüzünden duygulan derinleşmiş, dilini tutmak ve hislerini belli etmemek için harcadığı çabalar aşkını arttırmıştı.</p>

  <p class="calibre2">Bu solan, yırtık pırtık üniformalı, sarı saçları güneşten ağarmış adam, onun savaştan önce ümitsiz bir aşkla bağlanmış olduğu dalgın ve tasasız Ashley Wilkes değildi. Bin kere çekici, bin kere daha yakışıklı bir erkekti.</p>

  <p class="calibre2">Eski üniformasının içinde tam bir asker gibi dimdik duruyordu. Tabancası belindeydi. Tozlukları çizmelerinin üstüne sımsıkı yapışmıştı. Binbaşı Ashley Wilkes C.S.A. Emir vermeye alışmış bir hali vardı. Kendinden emin ve ağırbaşlıydı. Gözlerine de başka, bambaşka bir pırıltı gelmişti. Bir zamanlar gevşek ve dalgındı. Oysa şimdi avcı bir kedi gibi tetikte bekleyen bir adam olmuştu. Kısaca, o yine onun eski yakışıklı Ashley'i idi, ama büyük bir değişikliğe uğramış görünüyordu.</p>

  <p class="calibre2">Scarlett yılbaşı yortusunu Tara'da geçirmeyi tasarlıyordu, ama Ashley'in telgrafı geldikten sonra dünyanın hiçbir kuvveti onu Atlanta'dan ayıramazdı. Hayal kırıklığına uğramış olan Ellen'in Tara'ya gelmesini kesinlikle emredişi bile. Ashley Oniki Meşeler'e gidecek olsa, kendisi de ona yakın olmak için Tara'ya koşardı, ama Ashley ailesine, kendisini görmek üzere Atlanta'ya gelmelerini yazmıştı.</p>

  <p class="calibre2">Ashley, yılbaşı yortusundan önce vilayetin izinli çocuklarından birkaçı ile geldi. Ashley ile tekrar aynı odada bulunmaktan büyük heyecan duymuştu. Bu iki yıl içinde, başka erkeklerin yakışıklı ya da nazik olduğunu nasıl düşünebilmişti. Ashley hayattayken başka erkeklerin ona iltifat etmesine, onu öpüp sevmesine nasıl izin vermişti? İşte Ashley dönmüştü. Aralarında sadece şu ortadaki halı kadar bir mesafe vardı. Ah, koluna girerek yanında oturmak hakkına kendisi de sahip olsaydı! Birkaç dakikada bir kolunu okşayıp bir hayal olmadığına inanabilse, elini tutabilse ve gözyaşlarını onun mendiline silebilseydi. Çünkü Melanie bütün bunları hiç sıkılmadan yapıyordu.</p>

  <p class="calibre2">Melanie'nin kocasının kolunu sıkarak mutlu olmasına razı olabilirdi. Onun da zamanı gelecekti. Nihayet, Melanie gibi bir kız aşktan ne anlardı?</p>

  <p class="calibre2">Kocasıyla karşılaşmanın ilk heyecanı geçtikten sonra, Melanie ona:</p>

  <p class="calibre2">"Sevgilim," dedi. "Külhanbeylere benziyorsun. Allah aşkına kim onardı üniformanı ve ne diye mavi iplik kullandın?"</p>

  <p class="calibre2">Ashley, üniformasını kastederek:</p>

  <p class="calibre2">"Oysa ben pek gösterişli olduğunu sanıyordum," dedi. "Bir kere şu kılıksızlarla beni karşılaştır bakalım. O zaman ne kadar şık olduğumu anlarsın. Üniformamı Mose onardı. Ama bana kalırsa pek becerikli bir çocuk. Çünkü savaştan önce eline almamıştı. Ne diye mavi iplik ve mavi yama kullandığıma gelince üniformamda delikler olmasını mı tercih edersin, onu esir edilmiş Yankeeler'in üniformalarıyla tamir ettirmeyi mi? Külhanbeylere benzemek meselesine gelince, Tanrı'ya şükret ki kocan eve yalınayak gelmedi. Geçen hafta, eski çizmelerim parçalanıp giyilmez hale geldi. Eğer iki Yankee izcisini vurmamış olsaydık, ayaklarıma çuval bağlayarak gelmek zorunda kalacaktım. İzcilerden birinin çizmeleri bana tam geldi."</p>

  <p class="calibre2">Uzun saçlarını uzatıp çizmelerini gösterdi onlara.</p>

  <p class="calibre2">Cade:</p>

  <p class="calibre2">"Öteki izcinin ayağındaki çizmeler hiç uymadı bana," dedi. "İki numara küçük oldukları için şu anda öldürüyorlar beni. Ama onları çıkartacak değilim. Eve gösterişli dönmek isterdim."</p>

  <p class="calibre2">Tony:</p>

  <p class="calibre2">"Hain domuz bize de vermiyor çizmeleri," diye sızlandı. "Oysa bizim aristokrat Fontaine ayaklarımıza mükemmel uyardı onlar. Şu ayağımdaki partallardan utanıyorum. Annemin karşısına nasıl çıkacağım. Savaştan önce karaderililerden birine bile böyle partallar giydirmezdi annem."</p>

  <p class="calibre2">Alex, Cade'in ayağındaki çizmelere bakarak:</p>

  <p class="calibre2">"Üzülme," dedi. "Trende alırız ondan çizmeleri. Annemin karşısına çıkmaya aldırmam da... Yeni, Dimity Munroe'nun beni böyle ayak parmaklarım dışarıya fırlamış bir halde görmesini istemem."</p>

  <p class="calibre2">Tony hırsla kardeşine döndü:</p>

  <p class="calibre2">"Onlar benim," dedi.</p>

  <p class="calibre2">Melanie, meşhur Fontaine kavgalarından birine tanık olmaktan korkarak araya girdi ve onları yatıştırdı.</p>

  <p class="calibre2">Ashley, yeni kapanmış jilet yaralan bulunan yüzünde elini üzüntüyle gezdirerek:</p>

  <p class="calibre2">"Kızlar," dedi. "Size göstermek için gür bir sakal bırakmıştım. Öyle güzeldi ki. İnanın bana, ne Jeb Stuart'ınki ne de Nethan Bedfort Forrest'inki benim sakalımdan daha güzeldi. Ama Richmond'a geldiğimizde, bu iki edepsiz," (Fontaineler'i gösterdi) "Kendi sakallarını traş ettirdiklerine göre, benimkinin de yontulması gerektiğinde direndiler. Zorla oturup sakalımı kestiler. Halâ şaşıyorum, nasıl oldu da kafamı da sakalımla beraber koparmadılar diye. Bıyığım da Evan ve Cade'in müdahaleleri sayesinde kurtuldu."</p>

  <p class="calibre2">Alex:</p>

  <p class="calibre2">"Bütün bunlar hep palavra, Mrs. Wilkes," dedi. "Bana inanın. O haliyle görseniz Ashley'i dünyada tanımaz ve içeri almazdınız. Nöbetçi subayıyla konuşup bizi hapisten kurtardığı için, ona karşı minnet borcumuzu ödeyelim diye yaptık bunu. Eğer isterseniz, sizin hatırınız için bıyığı da şimdi hemen keseriz."</p>

  <p class="calibre2">Bu iki ufak tefek genç adam her türlü vahşeti yapabilecek gibi göründüklerinden, Melanie korkuyla Ashley'in koluna sarıldı.</p>

  <p class="calibre2">"Hayır, hayır, teşekkür ederim!" dedi aceleyle. "Ashley'in bıyığını pek beğendim."</p>

  <p class="calibre2">Melanie Scarlett'in koluna sarıldı.. "Üniforması berbat değil mi? Diktiğim ceket güzel bir sürpriz olacak mı dersin?"</p>

  <p class="calibre2">Ashley için dikilen bu ceket Scarlett'i üzen bir konu olmuştu. Melanie'nin yerine kendisi onu yılbaşı hediyesi olarak Ashley'e vermeyi ne kadar arzu ederdi. Gri yün üniformalar şimdi yakuttan daha pahalıydı ve Ashley de evde dokunmuş kumaştan bir üniforma giymekteydi bu yüzden. O da Ashley için bir yılbaşı hediyesi hazırlamıştı, ama Melanie'nin diktirdiği gri ceketin ihtişamının yanında onunki pek sönük kalıyordu. Bu, Rhett'in kendisine Nassau'dan getirmiş olduğu iğneleri, üç makarayla, yine aynı kaynaktan temin etmiş üç keten mendili ihtiva eden, gri renkli pamukludan küçücük bir bohçaydı. Ama o Ashley'e daha samimi bir hediye vermek isterdi. Bir kadının kocasına verebileceği bir hediye! Bir gömlek, bir pantolon, bir şapka gibi...</p>

  <p class="calibre2">O gün Ashley ile birkaç dakika yalnız kalabilmek için elinden geleni yaptı. Ama Melanie India ve Honey her an onunla beraberlerdi. Yemekte de aynı durum devam etti. Hepsi, savaş hakkında soru yağmuruna tuttular Ashley'i. Savaş! Savaşa aldıran kimdi? Scarlett Ashley'in de bu konuyla fazla ilgili olduğunu sanmıyordu. Uzun uzun konuşuyor, sık sık gülüyor ve eskisine oranla çok farklı olarak, hâkim bir tavırla konuşmayı idare ediyordu, ama yine de hiçbir şey söylemiyor sayılırdı. Çünkü bu konudan uzun süre konuşmuyordu. Gettysburg'dan sonra, geri çekilirken, General Lee'nin atı üzerinde duruşunu ve "Baylar, siz Georgia birlikleri misiniz? Ah! Georgialılar olmasa biz ne yaparız?" deyişini nakletti.</p>

  <p class="calibre2">Scarlett'e öyle geldi ki, Ashley, cevap vermek istemediği sorulan sormalarına engel olmak için heyecanla konuşuyor, susmak bilmiyordu. Birden, Ashley'in kederli ve yorgun babasına bakışını gördü. Dalgın, ümitsiz bir bakıştı bu. O zaman şaşırdı. Sıkıldı ve Ashley'in kalbinde neler gizli olduğunu merak etti. Ama kısa bir zaman içinde unuttu bunu. Çünkü bütün benliğini büyük bir mutluluk dalgası kaplamıştı ve şu anda istediği biricik şey onunla yalnız kalmaktı.</p>

  <p class="calibre2">Bu neşe dalgası, şöminenin etrafında oturan herkes esnemeye ve Mr. Wilkes ile kızları otele gitmek üzere onlara veda edene kadar sürdü. O zaman, Ashley, Melanie, Pittypat ve Scarlett, Peter amcanın tuttuğu mumun ışığında merdivenleri çıkarlarken, genç kadının kalbine buz gibi soğuk bir el değdi. Gerçi bütün gün Ashley ile özel olarak tek bir kelime konuşmamışlardı, ama her şeye rağmen, üst kattaki sofada durdukları o ana kadar, genç adam kendisinindi. Ama şimdi, birbirlerine iyi geceler diledikleri sırada, birden Melanie'nin yanaklarının kıpkırmızı olduğunu ve genç kadının titrediğini farketti. Gözleri yerlerdeydi ve çok korktuğu belli olduğu halde, utangaç bir mutlulukla dolu olduğu anlaşılıyordu. Ashley yatak odalarının kapısını açtığı zaman Melanie başını kaldırıp bakmadı bile. Sessizce içeri süzüldü. Ashley de kısaca iyi geceler diledi ve Scarlett'le göz göze gelmekten kaçındı.</p>

  <p class="calibre2">Kapı kapanınca Scarlett ağzı açık kalakaldı orada. Büyük bir ümitsizlik içindeydi. Ashley ile birlikte odalara girip kapıyı kapatabilirdi. Bütün dünya da bu kapıların dışında kalırdı...</p>

  <p class="calibre2">Artık Ashley gidiyordu. Virginia'ya, yağmur altında uzun yürüyüşlere, kar altında kurulun karargâhlara ve açlığa, acıya, güçlüklere, altın gibi parlayan güzel başını yeniden tehlikeye atmaya, mağrur bedeninin bir anda kurşunlarla delik deşik olması ihtimaline ve dikkatsiz bir ayak altına düşen bir karınca gibi bir anda ezilmeye dönüyordu.</p>

  <p class="calibre2">Bir hafta rüya gibi çabuk geçmişti. Yılbaşı ağaçlan, pasta kokuları, ağaçların üstündeki küçük mumlar ve evde yapılmış çörek kokularıyla süslü bir hafta. Öyle bir hafta ki, dakikaları kalp atışları gibi çabuk geçmişti. Tam bir rüya yani... Scarlett için nefes almadan geçen bir hafta... İçindeki bir şey, üzüntü ve sevinçle karışık bir şey, ona Ashley gittikten sonraki uzun, çok uzun aylarda hatırlayıp üstünde düşünmek üzere, en küçük bir olayı bile en ince ayrıntısına kadar aklına yerleştirmesini söylüyordu. Bir hafta nedir ki. Çok çabuk geçer. Savaş ise hiç bitmez. Bu yüzden, onun etrafında dolaş, kendini düşünme, mutluluğunu düşünme, onunla gül, onunla ağla, konuştuğu zaman sus, istediklerini hemen getir, danset, şarkı söyle, onu eğlendirmeye çalış, yüzünün en küçük çizgisini, vücudunun en belirsiz kıvrımını aklına iyice yerleştir Scarlett. Scarlett bu sese uydu.</p>

  <p class="calibre2">Şimdi, salondaki kanepenin üstünde tek başına oturuyor ve onun Melanie ile vedalaştıktan sonra inmesini bekliyordu. Melanie'nin kocasıyla birlikte aşağı inmemesini ve onunla birkaç dakika yalnız konuşmak fırsatı bulmayı o kadar çok arzu ediyordu ki, var gücüyle kendisine bunu sağlaması için Tanrı'ya yalvarmaktaydı. Kulaklarını dikmiş, yukarı kattan gelecek sesleri bekliyordu, ama ev o kadar sessiz, o kar alışılmadık bir şekilde sessizdi ki, Scarlett kendi nefes alışını bile duyuyordu. Ashley yarım saat önce Pittypat halaya veda etmişti. Yaşlı kadın şimdi odasında başını yastığa gömmüş ağlamaktaydı. Melanie'nin yatak odasının kapalı kapısı arkasından ne mırıltılar ne de ağlama sesleri geliyordu. Scarlett'e öyle geliyordu ki, Ashley saatlerden beri bu odada karısıyla vedalaşmaktaydı, ama her geçen dakika onun kalbini öfkeyle dolduruyordu. Çünkü Ashley'in gitmesine gittikçe daha az zaman kalıyordu.</p>

  <p class="calibre2">Bu hafta, durmadan ona söylemeyi tasarladığı şeyleri düşünmüştü. Ama hiçbirini söylemeye fırsat bulamamıştı. Şimdi, onları söylemeye belki hiçbir zaman fırsat bulamayacağını hissediyordu. Eğer Melanie kocasını kapıya geçirecek olursa, bu son birkaç dakikadan da yoksun kalabilirdi. Sabahtan akşama kadar, komşular, akrabalar eve dolup boşalıyor, herkes Ashley'i görmeye geliyor ve genç adam hiç yalnız kalmıyordu. Sonra, akşamlan da, yatak odasının kapısı kapanıyor ve Ashley Melanie ile yalnız kalıyordu. Bu son günlerde, ne bakışları ne de tek bir kelimesiyle, Scarlett'e, onu bir kız kardeş ya da candan bir dost olarak gördüğünü yalanlayacak bir imada bulunmamıştı. Sözleri hep bir erkek kardeşin ya da yakın bir dostun sözleri, bakışları da büyük bir sevgiyle dolu olmasına rağmen tam bir kardeşin bakışlarıydı.</p>

  <p class="calibre2">Kendisine yüzyıl kadar uzun gelen bir bekleyişten sonra, üst kattaki yatak odasında Ashley'in ayak seslerini ve kapının açılıp kapandığını duydu. Ashley merdivenlerden ağır ağır iniyor, Scarlett onun kılıcının çizmelerine çarpıp çıkardığı sesi duyuyordu. Odaya girdiği zaman Scarlett ayağa kalktı. Onun hayatında gördüğü en yakışıklı asker olduğunu düşünerek övünüyordu.</p>

  <p class="calibre2">Scarlett:</p>

  <p class="calibre2">"Ashley," diye yalvardı. "Seninle trene kadar gelebilir miyim?"</p>

  <p class="calibre2">"Lütfen gelme. Babamla kız kardeşlerim orada olacaklar. Hem zaten, seninle burada vedalaşmayı orada titreyerek arkamda bırakmaya tercih ederim. Anılar önemlidir."</p>

  <p class="calibre2">Scarlett:</p>

  <p class="calibre2">"Öyleyse gelmem," dedi. "Bak Ashley, sana bir hediyem var."</p>

  <p class="calibre2">Hediyesini ona vereceği an yaklaştıkça utangaçlaşıyordu. Elleri titreyerek paketi açtı. Bu Çin ipeklisinden yapılmış, saçaklı bir kuşaktı. Rhett birkaç ay önce Havana'dan sarı bir şal getirmişti ona. Şalın üzerinde mavi kuşaklar ve çiçekler işliydi. Bütün bir hafta Scarlett üşenmeden işlemeleri tek tek sökmüş ve şalı kesip, ondan mükemmel bir kuşak yapmıştı.</p>

  <p class="calibre2">"Scarlett! Ne kadar güzel! Sen mi yaptın bunu? Şu halde ona çok daha fazla değer vereceğim. Onu boynuma koy şekerim. Yeni ceketimle yeni kuşağımın güzelliği çocukları kıskançlıktan deli edecek."</p>

  <p class="calibre2">Scarlett, kuşağı onun ince beline doladı ve ucuna bir âşık düğümü attı. Ashley kemeri okşayarak:</p>

  <p class="calibre2">"Çok güzel," diye tekrarladı. "Ama bunu yapabilmek için bir elbise ya da bir şal mahvettiğin besbelli. Bunu yapmamalıydın, Scarlett. Şu sırada güzel şeyler bulmak o kadar zor ki."</p>

  <p class="calibre2">Scarlett:</p>

  <p class="calibre2">"Ah. Ashley, eğer ihtiyacın olsa, kalbimi bile kesip sana verirdim!" diyecekti.</p>

  <p class="calibre2">Ama ancak:</p>

  <p class="calibre2">"Ah, Ashley, senin için her şeyi yaparım!" diyebildi.</p>

  <p class="calibre2">Ashley'in yüzü aydınlandı birden:</p>

  <p class="calibre2">"Yapar mıydın?" dedi. "Öyleyse senden istediğim bir şey var, Scarlett. Eğer bunu yaparsan, uzaktayken içim bir dereceye kadar rahat olacak."</p>

  <p class="calibre2">Scarlett ona her istediği için söz vermeye hazırdı.</p>

  <p class="calibre2">"Nedir istediğin?" dedi sevinçle.</p>

  <p class="calibre2">"Scarlett, benim yerime Melanie'ye göz kulak olur musun?"</p>

  <p class="calibre2">"Melanie'ye göz kulak olmak mı?"</p>

  <p class="calibre2">Acı bir hayal kırıklığına uğramıştı. Kalbi sıkıştı. Demek Ashley'in ondan son isteği buydu.</p>

  <p class="calibre2">"Evet, göz kulak ol ona. Öyle çelimsiz ki. Bunun farkında da değil. Böyle giderse tükenecek. Pitty hala, Henry amca ve senden başka bir yakın akrabası yok dünyada. Bir de Macon'daki Burr'lar var, ama onlar da uzaktan akraba oluyorlar. Biliyorsun Scarlett, Pitty hala çocuk gibidir. Henry amca da yaşlı bir adam. Melanie seni o kadar çok seviyor ki. Sadece Charles'ın karısı olduğundan değil, kendin olduğun için, bir kız kardeş gibi seviyor seni. Scarlett, gecelerim, öldüğüm takdirde onun başına gelecekleri düşünmekle geçiyor. Yardım isteyebilecek kimsesi yok. Bu yüzden kâbuslar görüyorum. Söz veriyor musun bana?"</p>

  <p class="calibre2">Scarlett son sözleri duymamıştı bile. "Ölecek olursam" kelimeleri onu büyük bir dehşete düşürmüştü.</p>

  <p class="calibre2">"Böyle söylememelisin! Bunu düşünmemelisin bile! Ölümden bahsetmek şanssızlık getirir! Çabuk dua et!"</p>

  <p class="calibre2">Ashley onun sesindeki dehşet karşısında gülümsedi.</p>

  <p class="calibre2">"Sen benim yerime dua edersin," dedi. "Bir de mum yakarsın."</p>

  <p class="calibre2">"Ama Ashley, şüphesiz Yankeeler'in bizi yeneceklerine inanmıyorsun, değil mi? Bütün hafta boyunca General Lee'nin ne kadar kuvvetli olduğundan söz ettik..."</p>

  <p class="calibre2">"Bütün bu hafta boyunca, izinde olan bütün erkekler gibi yalan söyledim sizlere. Korkmaları için neden yokken ne diye Melanie ve Pitty halayı korkutacaktım? Evet, Scarlett, bence Yankeeler bizi yendiler bile. Gettysburg sonun başlangıcıydı. Ülkedekiler henüz unun farkında değiller. Durumumuzun ne olduğunu anlamıyorlar, ama... Scarlett, birlikteki adamlardan çoğu yalınayak. Oysa Virginia'da durmadan kar yağıyor. Onların zavallı donmuş ayaklarına torbalar ve çuvallar sararak karın içinde yürüdüklerini, bembeyaz kar üstünde bıraktıkları kan lekelerini gördüğüm zaman, kendi çizmelerimi de çıkartıp onlarla beraber yalınayak yürümek istiyorum. Böyle şeyler gördükten sonra Yankeeler'e bakınca sonun nasıl olacağını tahmin edebiliyorum. Ne diyorsun, Scarlett, Yankeeler Avrupa'dan binlerce asker satın alıyor! Son zamanlarda esir aldığımız askerlerin çoğu İngilizce bilmiyor. Almanlar, Polonyalılar ve garip bir lisan konuşan vahşi İrlandalılar var aralarında. Ama biz bir asker kaybettiğimiz zaman onun yerine yenisini koyamıyoruz. Ayakkabılarımız parçalanınca yenisini alamıyoruz. Sıkışıp kaldık, Scarlett. Bütün dünyaya karşı savaşamayız."</p>

  <p class="calibre2">Scarlett'in aklından vahşi bir düşünce geçti.</p>

  <p class="calibre2">"Konfederasyon yere batsın. Dünyanın sonu gelsin. Ama sen ölme! Sen ölürsen ben yaşayamam!"</p>

  <p class="calibre2">Ashley konuşmaya devam ediyordu.</p>

  <p class="calibre2">"Söylediklerimi kimseye tekrarlamayacağını ümit ederim, Scarlett. Başkalarını korkutmak istemem. Seni de korkutmak istemezdim şekerim, ama Melanie'ye göz kulak ol deyişimin sebebini açıklamak istedim. O, o kadar narin ve zayıf ki, Scarlett. Oysa sen her zaman kuvvetlisin. Bana bir şey olursa, ikinizin beraber olduğunuzu düşünerek rahat edeceğim. Söz veriyorsun, değil mi?"</p>

  <p class="calibre2">"Evet, evet, söz veriyorum!" diye bağırdı. "Ashley, Ashley, seni gönderemem böyle. Elimde değil, cesaretim yok seni göndermeye!"</p>

  <p class="calibre2">"Scarlett, Scarlett! O kadar mükemmel, kuvvetli ve iyisin ki! Yalnız tatlı yüzün değil, her şeyin güzel şekerim, vücudun, aklın, ruhun... her şeyin o kadar güzel ki!"</p>

  <p class="calibre2">Scarlett'in yüzünü elleri arasına aldı ve onu alnından öptü. Scarlett onun gözleri ve yüzünün temasıyla kendinden geçmişti.</p>

  <p class="calibre2">"Ah, Ashley" diye fısıldadı, "Hayatımda yalnız ve daime sen varsın."</p>

  <p class="calibre2">"Belki de böyle düşünmek hoşuma gittiği için, senin ruhunun derinliklerinde başkalarının acelecilikleri ve dikkatsizlikleri yüzünden göremedikleri güzel şeylerin saklı olduğunu farkeden biricik insan olduğumu sanıyorum."</p>

  <p class="calibre2">Ashley sustu. Ellerini Scarlett'in yüzünden çekmişti. Ama gözleri halâ onun gözlerindeydi. Scarlett parmaklarının ucuna kalkmış, onun o sihirli üç kelimeciği söylemesini bekliyordu. Ama beklediği sözleri söylemedi Ashley.</p>

  <p class="calibre2">Ashley yumuşak bir sesle:</p>

  <p class="calibre2">"Hoşça kal," dedi.</p>

  <p class="calibre2">Sonra, masanın üstünden, Scarlett'in Rhett'den aldığı geniş kenarlı yumuşak şapkasını aldı ve karanlık koridora doğru yürüdü. Elini kapının tokmağına uzattığı anda geri dönüp ona baktı. Sanki onun yüzünün ve vücudunun bütün hatlarını hafızasına iyice yerleştirmek ve beraber götürmek istiyordu. Scarlett yerinden fırladı. Salonu koşarak geçti ve Ashley'in kemerinin uçlarını yakaladı.</p>

  <p class="calibre2">"Öp beni," diye fısıldadı. "Öp beni."</p>

  <p class="calibre2">Ashley kollarını onun vücuduna doladı ve eğildi. Dudakları Scarlett'in dudaklarına değince, genç kadın kollarını sımsıkı onun boynuna doladı. Bir an, zamanın ve saatin durduğu bir an, Ashley onun vücudunu kendininkine bastırdı. Birden Scarlett onun vücudunun bütün adalelerinin gerildiğini hissetti ve genç adam şapkasını yere atarak onun kollarını boynundan uzaklaştırdı.</p>

  <p class="calibre2">"Hayır, Scarlett, hayır," diye fısıldadı.</p>

  <p class="calibre2">Scarlett, boğulur gibi:</p>

  <p class="calibre2">"Seni seviyorum" dedi. "Daima sevdim. Senden başka kimseyi sevmedim. Charlie'yle sadece seni üzmek için evlendim. Ah Ashley, seni o kadar seviyorum ki, sana yakın olabilmek için Virginia'ya kadar yaya yürüyebilirim! Yemeğini pişirir, çizmelerini boyar, atını tımar ederim. Ashley, beni sevdiğini söyle! Hayatımın sonuna kadar bana yeter bu."</p>

  <p class="calibre2">Ashley, yerdeki şapkasını almak için aceleyle eğildi ve Scarlett o sırada onun yüzünü gördü. Bu hayatında gördüğü en kederli yüzdü. Bu yüzde, genç kıza karşı duyduğu sevgi ve onun kendisini sevdiğini öğrenmekten doğan sevinç utanç ve ümitsizlikle savaşmaktaydılar.</p>

  <p class="calibre2">Boğuk bir sesle:</p>

  <p class="calibre2">"Hoşça kal," dedi.</p>

  <p class="calibre2">Kapı gıcırdayarak açıldı ve içeri dolan rüzgârla perdeler uçtu. Scarlett onun merdivenleri aceleyle inip arabaya binişini kalbi titreyerek seyretti. Kılıcı parlıyor, zayıf kış güneşi saçlarını daha da sarı gösteriyordu.</p>

  <p class="calibre2">1864 yılının Ocak ve Şubat aylan soğuk yağmurlar ve vahşi rüzgârlarla geçti. Şehrin üzerinde karanlık bir ümitsizlik bulutu dolaşıyordu. Gettysburg ve Vicksburg yenilgilerine ek olarak, Güney hattının merkezi oyulmuştu. Çetin çarpışmalardan sonra, Tennessee'nin hemen hemen bütünü Yankee birliklerinin eline geçmişti. Ama bütün öteki yenilgilerin yanısıra bu kayıp da Güney'in maneviyatını kıramamıştı. Ne var ki, Yankeeler, Tennessee'deki zaferleri devam ettirebilmek amacıyla Georgia'ya yürümek istemişlerse de Eylül ayında kesin bir şekilde geri püskürtülmüşlerdi. Zaferin kazanılmasında Virginia'dan Atlanta'ya, oradan da Kuzey'e Tennessee'ye uzanan demiryolları önemli rol oynamıştı.</p>

  <p class="calibre2">Atlanta, her saat başı, bağırıp çağıran adamlarla dolu geçen trenleri heyecanla seyretmişti. Yolcu vagonları, yük vagonları, posta vagonları seferber edilmişti bu iş için. Bu adamlar, aç ve uykusuzdular. Atlarını, ambulanslarını, iaşelerini almadan yola çıkmışlar ve dinlenecek zaman bulamadan, trenden atlayıp savaşa koşmuşlardı. Böylece, Yankeeler, Georgia'dan tekrar Tennessee'ye püskürtüldü.</p>

  <p class="calibre2">Bu savaşın en önemli olayıydı. Atlanta, demiryollarının zaferin kazanılmasında yardımcı olmasından büyük bir gurur duydu ve tatmin oldu.</p>

  <p class="calibre2">Artık hiç kimse Yankeeler'in kahraman ve mükemmel savaşçılar olduğunu ve nihayet iyi generallere sahip olduklarını inkâr etmiyordu. Grant Sheridan ve Sherman isimleri Güneyliler için artık korkulu rüya olmaya başlamıştı ve iyi birer komutan olarak şöhretleri gittikçe yayılıyordu.</p>

  <p class="calibre2">Kuşkusuz bunların hiçbiri General Lee ile karşılaştırılamazdı. Orduya ve kumandana güvenleri tamdı. Ama savaş ne diye böyle uzayıp gidiyordu. Sanki yine de önlerinde uzun bir savaş uzanıyordu. Bu da daha çok erkeğin ölmesi, daha çok yaralılar, yeni dullar ve yetimler ortaya çıkması demekti.</p>

  <p class="calibre2">Daha da kötüsü halk ile yüksek mevkilerde bulunanlar arasında güvensizlik ve hoşnutsuzluk vardı. Gazeteler Başkan Davis'in tutumunu ve savaşı yönetişini açıkça eleştiriyorlardı. Konfederasyon hükümetinde anlaşmazlıklar, Başkan Davis ile kumandanları arasında görüş ve ayrılıklar vardı. Para hızla düşmekteydi. Ordunun ayakkabı ve giyecek ihtiyacı yetersizlik içinde karşılanıyor, yiyecek ve ilaç ihtiyaçları ise hemen hemen karşılanamıyordu.</p>

  <p class="calibre2">Demiryollarının eski vagonların yerine yeni vagonlara, Yankeeler'in söküp tahrip ettiği rayların yerine yeni raylara ihtiyacı vardı. Cephelerdeki kumandanlar yeni birlikler istiyordu, ama yeni birlikler kurmak gittikçe daha güç, hatta imkânsız hale geliyordu. Üstelik Georgia Valisi Brown gibi, bazı eyalet valileri, milis kuvvetlerini eyalet sınırlan dışına göndermeyi kabul etmiyorlardı. Binlerce sağlam yapılı, savaşabilecek yaşta erkek eyaletleri muhafaza etmek için cepheye gönderilmiyor ve hükümet boş yere onların orduya katılmasına izin vermeleri için valilere yalvarıyordu.</p>

  <p class="calibre2">Paranın kaydettiği yeni düşüşlerle fiyatlar biraz daha yükselmişti. Yünlü kumaşlar hemen hemen hiç bulunmuyordu. Bulunanlar da o kadar inanılmaz fiyatlarla satılıyordu ki, Atlanta'nın en kibar hanımefendileri giyeceklerini keçelerle astarlamak zorunda kalıyordular. Dışarı çıkarken de göğüslerine ve sırtlarına gazete sokarak soğuktan korunmaya çalışıyorlardı. Ayakkabılar, karton veya gerçek deriden yapılmış oluşlarına göre iki yüz ile sekiz yüz dolar arasında satılmaktaydı. Kadınlar, eski yün şallardan ve eski battaniyelerden kesilip yapılmış tozluklar giymekteydiler. Ayakkabı topuklarının hepsi tahtadandı.</p>

  <p class="calibre2">Gerçek, Kuzey'in Güney'i öldürücü bir şekilde kuşatmış olduğuydu. Ama Güneyliler bunun farkında değillerdi. Yankee savaş gemileri limanlardaki baskılarını iyice arttırmışlardı. Artık pek az gemi kuşatmayı atlatıp ülkeye mal sokabiliyordu.</p>

  <p class="calibre2">Güney, şimdiye kadar pamuk satıp üretemediği şeyleri satın alarak ayakta durabilmişti. Oysa şimdi ne satabiliyor, ne de satın alabiliyordu. Gerald O'Hara'nın üç yıllık pamuk ürünü Tara'daki deponun sundurmasının altında duruyordu, ama ona hiçbir fayda sağlamıyordu. Gerald zengin bir adamken, şimdi kışın ailesini ve zencilerini nasıl besleyeceğini düşünen bir insan haline gelmişti.</p>

  <p class="calibre2">Bütün Güney'de, pamuk ekicilerinin hepsi aynı durumdaydı. Bu durum spekülatörler ve karaborsacılar için biçilmiş kaftandı ve günün vurgununu yapmak isteyenler eksik değildi. Bu durumda, halk spekülatörlere ve karaborsacılara karşı büyük bir kin ve nefret besliyordu. 1864 yılının ilk günlerinde, hangi gazeteyi açsanız bu gibilere yapılan saldırılarla karşılaşırdınız. Onlardan kan emen vatan hainleri diye söz ediliyor ve hükümetin en kısa zamanda önlemler alarak bunlara ağır darbeler indirmesi isteniyordu.</p>

  <p class="calibre2">Hiç kimseye karşı duyulan nefret Rhett Butler'e duyulan kadar derin ve şiddetli değildi. Kuşatma baskısını arttırdığı sırada gemilerini satmıştı ve o sıralarda açıkça yiyecek spekülasyonu yapmaktaydı.</p>

  <p class="calibre2">Bütün bu sıkıntı ve acılara rağmen, savaş sırasında, onbin kişilik Atlanta şehrinin nüfusu bu sayının iki misline çıkacak şekilde artmıştı. Şu anda her şeyin merkezi Atlanta'ydı. Şehir halkı, Konfederasyon'un diğer bölgelerinde yaşayanlar kadar sıkıntı içindeydi. Ölüm, hastalık, güçlük ve yoksullukla onlar kadar karşı karşıyaydı, ama savaş dolayısıyla şehir kaybedeceğine kazanmıştı. Konfederasyon'un merkezi olan Atlanta'nın kalbi, halâ eskisi kadar güçlü atıyordu. Atar damadan olan demiryolları, orduya durmak dinlenmek bilmeden, insan, cephane ve erzak sevkediyordu.</p>

  <p class="calibre2">Nihayet, Mart yağmurları kimsenin sokağa çıkmasına fırsat vermediği sırada Melanie, gözleri sevinçle parlayarak, başı utangaç bir gururla dimdik, ona çocuğu olacağını haber verdi.</p>

  <p class="calibre2">Bu Scarlett için korkunç bir darbeydi. .</p>

  <p class="calibre2">Melanie:</p>

  <p class="calibre2">"Dr. Meade, bebeğin Ağustos sonunda ya da Eylül başında doğacağını söylüyor," dedi. "Tahmin ediyordum, ama bugüne kadar emin değildim. Ama Scarlett, ne iyi değil mi? Wade'i o kadar kıskanıyor ve bir çocuğum olmasını o kadar istiyordum ki. Belki de hiç çocuğum olmaz diye düşünüp korkuyordum. Şekerim, bir düzine çocuğum olmasını istiyorum!"</p>

  <p class="calibre2">Melanie bunları söylerken, Scarlett yatmaya hazırlanıyor ve saçlarını tarıyordu. Onun sözlerini duyunca durdu. Kalbine bıçak gibi bir ağrı saplandı. Sanki Ashley kendi kocasıydı da ona ihanet etmişti. Scarlett tarağı elinden düşürdü ve kendisi de düşmemek için tuvalet çekmecesinin mermerine tutunmak zorunda kaldı.</p>

  <p class="calibre2">"Aman Allah'ım!"</p>

  <p class="calibre2">"Şekerim, öyle bakma bana. Çocuk doğurmanın o kadar da zor olmadığını sen de biliyorsun. Bunu kendin söylemiştin bana. Çok iyi kalpli olduğun için korktun, biliyorum; ama beni düşünme. Evet, Dr. Meade, benim..." kızararak devam etti. "Benim çok ince ve dar kalçalı olduğumu söyledi, ama belki de kolay doğum yapabileceğimi de ekledi. Ah Scarlett, Wade'in doğacağını öğrendiğin zaman Charlie'ye sen mi yazdın yoksa annen mi yazdı?"</p>

  <p class="calibre2">Scarlett:</p>

  <p class="calibre2">"Beni yalnız bırak" cevabını verdi.</p>

  <p class="calibre2">Melanie, bu sözler üzerine hıçkıra hıçkıra ağlamaya başladı ve koşarak odadan çıktı. Scarlett şimdi kırılmış gururu, hayal kırıklığı, yatak arkadaşlarına karşı duyduğu kıskançlık ve ümitsizliğiyle yalnız kalmıştı.</p>

  <p class="calibre2">Ashley'in çocuğunu karnında taşıyan kadınla aynı çatı altında yaşamasının imkânsız olduğunu düşündü. Eve, Tara'ya dönecekti. Kahvaltıdan sonra hazırlanmaya başlayacaktı. Kahvaltı masasında Scarlett sessiz ve kederli, Melanie sıkıntılı, Pitty şaşkındı. Tam o sırada kumandandan bir telgraf geldi.</p>

  <p class="calibre2">Telgrafta:</p>

  <p class="calibre2">"Üç gün önceki harekâttan beri Binbaşı Wilkers'in kayıp olduğunu bildirmek zorunda kaldığım için üzgünüm. Tekrar bilgi vereceğim." diyordu.</p>

  <p class="calibre2">Scarlett odasına girip teşbihini kaptı ve yere diz çöküp dua etmeye çalıştı. Ama gerekli sözler ağzından çıkmıyordu. Evli bir adamı sevmiş ve onu karısının elinden almaya çalışmıştı. Tanrı da sevdiği erkeği öldürerek onu cezalandırmıştı. Dua etmek istiyor, ama gözlerini gökyüzüne kaldıramıyordu. Ağlamak istediği halde gözyaşları akmıyordu. Odasının kapısı açıldı ve Melanie içeri girdi. Yüzü, beyaz kâğıtla kesilmiş ve etrafı siyah saçlarla süslenmiş bir kalp gibiydi. Gözleri karanlıkta kaybolmuş ürkek bir çocuğun gözleri gibi koskocamandı.</p>

  <p class="calibre2">Ellerini Scarlett'e doğru uzattı.</p>

  <p class="calibre2">"Scarlett," dedi. "Dün söylediklerim yüzünden bana kırıldınsa, unutmalısın onları ve beni affetmelisin. Çünkü artık senden başka hiç kimsem yok. Sevgilimin öldüğünü biliyorum!"</p>

  <p class="calibre2">Nasıl olduysa Melanie kendini Scarlett'in kolları arasında buldu. Hıçkıra hıçkıra ağlıyor, göğsü sarsılıyordu. Nasıl olduysa iki kadın sarmaş dolaş yatağın üstüne düştüler ve yanaklarını birbirine dayayarak sessizce ağlamaya başladılar. Gözyaşları birbirine karışıyor, birbirlerine sıkı sıkı tutunuyorlardı.</p>

  <p class="calibre2">Ashley, kayıp listelerinde, "Kayıp-esir olduğuna inanılıyor" kelimeleri çıktığı zaman kederli evde yeni ümit ve hayaller uyandı. Melanie'yi postaneden uzaklaştırmaya imkân yoktu. İstasyonda dolaşıp, her gelen trenden haber bekliyordu. Genç kadının sağlığı hiç iyi değildi. Artık hamileliği birçok şekillerde kendini hissettirmeye başlamıştı. Ama Dr. Meade'in bütün emirlerine ve ricalarına rağmen yatakta yatmaya razı olmuyordu.</p>

  <p class="calibre2">Bir öğleden sonra, korkudan gözleri büyümüş olan Peter amca, Rhett Butler'in kolları arasındaki Melanie'yi arabayla eve getirdi. Postanede bayılmış ve oradan geçmekte olan Rhett durumu görünce onu eve getirmişti. Melanie'yi kucağında yatak odasına kadar çıkartıp yatağına yatırdı ve ev halkı heyecan ve korku içinde tuğla ısıtmak, viski bulmak ve doktora haber göndermekle uğraşırken, yastığın üzerinde dağılmış olan buklelerini düzelterek açıkça sordu:</p>

  <p class="calibre2">"Mrs. Wilkes, çocuğunuz olacak, değil mi?"</p>

  <p class="calibre2">Melanie başını salladı.</p>

  <p class="calibre2">"Şu halde kendinize daha iyi bakmanız gerek. Bu delilikleriniz, öteye beriye koşuşmanız ve üzülmeniz size fayda sağlamayacağı gibi, bebeğe de zararlı olur. Mrs. Wilkes, izin verirseniz, Washington'daki bütün nüfuzumu kullanarak Mr. Wilkes'in durumu halikında bilgi edinmeye çalışacağım. Eğer esir ise orada yayınlanan listelerde adı mutlaka vardır. Yoksa... eh o zaman da, belirsizlikten daha kötü bir şey olduğunu düşünerek teselli bulabiliriz, Mrs. Wilkes. Ama önce bana söz vermelisiniz. Kendinize iyi bakacağınız konusunda. Yoksa, Tanrı şahittir ki, elimi bile kıpırdatmam."</p>

  <p class="calibre2">Melanie:</p>

  <p class="calibre2">"Ah, ne kadar iyisiniz!" diye bağırdı. "Nasıl oluyor da insanlar sizin hakkınızda öyle kötü şeyler söyleyebiliyorlar?"</p>

  <p class="calibre2">Rhett Butler sözüne sadık kaldı. Onun kimlere ve kaç telgraf çektiğini bilmiyorlardı. Bir ay sonra, Rhett onlara bekledikleri haberi getirdi. Bu onları sevinçten göklere uçuran bir haberdi. Ashley ölmemişti! Ama ilk sevinçlerinin heyecanı geçince bir endişe kalplerini kemirmeye başladı.</p>

  <p class="calibre2">Ashley ölmemişti! Yaralanmış ve esir alınmıştı. Kayıtlara göre, İllinois'deki bir esir kampı olan Kaya Adası'ndaydı. İlk heyecan anında, onun hayatta oluşuna sevinmekten başka bir şey gelmemişti akıllarına. Ama sakinleştikleri zaman birbirlerine bakıp, "Cehennemde" der gibi, "Kaya Adası'nda" demişlerdi.</p>

  <p class="calibre2">Ashley o korkunç yerdeydi! Ashley yaşıyordu, ama yaralıydı ve Kaya Adası'nda bulunuyordu. Rhett bu haberi aldıktan sonra yarası yüzünden ölmüş müydü acaba? Su çiçeğine yakalanmış mıydı? Zatürreye tutulmuş da ateşler içinde mi yanıyordu? Üstüne örtecek bir battaniye yok muydu?</p>

  <p class="calibre2">Melanie:</p>

  <p class="calibre2">"Ah Kaptan Butler, bir yolu yok mu bunun?" diye bağırdı. "Nüfuzunuzu kullanıp onu iade ettiremez misiniz?"</p>

  <p class="calibre2">Rhett ağzını çarpıttı.</p>

  <p class="calibre2">"Adil ve şefaatkâr Mr. Lincoln Bixby'nin beş oğlu da savaşta öldü diye gözyaşı döküyor, ama Andersonville'de ölen binlerce Yankee'ye aldırdığı yok. Hepsi de ölse umurunda değil. Emir verilmiş bir kere. Takas yok. Ama Mrs. Wilkes, daha önce söylememiş miydim size, kocanız, kamptan kurtulma fırsatı kendisine verildiği halde bunu reddetmiş."</p>

  <p class="calibre2">Melanie inanamayarak:</p>

  <p class="calibre2">"Olamaz!" diye bağırdı.</p>

  <p class="calibre2">"Evet, öyle. Yankeeler Kızılderililer'le savaşmak üzere asker topluyorlar. Çok kez Konfederasyon askerleri arasından seçiyorlar bunları. Sadakat yemini edip, bu konuda bir kâğıdın altına imzasını basan ve iki yıl Kızılderililerle savaşmayı kabul edenler, kamptan çıkartılıp Batı'ya gönderiliyor. Mr. Wilkes bunu kabul etmemiş."</p>

  <p class="calibre2">Scarlett:</p>

  <p class="calibre2">"Ah nasıl reddedebilmiş?" diye bağırdı. "Ne diye önce yemini edip, sonra da hapisten kurtulur kurtulmaz kaçıp buraya gelmedi sanki?"</p>

  <p class="calibre2">Melanie, küçük bir fırtına halinde ona döndü.</p>

  <p class="calibre2">"Böyle bir şey yapabileceğini nasıl aklına getirebiliyorsun? O iğrenç sadakat yeminini ederek Konfederasyon'a ihanet ettikten sonra, Yankeeler'e verdiği sözü de tutmayacak, öyle mi? Bu yemini ettiğini duyacağıma, onun Kaya Adası'nda öldüğünü duymayı tercih ederim. Hapiste ölürse onunla iftihar ederim. Ama eğer bunu yapsaydı, bir daha yüzüne bakmazdım. Asla! Reddetmesinden daha tabii bir şey olamaz!"</p>

  <p class="calibre2">1864 yılı Mayıs ayı geldi. General Sherman kumandasındaki Yankeeler tekrar Georgia'ya girmişlerdi. Atlanta'nın yüz mil kuzeybatısındaki Dalton'un ötesindeydiler. Yankeeler Batı ve Atlantik demiryollarına saldırmak üzere yığınak yapmaktaydılar. Bu Atlanta, Tennessee ve Batı'yı birbirine bağlayan hattı.</p>

  <p class="calibre2">Atlanta -ve bütün Georgia- bu eyaletin, Konfederasyon için çok önemli olduğunu ve General Joa Johnston'un Yankeeler'in uzun süre eyalet sınırları içinde kalmalarına fırsat vermeyeceğini biliyordu. Bu savaşın tahribatına uğramamış eyalet, Konfederasyon için büyük bir zahire ambarı, makine atölyesi ve depo idi. Ordunun kullandığı barut ve silahların büyük bir kısmını pamuklu ve yünlü kumaşların çoğunu bu eyalet üretmekteydi.</p>

  <p class="calibre2">Sıcak bir Mayıs akşamı, Pitty halanın evinin verandasında, Dr. Meade sivil halkın bu konudaki görüşünü özetleyerek, General Johnston, dağlarda çelikten bir set gibi dururken Atlanta'nın korunmasına sebep olmadığını söyledi. Onu dinleyenlerin duygulan çeşitliydi. Eli Phil'in kolunun üstünde duran Mrs. Meade, savaş kendilerine daha yaklaşacak olursa, Phil'in de gitmesi gerekeceğini biliyordu. Oğlu şimdi on altı yaşındaydı ve Muhafız kıtasına yazılmıştı.</p>

  <p class="calibre2">Yüzbaşı Carey Ashburn'un işe yaramayan kolu yine ağrımaya başlamıştı. Üstelik genç adam, Scarlett'le olan arkadaşlığının sona erdiğini hissederek ümitsizliğe kapılmış durumdaydı. Ashley Wilkes'in esir düştüğü haberi geldiğinden beri Scarlett ondan uzak duruyordu. Yüzbaşı bu iki olay arasındaki ilişkinin ne olabileceğini hiç bilmemekle birlikte, bunun böyle olduğundan emindi. Scarlett, üzüntü içinde acı acı şöyle düşünüyordu.</p>

  <p class="calibre2">"Mutlaka ölmüş olmalı. Yoksa bir haber alırdık."</p>

  <p class="calibre2">Melanie ise sonsuz saatler boyunca korkusunu yenmeye çalışıyor ve kendi kendine şöyle diyordu:</p>

  <p class="calibre2">"Ölmüş olamaz. Bunu biliyorum. Eğer ölmüş olsaydı hissederdim..."</p>

  <p class="calibre2">Rhett Butler gölgeler arasına saklanmıştı. Yeni ve temiz çizmeli ayaklarını kibarca uzatmış düşünüyordu. Ama karanlık yüzünden ne düşündüğünü anlamak mümkün değildi. Genç adamın kucağında, elinde bir lades kemiği bulunan Wade tatlı tatlı uyumaktaydı. Rhett geldiği zaman, Scarlett daima Wade'in geç yatmasına izin verirdi, çünkü utangaç çocuk ona bayılıyordu. Rhett'e gelince, inanılacak şey değil, ama o da Wade'i pek severdi. Genellikle, Wade yamadayken Scarlett tedirgin olurdu, ama Rhett'in kucağında gerçekten pek uslu duruyordu.</p>

  <p class="calibre2">Doktor kolunu Carey'nin omuzuna atarak:</p>

  <p class="calibre2">"Üzülmeyin canım, hemen döner," dedi. "Tek bir çatışmadan sonra, Yankeeler Tennessee'ye çekilmek zorunda kalacaklar. Oraya vardıkları zaman da General Forrest hesaplarını görecek. Genç hanımlar Yankeeler'in bize yaklaştıklarını düşünerek hiç korkmayınız, çünkü General Johnston ve ordusu çelikten bir set gibi dağlarda bekliyor. Evet, çelikten bir set," diye tekrarladı böbürlenerek. "Sherman onu aşamaz. İhtiyar Joe'yu asla yerinden oynatamayacaktır."</p>

  <p class="calibre2">Kadınlar onaylar şekilde gülümsediler. Çünkü doktorun en küçük bir cümlesi bile değiştirilmez bir gerçek gibi gelirdi onlara. Ona sadece Rhett cevap verdi. Yemekten beri konuşmamış, alacakaranlıkta savaş üzerine yürütülen fikirleri ağzını çarpıtarak dinlemiş ve uyuklayan çocuğu okşayıp durmuştu.</p>

  <p class="calibre2">"Dedikodulara bakılırsa Sherman'ın yüz binden fazla askeri varmış, takviye kuvvetleri de yoldaymış."</p>

  <p class="calibre2">Doktor ona kısaca cevap verdi.</p>

  <p class="calibre2">"Ne demek istiyorsunuz, beyim?"</p>

  <p class="calibre2">"Zannedersem, Yüzbaşı Ashburn, biraz önce, son zaferle cesaretlenerek birliklerine dönen kaçaklar dahil, General Johnston'un kırk bin askeri olduğunu söyledi."</p>

  <p class="calibre2">Mrs. Meade öfkeyle:</p>

  <p class="calibre2">"Beyefendi," dedi. "Konfederasyon ordusundan asla kimse kaçmadı."</p>

  <p class="calibre2">Rhett, sahte bir utangaçlıkla:</p>

  <p class="calibre2">"Özür dilerim," diye karşılık verdi. "Birliklerine dönmeyi unutmuş olan binlerce izinli askerle, altı aydan beri yaralan iyileştiği halde evlerinde kalıp, her zamanki işlerine devam eden ve ilkbaharın gerektirdiği tarla işleriyle uğraşanları kastetmiştim."</p>

  <p class="calibre2">Rhett'in gözleri parlıyordu. Mrs. Meade dudaklarını ısırdı. Scarlett onun yenilgisi karşısında kıkırdamamak için kendini güç tuttu. Çünkü Rhett onu can evinden vurmuştu. Bataklıklarda ve dağlarda binlerce erkek, inzibatların kendilerini yakalamaması için ellerinden geleni yapıyorlardı. Bunlar savaşın zenginlerin işine yarayıp fakirleri öldürdüğünü ve ondan bıktıklarını ilan etmişlerdi. Evlerinden gelen mektuplar ise daha da kötüydü.</p>

  <p class="calibre2">"Açız."</p>

  <p class="calibre2">"Bu yıl ürün alamayacağız. Toprakları sürecek kimse yok."</p>

  <p class="calibre2">"Levazım dairesi ürünü aldı. Sendende aylardır para gelmiyor. Kuru fasulyeyle yaşıyoruz."</p>

  <p class="calibre2">Koro şöyle diyordu:</p>

  <p class="calibre2">"Açız. Karın, çocukların, anan baban aç. Savaş ne zaman bitecek? Ne zaman eve döneceksin. Açız, aç."</p>

  <p class="calibre2">Askerlerinin sayısı gittikçe azalan orduda izinler kaldırılınca bu kimseler izinsiz olarak evlerine dönmüşlerdi. Tarlalarını sürmek ve ekmek, evlerini tamir etmek ve çitlerini onarmak için... Subaylar, sert çatışmaların yaklaştığını hissedince bunlara mektup yazıp birliklerine dönmelerini istiyor, cezalandırılmayacaklarını vaadediyorlardı. Ailelerinin birkaç ay için açlıktan kurtulduğuna kanaat getirenler genellikle orduya dönüyordu.</p>

  <p class="calibre2">Dr. Meade, soğuk bir sesle, bu huzur kaçıncı sessizliği bozdu.</p>

  <p class="calibre2">"Kaptan Butler, bizim birliklerimizle Yankee birliklerindeki askerler arasındaki sayı farkı hiçbir zaman önemli olmamıştır. Bir Konfederasyon askeri, bir düzine Yankee'ye bedeldir."</p>

  <p class="calibre2">Kadınlar başlarını salladılar. Herkes bunu biliyordu.</p>

  <p class="calibre2">Rhett:</p>

  <p class="calibre2">"Bu söylediğimiz savaşın başında doğruydu," diye cevap verdi. "Belki şimdi de doğrudur. Ancak tüfeğinde kurşun, ayağında ayakkabı bulunması ve karnının tok olması şartıyla. Değil mi, Yüzbaşı Ashburn?"</p>

  <p class="calibre2">Dr. Meade öfkeyle yıldırımlar yağdırmaya başladı.</p>

  <p class="calibre2">"Daha önce de askerlerimiz ayakkabıları ve yiyecekleri olmadığı halde savaşıp zaferler kazandılar. Tekrar savaşacak ve kazanacaklar! Söylüyorum size, General Johnston'u yerinden kımıldatamazlar!"</p>

  <p class="calibre2">"Doktor! Rica ederim! Beni yanlış anlıyorsunuz! Sizden sadece bilgi istemiştim. Eski tarihe ait bilgim fazla değildi."</p>

  <p class="calibre2">"Eğer gerekirse, bizim ordumuz da Yankeeler'in Georgia içinde ilerlemesine engel olmak için son erine kadar ölecektir" diye gürledi doktor. "Ama buna gerek kalmayacak. Tek bir çatışma sonunda Yankeeler Georgia'dan atılacak."</p>

  <p class="calibre2">Pittypat hala aceleyle yerinden kalktı ve Scarlett'den piyano çalıp şarkı söylemesini istedi. Konuşmanın gittikçe daha derin ve fırtınalı sulara doğru sürüklenmekte olduğunu görüyordu. Onun bulunduğu yerde daima mesele çıkardı.</p>

  <p class="calibre2">Scarlett itaatkâr bir tavırla içeri girip piyanoya doğru yürürken, verandaya sessizlik çökmüştü. Rhett'e karşı öfke dolu bir sessizlikti bu. Scarlett ellerini tuşlara değdirdi ve sesi içerden tatlı ve kederli yükseldi. Günün moda şarkılarından birini söylüyordu.</p>

  <p class="calibre2">"Bembeyaz badanalı bir koğuşta, Hastalar ve can çekişenler yatıyor. Süngülerle, mermilerle, kurşunlarla yaralanmış. Oysa orada bir gün, Birinin sevgilisi doğmuştu.</p>

  <p class="calibre2">Birinin sevgilisi! Öyle genç, öyle yiğit! Solgun, tatlı yüzünde halâ duruyor, Çocuk inceliğinin titrek aydınlığı Birazdan mezarın toprağı altında kalacak."</p>

  <p class="calibre2">Şarkının son mısrası, "Altın bukleler karmakarışık ve ıslak"tı. Scarlett'in soprano sesi titredi burada.</p>

  <p class="calibre2">Fanny Elsing hafifçe doğrularak, boğuk bir sesle:</p>

  <p class="calibre2">"Başka bir şey söylesene," dedi.</p>

  <p class="calibre2">Rhett hemen ayağa kalkıp, Wade'i Fanny'in kucağına aktardı ve içeri girdi.</p>

  <p class="calibre2">Yumuşak bir sesle, "Kentucky'deki Eski Evim'i söylesene," dedi. Scarlett cankurtaran simidi gibi sarıldı şarkıya. Rhett'in şahane sesi de ona katılınca verandadakiler yavaş yavaş üstlerindeki ağırlığın kalktığını ve daha kolay nefes aldıklarını hissettiler. Tanrı bilir ya, bu da pek neşeli bir şarkı değildi.</p>

  <p class="calibre2">"Bu yorucu yükü birkaç gün daha taşıyacağız! Hava hiç aydınlanmasa da önemi yok!</p>

  <p class="calibre2">Daha birkaç gün yolda yürüyeceğiz!</p>

  <p class="calibre2">Sonra Kentucky'deki eski evim, iyi geceler!"</p>

  <p class="calibre2">Dr. Meade'in tahmini doğru çıktı. Johnston, çelikten bir set gibi dağlarda durdu ve yüz mil ötedeki Dalton'un üstünde öyle aşılmaz bir engel meydana getirdi ki, acı bir hayal kırıklığına uğrayan Sherman'ın askerleri geri çekilip başka bir çare aramak zorunda kaldılar. Sherman'ın vadiyi aşıp Atlanta'ya girmek isteğine Johnston şiddetle karşı koymuştu.</p>

  <p class="calibre2">Yankeeler gri üniformalı hatları doğrudan doğruya yenemeyeceklerini anlayınca bir yarım daire halinde dağ geçitlerine doğru yürüdüler. Reseca demiryolunu kestiler. Konfederasyon ordusu zorunlu olarak geri çekildi ve demiryolunu savunmak için hazırlandılar. İstihkâmlar, kazılmış bataryalar yerleştirilmiş ve süngüler takılı bekleniyordu.</p>

  <p class="calibre2">Konfederasyon askerleri, genellikle düşünemeyecek kadar yorgundular ve adeta uykuda yürüyorlardı. Düşündükleri zaman da, ihtiyar Joe'ya güveniyorlardı. Geri çekildiklerini biliyorlardı, ama yenilmediklerini de bilmekteydiler. Hem istihkâmları savunacak, hem de Sherman'ın kuşatmalarını geri püskürtecek kadar çok askere sahip olmayışları başlıca güçlüğü teşkil etmekteydi. Ne zaman Yankeeler karşılarına çıkıp onlarla savaşmaya kalkışsalar yenilmiş ve perişan olmuşlardı.</p>

  <p class="calibre2">Konfederasyon askerleri, Johnston Reseca'da canını dişine takarak savaştı ve Yankeeler'i tekrar geri püskürttü. Fakat askerler uykusuzluktan bitkin yürümek ve savaşmaktan harap ve aç daima, daima aç olarak vadiden aşağı tekrar aceleyle indiler. Yankeeler geldiğinde, Güneyli askerler savaşa hazırdı.</p>

  <p class="calibre2">Reseca'nın altı mil aşağısında Calhoun kasabasında önemli çarpışmalar oldu ve Yankeeler geri püskürtüldü. Artık Güneyliler tahammüllerinin sonuna gelmişti. Reseca, Calhaun, Kingsten, Adairville, Cassville, Casterville, New Hope Churc bölgelerinde yapılan korkunç savaşlar birer kâbus gibiydi.</p>

  <p class="calibre2">Askerler vadi boyunca ilerlerken, önlerinde bir mülteci ordusu da ilerliyordu. Bunlar; çiftçiler, fakir beyaz halk, zenginler, yoksullar, karaderililer, beyazlar, kadınlar, çocuklar, yaşlılar, can çekişenler, sakatlar, ağır yaralılar, ağır hamile kadılar, trenlerle, yaya olarak ve at arabalarıyla Atlanta yolunu doldurmuştu. Hepsi sandıklarını, sepetlerini, ev eşyalarını, kısaca taşınması mümkün olan en değerli ve yeniden temin edilmesi güç olan eşyalarını yanlarına almışlardı. Güneşli vadi büyük ölçüde terkedilmişti, kederliydiler ve biçilmemiş ekinler sıcaktan yanıp kavrulan tarlalarda duruyordu.</p>

  <p class="calibre2">Trenler dolusu yaralı Atlanta'ya akın etti ve şehir halkı dehşete düştü. Hastaneler dolup taştı. Yaralılar boş dükkânlarda ve depolardaki pamuk balyaları üzerinde yatıyordu. Hiç kimse ordunun yenilmezliğine olan güvenini yitirmiş değildi, ama herkes hiç değilse sivil halk artık General'e kuşkuyla bakmakta ve güvenmemekteydi. New Hope Church, Atlanta'dan sadece otuz beş mil uzaktaydı!</p>

  <p class="calibre2">Savaş ve gerileme! Konfederasyon askerleri, yirmi beş günden beri, yetmiş beş millik bir mesafe boyunca hemen her gün çarpışmaktaydılar.</p>

  <p class="calibre2">Kennesaw Dağı'ndan, ilk yaralılar şehre gelmeye başladığı gün Mrs. Merriwether'in arabası, sabahın saat yedisi gibi duyulmadık bir saatte Miss Pitty'nin evine geldi. Zenci Levi amca, Scarlett'in derhal giyinip hastaneye gelmesi gerektiğini bildirdi.</p>

  <p class="calibre2">Hastalara bakmaktan bıkmıştı. Mrs. Merriwether'e Ellen'in kendisine mektup yazıp eve çağırdığını söyledi. Ama bu pek işine yaramadı. Levi amca sert sert bakarak:</p>

  <p class="calibre2">"Bir daha böyle saçma şeyler duymak istemem, Scarlett Hamilton" dedi. "Bugün annene mektup yazıp, sana ne kadar ihtiyacımız olduğunu bildireceğim. Beni anlayacağına eminim.</p>

  <p class="calibre2">Şimdi hemen önlüğünü giy ve Dr. Meade'in yanına koş. Yardımcılara ihtiyacı var."</p>

  <p class="calibre2">Scarlett sıkıntı içinde:</p>

  <p class="calibre2">"Aman Allah'ım" diye düşündü. "İşte belâya çattık. Annem burada kalmamı isteyecek ve ben bu korkunç kokuları biraz daha koklamak zorunda kalırsam ölüp gideceğim."</p>

  <p class="calibre2">Dr. Meade'in yanında durup da onun ölüm saçan yaralara bıçağını sapladığını görürken midesi nasıl bulanıyor ve kusmamak için kendini nasıl zorluyordu! Kinin ve tentürdiyot hiç yoktu. Kloroform o kadar az bulunuyordu ki, ancak çok uzun süren ve çok önemli ameliyatlarda kullanılmaktaydı. Ameliyat edilmekte olan yaralıların kopardıkları iç paralayıcı çığlıkları duymak ne dehşet verici bir şeydi! Ameliyat olarak iyileşememiş ve kendi çığlıklarıyla kulakları sağır olmuş yaralıların, doktor yanlarına gelerek "Üzgünüm oğlum ama elinin kesilmesi gerekli" ya da "Ayağında çok kötü iltihap var. Durumu ümitsiz. Kesilmesi şart" derken hastaların yüzlerinde beliren beyazlığı ve huzursuzluğu görüp de çaresizlik içinde, sapık ve çaresiz bir merhamet duymak!</p>

  <p class="calibre2">Öğlen olunca önlüğünü çıkardı ve Mrs. Merriwether, okuması yazması olmayan, kangrenli bir dağlı için mektup yazmakla meşgulken dışarı süzüldü. Scarlett bütün bunlara artık dayanamayacağını hissediyordu.</p>

  <p class="calibre2">Aceleyle Şeftali Ağacı Caddesi'ne doğru yürümeye başladı. Sıkı sıkı bağlanmış olan korsesinin iplerinin izin verdiği kadar temiz havayı içine çekiyordu. Köşede durdu. Ne yapacağını bilemiyordu. O sırada Rhett Butler arabayla oradan geçiyordu.</p>

  <p class="calibre2">Scarlett'in eski iş elbisesi terden buruşmuş, taşıdığı leğenden dökülen sularla yer yer ıslanmıştı. Rhett ona bakarak:</p>

  <p class="calibre2">"Bir paçavracı çocuğuna benziyorsun," dedi.</p>

  <p class="calibre2">"Bir kelime bile söyleme. Dinlemek istemiyorum. Aşağı in, arabaya binmeme yardım et ve beni kimsenin göremeyeceği bir yere götür. Beni assalar da hastaneye dönmem! Hey Allah'ım, bu savaşı ben çıkartmadım; canım çıkasıya kadar çalışmam için de bir sebep görmüyorum ve..."</p>

  <p class="calibre2">"Şahane davamıza ihanet ha!"</p>

  <p class="calibre2">"Tencere dibin kara, seninki benden kara. Haydi, arabaya binmeme yardım et. Buradan geçerken nereye gittiğine aldırdığım yok. Şu anda beni araba gezintisine götürüyorsun."</p>

  <p class="calibre2">Atı kırbaçlarken:</p>

  <p class="calibre2">"Seni gidi küçük hilekâr." dedi. "Bütün gece askerlerle danseder, onlara güller, kurdeleler verip dava için ölmeye hazır olduğunu söylersin; birkaç yara sarıp, birkaç böcek ayıklamaya gelince, kaçmakta acele edersin."</p>

  <p class="calibre2">Rhett ata kırbaçla bir daha dokundu ve beygir hızla ilerleyerek Five Points'den geçti, sonra, şehri ikiye ayıran demiryolu hattını aştı. Uçuşan eteklerini düzeltip, başlığının kurdelesini çenesinin altında daha sıkı bağlayarak:</p>

  <p class="calibre2">"O uğursuz hastaneden bıktım usandım," dedi. "Her gün yeni yaralılar geliyor. Bütün bunlar General Johnston'un suçu. Eğer Dalton'da Yankeeler'e karşı durabilseydi, onlar da..."</p>

  <p class="calibre2">"Ah seni gidi cahil çocuk. Yankeeler'e karşı durdu ya. Johnston, demiryollarını korumak için çarpışıyor."</p>

  <p class="calibre2">Scarlett'in askeri strateji hakkında en ufak bir fikri yoktu.</p>

  <p class="calibre2">"Ne olursa olsun," dedi. "Kusur onda. Bir çözüm yolu bulmalıydı. Bence onu değiştirip yerine bir başkasını getirmeliler. Geri çekileceğine ne diye olduğu yerde kalıp çarpışmıyor?"</p>

  <p class="calibre2">"Sen de herkes gibisin. İmkânsız olanı yapmıyor diye (kafası kesilsin) diye bağırıyorsun. Dalton'da kurtarıcı iken, altı hafta içinde Kennesaw Dağı'nda hain oldu. Bununla beraber, Yankeeler'i yirmi mil geri püskürtecek olursa yeniden kurtarıcı olacak. Çocuğum, Sherman'ın askerlerinin sayısı Johnston'unkilerin iki misli. Bizim bir kahramanımıza karşılık o iki asker kaybetmeyi göze alabilir. Johnston'a gelince, o tek bir asker kaybetmeyi bile göze alamaz. Takviye kuvvetlerine şiddetle ihtiyacı olduğu ne gönderiyorlar ona?"</p>

  <p class="calibre2">"Milisler cepheye mi çağırılacak? Ya Muhafız kıtası? Doğrusu bunları duymamıştım. Siz nereden biliyorsunuz?"</p>

  <p class="calibre2">"Bu konuda dedikodular dolaşıyor. Bu sabah Milledgeville'den gelen tren bu dedikoduyu getirdi. Hem Milis birliği hem de Muhafız kıtası, General Johnston'a takviye kuvveti olarak gönderilecek."</p>

  <p class="calibre2">"Ah, nasıl gülebiliyorsun, hain! Muhafız kıtasındaki ihtiyarlarla küçük çocukları düşünsene! Aman Yarabbi, küçük Phil Meade, Merriwether dede ve Henry amca da savaşa gitmek zorunda kalacaklar!"</p>

  <p class="calibre2">"Ben küçük oğlan çocuklarıyla, Meksika savaşı gazilerinden söz etmiyorum. Güzel üniformalar giyip parlak kılıçlar takmaktan hoşlanan Willie Guinan gibi yiğit delikanlılardan söz ediyorum."</p>

  <p class="calibre2">"Rhett, caddeye bak. Şu kalabalığa!.. Asker değil bunlar. Acaba ne diye...? Hay Allah, zenci bunlar!"</p>

  <p class="calibre2">Caddeden kırmızı bir toz bulutu yükseliyordu. Toz bulutunun içinden muntazam ayak sesleri gelmekteydi. Derinden gelen, tasasız zenci seslerinin söylediği bir ilahi. Rhett dizginleri çekerek arabayı durdurdu ve Scarlett, omuzlarında kazma ve kürekler taşıyan, vıcık vıcık terli zencilere baktı. Başlarında bir subay vardı ve yanları sıra, istihkâm sınıfının işaretini taşıyan bir müfreze asker ilerlemekteydi.</p>

  <p class="calibre2">Sonra gözleri en ön sırada şarkı söyleyerek ilerleyen bir zenciye takıldı. Uzun boylu, dev gibi iri cüsseli, abanoz gibi siyah bir erkekti bu. Şüphesiz, dünyada Tara'nın kalfası Büyük Sam kadar iri yarı ve gür sesli bir zenci daha mevcut değildi. Ama Büyük Sam şu sırada burada ne yapıyordu? Genç kadın onu daha iyi görmek için doğruldu.</p>

  <p class="calibre2">Büyük Sam:</p>

  <p class="calibre2">"Aman Allah'ım! Bu Miss Scarlett! Güzel hanımım! Tanrım, Tanrım! Ta kendisi, Miss Scarlett!"</p>

  <p class="calibre2">Sonra ona doğru ilerledi. Saflar karıştı. Subay bu duruma öfkelenmişti. O da bağırarak peşinden koştu.</p>

  <p class="calibre2">"Size söylüyorum! Sıraya girin! Yerlerinize dönün diyorum yoksa... Aman Allah'ım, bu Mrs. Hamilton. İyi günler, hanımefendi, size de beyefendi. Saflarımız arasında kargaşalık çıkarmakla ne yapmak istiyorsunuz?"</p>

  <p class="calibre2">"Ah, Yüzbaşı Randall, azarlamayın onları! Bizim zenciler onlar. Bu kalfamız Büyük Sam. Bunlar da Tara'dan Elijah, Apostla ve Prophet. Benimle konuşmak istemeleri tabiidir. Tara'dan bu kadar uzakta ne yapıyorsunuz, çocuklar? Temin ederim ki kaçtınız! İnzibatların sizi mutlaka yakalayacağını bilmiyor musunuz?"</p>

  <p class="calibre2">"Hay Allah, Miss Scarlett! Duymadınız mı? Beyaz beyler, Yankeeler geldiği zaman saklansınlar diye çukurlar kazacağız!"</p>

  <p class="calibre2">Büyük Şam'ın bu saf açıklaması karşısında Yüzbaşı Randall ve Rhett ile Scarlett gülümsediler.</p>

  <p class="calibre2">"Bütün bunlar ne demek, Yüzbaşı Randall?"</p>

  <p class="calibre2">"Ah, gayet basit. Yeni istihkâm çukurları kazarak Atlanta'nın savunulmasını kolaylaştırmak zorundayız. General bunu yapmak için cepheden asker gönderemiyor. Bu yüzden, kasabalarda yaşayan güçlü kuvvetli zencileri toplamak zorunda kaldık. Bugünkü istihkâmlar şehirden ancak bir mil uzakta," diye açıkladı. "Şehrin emniyeti ya da rahatlığı için daha uzakta istihkâm çukurları kazılması gerek. Yeniler daha uzağa kazılacak. Anlıyorsunuz ya, bir daha gerileyecek olurlarsa, askerlerimiz Atlanta'ya girebilir."</p>

  <p class="calibre2">Scarlett gözleri korkudan büyüyünce, Yüzbaşı Randall son sözlerinden dolayı büyük bir pişmanlık duydu. Aceleyle:</p>

  <p class="calibre2">"Ama kuşkusuz bir daha gerilemezler," dedi. "Kennesaw Dağı çevresindeki hatlar zaptolunamaz. Bataryalar dağların yamaçlarına yerleştirildi. Bütün yollara hâkim durumdalar. Yankeeler'in yaklaşması imkânsız."</p>

  <p class="calibre2">Scarlett Rhett'in sözlerini hatırladı:</p>

  <p class="calibre2">"Sözümü unutma, dağlardan uzaklaştığı ve daha düz bir araziye itildiği zaman, ordusuyla birlikte katledilecek." Yüzbaşı:</p>

  <p class="calibre2">"Ama artık yola koyulmamız gerek. Sizinle konuşmaktan büyük zevk duydum... Hanımınıza veda edin, çocuklar ve gidelim."</p>

  <p class="calibre2">"Güle güle çocuklar. Eğer hastalanır, yaralanır ya da sıkıntıya düşerseniz bana haber verin. Bir dakika durun." Çantasını karıştırdı. "Aman Allah'ım, bir sentim bile yok. Rhett, biraz borç ver bana. Al, Büyük Sam, hem çocuklara hem de kendine tütün satın al bununla. İyi davranın ve Yüzbaşı Randall'ın söylediklerini yapın."</p>

  <p class="calibre2">Karışık saflar yeniden düzenlendi. Zenciler tekrar yürümeye başladıkları zaman yine kırmızı bir toz bulutu yükseldi yerden. Büyük Sam yine şarkıya başladı. Rhett, kısrağı kırbaçladı. "Evet, ordunun şiddetle adama ihtiyacı var. Aksi halde ne diye Muhafız kıtasını çağırsınlar? İstihkâm çukurlarına gelince, eh bunların bir kuşatma sırasında işe yaradığını bilmeyen yoktur. General buraya gelip durmaya ve daha fazla gerilememeye hazırlanıyor."</p>

  <p class="calibre2">"Bir kuşatma mı! Ah, ne olur geri dönelim. Ben hemen eve, Tara'ya gidiyorum."</p>

  <p class="calibre2">"Burada bu kadar uzun zaman ne diye kaldığını anlamıyorum! Bütün düşündüğün rahatlık, yemek yemek ve buna benzer şeyler..."</p>

  <p class="calibre2">Rhett:</p>

  <p class="calibre2">"Belki de burada, kuşatma gerçekleşecek olursa, seni korumak için kalıyorum. Hiçbir zaman ümitsizlik içinde bulunan bir kadını kurtarmadım. Bu da yeni bir tecrübe olacak."</p>

  <p class="calibre2">Scarlett, onun şaka ettiğini biliyordu, ama bu şakanın ardında bir ciddiyet payı olduğunu sezdi. Başını kaldırdı.</p>

  <p class="calibre2">"Sizin beni korumanıza ihtiyacım yok. Kendimi koruyabilirim, teşekkür ederim. Şu kuşatma hakkında yalan söylediğinize eminim. Yankeeler'in asla Atlanta'ya varmayacaklarını biliyorsunuz."</p>

  <p class="calibre2">"Bir ay içinde burada olacaklarına dair bahse girerim. Bir kutu boncuk buna karşılık..." Kara gözleri Scarlett'in dudaklarına kaydı. "Bir öpücüğe bahse girerim."</p>

  <p class="calibre2">Kısa bir an, kuşatma kelimesi Scarlett'in kalbini dondurmuştu, ama öpücük sözünü duyunca onu unuttu. Bu onun alışık olduğu bir sahaydı ve askeri olaylardan çok daha ilgi çekiciydi.</p>

  <p class="calibre2">Scarlett, soğuk davranarak:</p>

  <p class="calibre2">"Böyle şahsi konuşmalardan hoşlanmam," dedi ve kaşlarını çatmayı başardı. "Hem de, senin yerine bir domuzla öpüşmeyi tercih ederim."</p>

  <p class="calibre2">"Zevkler tartışılmaz. Zaten İrlandalıların domuzlara çok düşkün olduğunu, hatta onları yataklarının altında beslediklerini duymuştum. Ama Scarlett, senin öpülmeye fena halde ihtiyacın var. Bütün derdin bu. Tanrı bilir neden, sevgililerin sana fazla saygı göstermişler ya da senden o kadar korkmuşlar ki, hiçbir şey yapamamışlar. Bu yüzden de garip bir yaratık olup çıkmışsın. Bu işi iyi bilen birinin seni öpmesi gerek."</p>

  <p class="calibre2">Şimdi konuşma onun hiç arzu etmediği bir şekilde gelişmekteydi. Rhett'le daima böyle olurdu. Daima, Scarlett'in yenik düştüğü bir düello vardı aralarında.</p>

  <p class="calibre2">Scarlett alaycı bir ifadeyle:</p>

  <p class="calibre2">"Bu kimsenin kendin olduğuna mı hükmediyorsun?" diye sordu.</p>

  <p class="calibre2">Rhett, kayıtsızca:</p>

  <p class="calibre2">"Ah, evet. Eğer kendimi bu sıkıntıya soksaydım senin için iyi olurdu," dedi. "Gayet iyi öptüğümü söylerler."</p>

  <p class="calibre2">Rhett'in onu hiç önemsememesi karşısında genç kızın yüreği öfkeyle dolmuştu.</p>

  <p class="calibre2">"Yaa..." diye başladı, "Demek siz..." Sonra ne diyeceğini şaşırarak sustu.</p>

  <p class="calibre2">"Lütfen geri döner misiniz, Kaptan Butler. Hastaneye gitmek istiyorum."</p>

  <p class="calibre2">"Doğru mu söylüyorsun, benim küçük koruyucu meleğim? Demek bitler ve pis kokular benim konuşmalarımdan daha cazip? Bir çift istekli elin davamız için çalışmasına engel olmak benim işim değil!"</p>

  <p class="calibre2">Arabayı çevirdi ve Five Points'e doğru ilerlemeye başladılar.</p>

  <p class="calibre2">"Ne diye senden yararlanmadığıma gelince, açık söyleyelim, biraz daha büyümeni bekliyorum," dedi. "Anlıyorsun ya, seni şimdi öpmek pek zevkli olmaz. Eh, ben de zevklerim konusunda fazlasıyla bencilimdir. Çocukları öpmeyi hiçbir zaman aklımdan geçirmedim."</p>

  <p class="calibre2">Rhett gülümsedi ve gözünün ucuyla Scarlett'in göğsünün öfkeyle inip kalktığını gördü.</p>

  <p class="calibre2">Yumuşak bir sesle:</p>

  <p class="calibre2">"Hem de," diye devam etti, "Değerli Ashley Wilkes'in unutulmasını bekliyorum."</p>

  <p class="calibre2">Ashley'in adını duyunca, Scarlett'in kalbine derin bir acı saplandı, göz kapaklarının yaşlarla ağırlaştığını hissetti. Unutulmasını ha? Ölümü üzerinden bin yıl da geçse, Ashley asla unutulamayacaktı.</p>

  <p class="calibre2">Rhett:</p>

  <p class="calibre2">"Ashley'le senin hakkında hemen hemen her şeyi biliyorum," dedi, nihayet. "Oniki Meşeler'deki o çirkin sahneyle işe başladım ve o günden beri gözlerimi açıp, pek çok şeyler ekledim bildiklerime. Nedir bunlar? Ah, nasıl söyleyeyim, sen ona karşı halâ mektepli kızlara yaraşır bir ihtiras duyuyorsun. O da, asil tabiatının izin verdiği oranda bunu hoş karşılıyor. Mrs. Wilkes bunlardan tamamen habersiz. İl iniz ona güzel bir oyun oynuyorsunuz. Bir tek şey hariç her şeyi anlıyorum ve bir tek şey merakımı tahrik ediyor. Şerefli Ashley, seni öperek ölümsüz ruhunu kirletti mi?"</p>

  <p class="calibre2">Rhett'in sözlerine, kaya gibi bir sessizlik ve Scarlett'in dimdik tuttuğu başı cevap verdi.</p>

  <p class="calibre2">"Anlaşıldı, demek seni öpmüş. İzinli olarak buraya geldiğinde olmuştur bu. Şimdi de belki öldü ve sen onun hatırasını kalbinde saklıyorsun. Ama, öpücüğünü unuttuğun zaman bu işin biteceğinden eminim. Ben... "</p>

  <p class="calibre2">Scarlett, öfkeyle ona döndü:</p>

  <p class="calibre2">"Canın cehenneme," dedi. Gözlerinde çılgınca parıltılar vardı. "Kendimi arabadan atmamı istemiyorsan dur da ineyim. Bir daha seninle konuşmak istemiyorum."</p>

  <p class="calibre2">Rhett arabayı durdurdu, ama genç kadına yardım etmesine fırsat bulamadan Scarlett aşağı atladı. Kasnağı tekerleğe takıldı; bir an Five Points'deki kalabalık onun iç etekliğini ve iç pantolonlarını gördü. Sonra Rhett eğildi ve kasnağı kurtardı. Scarlett tek bir kelime söylemeden, arkasına bile bakmadan koşarak uzaklaştı. Rhett tatlı tatlı gülümsedi ve atı kırbaçladı.</p>

  <p class="calibre2">Savaş başladığından beri ilk olarak, Atlanta savaşın sesini duyuyordu. Sabahın erken saatlerinde, şehrin sesleri uyanmadan çok önce, uzaklardan Kennesaw Dağı'ndaki topun sesi hafifçe duyuluyordu. İnsanlar bu sesleri dinlememeye, konuşmaya, gülmeye, Yankeeler yirmi iki mil ötede değilmiş gibi işlerini yürütmeye çalışıyorlardı. Ama hepsinin de kulağı kirişte, top seslerini dinlemekteydi. Şehir dalgın görünüyordu.</p>

  <p class="calibre2">Joe Brown'un gözdeleri milisler ve Muhafız kıtası, kulaklarında top sesleri gümbürdeyerek, Atlanta'dan ayrılıp Johnston'un arkasındaki Chattahooche nehri üzerindeki köprüleri ve küçük vapurları savunmaya gittiler. O gün gökyüzü kopkoyu bulutlarla kaplıydı. Kapkaranlık bir gündü. Bütün şehir onları yolcu etmek için sokaklara dökülmüştü.</p>

  <p class="calibre2">Bu ihtiyar adamlarla küçük çocuklar da cepheye çağırıldıklarına göre, işler gerçekten pek kötü olmalıydı! Genç ve yakışıklı olanlar pırıl pırıl, yepyeni üniformalarını giymişlerdi. Şapkalarının üstündeki tüyler sallanıyor, kılıçlar ışıldıyordu. Onlara bakmak hoştu, ama ötekiler Scarlett'in kalbinin korku ve merhametle sıkışmasına sebep oluyordu. Merriwether dede en ön sırada yürüyordu. Omuzlarında, yağmurdan korunması için kızının örttüğü güzel bir yün şal vardı.</p>

  <p class="calibre2">Henry Hamilton amca. Merriwether dedenin arkasındaki sırada ilerlemekteydi. Uzun siyah ceketinin yakasını kulaklarına kadar kaldırmış, yağmurdan korunmaya çalışıyordu. Belinde Meksika savaşından kalma iki tabanca asılıyor, elinde de küçük heybe sallanıyordu.</p>

  <p class="calibre2">Askerlerden çoğunun silahı yoktu. Çünkü Konfederasyon onları ne donatacak ne de cephane temin edebilecek güçteydi. Bunlar, öldürülen ya da esir edilen Yankeeler'den elde edecekleri silahlarla başlarının çaresine bakmayı tasarlamaktaydılar. Birçoklarının çizmelerinin kenarına hançerler sokulmuştu. Ellerinde de 'Joe Brown sopaları' diye bilinen sivri uçlu kalın demir sopalar vardı. Talihli askerlerin omuzlarında eski de olsa birer tüfek, bellerinde de birer fişeklik vardı.</p>

  <p class="calibre2">Topçular, seyircilere çamur sıçratarak gürültüyle geçerken, bir top arabasının yanı sıra, atının üzerinde gitmekte olan bir zenci Scarlett'in gözüne çarptı. Bu genç, açık renk bir zenciydi.</p>

  <p class="calibre2">"Mose bu!" diye bağırdı. "Ashley'in Mose'u! Burada ne yapıyor?"</p>

  <p class="calibre2">Kalabalık arasında kendisine güçlükle yol açarak ilerledi.</p>

  <p class="calibre2">Delikanlı onu görünce dizginleri çekip atını durdurdu.</p>

  <p class="calibre2">"Tekrar savaşa gidiyorum, Miss Scarlett! Bu kez Mr. Ashley'in yerine ihtiyar Mr.</p>

  <p class="calibre2">John'la!"</p>

  <p class="calibre2">Scarlett dehşet içinde:</p>

  <p class="calibre2">"Mr. Wilkes'le mi?" diye bağırdı. "Nerede o?"</p>

  <p class="calibre2">Mr. Wilkes aşağı yukarı yetmiş yaşındaydı.</p>

  <p class="calibre2">"Arkada, Miss Scarlett. En son top arabası ile birlikte geliyor. Orada!"</p>

  <p class="calibre2">Scarlett, önünden geçen top arabalarının farkına bile varmadan, ayak bileklerine kadar çamura batmış bir halde kalakaldı. "Ah, hayır! Olamaz bu" diye düşündü. Savaşa gidemeyecek kadar yaşlı o. Hem de savaştan hiç hoşlanmaz. Tıpkı Ashley gibi!" Scarlett aksi yönde ilerlemeye başladı. Mr. Wilkes en son top arabasının arkasından geliyordu. Her zamanki gibi dimdik ve mağrurdu. Gümüş rengi saçları ensesine kadar iniyordu. Pembe bir ata binmişti. Bu öyle güzel, öyle cins bir kısraktı ki, bu çamurlu yolda, saten elbiseli bir kadın gibi zarafetle ilerlemekteydi. Aman Allah'ım, bu at Nellie'ydi! Mrs. Tarleton'un Nellie'si! Beatrice Tarleton'un değerli sevgilisi!</p>

  <p class="calibre2">Mr. Wilkes Scarlett'in çamurlu sokağın ortasında durmakta olduğunu görünce, yüzünde memnuniyet dolu bir gülümseme belirdi. Dizginleri çekip atını durdurdu ve aşağı inip ona yaklaştı.</p>

  <p class="calibre2">"Seni görmeyi çok istiyordum, Scarlett. Sizinkilerden öyle çok haber getirdim ki sana. Ama hiç vaktim yoktu. Bu sabah şehre girdik ve gördüğün gibi derhal gidiyoruz."</p>

  <p class="calibre2">Mr. Wilkes gülüyor ve Scarlett'in korkularını hafifletiyordu. "Annen, baban ve kızlar çok iyiler. Sana sevgilerini gönderdiler. Baban az daha bugün bizimle geliyordu!"</p>

  <p class="calibre2">Scarlett, dehşet içinde:</p>

  <p class="calibre2">"Ah hayır, babam gelmez," diye bağırdı. "Babam gelmez! O da savaşa gitmiyor, değil</p>

  <p class="calibre2">mi?"</p>

  <p class="calibre2">"Hayır, ama az daha geliyordu. Tabii dizini bükemediği için uzun uzun yürüyemez. Fakat ata binebileceğini söylüyordu. Annen razı oldu, ama tarla çitini atlamasını şart koştu. Çünkü orduda ata binmenin Tara'da ata binmeye benzemeyeceğini söylüyordu. Baban bunu kolay bir iş sandı, ama... inanır mısın? Atı çitin önüne geldiği zaman durdu. Baban da atın üstünden aşıp düştü. Büyük bir şans eseri olarak belini kırmadı! Onun ne kadar inatçı olduğunu bilirsin. Tekrar denemek istedi. Üç kere denedi. Nihayet, annenle Pork onu yatağa yatırmak zorunda kaldılar. Baban bu işe çok kızdı. Annenin mutlaka hayvanın kulağına bir şeyler fısıldamış olduğunu tekrarladı durdu. Faal hizmette bulunabilecek durumda değil, Scarlett. Nihayet birinin ülkede kalması ve orduya erzak yetiştirmesi gerek."</p>

  <p class="calibre2">Scarlett hiç de utanmamış, aksine büyük bir rahatlık duymuştu.</p>

  <p class="calibre2">"Artık gitmeliyim, şekerim. Güzel yüzünü bir kere öpeyim."</p>

  <p class="calibre2">Scarlett yüzünü ona uzatırken boğazında boğucu bir acı hissetti. Mr. Wilkes'i o kadar severdi ki. Bir zamanlar, çok uzun yıllar önce, onun gelini olmayı isterdi.</p>

  <p class="calibre2">Yaşlı adam onu iki kere daha hafifçe öperek:</p>

  <p class="calibre2">"Bu öpücükleri de Melanie ile Pittypat'a götürüver," dedi. "Melanie nasıl?"</p>

  <p class="calibre2">"İyidir."</p>

  <p class="calibre2">"İlk torunumu görmek isterdim," dedi. "Hoşça kal, şekerim."</p>

  <p class="calibre2">Şapkası elinde Nellie'ye atlayıp uzaklaştı. Kır saçları rüzgârda uçuşuyordu. Üç kadın, yağmur altında sessizce hastaneye dönerlerken, Scarlett dua ediyordu.</p>

  <p class="calibre2">"Onu da alma, Tanrım! Onu da, Ashley'i de!"</p>

  <p class="calibre2">Konfederasyon ordusu askerlerinin Dalton'dan Kennesaw Dağı'na çekilmeleri, Mayıs ayından Haziran ortalarına kadar sürmüştü. Temmuz ayının sıcak ve yağmurlu günlerinde Sherman, Konfederasyon ordusunu, Kennesaw'ın kaygan ve yalçın yamaçlarından kımıldatamayınca, ümit yeniden başını kaldırdı. Herkes şimdi daha neşeliydi ve General Johnston'dan daha iyimser bir dille bahsediyordu. Yağmur altında, Güneyli askerler, istihkâmların etrafında var güçleriyle çarpışıyor ve Sherman'ı yaklaştırmıyorlardı. Bu durum uzadıkça, Atlanta'ya vahşi bir neşe hakim olmaya başladı. Ümit, tıpkı şampanya gibi sarhoş etti onları. Hurra! Hurra! Bir toplantılar ve balolar salgını başgösterdi. Askerler geceyi geçirmek için şehre geldiklerinde onurlarına yemekler veriliyor, daha sonra dans ediliyor, erkeklerin on misli fazla olan kızlar, pek eğleniyor ve erkeklerle dans edebilmek için birbirleriyle savaşıyorlardı.</p>

  <p class="calibre2">Atlanta, misafirler, mülteciler, hastanelerdeki yaralıların aileleri, yaralandıkları taktirde sevdiklerine yakın olmak isteyen, dağda savaşan askerlerin anneleri ve eşleriyle doluydu. Buna ek olarak, erkeklerin ya on altı yaşından küçük, ya da altmıştan büyük olduğu kasabalardan akın eden orospular da şehri doldurmuştu. Scarlett bu durumdan hiç de memnun değildi. Rhett'in getirdiği çeşitli kumaşlar sayesinde şehirdeki birçok kadınlardan daha şık giyiniyordu, ama artık on dokuz yaşına gelmişti ve erkekler daha küçük kızların peşinde koşmayı tercih ediyorlardı.</p>

  <p class="calibre2">Sıcak, rutubetli yaz gecelerinde, Atlanta evlerinin kapıları, şehrin savunucuları olan askerlere açıktı. Washington Caddesi'nden Şeftali Ağacı Caddesi'ne kadar uzanan büyük evler ışık içindeydi geceleri. İstihkâmlardan çıkıp gelmiş çamurlu askerler bu evlerde ağırlanıyor, dışarıya piyano ve şarkı sesleri ile neşeli kahkahalar taşıyor, dans edenlerin ayak sesleri duyuluyordu. Piyanoların etrafında küçük gruplar toplanıyor ve yaslı seslerle "Mektubun çok geç geldi" şarkısını söylüyorlardı.</p>

  <p class="calibre2">Kennesaw Dağı çevresindeki hatlar zaptolunamazdı. Yirmi beş gün süren çatışmalardan sonra, General Sherman bile buna ikna oldu. Çünkü kaybı çok büyüktü. Doğrudan doğruya saldırıdan vazgeçerek ordusunu yine bir yarım daire halinde açtı ve Konfederasyon ordusu ile Atlanta arasına girmeye çalıştı. Stratejik oyun yine işe yaramıştı. Johnston, mükemmel bir şekilde savunduğu tepelerden inip arkasını savunmak durumunda kaldı. Bu çatışmada askerlerin üçte birini kaybetmişti.</p>

  <p class="calibre2">Savaş ve geri çekil! Savaş ve geri! Her gerileyiş, Yankeeler'i şehre biraz daha yaklaştırıyordu. Şeftali Ağacı vadisi ancak beş mil ilerdeydi! General ne düşünüyordu acaba?</p>

  <p class="calibre2">Akşamın geç saatlerine doğru ilk haberler gelmeye başladı. Ama belirsiz, çelişik haberlerdi bunlar. Korku vericiydi çünkü bu haberleri savaşın ilk saatlerinde yaralanan askerler getirmişlerdi. Birer ikişer yaralılar gelmeye başlamışlardı. Yaralan hafif olanlar ağır yaralıları taşıyorlardı. Biraz sonra akın akın yaralılar şehri doldurmaya başladı. Hepsi de acılar içinde hastaneye varmaya çalışıyorlardı.</p>

  <p class="calibre2">Yaralılar şehrin Kuzey girişinden içeri kendilerini attıkları zaman vardıkları ilk ev Pitty halanın evi oldu. Birbiri ardınca yeşil çimenlerle örtülü ön bahçeye doldular ve inlemeye başladılar:</p>

  <p class="calibre2">"Su!"</p>

  <p class="calibre2">Bütün yakıcı ikindi boyunca, Pitty hala ve siyah beyaz bütün ailesi, ellerinde su kovalarıyla kapının önünde durdular. Yaralılara su verdiler. Sargıları, hatta yırtıp sargı yaptıkları eski çarşaf ve havluları bitene kadar askerlerin yaralarını sardılar. Pitty hala kan görmenin daima bayılmasına sebep olduğunu unuttu ve bir numara küçük ayakkabıları içindeki küçük ayakları şişene kadar ayakta durup çalıştı. Ta ki ayakta duramayacak hale gelene kadar... Şimdi karnı iyice büyümüş olan Melanie bile. Prissy, Cookie ve Scarlett ile birlikte yorulmadan çalıştı. Nihayet dayanamayıp bayıldığı zaman, mutfak masasından başka, onu yatırabilecekleri boş bir yer yoktu. Çünkü, evdeki her yatak, koltuk ve kanepe yaralılarla doluydu.</p>

  <p class="calibre2">Nihayet gece oldu. Hava sıcak ve sıkıntılıydı. Havada en küçük bir esinti olmadığı gibi, zencilerin yaktıkları kuru meşe yaprakları da ortalığı daha çok ısıtıyordu. Toz, Scarlett'in burun deliklerine doluyor ve dudaklarını kurutuyordu. O sabah yeni kolalanmış olarak giydiği, tertemiz keten dantel elbisesi, kan, pislik ve terden tanınmaz hale gelmişti. Demek Ashley, savaşın şan ve şeref değil pislik ve sefalet olduğunu yazdığı zaman bunu söylemek istemişti.</p>

  <p class="calibre2">Sıcak gece ilerledikçe, belleri ve ayaklan dayanılmaz bir şekilde ağrımakta olan Scarlett ile Pitty, yoldan geçen askerlere sesleniyorlardı:</p>

  <p class="calibre2">"Ne haber?" "Ne haber?"</p>

  <p class="calibre2">Uzun saatler yavaş yavaş geçerken onlar bekledikleri cevabı aldıklarını hissederek, bembeyaz yüzlerle birbirlerinin gözlerine baktılar.</p>

  <p class="calibre2">"Geri çekilmek zorundayız."</p>

  <p class="calibre2">"Yankee askerlerinin sayısı bizden binlerce fazla."</p>

  <p class="calibre2">"Büyük bir çarpışma olacak buralarda."</p>

  <p class="calibre2">Ertesi gün, sıcak bir yağmur altında, mağlûp ordunun binlerce askeri şehre doldu.</p>

  <p class="calibre2">Açlıktan ve yorgunluktan harap, yetmiş altı günlük çatışma ve kaçıştan şaşkındılar. Atları birer korkuluğa benziyordu. Top arabaları eski püskü urganlarla bağlanmıştı. Buna rağmen, şehre bozguna uğramış bir ordu gibi düzensiz ve perişan değil, aksine düzgün saflar halinde, sert adımlarla girdiler. Paramparça elbiselerine, yağmurda dalgalanan yırtık savaş sancaklarına rağmen onurlarından bir şey kaybetmemiştiler.</p>

  <p class="calibre2">Scarlett'in gözü Phil Meade'e ilişti ve onu güçlükle tanıdı. Yüzü barut dumanından simsiyah olmuş, yorgunluk ve korkudan gerilmişti. Henry amca yağmur altında şapkasız olarak yürüyordu. Üniforması paçavraya dönmüştü. Merriwether dede ise top arabalarından birine binmişti. Çıplak ayaklarını bir çift çuvala sarmıştı. Ama Scarlett her ne kadar dikkat ettiyse de John Wilkes'in izine rastlayamadı.</p>

  <p class="calibre2">Johnston'un askerleri üç yıldan beri kendilerini taşıyan ayakları hiç yorulmamış gibi dimdiktiler. Halâ güzel kızlara el sallıyor, üniformasız genç erkeklere küfürler savuruyorlardı. Hepsi de şehri çevreleyen istihkâmlara gidiyordu.</p>

  <p class="calibre2">Sokaklardaki kalabalık, askerlere büyük bir zafer kazanmışlar gibi tezahürat yapıyordu. Herkes askerlere cesur ve emin görünmek istiyordu. Herkes, ihtiyar Joe'nun kumandanlıktan alınmadan hemen önce söylediklerini tekrarlıyordu:</p>

  <p class="calibre2">"Atlanta'yı sonsuza kadar savunabilirim."</p>

  <p class="calibre2">Ama Yankeeler halâ ilerlemekte devam ediyorlardı. Ağır kayıplara uğramışlardı, ama kaybetmeye tahammül edebilirlerdi. Bu süre içinde, topları Atlanta'ya korkunç gülleler fırlatarak evlerinde oturan insanları öldürüyor, evlerin damlarını uçuruyor, caddelerde dev gibi krater çukurları açıyordu. Şehir halkı mahzenlerde yeraltına kazılan çukurlarda, demiryollarının altında açılmış olan dar ve kısa tünellerde saklanmaya çalışıyordu. Atlanta kuşatılmıştı.</p>

  <p class="calibre2">Atlanta çatışması olduğu gün, Scarlett'te birçok başka hanımlarla birlikte dükkânlardan birinin düz damı üstüne oturup, şemsiyesinin altından savaşı seyretti. Ama ilk defa olarak, gülleler sokaklara düşmeye başlayınca hepsi mahzenlere kaçıştılar. O gece de, ihtiyarlar, kadınlar ve çocuklar şehirden kaçmaya başladılar.</p>

  <p class="calibre2">Mrs. Merriwether ile Mrs. Elsing şehirden ayrılmaya razı olmamışlardı. Hastanenin onlara ihtiyacı vardı. Maybelle ile bebeği ve Fanny Elsing Macon'a gitti. Mrs. Meade evlilik hayatında ilk defa olarak kocasına itaat etmedi ve trene binmeyi reddetti. Doktorun ona ihtiyacı olduğunu söylüyordu. Hem de Phil, istihkâm çukurlarındaydı ve eğer...</p>

  <p class="calibre2">Ama Mrs. Whiting ve Scarlett'in çevresinden daha birçok kadın şehirden ayrıldı. İhtiyar Joe'nun gerileme politikasına ilk karşı çıkanlardan olan Pitty hala hemen sandığını hazırladı.</p>

  <p class="calibre2">Scarlett Macon'a gitmek istemiyordu. Savaştan korkmasına rağmen, Macon'a gitmektense Atlanta'da kalmayı yeğlerdi. Çünkü ihtiyar Miss Burr'den şiddetle nefret etmekteydi. Mrs. Burr, yıllarca önce, bir gün, Wilkesler'in partilerinden birinde, onu oğlu Willie ile öpüşürken yakalamış ve 'hızlı' olduğunu söylemişti. Hayır, dedi Pitty halaya, ben eve Tara'ya giderim. Melly sizinle gelebilir.</p>

  <p class="calibre2">Bu sözler üzerine Melanie, ürkek ve kalbi kırılmış bir halde ağlamaya başladı.</p>

  <p class="calibre2">"Şekerim Tara'ya gidip beni yalnız bırakma!" dedi. "Sen olmazsan kendimi o kadar yalnız hissedeceğim ki. Ah Scarlett, bebek doğarken sen yanımda olmazsan mutlaka ölürüm! Evet, evet Pitty hala var biliyorum. Hem de çok tatlıdır. Ama o hiçbir zaman çocuk doğurmamış. Üstelik bazen beni öyle sinirlendiriyor ki, içimden avaz avaz bağırmak geliyor. Beni bırakma, sevgilim. Artık biz seninle iki kız kardeş gibi olduk. Hem de," hafifçe gülümsedi, "Benimle ilgileneceğine, bana göz kulak olacağına dair Ashley'e söz vermedin mi? Senden bunu isteyeceğini söylemişti bana."</p>

  <p class="calibre2">Scarlett hayret içinde önüne baktı. Bu kadından öyle kuvvetle nefret ediyordu ki, bunu saklamakta güçlük çekiyordu. Öyleyken, nasıl olur da Melly onu öyle şiddetle sevebilirdi? Melly, nasıl olur da onun Ashley'i gizli gizli sevdiğini anlamayacak kadar aptal olabilirdi? Bu çok doğaldı, çünkü Melanie sevdiklerinin ancak iyi yanlarını görebilirdi.</p>

  <p class="calibre2">Scarlett kısaca:</p>

  <p class="calibre2">"Evet," dedi. "Ona bunun için söz verdim. Hiçbir zaman sözümden dönmem. Ama Macon'a gidip o ihtiyar Burr cadısıyla kalacak değilim. Beş dakikada gözlerini oyarım onun. Ben eve, Tara'ya gidiyorum. Sen de benimle gelebilirsin. Annem çok memnun olur."</p>

  <p class="calibre2">"Ah, evet, bunu isterim! Annen öyle tatlı ki. Ama biliyorsun ya, doğum sırasında yanımda olmazsa halam ölür. Tara'ya da dünyada gelmez. Savaş oraya çok yakın. Oysa halam güvende olmak istiyor."</p>

  <p class="calibre2">Dr. Meade ise Melanie'nin Atlanta'dan ayrılması konusuna şiddetle karşı çıkmaktaydı.</p>

  <p class="calibre2">"Macon'a gitmeniz söz konusu değildir, Miss Melly. Yerinizden kımıldayacak olursanız, üzerime en küçük bir sorumluluk almam. Trenler kalabalık ve nereye gittikleri bilinmiyor. Yolcular her an belirsiz bir korulukta indirilebilir. Çünkü askeri birliklerin nakliyat için trene ihtiyacı olabilir. Bu durumda..."</p>

  <p class="calibre2">"Peki, Scarlett'le birlikte Tara'ya gitsem."</p>

  <p class="calibre2">"Size söylüyorum. Buradan kımıldamanıza iznim yoktur. Bir yere gidemezsiniz. Tehlikeli olabilir. Çocuğunuzu trende ya da bir arabada doğurmak istemezsiniz, değil mi?"</p>

  <p class="calibre2">Doktorun bu açık sözlülüğü karşısında kadınlar utanıp kızardılar ve sustular.</p>

  <p class="calibre2">"Burada, gözümün önünde bulunmalısınız. Yataktan da çıkmayacaksınız. Merdivenleri inip çıkmak, mahzene koşmak yok. Mermiler pencereden içeri girse bile kımıldamayacaksınız. Nihayet burada büyük bir tehlike yok. Kısa bir zaman içinde Yankeeler geri püskürtülecek...</p>

  <p class="calibre2">Bana bakın Miss Pitty, siz doğru Macon'a gidin ve genç hanımları burada bırakın."</p>

  <p class="calibre2">Sonra, sakalını sıvazlayarak Scarlett'e döndü: "Sizinle açıkça konuşacağım, Miss Scarlett," dedi. "Makul bir genç hanım olduğunuzu tahmin ettiğim için lütfen utanmamanızı rica ederim. Miss Melly'nin Atlanta'dan uzaklaşmasından bir daha söz edildiğini duymak istemiyorum. Bu yolculuğa dayanabileceği çok şüphelidir. En iyi şartlar altında bile çok güç bir doğum yapacağını sanıyorum. Kalçaları çok dar. Bunu siz de biliyorsunuz. Doğumda forseps gerekebilir. Bu yüzden, cahil zenci ebelerin elinde kalmasına göz yumamam. Onun gibi kadınların asla çocuk doğurmamaları gerekir ama... Her neyse, siz Miss Pitty'nin sandığını hazırlayın ve onu Macon'a gönderin. O kadar korkuyor ki Miss Melly'nin sinirlerini bozacak ve bu bizim işimize yaramayacak." Scarlett'e dikkatle baktı. "Sizden de bir daha eve gitme lafı duymak istemem. Bebek doğana kadar Miss Melly ile kalacaksınız. Korkmuyorsunuz, değil mi?" Scarlett yiğitçe:</p>

  <p class="calibre2">"Yok, hayır," diye yalan söyledi.</p>

  <p class="calibre2">"İşte cesur bir kız! Mrs. Meade ihtiyacınız olduğu zaman size göz kulak olur. İhtiyar Betsy'i de size yemek pişirmesi için gönderirim. Tabii eğer Miss Pitty hizmetçilerini beraber götürmek istiyorsa. Bu uzun sürmeyecek. Bebeğin beş haftaya kadar doğması lâzım. Ama ilk çocuklar hiç belli olmaz, hem de heyecan içinde... Her gün doğum beklenebilir."</p>

  <p class="calibre2">Böylece, Pitty hala, sel gibi gözyaşları dökerek, Peter amca ve Cookie ile birlikte Macon'a gitti. Atıyla arabasını bir anlık bir vatanseverlik nöbeti içinde hastaneye bağışladıysa da sonra hemen pişman oldu ve daha çok ağlamaya başladı. Scarlett ile Melanie, top seslerine rağmen, şimdi çok daha sessiz olan evde Wade ve Prissy ile yalnız kalmışlardı.</p>

  <p class="calibre2">Yankeeler'in şehrin savunmasını yıkmaya çalıştıkları, kuşatmanın ilk birkaç gününde Scarlett top seslerinden öyle korkuyordu ki, sadece ellerini kulaklarına kapatıp başına gelecekleri bekleyebiliyordu gürültü başlayınca. Başka bir şeycik yapamıyordu. Güllelerin gelmekte olduğunu belli eden ıslık seslerini duyunca, Melanie'nin odasına koşup kendini yatağın üstüne, onun yanına atıyor; iki kız birbirlerine sarılıp başlarını yastıklara gömerek, "Ah!" "Ah!" diye feryat ediyorlardı. Prissy ile Wade ise, böyle anlarda doğru mahzene koşuyorlar ve göz gözü görmeyen karanlıkta bir köşeye büzülüyorlardı. Prissy var gücüyle feryat ediyor, Wade ise acı acı ağlayarak hıçkırıyordu.</p>

  <p class="calibre2">Scarlett, ölümün başı üstünde gürlediği anlarda, kuştüyü yastıklar altında boğulma aşamalarında, kendisini alt katta daha emin bir yere saklanmaktan bile mahrum eden Melanie'ye lanet ederdi. Ne yazık ki Doktor, Melanie'nin yürümesini yasak etmişti. Scarlett de onunla kalmak zorundaydı. Doğum sancılan başlayacak olursa ne yapacaktı? Gülleler Nisan yağmuru gibi yağarken sokaklarda doktoru aramaktansa Melanie'nin ölmesine göz yumabileceğim biliyordu. Küçük zenci kız herkesten çok korkuyordu. Melanie'nin sancısı tutarsa, Scarlett ne yapacaktı?</p>

  <p class="calibre2">Scarlett söz vermişti. Şimdi Ashley mutlaka ölmüştü. Nerede olursa olsun, Scarlett'i seyrediyor ve ona verdiği sözü yerine getirmesi gerektiğini hatırlatıyordu. İster ölmüş olsun, ister hayatta olsun, Scarlett Ashley'in kendisine olan güvenini boşa çıkaramazdı. Ne pahasına olursa olsun, sözünü tutacaktı. Böylece Atlanta'da kalmakta devam etti.</p>

  <p class="calibre2">Ellen'in Tara'ya dönmesi için yalvaran mektuplarına verdiği cevaplarda kuşatmanın tehlikelerini mümkün olduğu kadar basit göstermeye çalışıyor, Melanie'nin durumunu açıklıyor ve bebek doğduktan hemen sonra Tara'ya döneceğini yazıyordu. Ellen, ister kan ister evlilik yoluyla mevcut olsun, her çeşit akrabalık bağlarına karşı pek hassastı. Bu yüzden, istemeyerek de olsa, Melanie doğum yapana kadar kızının Atlanta'da kalmasına razı oldu. Ama Wade ile Prissy'nin derhal Tara'ya gönderilmelerini şart koştu.</p>

  <p class="calibre2">Scarlett de, annesi gibi, Wade'i bir an önce Atlanta'dan uzaklaştırmaya can atıyordu. Bunun sebebi yalnız çocuğunu bu tehlikeli yerden kurtarmak değildi. Wade'in devamlı olarak müthiş bir korku içinde bulunması onu rahatsız etmekteydi. Wade top seslerinden o kadar korkuyordu ki adeta dili tutuluyordu.</p>

  <p class="calibre2">Kuşatma Temmuz ayının sıcak günleri boyunca devam etti. Sessiz, ağır geceler ve gümbürtülerle dolu gündüzler gelip geçti. Yavaş yavaş, şehir kendini* bu yeni hayata alıştırmaya başladı. Sanki en kötü şey olmuştu ve artık korkacakları hiçbir şey yoktu. Bir kuşatmadan korkuyorlardı. İşte bu gerçekleşmişti, ama Allah'tan, bekledikleri kadar kötü bir şey değildi. Hayat her zamanki gibi akıp gidebiliyordu. Bir yanardağın üstünde oturduklarını biliyorlardı, ama bu yanardağ kızıp lavlar saçmaya başlayana kadar yapabilecekleri bir şey yoktu. Öyleyse, şimdi sıkılmanın anlamı neydi? Belki de yanardağ hiç kızıp lavlar saçmayacaktı. Baksanıza, General Hood, Yankeeler'i şehre sokmamakta ne kadar başarılıydı. Ya süvariler, Macon demiryolunu ellerinde tutmayı nasıl başarıyorlardı! Sherman onu asla ele geçiremeyecekti.</p>

  <p class="calibre2">Yavaş yavaş, Scarlett, dostlarının yiğit yüzlerinden ve tabiatın tedavi edilemeyen dayanıklılığı konusundaki o şefaatkâr kanundan cesaret almaya başladı. Kuşkusuz, halâ top seslerini duyunca ayağa fırlıyordu, ama artık bağıra bağıra koşup başını Melanie'nin yastığının altına saklamıyordu. Hafifçe yutkunarak, zayıf bir sesle:</p>

  <p class="calibre2">"Galiba pek yakma düştü, değil mi?" diyebiliyordu.</p>

  <p class="calibre2">Sabahları, güneş doğduktan sonra masmavi gökyüzünün üstünde koskocaman fırtına bulutları görünüyordu. Bunlar aslında barut dumanlarıydı. Ilık öğlen saatlerinde gülleler sağır edici gürültülerle şehrin üstüne yağıyor ve insanları, hayvanları paramparça ediyordu. Sarmaşık güllerinin kokusu sinmiş bu öğlen saatleri artık güzel değil korkunçtu ve bu olacak iş değildi.</p>

  <p class="calibre2">Sık sık, gecenin geç saatlerinde, Melanie ve Prissy ile çocuk uyur, dehşet verici bir sessizlik evin üstünde dolaşırken, Scarlett gözlerini kırpmadan yattığı yatağında, bahçe kapısının açıldığını ve yumuşak ayak seslerinin eve yaklaştığını duyardı.</p>

  <p class="calibre2">Daima, karanlık verandadan, yüzü görünmeyen çeşit çeşit askerler ona hitap ederlerdi.</p>

  <p class="calibre2">"Küçük hanım, yanımda bir arkadaşım var. Onu hastaneye götürmeye niyetim vardı. Arna anlaşılan oraya kadar dayanamayacak. Onu içeri alır mısınız?"</p>

  <p class="calibre2">"Hanımefendi, saygısızlığımı hoş görün, ama geceyi verandanızda geçirebilir miyim? Güllerinizi görüp çiçeklerinizi kokladım. Burası kendi evime o kadar benziyor ki..."</p>

  <p class="calibre2">Hayır, bu geceler gerçek olamazdı! Bunlar birer kâbustu. Askerlerde bu kâbusların birer parçası. Su ver, yiyecek ver, ön taraftaki verandaya yatak ser, yara sar, can çekişenlerin pis ellerini tut! Hayır, bütün bunlar Scarlett O'Hara'nın başına gelmiş olamazdı!</p>

  <p class="calibre2">Temmuz'un sonuna doğru, bir gece geç vakit, Henry Hamilton amca gelip kapıyı çalmıştı. Artık Henry amcanın ne şemsiyesi, ne heybesi ne de koskocaman bir midesi vardı. Ayakkabıları paramparça olmuştu ve hemen hemen yalınayaktı. Üstünde bitler kaynamaktaydı. Ama çabuk öfkelenme huyundan vazgeçmiş değildi.</p>

  <p class="calibre2">Henry amca:</p>

  <p class="calibre2">"Bu savaş çok saçma. Benim gibi yaşlı aptallar bile silah başına çağrıldıktan sonra, gerisini siz düşünün," demişti, ama kızlar yine de onun halinden memnun olduğunu anladılar.</p>

  <p class="calibre2">Henry amcanın ziyareti pek kısa sürdü. Çünkü ancak üç saatlik izin alabilmişti ve bu zamanın yarısına, istihkâm, siperlerinden şehre kadar ve tekrar geriye yürümek için ihtiyacı vardı.</p>

  <p class="calibre2">Yara bere içindeki ayaklarını, Scarlett'in önüne koyduğu leğenin içindeki soğuk suda keyifle oynatırken:</p>

  <p class="calibre2">"Kızlar, sizleri uzun bir süre görmeyeceğim," dedi. "Bizim birlik sabahleyin yola çıkıyor?"</p>

  <p class="calibre2">Melanie korku içinde onun kolunu tuttuğu zaman huzursuz oldu.</p>

  <p class="calibre2">"Bana elinizi sürmeyin. Görmüyor musunuz, bitler kaynıyor üstümde. Eğer bit ve dizanteri olmasa savaş bir piknikten farksız olurdu. Nereye mi gidiyorum? Eh, ne diyeyim, kimse bir şey demedi, ama tahmin edebiliyorum. Eğer yanılmıyorsam, sabahleyin, Güney'e doğru yola çıkıp, Jonesboro'ya ulaşmaya çalışacağız."</p>

  <p class="calibre2">"Ama niçin Jonesboro'ya?"</p>

  <p class="calibre2">"Çünkü orada büyük bir savaş olacak, küçük hanım. Yankeeler o demiryolunu ele geçirmek için ellerinden geleni yapacaklar. Eğer bunu başaracak olurlarsa, elveda Atlanta demektir!"</p>

  <p class="calibre2">"Ah Henry amca, sizce böyle bir şey olabilir mi?"</p>

  <p class="calibre2">"Kendinize gelin kızlar! Ben varken nasıl böyle bir şey olabilir?"</p>

  <p class="calibre2">Henry amca ayaklarını havluya sildi ve paramparça ayakkabılarını giyerken homurdandı.</p>

  <p class="calibre2">"Artık gitmeliyim! Beş mil yol yürüyeceğim. Scarlett, -bana yiyecek bir şeyler hazırla da yanıma alayım. Ne olsa olur."</p>

  <p class="calibre2">Melanie'yi öpüp vedalaştıktan sonra, Henry amca aşağıya mutfağa indi. Scarlett bir peçetenin içine, haşlanmış mısır ile birkaç elma sarmaktaydı.</p>

  <p class="calibre2">"Tara'ya da giderler mi dersiniz?"</p>

  <p class="calibre2">Henry amca önemli ve büyük şeyler söz konusuyken daima şahsi şeylerle uğraşan kadın kafası karşısında yine rahatsız oldu. Sonra onun ürkmüş, perişan yüzünü görünce yumuşadı.</p>

  <p class="calibre2">"Yok canım," dedi. "Tara demiryolundan beş mil uzakta. Oysa onların demiryolundan başka bir düşünceleri yok. Senin de bir ağustos böceğinden fazla aklın yok, küçük hanım."</p>

  <p class="calibre2">Henry amca birden durdu, alnını buruşturdu.</p>

  <p class="calibre2">"Bu kadar yolu sadece sizlere veda etmek için arşınlamadım," dedi. "Melanie'ye kötü bir haber getirdim, ama yukarıda söyleyemedim. Bunu sana bırakıyorum."</p>

  <p class="calibre2">"Ashley mi? Yoksa bir şey mi duydunuz? Ölmedi değil mi?</p>

  <p class="calibre2">"Hayır, söyleyeceklerim Ashley'in babası hakkında. John Wilkes ölmüş."</p>

  <p class="calibre2">Scarlett birden olduğu yere çöktü. Elinde yarısını sarmış olduğu yiyecekler vardı.</p>

  <p class="calibre2">"Melly'e söylemeye gelmiştim, ama söyleyemedim. Sen söyle. Ve ona bunları ver."</p>

  <p class="calibre2">Cebinden ağır bir altın saat, Mrs. Wilkes'in bir minyatürü ve iki büyük kol düğmesi çıkarıp Scarlett'e uzattı. Scarlett, Mr. Wilkes'in elinde binlerce defa görmüş olduğu anıtın saati görünce, Ashley'in babasının gerçekten ölmüş olduğunu anladı. Ne ağlayabiliyor ne de bir şey söyleyebiliyordu. Henry boğazını temizledi ve öksürdü. Scarlett'e bakmıyordu. Bir gözyaşı damlası görür de altüst olur diye korkuyordu.</p>

  <p class="calibre2">"Mr. Wilkes cesur bir adamdı, Scarlett. Melly'e söyle bunu. Kızlarına böylece yazsın. Yaşına göre de mükemmel bir askerdi. Bir mermi onun sonu oldu. Alına ve ona birlikte isabet etti. Atın... Her neyse, atı ben vurdum. Zavallı hayvan; ne güzel, ne cins bir kısraktı. Mrs. Tarleton'a da atının öldüğünü yazsan iyi olur. Bu ata pek düşkündü. Yiyeceğimi sar, çocuk. Gitmem gerek. Haydi, şekerim, bu kadar üzülme. Bir ihtiyar adam genç bir adamın işini yaparken ölürse, bunda üzülecek ne var? Bundan iyi bir ölüm düşünülebilir mi?"</p>

  <p class="calibre2">Scarlett onu öptü ve büyük bir şaşkınlık içinde merdivenlerden inip karanlığın içinde kayboluşunu seyretti. Sonra bahçe kapısının tıkırdayarak açılıp kapandığını duydu. Bir an olduğu yerde kalıp elindeki hatıralara baktı sonra durumu Melanie'ye bildirmek üzere yukarı çıktı.</p>

  <p class="calibre2">Temmuz ayının sonunda, Henry amcanın tahmin etmiş olduğu, istenmeyen haber geldi: Yankeeler Jonesboro'ya doğru yeni bir kuşatmaya girişmişlerdi. Şehrin dört mil aşağısında demiryolunu kesmişler, ama Konfederasyon ordusunun süvarileri tarafından yenilgiye uğratılmışlardı.</p>

  <p class="calibre2">Scarlett endişe ve heyecandan çılgına dönmüştü. Dört gün, kalbindeki korku gittikçe büyüyerek bekledi. Sonra, Tara'dan beklediği, iç ferahlatıcı haber geldi. Gerald düşmanın oraya varamadığını yazıyordu. Savaşın korkunç sesini duymuşlar, ama Yankeeler'i görmemişlerdi.</p>

  <p class="calibre2">Gerald'ın mektubu uzun ve ayrıntılıydı. Yankeeler'in demiryolundan nasıl geri püskürtüldüklerini öyle böbürlene böbürlene, öyle ballandıra ballandıra anlatıyordu ki, insan onun bu başarıyı tek başına, kimsenin yardımı olmadan bizzat kazandığını sanırdı. Üç sayfa, yorulmadan askerlerin kahramanlığından bahsediyordu. Sonra, mektubun sonunda birden, kısaca Carreen'in hasta olduğunu yazmıştı. Mrs. O'Hara onun tifoya tutulduğunu söylüyordu. Carreen çok hasta değildi ve Scarlett onu hiç merak etmemeliydi, ama demiryolu hattı açılsa bile, hiçbir sebeple Tara'ya gelmemeliydi. Mrs. O'Hara, kuşatma başladığı sırada Wade ve Scarlett'in Tara'ya gitmemiş olduklarına şimdi çok seviniyordu. Mrs. O'Hara, Scarlett'in kiliseye gidip Carreen'in iyileşmesi için dua etmesini istiyordu.</p>

  <p class="calibre2">Bu son satırlar Scarlett'in vicdanını sızlattı çünkü aylardır kiliseye uğramamıştı. Eskiden böyle bir şey yapacak olsa. Scarlett'e büyük, ağırlığı altından kalkılmayacak bir günah gibi görünürdü bu davranışı, ama şimdi, her nedense öyle görünmüyordu. Genç kadın bunu hiç de önemsememekteydi artık. Sebebini kendi de bilmiyordu ruhundaki bu değişikliğin. Ama her zamanki gibi annesine itaat etti ve odasına koşup aceleyle bir dua okudu. Ayağa kalktığı zaman, içi, eskiden dua ettikten sonra olduğu kadar rahat değildi. Bir süreden beri Tanrı'nın ne kendisini, ne Konfederasyon'u ne de Güneyliler'i düşünmediği kanaatine varmıştı. Oysa her gün binlerce kişi ona dua edip yalvarıyordu.</p>

  <p class="calibre2">Güneş battığından beri tek bir silah sesi duyulmamıştı ve dünya çok uzak gibiydi. Scarlett salıncaklı koltukta bir ileri bir geri sallanıyordu. Tara'dan gelen mektubu okuduğundan beri kendini daha yalnız ve kederli hissediyordu. Şu anda, Mrs. Merriwether'in bile yanında olmasını, tek başına olmaya tercih ederdi.</p>

  <p class="calibre2">Bu gece, Atlanta'nın bu mutlak sessizliği içinde, gözlerini kapayıp, yeniden Tara'nın o kırlara has sessizliği içinde olduğu, o değişmez, değişmeyen hayatın halâ bir parçası olduğunu tasarlayabilirdi. Ama o, vilayetteki hayatın artık hiçbir zaman eskisi gibi olamayacağını biliyordu.</p>

  <p class="calibre2">Başını elleri arasına alarak hıçkırdı:</p>

  <p class="calibre2">"Ah Ashley! Senin ölmüş olduğuna asla alışamayacağım..."</p>

  <p class="calibre2">Birden ön kapının açıldığını duydu ve aceleyle başını kaldırıp eliyle ıslak gözlerini kuruladı. Ayağa kalktı ve gelenin, elinde geniş kenarlı Panama şapkasıyla Rhett Butler olduğunu gördü. O günkü olaydan sonra bir daha görüşmemişlerdi. O sırada Scarlett ona kendisini bir daha görmek istemediğini söylemişti. Ama şu anda konuşacak ve Ashley'i unutmasına yardım edecek birini bulduğu için o kadar sevinmişti ki, bu anıyı hızla aklından uzaklaştırdı.</p>

  <p class="calibre2">Rhett:</p>

  <p class="calibre2">"Demek sen Macon'a gitmedin? Miss Pitty'nin gittiğini duydum ve tabii sizin de onunla birlikte gittiğinizi sandım. Işık görünce ne olup bittiğini anlamak için içeri girdim. Niçin gitmediniz?"</p>

  <p class="calibre2">"Ben Melanie'yi yalnız bırakmamak için kaldım. Biliyorsun ya o... Yani o şimdi gidemez."</p>

  <p class="calibre2">Scarlett, lambanın ışığında Rhett'in kaşlarını çattığını gördü.</p>

  <p class="calibre2">"Delilik," dedi genç adam. "Mrs. Wilkes halâ burada mı demek istiyorsun? Böyle budalalık görmedim. Onun durumunda bir kadın için oldukça tehlikeli bir yer burası."</p>

  <p class="calibre2">Scarlett sustu. Sıkılmıştı, çünkü Melanie'nin durumu erkeklerle konuşamayacağı bir konuydu.</p>

  <p class="calibre2">Ne diyeceğini şaşırarak:</p>

  <p class="calibre2">"Burada kalmanın benim için de tehlikeli olacağını düşünmemeniz oldukça büyük bir nezaketsizlik," diye mırıldandı.</p>

  <p class="calibre2">Rhett'in gözlerinde muzip bir ışık parladı.</p>

  <p class="calibre2">"Ben seni Yankeeler'e karşı korurum."</p>

  <p class="calibre2">Scarlett:</p>

  <p class="calibre2">"Bunun bir iltifat olduğuna emin değilim," dedi kararsızca.</p>

  <p class="calibre2">"Değil," diye cevap verdi. "Erkeklerin her sözünde iltifat aramaktan ne zaman vaz geçeceksin?"</p>

  <p class="calibre2">"Ölüm döşeğinde," dedi.</p>

  <p class="calibre2">"Kadınlık gururu, kadınlık gururu..." diye söylendi genç adam. "Hiç olmazsa açıkça söylüyorsun."</p>

  <p class="calibre2">Puro kutusunu açtı ve siyah bir puro çıkartarak kokladı. Bir kibrit çaktı. Rhett, sırtını bir direğe dayayıp, kollarını dizlerine sararak, karanlıkta bir süre sessizce purosunu içti. Scarlett yine koltukta sallanmaya başladı. Gecenin sessiz sıcaklığı onları kucaklıyordu. Birden sarmaşık gülleri ile hanımelleri arasında bir bülbül öttü. Sonra vaz geçmiş gibi yine birden sustu.</p>

  <p class="calibre2">Verandanın gölgeleri içinde Rhett aniden güldü. Hafif yumuşak bir gülüştü bu.</p>

  <p class="calibre2">"Demek Mrs. Wilkes'le kaldın! Bu hayatımda karşılaştığım en garip durum!"</p>

  <p class="calibre2">Scarlett birden canlandı, huzursuzluk içinde:</p>

  <p class="calibre2">"Ben bunda garip bir şey göremiyorum" diye söylendi.</p>

  <p class="calibre2">"Göremiyor musun? Öyleyse sen, olaylara tarafsız bir gözle bakabilmek yeteneğinden yoksunsun. Geçmişte edindiğim gözlemlerime dayanarak sen Mrs. Wilkes'e tahammül bile edemiyordun. Onu aptal ve budala buluyordun. Vatanseverliği ve buna benzer kavramları da canını sıkıyordu. Onun hakkında acı ve eleştiren sözler söylemek fırsatım asla kaçılmıyordun. Bu yüzden, şehir kuşatılmışken, top ateşi altındayken, böyle büyük bir fedakârlık yapıp onunla kalman beni pek şaşırttı. Buna ne dersin?"</p>

  <p class="calibre2">Scarlett'in yanakları kızarmaya başlıyordu. Elinden geldiğince onurunu korumaya çalışarak:</p>

  <p class="calibre2">"Charlie'nin kardeşi olduğu için," dedi. "Benim de kardeşim sayılır."</p>

  <p class="calibre2">"Yani Ashley Wilkes'in dul karısı olduğu için mi demek istiyorsun?" .</p>

  <p class="calibre2">Scarlett öfkesini yenmeye çalışarak ayağa fırladı.</p>

  <p class="calibre2">"Geçen karşılaşmamadaki kaba davranışını affedecektim neredeyse, ama etmeyeceğim artık. Eğer bu kadar yalnız ve sıkıntılı olmasaydım seni verandaya almazdım. Hem de..."</p>

  <p class="calibre2">Rhett'in sesi birden değişti. Elini uzatıp Scarlett'in elini tuttu ve çekip onu yerine oturttu.</p>

  <p class="calibre2">"Otur ve kabaran kürkünü yatıştır," dedi. "Niçin kendini yalnız hissediyorsun?"</p>

  <p class="calibre2">"Of, Tara'dan bir mektup aldım bugün. Yankeeler oraya pek yakın. Küçük kız kardeşim de tifoya yakalanmış. Bu yüzden, şimdi eve gitmek istesem bile gidemem. Çünkü annem ben de hastalığa yakalanırım diye oraya gitmemi istemiyor. Ah eve gitmeyi o kadar istiyorum ki!"</p>

  <p class="calibre2">Rhett tatlı bir sesle:</p>

  <p class="calibre2">"Bunun için ağlamana gerek yok," dedi. "Eğer Yankeeler gelecek olsa bile, burada Tara'da olduğundan çok daha fazla emniyette olursun. Yankeeler sana bir şey yapmaz ama tifo yapar."</p>

  <p class="calibre2">"Yankeeler bana bir şey yapmaz mı? Böyle bir yalanı nasıl söyleyebiliyorsun?</p>

  <p class="calibre2">"Sevgili kızım, Yankeeler zebani değildir. Sandığın gibi, ne boynuzları ne de pençeleri var. Onlar da tıpkı Güneyliler gibi insan. Tabii, bizim kadar kibar değiller ve pek kötü bir şiveyle konuşuyorlar." "Bana kalırsa Yankeeler..."</p>

  <p class="calibre2">"Seni iğfal mi ederler? Sanmam. Tabii isterler, ama yapmazlar." Gölgeler yüzünden yüzünün kırmızılığının görünmediğine şükreden Scarlett:</p>

  <p class="calibre2">"Böyle şeyler söyleyeceksen içeri gireyim," diye bağırdı. "Açık konuş. Düşündüğün o değil miydi?" "Of şüphesiz değildi!" "</p>

  <p class="calibre2">"Ah, pekâlâ da oydu! Düşüncelerini okuyorum diye bana kızıp küplere binmenin faydası yok. Bütün bizim kibar ve saf Güneyli kadınlarımız bunu düşünüyorlar. Akıllarında devamlı olarak bu var. Hatta Mrs. Merriwether gibi moruklar bile..."</p>

  <p class="calibre2">Scarlett cevap vereceğine yutkundu. Çünkü bu günlerde iki evli kadın biraraya gelseler, Virginia, Tennessee ya da Louisiana'da cereyan etmiş olan bu gibi olaylardan bahsediyorlardı. Genç kadın bunu biliyordu. Yankeeler kadınları iğfal ediyor, çocukların karınlarına süngüler saplıyorlar ve ihtiyarların içinde bulunduktan evleri yakıyorlardı. Herkes bunların doğru olduğunu biliyor, ama sokak köşelerinde ilan etmiyordu.</p>

  <p class="calibre2">Rhett devam etti:</p>

  <p class="calibre2">"Bu meselelere gelmişken, evde sizi koruyacak bir büyük ya da bir nezaretçi var mı? Yoksa o şahane Mrs. Merriwether ya da Mrs. Meade mi göz kulak oluyor size? İkisi de bana, buraya kötü niyetlerle geldiğimi biliyorlarmış gibi bakarlar."</p>

  <p class="calibre2">Scarlett, konuyu değiştirmek için aceleyle: "Mrs. Meade genellikle akşamlan gelir," dedi. "Ama bu gece gelemedi. Oğlu Phil evde." Rhett yumuşak bir sesle: "Seni yalnız bulmak ne şans!" dedi. Onun sesindeki bir şey Scarlett'in kalbinin tatlı tatlı atmaya başlamasına sebep oldu. Genç kadın yüzünün kızardığını hissetti. Kendisine ilanı aşk etmek üzere olan erkeklerin seslerinde bu ifadeyi çok duymuştu. Ah, ne eğlence! Bu tatlı düşüncelerle sinirli sinirli güldü. "Kıkırdama," dedi sert bir sesle.</p>

  <p class="calibre2">Sonra onun elini aldı ve çevirip dudaklarını avucuna bastırdı. Bunu beklemiyordu Scarlett.</p>

  <p class="calibre2">Büyük bir şaşkınlık içinde, kendi kendine ona aşık olmadığını tekrarlıyordu. O Ashley'e aşıktı. Ama ellerinin titremesine sebep olan bu sımsıcak duyguya ve karın boşluğunun soğumasına ne demeli? "&#160;Scarlett, benden hoşlanıyorsun değil mi?" "Evet, bazen," diye cevap verdi. "Bayağı bir erkek gibi davranmadığın zaman."</p>

  <p class="calibre2">Rhett yine güldü ve onun avucunu sert yanağına bastırdı. "Bana öyle geliyor ki, benden bayağı bir erkek olduğum için hoşlanıyorsun. Himaye altında geçmiş olan hayatında o kadar az bayağı adam tanımışsın ki bendeki değişiklik seni hayran bırakıyor."</p>

  <p class="calibre2">"Dediğin hiç de doğru değil. Ben kibar erkekleri severim. Daima kibar hareket edeceklerini bildiğim erkekleri."</p>

  <p class="calibre2">"Yani daima oraya buraya sürükleyebileceğin erkekleri demek istiyorsun. Bu sadece bir tanımlama meselesi. Ama önemli değil."</p>

  <p class="calibre2">Tekrar Scarlett'in avucunu öptü ve genç kadının ensesindeki deri yine heyecanla titredi.</p>

  <p class="calibre2">"Ama benden hoşlanıyorsun. Beni sevebilir miydin. Scarlett?" "Ne yazık ki hayır!" dedi. "Yani, davranışlarınızı değiştirmedikçe hayır demek istiyorum."</p>

  <p class="calibre2">"Benim de onları değiştirmeye hiç niyetim yok. Demek beni sevemeyeceksin, öyle mi? Bunu zaten ümit ediyordum. Çünkü senden son derece hoşlanmama rağmen ben de seni sevmiyorum ve iki kere karşılıksız aşka düşmen senin için pek trajik bir tesadüf olurdu, değil mi şekerim? Size şekerim diyebilir miyim, Mrs. Hamilton? İstesen de istemesen de sana şekerim diyeceğim, ama gerekli adetleri yerine getirmek isterim."</p>

  <p class="calibre2">"Beni sevmiyor musun?"</p>

  <p class="calibre2">"Sevdiğimi mi sanıyordun?"</p>

  <p class="calibre2">"Bu kadar kuruntulu olma."</p>

  <p class="calibre2">"Ümit ettiğini biliyorum! Ne yazık ki ümitlerini yıkmak zorundayım! Evet seni sevmeliydim. Çünkü güzelsin, çekicisin, birçok faydasız istidadın var. Ama birçok kadınlar çekici ve istidatlıdır ve senin kadar faydasızdır. Hayır, seni sevmiyorum. Ama vicdanının esnekliği, gizlemek zahmetine nadiren katlandığın bencilliğin, İrlanda köylüsü olan dedelerinden aldığın keskin faydacılığın yüzünden senden son derece hoşlanıyorum."</p>

  <p class="calibre2">Scarlett anlaşılmaz bir şeyler geveledi.</p>

  <p class="calibre2">Rhett onun elini sıkarak:</p>

  <p class="calibre2">"Sözümü kesme," diye yalvardı. "Senden hoşlanıyorum çünkü bütün bu nitelikler bende de var ve benzerler birbirini çeker. Büyük bir ihtimalle altı aydan beri mezarda yatmakta olan tanrısal ve kalın kafalı Mr. Wilkes'in hatırasına halâ bağlı olduğunun farkındayım, ama kalbinde benim için de yer olmalı. Scarlett, ne olur, solucan gibi kıvranma! Sana bir teklif yapıyorum. Seni Oniki Meşeler'in salonunda, zavallı Charles Hamilton'u baştan çıkartırken gördüğümden beri arzu ediyorum. Seni hiçbir kadını istemediğim gibi istiyorum. Hiçbir kadını beklemediğim kadar çok bekledim seni..."</p>

  <p class="calibre2">Bu son sözler karşısında Scarlett'in nefesi kesildi. Bütün hakaretlerine rağmen Rhett kendisini seviyordu ve güler alay eder korkusuyla açıkça söyleyemiyordu hislerini. Ama şimdi gösterecekti ona gününü.</p>

  <p class="calibre2">"Benimle evlenmek mi istiyorsun?"</p>

  <p class="calibre2">Rhett onun elini bıraktı ve öyle yüksek sesle güldü ki, Scarlett sandalyesine süzüldü.</p>

  <p class="calibre2">"Aman Allah'ım, hayır! Evlenecek bir adam olmadığımı söylememiş miydim sana?"</p>

  <p class="calibre2">Evleri biraz ilerde olan Meadelar ya da Melanie duyacak diye düşünmeden bağırdı.</p>

  <p class="calibre2">"Şimdi size kapıyı göstereceğim. Defolun buradan! Bana böyle şeyler söylemeye nasıl cesaret ediyorsunuz? Sizi cesaretlendirecek ne yaptım? Defolun ve bir daha buraya gelmeyin. Bu kere söylediğim ciddidir. Sizi affedeceğimi sanarak, toplu iğneler ve kurdeleler getireyim demeyin sakın."</p>

  <p class="calibre2">Rhett şapkasını aldı ve eğilerek selam verdi. Lambanın ışığında Scarlett onun tebessüm ettiğini ve bembeyaz dişlerinin göründüğünü farketti. Utanmamıştı. Söyledikleri eğlendiriyordu onu. Derin bir ilgiyle Scarlett'i seyretmekteydi.</p>

  <p class="calibre2">Ağustos ayının sıcak günleri sona ererken, top ateşi birden kesildi. Şehre ürkütücü bir sessizlik çöktü. Komşular sokakta karşılaşınca, birbirlerine endişeli, ne olacağını kestiremeyen bakışlarla bakıyorlardı. Gürültülü patırtılı günlerden sonra gelen sessizlik gergin sinirleri yatıştırmamış, aksine, daha da fazla germişti. Hiç kimse Yankee bataryalarının neden sustuğunu bilmiyordu. Birliklerden haber alınamamıştı.</p>

  <p class="calibre2">Bugünlerde, haber alma imkânları o kadar dardı ki, şehir sakinlerinin haber diye dört elle sarıldığı şeyler ağızdan ağıza yayılan dedikodulardı. Kâğıt kıtlığı, mürekkep kıtlığı ve insan kıtlığı yüzünden, gazeteler, kuşatma başlar başlamaz yayını kesmişlerdi. Telgraf telleri hareketsizdi. Güney'le Atlanta arasında bulunan ve Konfederasyon'un elinde kalmış olan biricik demiryolu hattından da hiçbir tren gelmedi. Posta da kesilmişti.</p>

  <p class="calibre2">Scarlett Tara'dan haber alabilmek için çırpmıyor, ama yüz ifadesinden bir şey belli etmemeye çalışıyordu. Aklı fikri evdeydi. Sanki doğduğu andan beri kulakları top seslerine alışmıştı ve bu korkunç sessizlik ortalığa çökene kadar hayatında bir anı top sesi duymadan geçmemişti. Sanki kuşatma başlamadan önce hayatta değildi o. Bir ebediyet kadar eski geliyordu ona geçmiş... Otuz gün süren kuşatma! Şehir kırmızı balçıktan, istihkâm siperleri ve çukurları ile çevrilmişti, bataryalar hiç susmadan topa tutmuştu bu siperleri.</p>

  <p class="calibre2">Üstelik Yankeeler Dalton'dan Güney'e kaymaya başlayalı sadece dört ay olmuştu. Fakat dört ay önce, Dalton, Reseca. Kennesaw Dağı gibi isimler Scarlett için sadece birer tren istasyonuydu. Şimdi ise birer savaş adıydı bunlar. Ümitsizlik içinde savaşılmış... Johnston Atlanta'ya doğru çekilirken boşuna savaşılmış savaşlar... Ve artık, Şeftali Ağacı vadisi, Decatur, Ezra Cyurch ve Utoy vadisi güzel yerlerin insana neşe veren isimleri değildi. Scarlett artık asla, buraları, kendisini sevgiyle karşılayan dostlarla dolu sakin ve güzel kasabalar, piknik yapmaya gittiği yemyeşil yerler ve yakışıklı subaylarla, sakin sakin akan suların kıyısında oturup konuştuğu çimenlikler olarak düşünemeyecekti. Bu isimler de ona savaşları hatırlatıyordu.</p>

  <p class="calibre2">Bir hafta Tara'dan hiçbir haber alamadı. Gerald'dan gelen son mektup çok kısaydı ve Scarlett'i büsbütün korkutuyordu. Carreen'in hastalığı iyice ağırlaşmıştı ve genç kız, çok ağır durumdaydı. Belki de artık uzun müddet onlardan haber alamayacaktı. Günler geçecek ve posta gelmediği için o Carreen'in hayatta mı, ölü mü olduğunu bilemeyecekti. Ah, keşke kuşatmadan önce eve gitmiş olsaydı! Canı cehenneme Melanie'nin!</p>

  <p class="calibre2">Hayır, Yankeeler Tara'ya varmamışlardı. General Hood'a haber getiren bu kurye Scarlett'e bu konuda garanti verdi. Çatışmadan sonra, Jonesboro'da Gerald'a rastlamış, Gerald ona kızma bir mektup götürmesi için yalvarmıştı. Bu sırada kurye Atlanta'ya hareket etmek üzereydi.</p>

  <p class="calibre2">Ama babası Jonesboro'da ne yapıyordu? Genç kurye bu soruya cevap verirken huzursuzdu. Gerald, oraya bir doktor aramak için gelmişti. Evet, askeri doktorlardan birini Tara'ya götürmek istiyordu.</p>

  <p class="calibre2">Scarlett, güneşli verandada genç adama teşekkür ederken dizlerinin bağının çözüldüğünü hissetti. Gerald bir doktor aramaya çıktığına göre Carreen, Ellen'in tıbbi bilgileriyle tedavi edilemez halde, yani can çekişiyor demekti! Kurye kırmızı bir toz bulutu içinde uzaklaşırken, Scarlett Gerald'ın mektubunu yırtarak açtı. Parmaklan titriyordu.</p>

  <p class="calibre2">"Sevgili kızım, annen ve kızların ikisi de tifoya yakalandılar. Hepsi de hasta, ama yine ümidimizi kesmemeliyiz. Annen yatağa yattığı zaman sana mektup yazmam için yalvardı. Hiçbir sebeple Tara'ya gelip Wade'i kendini de hastalık tehlikesine atmanı istemiyor. Sana sevgilerini gönderiyor ve kendisi için dua etmeni istiyor."</p>

  <p class="calibre2">"Onun için dua etmek mi?"</p>

  <p class="calibre2">Scarlett merdivenleri uçarcasına tırmandı ve odasına koşup diz çökerek hayatında hiçbir zaman dua etmediği gibi dua etmeye başladı. Artık bildiği duaları okumuyor, aynı kelimeleri tekrarlıyordu.</p>

  <p class="calibre2">"Ey kutsal anamız, onun ölmesine izin verme! Eğer bunu yaparsan o kadar iyi hareket edeceğim ki! Ne olur onun ölmesine izin verme!"</p>

  <p class="calibre2">O günden sonraki hafta boyunca, Scarlett evin içinde dayak yemiş bir hayvan gibi dolaştı. Hep haber bekliyor, nal sesleri duyunca irkiliyor, geceleri askerler kapıyı tıkırdatınca merdivenlerden aşağı koşuyordu. Ama Tara'dan haber gelmedi. Sanki evi ile arasında yirmi beş millik tozlu bir yol değil de bütün kıta vardı.</p>

  <p class="calibre2">Scarlett Atlanta hastanesinde tifonun ne demek olduğunu öğrenmişti. Bir haftanın bu korkunç hastalık için ne anlama geldiğini biliyordu. Ellen hastaydı, belki de ölüyordu ve Scarlett Atlanta'da, kendisinden başka kimsesi olmayan gebe bir kadınla yalnızdı. Evi ile arasındaki iki kocaman ordu vardı. Ellen hastaydı. Belki de ölüyordu. Ama Ellen hasta olamazdı ki! O hiç hasta olmamıştı. Keşke, kuşatmanın başında, herkes Atlanta'dan kaçarken o da eve gitmiş olsaydı! Haftalarca önce, Melanie'yi kazasız belasız oraya götürebilirdi.</p>

  <p class="calibre2">Binlerce defa:</p>

  <p class="calibre2">"Allah Melanie'yi kahretsin!" diye düşünmüştü. "Ne diye Pitty hala ile Macon'a gitmedi sanki? Onun yeri akrabalarının yanı. Benim yanımdan çok onların yanına yaraşır. Aramızda kan bağı yok ki. Ne diye bana bu kadar asılıyor? Eğer o Macon'a gitmiş olsaydı ben de eve, annemin yanına gidebilirdim. Ama şu bebeği beklemek zorundayım! Ah, anneciğim, anneciğim, anneciğim! Ölme!.. Şu bebek de niçin doğmuyor bir türlü? Dr. Meade Melanie'nin doğumunun güç olacağını söyledi. Aman Allah'ım! Ya ölürse! Melanie ölürse... Melanie ölürse... O zaman Ashley... Hayır bunu düşünmemeliyim, çünkü Ashley belki çoktan öldü. Ama karısına göz kulak olmam için benden söz almıştı. Ama eğer ona göz kulak olmazsam ve Melanie ölürse, Ashley de yaşıyorsa... Hayır, bunu düşünmemeliyim. Günah işliyorum. Sonra, annem ölmezse iyi hareket edeceğime dair Tanrı'ya söz vermiştim. Ah, şu bebek bir doğsa. Buradan kurtulsam ve eve gitsem... Buradan kurtulayım da nerede olursam olayım razıyım."</p>

  <p class="calibre2">Bir Eylül sabahı Scarlett boğucu bir sıkıntıyla uyandı. Akşam yatarken de bu sıkıntı içindeydi.</p>

  <p class="calibre2">Uyku mahmurluğu içinde şöyle düşündü:</p>

  <p class="calibre2">"Dün gece yatarken neye sıkılıyordum. Ah, evet, savaş meselesi. Dün bir yerde savaş oluyordu! Acaba kim kazandı?"</p>

  <p class="calibre2">Gözlerini ovuşturarak aceleyle doğruldu yatağında. Endişeli kalbi tekrar bir gün önceki gibi sıkıntıyla sıkıştı.</p>

  <p class="calibre2">Bu korkunç sessizlik içinde geçen haftanın bütün sabahlan Scarlett'i tedirgin etmişti, ama hiçbir zaman bu sabahki kadar huzurunun kaçtığını hatırlamıyordu. Kendisini selamlayan bu canavarca sessizlik onu deli edebilirdi. Her zaman yaptığı gibi uzun uzun esneyip gerinmeden aceleyle yatağından fırlayıp pencerenin önüne koştu. Kendisine cesaret verecek şeyler görmeye ihtiyacı vardı.</p>

  <p class="calibre2">Öylece durmuş pencereden dışarı bakarken, uzaklardan gelen tok bir ses duydu. Bir fırtınayı müjdelediğine şüphe yoktu bu sesin.</p>

  <p class="calibre2">İlk anda:</p>

  <p class="calibre2">"Yağmur," diye düşündü ve her şeye rağmen kasabalı bir kız olduğu için, "İhtiyacımız da vardı hani!" diye aklından geçirdi. Ama sonra hemen anladı. "Hayır, yağmur değil; top sesi."</p>

  <p class="calibre2">"İnşallah Marietta'dandır, Allah'ım!" diye yalvardı. "Ya da Decatur veya Şeftali Ağacı Vadisi'nden. Ama ne olur Güney'den olmasın!"</p>

  <p class="calibre2">Pencerenin pervazını sıkı sıkı yakalayarak daha çok sarktı dışarı doğru. Sesler şimdi daha iyi duyuluyordu. Scarlett top seslerinin Güney'den geldiğini anladı.</p>

  <p class="calibre2">Güney'den gelen top sesleri! Güney'de Jonesboro, Tara ve... ve</p>

  <p class="calibre2">Ellen vardı!</p>

  <p class="calibre2">Tara yakınlarında savaş! Ellerini ovuşturarak odanın içinde dolaşmaya başladı ve ilk defa olarak, kurşuni üniformalı ordunun yenilmek üzere olduğunu anladı. Sherman'in ordusu Tara'nın birkaç mil ötesindeydi! Yankeeler yenilseler bile Tara üzerinden gerileyebilirlerdi. Gerald üç hasta kadınla birlikte hiçbir yere gidemezdi. Yollarının üzerinden çekilmesine imkân yoktu.</p>

  <p class="calibre2">Yankeeler ister Tara'da olsun, ister olmasın, Scarlett orada olmayı ne kadar arzu ediyordu! Çıplak ayaklarıyla odayı arşınlıyor, geceliği bacaklarına dolaşıyordu. Ellen'in yanında olmak istiyordu!</p>

  <p class="calibre2">Scarlett, Melanie'nin odasına doğru yürüdü ve kapıyı aralayarak güneşli odaya baktı, Melanie yatağında yatıyordu. Sırtında geceliği vardı. Gözleri kapalıydı. Bu gözlerin etrafında siyah halkalar vardı. Yürek biçimi yüzü bembeyaz, ince vücudu korkunç bir haldeydi. Scarlett, keşke Ashley onu bu haliyle görse diye düşündü. Melanie hayatında gördüğü bütün hamile kadınlardan beterdi. O sırada Melanie gözlerini açtı ve yumuşak tatlı bir tebessüm yüzünü aydınlattı. Ona doğru dönerek:</p>

  <p class="calibre2">"Gelsene," diye içeri davet etti onu. "Güneş doğalı beri uyanığım. Düşündüm durdum. Scarlett, senden istediğim bir şey var."</p>

  <p class="calibre2">Scarlett odaya girdi ve güneşin vurmuş olduğu yatağa oturdu. Melanie uzanıp onun elini tuttu ve güvenle sıktı. "Scarlett, sevgilim. Bana karşı o kadar iyi davrandın ki. Bir kız kardeş bile bana senden daha tatlı, daha iyi davranamazdı ve daha cesaretle hareket edemezdi. Bütün bunlardan dolayı seni çok seviyorum. Sana engel olduğum için üzgünüm."</p>

  <p class="calibre2">Scarlett ona bakıyordu. Kendisini seviyordu ha? Budala! "Scarlett, burada yatarken senden bir şey istemeyi düşündüm. Çok büyük bir şey..." Yengesinin elini daha kuvvetle sıktı. "Eğer ölürsem, çocuğumu sen büyütür müsün?" Scarlett dehşet içinde elini çekti.</p>

  <p class="calibre2">"Kazlık etme, Melly. Ölecek değilsin. İlk çocuğunu doğurmak üzere olan her kadın öleceğini sanır. Ben de böyle sanmıştım."</p>

  <p class="calibre2">"Hayır, doğru değil. Sen hiçbir şeyden korkmazsın. Bunu sadece beni neşelendirmek için söylüyorsun. Ölmekten korktuğum yok da, çocuğu bırakmaktan korkuyorum. Eğer Ashley... Scarlett ölürsem çocuğumu alacağına söz ver. O zaman artık korkmam. Pittypat hala çocuk büyütemeyecek kadar ihtiyar. Honey ile India da iyi kızlardır, ama çocuğuma senin bakmanı istiyorum. Söz ver bana Scarlett. Eğer erkekse, onu Ashley gibi yetiştir. Eğer kız olursa... Şekerim, onun sana benzemesini isterdim." *</p>

  <p class="calibre2">Scarlett yataktan fırlayarak:</p>

  <p class="calibre2">"Hay Allah cezanı vermesin!" diye bağırdı. "Her iş yolunda gidiyormuş gibi, bir de ölümden bahsediyorsun."</p>

  <p class="calibre2">"Özür dilerim şekerim. Ama söz ver bana. Bence bebek bugün doğacak. Evet, bugün doğacağından eminim. Lütfen söz ver."</p>

  <p class="calibre2">Scarlett ona hayretle bakarak:</p>

  <p class="calibre2">"Of, peki, peki," diye söylendi. "Söz veriyorum."</p>

  <p class="calibre2">Melanie onun Ashley'i ne kadar sevdiğini anlamayacak kadar aptal mıydı? Yoksa her şeyi biliyordu da, bu sevgiden dolayı Scarlett'in Ashley'in çocuğuna iyi bakacağına mı inanıyordu? Scarlett bu sorulan avazı çıktığı kadar bağırarak sormamak için kendini güç tutuyordu. Melanie elini alıp bir an yanağına bastırdı.</p>

  <p class="calibre2">"Niçin bugün doğum yapacağını sanıyorsun, Melly?"</p>

  <p class="calibre2">"Güneş doğalı bir sancım var... ama çok değil."</p>

  <p class="calibre2">"Sancın mı var? Peki ne diye beni çağırmadın? Prissy'i Dr. Meade'e göndereyim."</p>

  <p class="calibre2">"Hayır, lütfen çağırtma. Bazen sancılar bütün gün sürer. Zavallı askerlerin ona bu kadar ihtiyacı varken, doktoru bütün gün burada alıkoyamayız. Sadece Mrs. Meade'i çağırt. O bilir."</p>

  <p class="calibre2">Scarlett:</p>

  <p class="calibre2">"Of, pekâlâ," dedi.</p>

  <p class="calibre2">Scarlett, Melanie'nin kahvaltı tepsisini gönderdikten sonra, Prissy'i Mrs. Meade'i çağırmaya yolladı. Kendisi de Wade ile birlikte kahvaltı etmek üzere masaya oturdu. Ama hayatında ilk defa olarak iştahı yoktu. Melanie'nin doğumunun yaklaştığı düşüncesi onu hem sinirlendiriyor, hem de korkutuyordu. Kalbinin de bugün garipliği üstündeydi. Bir süre gayet düzgün attıktan sonra öyle bir gümbürdemeye başlıyordu ki, Scarlett'in midesi bulanıp başı dönüyor, kusacak gibi oluyordu.</p>

  <p class="calibre2">Wade her zamankinden daha sakin ve sessizdi. Her sabahki şikayetlerine her nedense başlamadı. Annesinin ağzına kaşık kaşık doldurduğu yiyecekleri sessizce çiğniyor ve bir yudum suyla, gürültülü bir şekilde yutuyordu. Wade'nin kocaman, birer dolar kadar yuvarlak ve yumuşak kahverengi gözleri annesinin her hareketini izliyordu. Sanki Scarlett'in saklamaya gerek görmediği korkuları ona da bulaşmıştı. Bu gözlerde çocukça bir hayret vardı. Yemeğini bitirince Scarlett onu arka bahçeye oynamaya gönderdi ve üzerinden büyük bir yük kalkmış gibi rahatlayarak onun otların üstünde duran oyuncak evine sallana sallana gidişini seyretti.</p>

  <p class="calibre2">Ayağa kalkıp ön taraftaki salona geçti ve pencereden baktı. Sabırsızlık içinde onları bekliyordu.</p>

  <p class="calibre2">Prissy bahçe kapısını açarken Scarlett:</p>

  <p class="calibre2">"Ne kadar tembelsin," diye haşladı onu. "Mrs. Meade ne dedi? Ne zaman gelecek?"</p>

  <p class="calibre2">"Evde yoktu" dedi. "Onların Cookie dedi ki, Mrs. Meade bu sabah erkenden küçük Mr. Phil'in vurulduğunu haber almış, hemen arabaya atlamış, ihtiyar Talbot ile Betsy'i de yanına almış ve Mr. Phil'i getirmeye gitmiş. Cookie Mr. Phil'in yarasının ağır olduğunu ve Mrs.</p>

  <p class="calibre2">Meade'in buraya gelmeye vakit bulamayacağını söyledi."</p>

  <p class="calibre2">Scarlett ona baktı. Zenciler daima kötü haberler getirmekten büyük bir gurur duyarlardı.</p>

  <p class="calibre2">"Alık gibi durma karşımda. Mrs. Merriwether'e git ve deki; ya gelsin, ya da dadısını göndersin. Haydi, acele et."</p>

  <p class="calibre2">"Onlar da evde yok, Miss Scarlett. Eve dönerken dadılarıyla konuşmak için uğradım. Kimsecikler yok orada. Gitmişler. Ev kilitli. Herhalde hastanede olacaklar.</p>

  <p class="calibre2">Scarlett durdu ve düşünmeye başladı. Şu anda kendisine yardım edebilecek kim vardı? Şehirde kalan dostları arasında kimin ona faydası olabilirdi. Mrs. Elsing vardı.</p>

  <p class="calibre2">"Mrs. Elsing'in evine git ve her şeyi büyük bir dikkatle anlat. Ona lütfen derhal buraya gelmesini söyle. Prissy, dinle beni. Miss Mell'nin sancısı var. Her an sana ihtiyacım olabilir.</p>

  <p class="calibre2">Şimdi derhal git ve çabucak eve dön."</p>

  <p class="calibre2">Prissy:</p>

  <p class="calibre2">"Peki efendim," dedi.</p>

  <p class="calibre2">Melanie'nin odasına girince kahvaltı tepsisine dokunulmamış olduğunu gördü. Melanie bembeyaz yüzüyle sağ tarafa doğru yatıyordu.</p>

  <p class="calibre2">Melanie:</p>

  <p class="calibre2">"Scarlett, Wade'i ne kadar zamanda doğurmuştun?"</p>

  <p class="calibre2">Scarlett yapmacık bir neşeyle:</p>

  <p class="calibre2">"Ah bilsen ne kadar kısa zamanda doğurmuştum," dedi. "Bahçede dolaşıyordum. Eve girecek zaman bile bulamadım. Dadım bunun bir rezalet olduğunu ve benim bir zenci kan gibi doğum yaptığımı söylemişti."</p>

  <p class="calibre2">Melanie büyük bir gayret göstererek gülümsedi.</p>

  <p class="calibre2">"İnşallah ben de zenciler gibi doğum yaparım," dedi.</p>

  <p class="calibre2">Ama tebessümü derhal kayboldu, çünkü yüzünde büyük bir acının belirtileri görünmüştü.</p>

  <p class="calibre2">Scarlett:</p>

  <p class="calibre2">"Ben aşağı ineyim de biraz su alıp yüzünü süngerle şileyim. Hava bugün pek sıcak."</p>

  <p class="calibre2">Bir saat sonra geri dönen Prissy:</p>

  <p class="calibre2">"Mrs. Elsing hastanedeymiş. Onların Cookie diyor ki sabahleyin ilk trenle bir alay yaralı gelmiş. Cookie oraya götürmek için çorba pişiriyor. Dedi ki..."</p>

  <p class="calibre2">"Ne dediğini bırak," dedi. "Temiz bir önlük tak çünkü seni hastaneye göndereceğim. Dr. Meade'e bir mektup götüreceksin. Eğer o yoksa, mektubu Dr. Jones'a ya da başka bir doktora ver. Ama eğer bu sefer acele etmezsen derini yüzerim."</p>

  <p class="calibre2">"Peki efendim."</p>

  <p class="calibre2">"Oradaki beylerden birine de savaş hakkında ne gibi haberler geldiğini sor."</p>

  <p class="calibre2">Prissy birden hızlanarak evin arka tarafına doğru koştu. Bu arada Scarlett, evdeki yegâne kâğıt parçası olan Gerald'ın son mektubunun boş bir yerine bir şeyler karaladı.</p>

  <p class="calibre2">Melanie arka üstü yatıyordu; yüzü sakin ve tatlıydı. Onun bu hali Scarlett'i biraz yatıştırdı. Her acıdan sonra:</p>

  <p class="calibre2">"O kadar da kötü değildi," diyordu ve Scarlett her seferinde onun yalan söylediğini anlıyordu.</p>

  <p class="calibre2">Bu sessiz dayanmaya acı çığlıkları yeğlerdi. Melanie'ye acıması gerektiğini biliyordu, ama nedense bir türlü bunu başaramıyordu. Bir kere acı içinde gerilen bu yüze baktı ve bu anda Melanie'nin yanında niçin bir başkasının değil de kendisinin bulunduğunu merak etti. Onunla ortak hiçbir şeyi yoktu, ondan nefret ediyor ve ölmesini istiyordu. Eh, belki de bugün sona ermeden isteğine erişecekti. Bu düşünce onda buz gibi soğuk bir korku uyandırdı. Birinin ölümünü istemek kötülük getirirdi insana. Birine lanet okumak gibi bir şeydi bu. Dadısı böyle şeylerin insanın kendisine zarar verdiğini söylerdi. Aceleyle Melanie'nin ölmemesi için dua etti. Ne dediğini bilmeden konuşmaya başladı onunla. Nihayet Melanie ateş gibi yanan elini uzatıp onun bileğini tuttu.</p>

  <p class="calibre2">"Konuşmaya çalışma, şekerim. Ne kadar endişeli olduğunu biliyorum. Seni bu kadar üzdüğüm için bilsen ne kadar üzgünüm."</p>

  <p class="calibre2">Scarlett sustu, ama yerinde duramıyordu. Ne doktor ne de Prissy gelmezse ne yapacaktı? Pencereye gitti ve sokağa baktı. Sonra tekrar yerine oturdu. Yeniden ayağa kalkıp, odanın öteki tarafındaki pencereden baktı. Artık Melane'nin sancıları iyice artmıştı. Uzun saçları terden sırılsıklamdı. Geceliği yer yer ıslak vücuduna yapışmıştı. Scarlett sessizce yüzünü süngerle siliyordu onun, ama korku kalbini kemirmekteydi.</p>

  <p class="calibre2">Nihayet Prissy'nin yol boyunca koşarak gelmekte olduğunu gördü ve pencereden aşağı sarktı. Scarlett Prissy'nin küçük kara yüzünde yazılı olan korkuyu gördü ve Melanie'yi ürkütecek bir şey söylemesini önlemek için parmağını aceleyle dudağına götürüp içeri çekildi.</p>

  <p class="calibre2">Prissy salonda, merdivenlerin en alt basamağında nefes nefese oturuyordu.</p>

  <p class="calibre2">"Jonesboro'da savaş oluyor, Miss Scarlett! Bizimkiler yeniliyormuş, de diyor. Aman Allah'ım, Miss Scarlett! Yankeeler buraya gelecek olursa ne yaparız? Aman Allah'ım!.."</p>

  <p class="calibre2">Scarlett onun bir çift böğürtlene benzeyen ağzını eliyle örttü.</p>

  <p class="calibre2">"Tanrı aşkına sus!"</p>

  <p class="calibre2">"Dr. Meade nerede? Ne zaman gelecek?"</p>

  <p class="calibre2">"Onu hiç görmedim, Miss Scarlett."</p>

  <p class="calibre2">"Ne?"</p>

  <p class="calibre2">"Dr. Meade hastanede yok. Mrs. Merriwether ile Mrs. Elsing de orada değiller. Birisi bana doktorun Jonesboro'dan yeni gelen yaralıların yanında, çadırda olduğunu söyledi. Ama Miss Scarlett oraya gitmeye korktum, çünkü çadırda adamlar ölüyordu. Ölülerden korkarım ben."</p>

  <p class="calibre2">"Ya öteki doktorlar?"</p>

  <p class="calibre2">"Miss Scarlett Tanrı şahittir ki hiçbiri sizin mektubunuzu okumak istemedi. Hepsi de akıllarını oynatmış gibi konuşuyorlar hastanede. Bir doktor bana, 'Allah senin belânı versin,' dedi. 'Biz burada can çekişen insanları kurtarmaya çalışırken sen gelmiş bizi rahatsız ediyor, doğumdan bahsediyorsun,' dedi. 'Sana yardım edecek bir kadın bulsana,' dedi.</p>

  <p class="calibre2">"Şimdi beni iyi dinle. Ben Dr. Meade'i almaya gidiyorum. Sen Miss Melanie'nin yanında otur ve söylediklerini aynen yap. Gözlerini sil ve bir sürahi su alıp yukarı çık. Süngerle sil onu. Benim Dr. Meade'i çağırmaya gittiğimi söyle."</p>

  <p class="calibre2">Scarlett konsolun üstünden geniş kenarlı hasır şapkasını aldı ve başına geçirdi. Evden dışarı fırlayıp sıcak caddeye çıktı. Güneş gözleri kör edecek gibi parlıyor ve ortalığı dayanılmaz bir şekilde ısıtıyordu. Şeftali Ağacı Caddesi boyunca hızla ilerlerken alnında ter taneleri belirmeye başladı. Cadde, cankurtaran arabaları, ordu arabaları, eşya ve bavullarla yüklü arabalarla doluydu. Atlı erkekler, yan sokaklardan dörtnala çıkıp, Hood'un karargâhına yöneliyorlardı. Bir lamba direğine tutunmuş duruyordu ki, uzakta West Point'den yukarı doğru ilerlemekte olan atlı bir subaya takıldı gözleri. Ne yaptığını bilmeden ona doğru atılarak el sallamaya başladı.</p>

  <p class="calibre2">"Ah durun! Ne olur durun!"</p>

  <p class="calibre2">Subay dizginleri hızla çekerek atı durdurdu. Eski kurşuni şapkasını çıkartarak Scarlett'i selamladı.</p>

  <p class="calibre2">"Buyurun hanımefendi."</p>

  <p class="calibre2">"Söylesenize doğru mu? Yankeeler mi geliyor?"</p>

  <p class="calibre2">"Korkarım ki öyle."</p>

  <p class="calibre2">"İyice biliyor musunuz?"</p>

  <p class="calibre2">"Evet, hanımefendi. Biliyorum. Yarım saat önce, karargâha, Jonesboro'daki çatışmalardan haber geldi.. Haber General Hardee'den geldi ve şöyle diyordu:</p>

  <p class="calibre2">"Savaşı kaybettim. Bütün askerlerimi geri çekiyorum."</p>

  <p class="calibre2">"Aman Allah'ım! Ordu Atlanta'yı terkedip bizi Yankeeler'e mi bırakıyor?"</p>

  <p class="calibre2">"Korkarım ki öyle."</p>

  <p class="calibre2">Subay atını mahmuzladı ve hayvan yaylıymış gibi dörtnala hareket etti. Scarlett, caddenin ortasında topuklarına kadar kızıl bir toza batmış olarak kala kalmıştı.</p>

  <p class="calibre2">Yankeeler geliyordu. Ordu şehri terkediyordu. Scarlett ne yapacak, nereye kaçacaktı? Kaçmamalıydı. Evde Melanie, yatağının içinde, bir çocuk doğurmak üzereydi. Eğer Melanie olmasa Scarlett Wade ile Prissy'i alır ve Yankeeler'in onları asla bulamayacakları ormana saklanırdı. Ama Melanie'yi ormana götüremezdi. Of, hiç olmazsa bebeği daha önce doğursaydı. Örneğin dün. O zaman bir cankurtaran arabasıyla Melanie'yi bir yere götürüp saklayabilirdi. Ama şimdi... şimdi Dr. Meade'i bulması ve onu eve götürmesi gerekti. Eteklerini topladı ve yol boyunca koşmaya başladı.</p>

  <p class="calibre2">Sonra Scarlett inanılmaz bin manzarayla karşılaştı. Erkekler, kadınlar, çocuklar, derilerinin rengi ister kara ister beyaz olsun, gerilmiş yüzleriyle, büyük bir acele içinde bir yerlere gitmekteydiler. Hepsi de beraberlerinde yiyecek götürüyorlardı. Kutular içinde, çuvallar içinde, kese kağıtları, torbalar içinde yiyecek... Scarlett bu kadar çok yiyeceği ilk kez bir arada görüyordu. Birden kalabalık açıldı ve güzel bir arabanın geçmesi için insanlar kenara çekildiler. Bu Mrs. Elsing'in arabasıydı. İnce, narin ve zarif Mrs. Elsing, kraliçe Viktoria tipi arabasını yine kendisi kullanmaktaydı. Dizginleri elindeydi. Bir elinde kamçısını tutuyordu. Başında şapkası yoktu. Yüzü bembeyazdı. Atı çılgınca kamçılıyordu. Arabanın arkasında Mr. Elsing'in kara derili dadısı Mellisy oturmaktaydı. Bir eliyle yağlı bir domuz butu tutuyor, öteki eli ve ayaklarıyla da etrafına yığılmış olan kutuları ve çuvallan idare etmeye çalışıyordu.</p>

  <p class="calibre2">Bir an için bütün bunların ne demek olduğunu anlayamadı, ama sonra, ordu erzak deposunun demiryolu hattına yakın olduğunu hatırladı. Demek ordu depodakileri atmış ve halkın Yankeeler gelmeden bunları alıp götürmesini ve faydalanmasını istemişti.</p>

  <p class="calibre2">Merhametsiz güneşin ışınları altında yüzlerce yaralı yatmaktaydı. Omuz omuza vermişlerdi çoğu. Kiminin başı, kiminin ayağı yanyana gelmişti. Garın gölgeliği altına, demiryollarının üzerine, kaldırımlara sonsuz sıralar halinde yatırılmışlardı. Bazıları kaskatı yatıyor, bazıları olduktan yerde kıvranarak inliyorlardı. Her yanda pis sinekler, kümeler halinde dolaşıyor, yaralıların, can çekişenlerin yüzlerine konup duruyordu. Her yanda kan, pis sargılar vardı. Sedye taşıyanlar yaratılan yerden kaldırdıkça, çaresizlik ifade eden acı iniltiler, küfürler duyuluyordu. Boğucu sıcağın altında, ter, kan, yıkanmamış vücut ve sidik koşusu birbirine karışarak yoğun bir hal almıştı. Bu korkunç koku Scarlett'in midesini bulandırdı.</p>

  <p class="calibre2">Üzerlerine basılanlar seslerini çıkartmıyor, dişlerini sıkıp kendi sıralarının gelmesini bekliyorlardı.</p>

  <p class="calibre2">Scarlett kusmak üzere olduğunu hissederek elini ağzına kapatıp geriledi. Daha fazla ilerleyemezdi. Yaralılar arasında yürürken, ateşli eller eteklerine sarılıyor ve çatlak dudaklardan şu sözler dökülüyordu:</p>

  <p class="calibre2">"Hanımefendi... su! Ne olur, hanımefendi, su! Tanrı hakkı için, su!"</p>

  <p class="calibre2">Yüzünden sel gibi ter akarken eteklerini çekip bu ellerden kurtarıyordu. Bu adamlardan birinin üzerine basacak olursa bir çığlık koparıp bayılacağını biliyordu. Ölülerin, kurumuş kanın, yırtık üniformaları vücutlarına yapıştırmış olduğu karınlarını tutan dalgın gözlü yaralıların, sakalları kana bulanmış askerlerin arasından geçti.</p>

  <p class="calibre2">"Dr. Meade! Dr. Meade orada mı?"</p>

  <p class="calibre2">Bir adam kalabalıktan ayrılarak ona baktı. Bu Dr. Meade idi.</p>

  <p class="calibre2">"Haydi çocuğum, gel buraya!"</p>

  <p class="calibre2">Scarlett yeniden eteklerini topladı ve yaralıların arasından geçerek hızla ona doğru koştu.</p>

  <p class="calibre2">"Ah doktor," diye bağırdı. "Gelmelisiniz! Melanie doğum yapmak üzere!"</p>

  <p class="calibre2">"Deli misin, kızım? Bu adamları nasıl bırakırım? Yüzlerce insan birden ölüyor burada. Bir tek bebek için onları bırakamam. Bir kadın bul da sana yardım etsin. Karımı al."</p>

  <p class="calibre2">Scarlett Mrs. Meade'nin niçin gelmediğini söylemek için ağzını açtı, ama hemen kapattı. Doktor kendi oğlunun yaralı olduğunu bilmiyordu.</p>

  <p class="calibre2">Scarlett titremeye başlamıştı. Gözleri korku yaşlarıyla yanıyordu. Doktor onunla gelmeyecekti. Melanie ölecekti. Zaten kendisi onun ölmesini istememiş miydi? Doktor gelmiyordu.</p>

  <p class="calibre2">"Allah aşkına, doktor! Ne olur."</p>

  <p class="calibre2">Dr. Meade dudağını ısırdı. Yüzü sakindi. Çene kemikleri belli olmaktaydı.</p>

  <p class="calibre2">"Elimden geleni yaparım, çocuğum. Gelmeye çalışırım. Söz veremem, ama gelmeye çalışacağım. Bu adamların ilk tedavisini yaptıktan sonra gelirim. Yankeeler geliyor. Askeri birlikler şehri terketmekte acele ediyorlar. Yaralıları ne yapacaklarını bilmiyorum. Tren filan yok... Macon hattı Yankeeler'in eline geçti. Yine de gelmeye çalışacağım. Koş şimdi. Beni rahatsız etme. Çocuk doğurmak o kadar güç bir şey değildir. Sadece göbeği keseceksin... o kadar..."</p>

  <p class="calibre2">Bir yaverin koluna dokunmasıyla doktor öte yana döndü ve yaralıları göstererek çeşitli emirler vermeye başladı. Yerde, ayaklarının dibinde yatan yaralı Scarlett'e acıyarak baktı. Genç kadın da arkasını dönüp uzaklaştı. Çünkü doktor onu unutmuştu.</p>

  <p class="calibre2">Scarlett önüne geleni ite kaka ilerleyip Five Points'den ayrılmaya başladığı zaman kalabalık biraz azalmıştı. Genç kadın tekrar eteklerini toplayarak koşmaya başladı. Wesley Chapel'e vardığı zaman, başı dönüyor, midesi bulanıyor ve nefes alamıyordu. Korsesi vücudunu ikiye bölüyordu sanki. Kilisenin merdivenlerine oturdu ve başını ellerine dayayarak nefes almaya çalıştı. Ah, bu çılgın şehirde yardım isteyebileceği tek bir kişi olsaydı.</p>

  <p class="calibre2">Nedense, bütün hayatı boyunca hiçbir şeyi tek başına yapmak zorunda kalmış değildi. Daima gerekli şeyleri onun yerine yapacak, ona bakacak, himaye edip koruyacak ve onu şımartacak biri olurdu. Şimdi bu durumda ona inanılmaz geliyordu. Ona yardım edecek ne dost ne de tek bir komşu vardı. Daima dostları, komşular ve kölelerin becerikli elleri olmuştu ona yardım eden. Şimdi, birine en çok ihtiyacı olduğu şu anda tek bir kişi bile yoktu yanında.</p>

  <p class="calibre2">Evi! Ah, evde olsaydı! Yankeeler umurunda bile değildi. Ellen hasta bile olsa eve gitmek istiyordu. Ellen'in tatlı yüzünü, dadısının onu saran kuvvetli kollarını özlüyordu.</p>

  <p class="calibre2">Başı dönerek ayağa kalktı ve tekrar yürümeye başladı. Eve yaklaştığı, zaman, Wade'in ön kapıya binmiş sallanmakta olduğunu gördü. Annesini görünce yüzünü buruşturdu ve yaralı parmağını göstererek ağlamaya başladı.</p>

  <p class="calibre2">"Acıyor!" diye hıçkırdı. "Acıyor!"</p>

  <p class="calibre2">"Sus! Sus! Sus! Yoksa döverim seni. Arka bahçeye git. Çamurdan pastalar yap ve bir yere ayrılma oradan... "</p>

  <p class="calibre2">Wade parmağını ağzına götürerek:</p>

  <p class="calibre2">"Wade acıktı," diye hıçkırdı.</p>

  <p class="calibre2">"Zararı yok. Arka bahçeye git ve..."</p>

  <p class="calibre2">Scarlett başını kaldırınca Prissy'nin yukarı katın penceresinden sarkmakta olduğunu gördü. Yüzünde korku ve endişe vardı. Scarlett ona aşağı gelmesini işaret ederek eve girdi. Prissy basamakları üçer üçer atlayarak aşağı indi.</p>

  <p class="calibre2">"Doktor gelemiyor. Hiç kimse gelemiyor. Bebeği sen doğurtacaksın. Ben de sana yardım edeceğim."</p>

  <p class="calibre2">Prissy'nin ağzı açık kaldı ve dili tutulmuş gibi bir şey diyemedi. Yan gözle Scarlett'e bakıp kıvrandı. Küçük kızın gözlerinde korku ve utanç bütün çıplaklığıyla görülüyordu.</p>

  <p class="calibre2">"Tanrı hakkı için Miss Scarlett, bir doktor getirmemiz gerek. Ben ben, Miss Scarlett, doğum hakkında hiçbir şey bilmiyorum. Annem doğuran kadınların yanına gitmeme asla izin vermezdi."</p>

  <p class="calibre2">Scarlett öfkelenmeden önce dehşet içinde kaldı ve bir nefeste ciğerlerindeki bütün havayı boşalttı. Prissy irkildi, kaçacak gibi oldu, ama Scarlett onu yakaladı.</p>

  <p class="calibre2">"Seni gidi yalancı... ne demek istiyorsun? Ebelik hakkında bir hayli bilgi sahibi olduğunu söyleyen sen değil miydin? Doğrusu hangisi bunların? Söyle bakayım!"</p>

  <p class="calibre2">Scarlett kızı öyle şiddetle sarsıyordu ki, nihayet küçük zenci kız sarhoş gibi oldu.</p>

  <p class="calibre2">"Yalan söylüyordum, Miss Scarlett! Böyle bir yalanı nasıl söylediğimi ben de bilmiyorum. Bir tek doğum gördüm şimdiye kadar. O zaman da annem seyrettim diye iyice dövmüştü beni."</p>

  <p class="calibre2">Scarlett ona doğru atıldı. Prissy kurtulmak amacıyla geri çekildi. Genç kadının aklı gerçeği kabul etmek istemedi. Ama şu anda, yorgun kolunun bütün gücüyle kara derili kızın yanağını tokatladı. Prissy'nin var gücüyle bağırıyordu. Scarlett kızı öyle bir yakalamıştı ki, Prissy kurtulmak için tepinmesi, kıvranması, dansetmesi hep boşa gidiyordu.</p>

  <p class="calibre2">O bağırırken, yukarı kattan gelen iniltiler kesildi. Bir an sonra Melanie'nin zayıf ve titrek sesi duyuldu.</p>

  <p class="calibre2">"Scarlett, sen misin? Ne olur gel! Lütfen!"</p>

  <p class="calibre2">Scarlett Prissy'nin kolunu bıraktı. Wade doğduğu zaman dadısıyla Ellen'in kendisine yaptıklarını düşünmeye çalıştı. Ama doğum sancıları öyle korkunçtu ki, hiçbir şey hatırlamıyordu. Hatırladığı birkaç şeyin bilincine varmaya çalıştı ve Prissy'e emir vermeye başladı. Sesinde güven vardı.</p>

  <p class="calibre2">"Ocakta ateş yak ve devamlı olarak sıcak su bulundur. Ne kadar havlu varsa hepsini yukarı getir. Sicim yumağını da... Makası da bul. Sakın bulamıyorum deme. Ara ve hemen bul onu. Haydi, çabuk."</p>

  <p class="calibre2">Prissy'i kolundan çekip ayağa kaldırdı ve mutfağa doğru itti. Sonra omuzlarını kamburlaştırıp merdiveni tırmanmaya başladı. Melanie'ye doğumuna ancak Prissy ile kendisinin yardım edebileceklerini söylemek güç olacaktı.</p>

  <p class="calibre2">Bu kadar uzun bir öğleden sonra daha yaşamayacaktı Scarlett. Ne de bu kadar sıcak bir öğleden sonra. Perdeleri kapatmıştı. Hem sıcaktan hem de gözleri kör edici aydınlıktan kurtulmak istiyordu. Bu yüzden oda şimdi yarı yarıya loştu ve fırın gibi sıcaktı. Scarlett'in tere bulanmış elbisesi ve çamaşırları hiç kurumuyor, aksine saatler geçtikçe daha da ıslanıyordu. Prissy odanın bir köşesine büzülmüş terlemekteydi. Öyle pis kokuyordu ki, Scarlett, gözden kaybolacak olursa tabana kuvvet kaçmayacağını bilse onu hemen aşağı gönderecekti. Melanie terden rengini kaybetmiş bir çarşafın üstünde yatmaktaydı. Önce bir yana, sonra öteki yana, öne, arkaya, sağa sola, durmadan kıvranıyordu.</p>

  <p class="calibre2">Kimi zaman oturmaya çalışıyor, sonra belini büken sancılarla tekrar arkası üstü düşüyordu. İlk önce dudaklarını ısırarak bağırmamaya çalışmış, nihayet onları kanatmıştı. Scarlett'in sinirleri ise Melanie'nin dudakları kadar zedelenmişti.</p>

  <p class="calibre2">Sert bir sesle:</p>

  <p class="calibre2">"Melly," dedi, "Allah aşkına cesaret göstermeye çalışma. İstediğin kadar bağır. Bizden başka kimse duyacak değil seni."</p>

  <p class="calibre2">Vakit akşama yaklaşırken, Melanie cesur olmak istese de istemese de inliyor ve arada sırada bağırıyordu. O bağırdığı zaman Scarlett başını elleri arasına alıp kulaklarını tıkıyor ve kıvranarak ölmek istiyordu. Böyle bir acı karşısında hiçbir şey yapamadan seyirci olmak her şeyden beterdi. Bu kadar uzun zamanda doğan bir bebeği beklemek için buraya bağlanmaktansa herhangi bir şey yapmayı tercih edebilirdi.</p>

  <p class="calibre2">İki havluyu birbirine bağladı düğümü de Melanie'nin eline verdi. Melanie havlulara bir cankurtaran simidi gibi asılıyordu. Çekiyor, sımsıkı tutuyor, tırmalıyor, kumaş yırtılıyordu. Bütün ikindi boyunca, Melanie bir kapanda can çekişen bir hayvan gibi bağırıp durdu. Ara sıra havluları bırakıyor ve acıdan büyümüş gözleriyle boş boş Scarlett'e bakıyordu.</p>

  <p class="calibre2">"Konuş benimle!" diye fısıldıyordu. "Lütfen konuş benimle."</p>

  <p class="calibre2">O zaman Scarlett bir şeyler geveliyor ve Melanie tekrar düğüme yapışıp bağırmaya başlayana kadar konuşmaya devam ediyordu. Bir kere Wade ayaklarının ucuna basarak yukarı geldi ve kapının önünde durup sızlandı:</p>

  <p class="calibre2">"Wade acıktı!"</p>

  <p class="calibre2">Scarlett, Wade'e bir şeyler yedirmesi için Prissy'i aşağı gönderdi. Kendisine gelince, bugünden sonra bir daha ağzına bir şey koyamayacağını hissediyordu. Scarlett, en son çare olarak Prissy'i tekrar Mrs. Meadeler'in evine gönderdi.</p>

  <p class="calibre2">Prissy sesini çıkartmadan aşağı kata koştu. Scarlett pencereden baktığı zaman bu budala çocuktan asla beklemediği kadar hızla ilerlemekte olduğunu gördü. Kısa bir zaman sonra, Prissy yalnız olarak döndü.</p>

  <p class="calibre2">"Doktor bütün gün eve gelmemiş. Askerlerle birlikte gitmek zorunda olduğuna dair haber göndermiş. Miss Scarlett, Mr. Phil ölmüş."</p>

  <p class="calibre2">"Ölmüş mü?"</p>

  <p class="calibre2">"Mrs. Meade'i görmedim. Cookie Mrs. Meade'in oğlunu yıkamakta olduğunu söyledi. Yankeeler gelmeden önce gömmeye çalışıyormuş. Cookie dedi ki, Miss Melly'nin sancısı çok artarsa yatağının altına bir bıçak koyun, sancıyı ikiye böler, dedi."</p>

  <p class="calibre2">Scarlett Prissy'i verdiği bu faydalı bilgi için tekrar tokatlamak üzereyken, Melanie gözlerini açıp sordu:</p>

  <p class="calibre2">"Şekerim, Yankeeler mi geliyormuş?"</p>

  <p class="calibre2">Scarlett cesaretle:</p>

  <p class="calibre2">"Hayır," dedi. "Prissy çok yalancıdır."</p>

  <p class="calibre2">Melanie'yi aldatmak mümkün olmamıştı. Yüzünü yastığa gömerek, boğuk bir sesle:</p>

  <p class="calibre2">"Ah Scarlett," dedi. "Sen burada kalmamalısın. Wade'i alıp gitmelisin."</p>

  <p class="calibre2">Scarlett de ondan farklı düşünmüyordu, ama düşüncelerinin böyle dile getirilmesi onu müthiş öfkelendirdi ve utandırdı. Sanki gizli korkaklığı meydana çıkmıştı.</p>

  <p class="calibre2">"Kazlık etme. Korkmam ben. Seni bırakmayacağımı da pekâlâ biliyorsun."</p>

  <p class="calibre2">"Bıraksan daha iyi olur. Nasılsa öleceğim."</p>

  <p class="calibre2">Ve Melanie yeniden inlemeye başladı.</p>

  <p class="calibre2">Scarlett karanlık merdivenlerden ihtiyar bir kadın gibi, yolunu el yordamıyla bularak ve düşmemek için trabzanlara tutunarak indi. Bacakları kurşun gibi ağırdı, yorgunluk ve sinirden titremekteydi. Bütün vücudunu saran terin buz gibi soğuması yüzünden de dehşetli üşüyordu.</p>

  <p class="calibre2">Her şey bitmişti. Melanie ölmemişti ve bir kedi yavrusu gibi sesler çıkaran küçük oğlan çocuğuna Prissy ılık banyosunu yaptırıyordu. Melanie uyuyordu. O korkunç sancılardan ve Scarlett gibi yardım etmekten çok canını acıtan cahil bir ebenin elinde doğum yaptıktan sonra nasıl uyuyabiliyordu? Niçin ölmemişti? Scarlett benzer şartlar altında kendisinin dayanamayıp öleceğini biliyordu. Ama bebek doğduktan sonra, Melanie zayıf bir sesle, "Teşekkür ederim!" diye fısıldamıştı.</p>

  <p class="calibre2">Daha sonra Scarlett'in gözleri kapandı ve uykuya benzer bir şeyin ağırlığı çöktü vücuduna. Uzunluğunu hiç bilmediği karanlık bir aradan sonra, Prissy yanında belirdi. Memnun memnun söyleniyordu.</p>

  <p class="calibre2">"Gayet iyi başardık, Miss Scarlett. Annem bile bundan iyisini yapamazdı."</p>

  <p class="calibre2">Scarlett gölgelerin arasından ona baktı. Prissy'nin hatalarını sayamayacak, onu azarlayamayacak, dövemeyecek kadar yorgundu. Ne aptal kızdı bu. Bilmediği şeyleri bilir görünmüş, aptal aptal korkmuş, beceriksizliğiyle Scarlett'i deli etmiş, gerekli anda hiçbir işe yaramamış, makası kaybetmiş, su leğenini yatağın üstüne devirmiş, yeni doğan bebeği elinden düşürmüştü. Şimdi de karşısına geçmiş övünüyordu.</p>

  <p class="calibre2">Yankeeler de zencilerin hür olmasını istiyorlardı! Eh, buyursunlar alsınlar onları, diye düşündü. Sessizce sütuna dayanmaya devam etti.</p>

  <p class="calibre2">Prissy yanıbaşında korkunç bir çığlık kopardı.</p>

  <p class="calibre2">"Yankeeler geliyor! Ah Miss Scarlett öldürecekler bizi! Karınlarımıza süngülerini saplayacaklar! Onlar... "</p>

  <p class="calibre2">"Sus, sus!"</p>

  <p class="calibre2">Scarlett'in düşünüp durduğu bu şeylerin titrek bir sesle dile getirilmesine tahammülü yoktu. Yeniden büyük bir korkuya kapıldı. Ne yapabilirdi? Nasıl kaçabilirdi? Kimden yardım isteyebilirdi? Bütün dostları ona ihanet etmişti.</p>

  <p class="calibre2">Birden Rhett Butler'i düşündü ve korkusu yatışır gibi oldu. Başı koparılmış bir tavuk gibi oraya buraya koşarken ne diye aklına gelmemişti sabahtan beri? Rhett'den nefret ediyordu, ama o kuvvetli ve akıllıydı ve Yankeeler'den korkmuyordu. Halâ şehirde olduğunu iyice biliyordu. Kuşkusuz Scarlett ona çok kızgındı. Ama böyle bir anda bu gibi şeyleri unutabilirdi. Üstelik Rhett'in bir atı ve bir arabası vardı. Ah, ne diye daha önce düşünmemişti onu yardıma çağırmayı? O, hepsini buradan alıp uzaklara götürebilir, Yankeeler'den ve lanet olası, şehirden kurtarabilirdi.</p>

  <p class="calibre2">Prissy'e döndü ve delice bir aceleyle konuştu.</p>

  <p class="calibre2">"Kaptan Butler'in nerede oturduğunu biliyorsun... Atlanta Oteli'nde, değil mi?"</p>

  <p class="calibre2">"Evet, küçük hanım ama..."</p>

  <p class="calibre2">"Şimdi hemen oraya git ve ona benim kendisini çağırdığımı söyle. Mümkün olduğu kadar çabuk git. Derhal gelsin. Atıyla arabasını da beraber getirsin. Daha iyisi, bir cankurtaran arabası bulabilirse onu getirsin. Haydi git! Çabuk ol!"</p>

  <p class="calibre2">"Korkuyorum! Ya Kaptan Butler otelde yoksa?"</p>

  <p class="calibre2">"O zaman nerede olduğunu sor. Hiç aklın yok mu senin. Otelde değilse, Decatur Caddesi'ndeki barlara gidip ara onu. Belle Watling'in evine git. Ara bul onu. Seni gidi aptal, elini çabuk tutup onu bulamayacak olursan Yankeeler'in bizi yakalayacağının farkında değil misin?"</p>

  <p class="calibre2">"Miss Scarlett eğer bir bara ya da o eve gidecek olursam annem beni sopayla döver."</p>

  <p class="calibre2">Scarlett ayağa kalktı.</p>

  <p class="calibre2">"Öyle mi? Gitmeyecek olursan da ben döveceğim. Dışarda sokakta durup ona seslenebilirsin, değil mi? Ya da birisine onun içerde olup olmadığını sorabilirsin. Haydi yola düzül."</p>

  <p class="calibre2">Prissy halâ sallanıyor ve ayaklarını kımıldatmaya yanaşmıyordu. Ama sabrı tükenen Scarlett onu öyle bir itti ki, kara derili kız az kalsın, tepesi üstü merdivenlerden aşağı yuvarlanacaktı.</p>

  <p class="calibre2">"Ya gidersin ya da nehre atarım seni. Bir daha ne anneni ne de tanıdığın tek bir kişiyi görebilirsin. Seni ırgat diye satarım. Haydi diyorum sana!"</p>

  <p class="calibre2">"Aman Allah'ım, Miss Scarlett..."</p>

  <p class="calibre2">Ama hanımının kararlı elinin itmesiyle Prissy merdivenleri inmeye başladı. Ön kapı gıcırdayarak açılınca Scarlett bağırdı.</p>

  <p class="calibre2">"Koşsana kaz!"</p>

  <p class="calibre2">Prissy'nin koşusunu duydu karanlıkta. Sonra, sesler yumuşak toprağın üstünde kayboldu.</p>

  <p class="calibre2">Prissy gittikten sonra, Scarlett yorgun argın alt kattaki salona girdi ve bir lamba yaktı. Scarlett'in yorgunluğu yavaş yavaş geçiyor ve karnı acıkmaya başlıyordu. Dün geceden beri, bir kaşık tatlı patates ezmesinden başka bir şey yemediğini hatırladı. Lambayı eline alıp mutfağa girdi. Yarım dilim mısır ekmeği buldu ve yiyecek başka bir şey ararken onu iştahla kemirmeye koyuldu. Tencerede biraz tatlı patates kalmıştı. Onu bir tabağa aktarmayı beklemeden, yemek kaşığıyla yedi bitirdi. Tuzsuzdu, ama Scarlett tuz aramayacak kadar açtı. Sonra verandaya çıktı. Kulaklarını açmış, şehirden gelen sesleri yorumlamaya çalışırken, birden, ağaçların üstünde hafif bir pırıltı belirdi. Scarlett bunun ne olduğunu anlayamadı. Dikkatle bakınca büyümekte olduğunu gördü. Karanlık gökyüzü pembeleşti, sonra kızardı genç kadın, alevden bir dilin Tanrı'nın ülkesine doğru yükseldiğini gördü. Ayağa kalktı. Kalbi yine fırlayacakmış gibi atmaya başlamıştı.</p>

  <p class="calibre2">Yankeeler gelmişti! Onların geldiğini anlamıştı. İşte şehri yakıyorlardı. Alevlerin şehrin merkezinin doğusundan yükseldiği belli oluyordu. Gittikçe yükseliyor ve Scarlett'in dehşetle açılan gözleri önünde büyüyor, büyüyorlardı. Mutlaka birkaç bina birden yanıyordu. Sıcak ve hafif bir esinti yanık kokusunu burnuna getirdi.</p>

  <p class="calibre2">Daha iyi görebilmek için yukarı kata koşup yatak odasının penceresinden aşağı sarktı. Öylece, pencere pervazına tutunmuş dururken, kulakları sağır edici bir patlayış duyuldu. Scarlett böyle müthişini hiç duymamıştı. Gökyüzünde dev gibi bir alev yükseldi. Bunu başka patlayışlar izledi. Toprak sallanıyor, pencerenin üst kısmındaki camlar titreşiyordu. Nihayet camlar kırılıp Scarlett'in başına yağdı.</p>

  <p class="calibre2">Patlayışlar. Korkunç gümbürtüler birbirini izlerken, dünya bir gürültü, alev ve sarsıntı cehennemi halini aldı. Gökyüzüne kıvılcımlar fırlıyor, sonra yavaş yavaş yere iniyorlardı.</p>

  <p class="calibre2">Birden bu sesler arasında bir çocuk sesinin kayıp bir köpek gibi uluduğunu duydu. Prissy dehşet içinde odaya girdi, hemen Scarlett'in yanma koştu ve etlerini yolarcasına koluna sarıldı. Scarlett:</p>

  <p class="calibre2">"Yankeeler!.." diye bağırdı. Prissy, tırnaklarını Scarlett'in koluna daha fazla batırarak, nefes nefese:</p>

  <p class="calibre2">"Hayır, hayır, bizimkiler," diye bağırdı. "Dökümhaneyi, silah deposunu ve erzak deposunu havaya uçurdular. Ah Miss Scarlett görseniz hayret edersiniz. Öyle çok barut varmış ki, bütün şehir havaya uçacak. Havaya uçmayanlar da yanıp kül olacak. Aman Allah'ım! Aman Allah'ım!"</p>

  <p class="calibre2">Scarlett: ,</p>

  <p class="calibre2">"Eğer kendime hakim olamazsam," diye düşündü, "Kuyruğuna basılmış bir kedi gibi feryat etmeye başlayacağım!"</p>

  <p class="calibre2">Prissy'nin hali de kendini toplamasına yardım etti. Küçük kızı omuzlarından tutup sarstı.</p>

  <p class="calibre2">"Çığlıklarını kes de akıllıca konuş. Yankeeler daha gelmedi aptal! Kaptan Butler'i gördün mü? Ne dedi. Geliyor mu?"</p>

  <p class="calibre2">"Evet, küçük hanım, dediğiniz gibi onu bir barda buldum. Dışarıda durup seslendim ona ve kendisiyle konuşmak istediğimi söyledim. Beni hemen gördü. Tam o sırada askerler Decatur Caddesi'ndeki bir depoyu ateşe verdiler. Bina alevler içinde kalınca o beni kolumdan çekti. Gel buraya aptal, dedi. Five Points'e doğru koşmaya başladık. Yangından uzaklaşınca durduk. Bana, ne istiyorsun, şimdi söyle, dedi. Çabuk konuş, dedi. Ben de sizin dediğiniz gibi Kaptan Butler çabuk gelin, atınızla arabanızı da getirin, dedim. Miss Melly'nin çocuğunun olduğunu ve sizin bu şehirden kurtulmak için can attığınızı da söyledim. O da dedi ki, nereye gitmek istiyor, Miss Scarlett dedi. Bilmiyorum, dedim, yalnız Yankeeler gelmeden önce nereye olursa olsun gitmek istiyor sizin de kendisiyle gelmenizi rica ediyor, dedim. O zaman güldü ve atını aldıklarını söyledi. Sonra, Kaptan Butler dedi ki, Miss Scarlett'e heyecanlanmamasını söyle. Eğer ordunun henüz gitmemiş olan birliklerinde bir at ve araba kaldıysa onu Miss Scarlett için çalarım, dedi. Beni vursalar da ona bir at çalmaya çalışacağım, dedi. Sonra yine güldü ve hemen eve koş dedi bana. Ben koşmaya başlamadan yine bir patlama oldu! Öyle korktum, öyle korktum ki, sormayın!,. Ama Kaptan Butler bana Yankeeler'in henüz gelmediğini ve bu binaları, Yankeeler'in eline geçmesin diye bizimkilerin yaktığını söyledi.</p>

  <p class="calibre2">"Demek geliyor? Bir at da getirecek, değil mi?"</p>

  <p class="calibre2">"Öyle dedi."</p>

  <p class="calibre2">Scarlett rahatlayarak derin bir nefes aldı. Eğer şu anda bir at sağlamak mümkünse, bunu ancak Rhett başarabilirdi. Becerikli bir adamdı Rhett. Eğer onları bu felâketten kurtaracak olursa Scarlett onun bütün yaptıklarını affedecekti. Kaçmak! Hem de Rhett'in yanında hiçbir şeyden korkmazdı. Rhett onları korurdu. Allah'a şükür ki Rhett vardı. Ufukta kurtuluş ümidi belirince Scarlett aklını başına topladı.</p>

  <p class="calibre2">"Wade'i uyandırıp giydir. Hepimiz için birkaç elbise koy bavula. Küçük sandığı da hazırla. Miss Melanie'ye yola çıkmak üzere olduğumuzu söyleme. Henüz sırası değil bunun. Bebeği de birkaç battaniyeye sar. Giyeceklerini de yanımıza al."</p>

  <p class="calibre2">Ama henüz o odaya dönecek gücü kendinde bulamıyordu. Aşağı koştu. Niyeti Miss Pittypat'ın Macon'a kaçarken burada bıraktığı porselen takımları ile gümüşlerini toplamaktı. Ama yemek odasına geldiği zaman elleri öyle titriyordu ki, üç tabak düşürüp kırdı. Verandaya koşup dışarı kulak kabarttı. Sonra yine yemek odasına döndü ve elindeki gümüş çatal kaşıkları düşürdü. Dokunduğu her şeyi düşürüyordu. Aceleden paspasa basıp kaydı. Yere düştü, ama o kadar çabuk kalktı ki, duyduğu acının farkına varmadı. Yukarı katta. Prissy'nin vahşi bir hayvan gibi koşuştuğunu duyuyordu. Bu ses onu çılgına çeviriyordu, çünkü kendisi de tıpkı küçük zenci hizmetçi gibi ne yaptığını bilmeden oradan oraya koşuşuyordu.</p>

  <p class="calibre2">Sonunda ortalığı toplamaktan vazgeçmişti. Rhett'i beklemekten başka bir şey yapması mümkün değildi. Rhett gelene kadar uzun saatler geçti gibi geldi ona. Nihayet uzaklardan, uzun zamandır beklediği arabanın nal sesleri duyuldu.</p>

  <p class="calibre2">Scarlett, Rhett'in bir arabadan indiğini ve bahçeye doğru geldiğini gördü. Bahçe kapısının açıldığını duydu. Rhett ona doğru geliyordu. Lambanın ışığı bunu şüpheye yer bırakmayacak bir biçimde ortaya koyuyordu. Bir baloya gider gibi giyinmişti. İyi dikilmiş bir ceketle pantolon, gri işlemeli bir yelek vardı üstünde. Gömleğinin yakasını ise gösterişsiz kırmalar süslemekteydi... Geniş kenarlı Panama şapkası yine başındaydı. Pantolonunun kemerine ise iki tane uzun, sedef kabzalı düello tabancası yerleştirilmişti. Ceketinin ceplerine kurşun doldurduğu hemen belli oluyordu. Çünkü ağırlıktan aşağı sarkmışlardı.</p>

  <p class="calibre2">Bütün bunlar onu pek eğlendiriyormuş gibi parlıyordu gözleri. Sanki toprağı sarsan patlamalar ve gökyüzüne yükselen bu korkunç alevler sadece çocukların korkacağı şeylerdi.</p>

  <p class="calibre2">Genç adam merdivenleri çıkarken, Scarlett bembeyaz yüzüyle ona doğru atıldı. Yeşil gözleri ateş gibi yanıyordu.</p>

  <p class="calibre2">Rhett, şapkasını çıkarırken:</p>

  <p class="calibre2">"İyi akşamlar," dedi. "Güzel hava değil mi? Seyahate çıkacağınızı duydum."</p>

  <p class="calibre2">Scarlett titreyen sesiyle:</p>

  <p class="calibre2">"Şaka yaparsan, bir daha konuşmam seninle," dedi.</p>

  <p class="calibre2">Rhett şaşırmış gibi yaptı.</p>

  <p class="calibre2">"Yoksa korkuyor musun?"</p>

  <p class="calibre2">Scarlett'e öyle bir baktı ki, genç kadın onu merdivenlerden aşağı yuvarlamak istedi o</p>

  <p class="calibre2">anda.</p>

  <p class="calibre2">"Evet, korkuyorum. Korkudan ölüyorum. Senin de kuş kadar aklın olsa, sen de korkardın! Ama konuşacak vaktimiz yok. Buradan uzaklaşmalıyız."</p>

  <p class="calibre2">"Emrinizdeyim hanımefendi. Ama nereye gitmek istiyorsun? Buraya meraktan geldim. Nereye gitmek istediğini öğrenmek için yanıp tutuşuyordum. Ne kuzeye, ne doğuya, ne güneye ne de batıya gidebilirsin. Yankeeler bütün yollan tuttular. Yankeeler'in henüz ele geçirmediği tek bir yol var. O yoldan da ordu geri çekiliyor. Zaten onun da uzun süre açık olmayacağı kesin. Nereye gittiğini öğrenebilir miyim?"</p>

  <p class="calibre2">Scarlett titreyerek ayakta duruyor, Rhett'in sözlerini duymadan dinliyordu.</p>

  <p class="calibre2">"Tara'ya! Ah, Rhett, acele etmeliyiz!"</p>

  <p class="calibre2">Rhett ona aklını kaybetmiş bir insana bakar gibi baktı.</p>

  <p class="calibre2">"Tara'ya mı. Hay Allah, Scarlett! Bütün gün Jonesboro'da savaş vardı, bilmiyor musun? Rough and Ready'deki yoldan Jonesboro sokaklarına kadar olan on millik yol boyunca her yerde çarpışmalar oldu. Belki şimdi, şu anda Yankeeler Tara'dadır. Hatta vilayetin her yanını istila etmiş olduklarını söyleyebilirim. Nerede olduklarını kimse kesinlikle bilmiyor, ama buralarda oldukları kesin. Eve gidemezsin! Yankee ordusunun içinden geçmene imkân yok!"</p>

  <p class="calibre2">"Eve gideceğim!" diye bağırdı Scarlett. "Gideceğim! Gideceğim!"</p>

  <p class="calibre2">Rhett'in sesi kabaydı.</p>

  <p class="calibre2">"Seni gidi küçük deli. O yoldan gidemezsin. Yankee ordusunun içine düşmesen de ormanlar her iki ordudan kaçmış askerler ve kaybolmuş erlerle dolu. Bizim birlikler halâ Jonesboro'dan geri çekiliyor. Bizimkiler de atla arabayı Yankeeler kadar çabuk elinden alırlar. Biricik çaren, askerlerimizi McDonough yolunda izlemek ve karanlıkta seni görmemeleri için dua etmek. Tara'ya gidemezsin. Oraya varsan bile evi muhtemelen yanmış bulacaksın. Oraya gitmene izin vermem. Delilik bu."</p>

  <p class="calibre2">Scarlett artık kendinde değildi.</p>

  <p class="calibre2">"Eve gideceğim!" diye bağırdı. Artık bağırmıyor, açıktan açığa feryat ediyordu. "Eve gideceğim! Bana engel olamazsın! Eve gideceğim! Annemi istiyorum! Bana engel olmaya kalkışırsan seni öldürürüm! Eve gideceğim!"</p>

  <p class="calibre2">Scarlett daha fazla dayanamadı. Korku ve sinir bozukluğundan doğan gözyaşları yüzünden aşağı sel gibi akıyordu.</p>

  <p class="calibre2">"Gideceğim! Gideceğim! Yaya da olsa evime gideceğim!"</p>

  <p class="calibre2">Birden kendini Rhett'in kolları arasında buldu. Islak yanağı erkeğin kolalı gömleğine dayanmıştı. Elleri Rhett'in göğsünde dinleniyordu. Rhett'in elleri onun karışık saçlarını okşuyor ve genç kadını sakinleştirmeye çalışıyordu. Sesi de yumuşak ve şevkatliydi. Bu ses öyle tatlı, öyle yumuşak, alaycı olmaktan o kadar uzaktı ki, Rhett'in sesi değil de brendi, at ve tütün kokan kuvvetli bir yabancının sesi gibi geldi Scarlett'e. Bu kokular ona babasını hatırlattığı için onları duyunca daima rahat ederdi.</p>

  <p class="calibre2">Yumuşak bir sesle:</p>

  <p class="calibre2">"Haydi, haydi, sevgilim," dedi. "Ağlama. Eve gideceksin, benim yiğit küçük kızım. Evine gideceksin. Ağlama."</p>

  <p class="calibre2">Rhett ceplerini araştırdı ve mendilini çıkartıp onun gözlerini sildi.</p>

  <p class="calibre2">Gülümseyerek:</p>

  <p class="calibre2">"Haydi, burnunu sil," dedi. "Sonra ne yapmak niyetinde olduğunu söyle. Çabuk davranmalıyız."</p>

  <p class="calibre2">"Mrs. Wilkes çocuğunu doğurdu mu? Onu götürmek tehlikeli olur... Bu partal arabayla yirmi beş millik yola gitmesi hiç doğru değil. Kendisini Mrs. Meade'in yanında bıraksak daha doğru hareket ederiz."</p>

  <p class="calibre2">"Meadeler evde değil. Onu bırakamam."</p>

  <p class="calibre2">"Pekâlâ. Öyleyse arabaya binecek. O aptal küçük hizmetçi nerede?"</p>

  <p class="calibre2">"Yukarı katta sandığı hazırlıyor."</p>

  <p class="calibre2">"Sandık mı? Bu arabada sandık taşınmaz. Sizleri bile taşıyamayacak kadar küçük. Tekerleklerin de fırlamak için yardıma ihtiyaçları yok. Onu çağır da evdeki en küçük kuştüyü yatağı arabaya koymasını söyle."</p>

  <p class="calibre2">Scarlett halâ hareket edemiyordu. Rhett onun kolunu tutup şiddetle sıktı. Vücudunu ayakta tutan canlılığın bir kısmı Scarlett’in bedenine geçti sanki birden. O da Rhett kadar sakin ve tasasız olabilmeyi ne kadar isterdi. Rhett'in dudakları kıvrıldı.</p>

  <p class="calibre2">"Bu karşımdaki bana ne Tanrı'dan ne de insanlardan korkmadığını söyleyen kahraman genç kadın olabilir mi?"</p>

  <p class="calibre2">Birden gülmeye başladı. Scarlett ona nefretle baktı.</p>

  <p class="calibre2">"Korkmuyorum," dedi.</p>

  <p class="calibre2">"Pekâlâ da korkuyorsun. Şimdi bayılacaksın. Yanımda nane ruhu da yok."</p>

  <p class="calibre2">Scarlett başka bir şey yapamadığı için ayağını nefretle yere vurdu ve lambayı alarak yukarı kata yöneldi. Rhett tam arkasındaydı ve genç kadın onun güldüğünü duyuyordu. Wade'in yatağının üstündeki şilte küçüktü. Scarlett Prissy'e, onu aşağı kata indirip arabaya koymasını emretti.</p>

  <p class="calibre2">Melanie'nin oda kapısına gelince, Scarlett Rhett'e dönerek:</p>

  <p class="calibre2">"Gel," dedi.</p>

  <p class="calibre2">Rhett elinde şapkasıyla onun peşinden gitti.</p>

  <p class="calibre2">Melanie, çarşafı çenesine kadar çekmiş, yatağının içinde sessizce yatmaktaydı. Rhett'i yatak odasında görünce hiç şaşırmadı. Durumun gereği saydığı belliydi bunu.</p>

  <p class="calibre2">Scarlett hızla:</p>

  <p class="calibre2">"Eve, Tara'ya gidiyoruz," diye açıkladı. "Yankeeler geliyor. Rhett bizi oraya götürecek. Yapabileceğimiz başka bir şey yok, Melly."</p>

  <p class="calibre2">Melanie sersem sersem başını sallamaya çalıştı ve bebeğe doğru baktı. Scarlett küçük oğlanı kucağına alıp aceleyle kalkıp bir havluya sardı. Rhett yatağa yaklaştı.</p>

  <p class="calibre2">Çarşafı Melanie'nin vücuduna iyice dolayarak:</p>

  <p class="calibre2">"Canınızı yakmamaya çalışacağım," dedi. "Deneyin bakalım, kollarınızı boynuma dolayabilecek misiniz?"</p>

  <p class="calibre2">Melanie gayret etti, ama kuvvetsiz kolları hemen yanına düştü. Rhett eğildi. Bir kolunu Melanie'nin omuzlarının, diğerini de dizlerinin altından geçirerek dikkatle kaldırdı genç kadını. Melanie bağırmadı, ama Scarlett onun dudağını ısırdığını ve yüzünün daha da beyazlaştığını gördü. Rhett yolunu görebilsin diye lambayı yukarı kaldırdı. Kapıya doğru bir adım atmıştı ki, Melanie büyük bir gayretle duvarı gösterdi.</p>

  <p class="calibre2">Rhett, tatlı bir sesle:</p>

  <p class="calibre2">"Ne oldu?" diye sordu.</p>

  <p class="calibre2">Melanie, parmağıyla işaret etmeye çalışarak:</p>

  <p class="calibre2">"Lütfen," diye fısıldadı. "Charles."</p>

  <p class="calibre2">Scarlett:</p>

  <p class="calibre2">"Peki, peki," diye söyledi.</p>

  <p class="calibre2">Rhett merdivenden aşağı inene kadar ona ışık tuttuktan sonra geri döndü, kılıcı ve tabancaları dikkatle duvardan çıkardı. Hem bebeği, * hem lambayı, hem de bunları taşımak güç olacaktı. İşte Melanie böyleydi. Neredeyse ölmek üzereyken, Yankeeler'in geleceği bir sırada Charles'ın kılıcını düşünebiliyordu.</p>

  <p class="calibre2">Minyatürü alırken gözleri Charles'in yüzüne takıldı. Kocasının kocaman kahverengi gözleri kendi gözleriyle karşılaştı. Scarlett bir an durup merakla ona baktı. Bu erkek onun kocası olmuş, birkaç gece yanında yatmış ve ona kendisi kadar yumuşak kahverengi gözlere sahip bir oğlan çocuğu vermişti. Bununla beraber, Scarlett onun yüzünü hiç hatırlamıyordu.</p>

  <p class="calibre2">Kucağındaki çocuk miyavlıyor ve küçük yumruklarını kuvvetsizce sallıyordu. Scarlett ona baktı. İlk defa olarak, onun Ashley'in çocuğu olduğunu düşündü ve birden bire bedeninde kalmış olan bütün kuvvetle, onun çocuğu olmasını arzuladı. Kendisinin ve Ashley'in çocuğu...</p>

  <p class="calibre2">Evden çıkıp merdivenlerden aşağı indi. Lamba halâ elindeydi. Kılıç bacaklarına çarpmasın diye dikkat ediyordu. Melanie arabanın içinde boylu boyunca yatıyordu. Yanında Wade ile havluya sarılı bebek vardı. Prissy de arabaya tırmandı ve bebeği kucağına aldı.</p>

  <p class="calibre2">Araba çok küçük, kenarlarındaki tahtalar çok alçaktı. Tekerlekler, ilk isyan edişte kopup fırlayacakmış gibi içeri doğru eğilmişlerdi. Scarlett ata bakınca kalbi duracak gibi oldu. Küçük, sıska bir hayvandı bu. Başı önünde, neredeyse bacaklarının arasında duruyordu. Sırtı yara bere içindeydi ve hiç de sıhhatli bir hayvan gibi nefes almıyordu.</p>

  <p class="calibre2">Rhett:</p>

  <p class="calibre2">"Pek sağlam bir hayvan değil, değil mi?" diye sırıttı. "Yolda öleceğe benzer. Ama bundan iyisini bulamadım. Bir gün sana onu nereden ve nasıl çaldığımı ve vurulmaktan nasıl kurtulduğumu anlatırım. Bu yaşımda bir at hırsızı olmama ancak sana olan hayranlığım sebep olabilirdi. Hem de böyle bir at çalan bir hırsız! Gel, binmene yardım edeyim."</p>

  <p class="calibre2">Rhett, Scarlett'in yanına tırmanıp oturdu ve dizginleri eline aldı.</p>

  <p class="calibre2">Scarlett:</p>

  <p class="calibre2">"Ah, dur!" diye bağırdı. "Ön kapıyı kilitlemeyi unuttum."</p>

  <p class="calibre2">Rhett vahşi bir kahkaha kopararak atı kırbaçladı.</p>

  <p class="calibre2">"Niçin gülüyorsun?"</p>

  <p class="calibre2">"Senin, Yankeeler'e karşı kapıyı kilitlemene..."</p>

  <p class="calibre2">Rhett atın ağır ayaklarını Şeftali Ağacı Caddesi'nde batıya çevirdi. Bağırışlar, arabaların gümbürtüsü ve ayak sesleri. Rhett atın başını başka bir sokağa yöneltirken, yeni bir patlama gökyüzünü parçaladı. Batıda dev gibi bir alev ve dumanlar göründü.</p>

  <p class="calibre2">Rhett, sakin bir sesle:</p>

  <p class="calibre2">"Cephaneliklerin sonuncusu olmalı," dedi. "Aptallar! Bu cephaneleri bu sabah niçin kaçınmadılar. Bol bol vakit vardı. Bizim için kötü oldu bu. Şehrin merkezi etrafında dolaşarak, yangından ve Decatur Caddesi'ndeki sarhoşlar kalabalığından kurtulabileceğimizi düşünmüştüm. Böylece tehlikesizce şehrin güneybatı kesimine geçebilecektik. Ama bir yerde Marietta Caddesi'nden geçmek zorundayız. Yanılmıyorsam, bu patlama da Marietta Caddesi'ndeydi."</p>

  <p class="calibre2">Scarlett:</p>

  <p class="calibre2">"Şey..." diye mırıldandı. "Şey, yangının içinden geçmeye mecbur muyuz?"</p>

  <p class="calibre2">"Acele edersek kurtuluruz," dedi.</p>

  <p class="calibre2">Marietta Caddesi'ne yaklaştıkça, ağaçlar seyrekleşti. Binaların üzerinde kükremekte olan iri alev dilimleri, caddeyi ve evleri gün ışığından fazla aydınlatıyordu.</p>

  <p class="calibre2">• Scarlett'in dişleri birbirine vuruyordu, ama o kadar büyük bir dehşet içindeydi ki, bunun farkında bile değildi. Üşüyordu. Alevlerin sıcaklığını yüzünde hissetmiş gibi titredi. İşte burası cehennemdi ve kendisi de bu cehennemin içindeydi. Eğer dizlerinin böylesine titremesine engel olabilse arabadan aşağı atlayacak ve avazı çıktığı kadar bağıra bağıra koşarak geri dönüp Pittypat halanın evine saklanacaktı. Rhett'e sokuldu, titreyen parmaklarıyla onu sakinleştirecek, teselli edecek, korkusunu yatıştıracak bir şeyler söylemesini bekledi. Onun parmaklarını kolunda hissedince dönüp baktı. Bakışlarında yangın kadar tehlikeli bir pırıltı vardı. Scarlett'e öyle geldi ki Rhett bu durumdan zevk alıyordu ve yaklaşmakta oldukları cehennem onu korkutmuyordu. Hatta manzaraya karşı belli bir hayranlık duyduğunu bile söyleyebilirdi.</p>

  <p class="calibre2">Elini belindeki tabancalardan birine götürdü.</p>

  <p class="calibre2">"Bak," dedi. "İster kara derili ister beyaz olsun, biri arabanın yanına gelip de ata dokunmaya kalkışırsa vur onu. Konuşmayı sonraya bırak. Ama Tanrı hakkı için, heyecanlanıp atı vurma."</p>

  <p class="calibre2">Scarlett, kucağındaki silahı kavrayarak:</p>

  <p class="calibre2">"Benim... benim bir tabancam var," diye fısıldadı.</p>

  <p class="calibre2">"Var mı? Nereden buldun?"</p>

  <p class="calibre2">"Charles'in... kocamın."</p>

  <p class="calibre2">Rhett:</p>

  <p class="calibre2">"Sen gerçekten bir kocaya sahip oldun mu?" diye fısıldadı ve hafifçe güldü.</p>

  <p class="calibre2">Öfkeyle:</p>

  <p class="calibre2">"Çocuğumu nereden buldum sanıyorsun?" diye bağırdı.</p>

  <p class="calibre2">"Kocalardan başka erkeklerden de çocuğu olur insanın..."</p>

  <p class="calibre2">"Susup elini çabuk tutar mısın?"</p>

  <p class="calibre2">Rhett dizginleri bıraktı. Marietta Caddesi'nde, henüz ateşe verilmemiş bir cephaneliğin önündeydiler.</p>

  <p class="calibre2">Rhett:</p>

  <p class="calibre2">"Askerler," dedi.</p>

  <p class="calibre2">Birlikler, Marietta Caddesi'nde, yanan binaların arasında, koşar adım ilerlemekteydi. Çok yorgun görünüyordu bütün askerler. Silahlarını gelişi güzel tutuyorlardı. Başlan önlerindeydi. Daha hızlı yürüyemeyecek kadar bıkkın görünüyorlardı. Öyle ki, erlerle subayları birbirlerinden ayırmak mümkün olmuyordu. Ara sıra, birinin omuzuna iliştirilmiş, yırtık bir apolet parçasında "C.S.A." harfleri okunuyordu sadece. Çoğu yalınayaktı. Kiminin başında, kiminin kolunda pis sargılar vardı. Ne sağa, ne sola bakıyorlardı.</p>

  <p class="calibre2">Rhett'in boğuk sesi:</p>

  <p class="calibre2">"Onlara iyi bak," dedi. "İyi bak ki torunlarına Muhteşem Dava'nın artçılarının geri çekildiğini gördüğünü söyleyebilesin."</p>

  <p class="calibre2">Birden Scarlett ona karşı büyük bir nefret duydu. Bu nefret korkusunu da bastırıyordu. Bu nefretin yanında, az önce duyduğu korku bile tatlı ve küçük görünüyordu. Kendisinin ve arkadakilerin güvenliğinin yalnız ve yalnız ona bağlı olduğunu biliyordu, ama bu partal kılıklı askerle alay ettiği için ondan nefret etmemek de elinde değildi. Yıllarca önce ölmüş olan Charles ile büyük bir olasılıkla mezarda bulunan Ashley'i ve adı bile bilinmeyen mezarlarda yatmakta olan bütün kahraman gençleri düşündü. Kendisinin de bir zamanlar onların aptal olduklarını düşündüğünü unutmuştu. Konuşamadı, ama gözlerinde nefret ve iğrenme vardı. Ona ateş gibi yanan bakışlarla baktı.</p>

  <p class="calibre2">Rhett oturduğu yerden sessizce askerleri seyretmekteydi. Dizginleri gevşetmişti, ama halâ elinde tutuyordu. Sert yüzünde garip bir ifade vardı. Sonra müthiş bir çatırtıyla yanlarındaki cephanelik çöktü ve Scarlett sivri bir alev diliminin gökyüzüne doğru fırladığını gördü. Şimdi burada sanki bir zafer şenliği yapılıyor gibiydi. Ortalık apaydınlık olmuş, gökyüzü rengârenk bayraklarla dolmuştu sanki. Duman burun deliklerini yakıyordu. Wade ile Prissy öksürmeye başladılar. Bebek de hafif hafif aksırır gibi sesler çıkartıyordu.</p>

  <p class="calibre2">"Allah aşkına Rhett! Delirdin mi? Haydi, çabuk ol!"</p>

  <p class="calibre2">Rhett cevap vermedi, ama ağaç dalını haince hayvanın sırtına indirdi. At, delice ileri atıldı. Zavallının adalelerinde kalmış olan bütün kuvvetin sağladığı son hızla Marietta Caddesi'nde, iki yana sallana sallana ilerlemeye başladılar. Önlerinde bir ateş tüneli uzanıyordu. Çünkü caddenin iki yanındaki binalar cayır cayır yanmaktaydı. Bu kısa, dar yol, demiryolu hatlarına çıkardı. Oraya saptılar. Bir düzine güneşten daha parlak bir ateş gözlerini kamaştırdı. Kavurucu sıcaklık derilerini buruşturdu, çatırtılar ve patlamaların gürültüsü sağır edici dalgalar halinde kulaklarına geldi. Ebediyet kadar uzun süren bir an içinde bu cehennemden geçtiler, sonra yeniden yarı karanlığa kavuştular.</p>

  <p class="calibre2">Sokak boyunca ilerlerken ve demiryolu hatlarını aşarken Rhett sopayı durmadan hayvanın yaralı suratına indiriyordu. Yüzünde kararlı bir ifade vardı.</p>

  <p class="calibre2">Nihayet Rhett arabayı tam aksi istikamete döndürdü ve kısa bir süre sonra geniş ve düzgün bir yola geldiler. Evlerin karanlık iskeletleri gittikçe seyrekleşmekteydi. İki tarafta sık ormanlar uzanmaktaydı.</p>

  <p class="calibre2">Rhett, arabayı durdurarak, kısaca:</p>

  <p class="calibre2">"Şehirden çıktık," dedi. "Rough and Ready'e giden ana yoldayız."</p>

  <p class="calibre2">"Haydi! Durma!"</p>

  <p class="calibre2">"Bırak da hayvan biraz nefes alsın!" Sonra kıza döndü, "Scarlett bu deliliği yapmaya halâ kararlı mısın?"</p>

  <p class="calibre2">"Neyi yapmaya?"</p>

  <p class="calibre2">"Halâ Tara'ya gitmekte ısrar ediyor musun? İntihar gibi bir şey bu... Steve Lee'nin süvarileri ile Yankeeler var Tara ile bu arada. Jonesboro'ya bu yoldan gidemezsin. Demiryolu hattını izlemene imkân yok. Bugün Rough and Ready'dan güneye doğru, bütün yollarda çatışma oldu. Rough and Ready'den ya da Jonesboro'dan geçmeyen başka yollar biliyor musun? Küçük, dar patikalar, keçi yollan filan?"</p>

  <p class="calibre2">Scarlett rahatlayarak:</p>

  <p class="calibre2">"Evet, evet" diye bağırdı. "Rough and Rady'ye sokulabilirsek, ana yoldan ayrılıp uzaklardan geçen bir araba yolu biliyorum. Babamla •ben oradan giderdik. Birkaç millik bir yoldur. Tam Macintoshlar'ın orada ana yola çıkar. Orası da Tara'ya bir mil uzaktadır."</p>

  <p class="calibre2">"İyi. Belki Rough and Ready'e kadar bir tehlikeyle karşılaşmazsın. General Steve Lee, geri çekilmeyi mümkün kılmak için öğleden sonrayı orada geçirdi. Belki Yankeeler henüz oraya varmamıştır. Steve Lee'nin askerleri atını almazlarsa, Rough and Ready'dan geçebileceğini sanıyorum."</p>

  <p class="calibre2">"Ben... ben mi geçebileceğim?"</p>

  <p class="calibre2">"Evet sen."</p>

  <p class="calibre2">"Ama Rhett... sen... sen bizi götürmeyecek misin? Nereye gidiyorsun?"</p>

  <p class="calibre2">"Hayır. Ben burada sizden ayrılıyorum. Orduyla birlikte gidiyorum."</p>

  <p class="calibre2">Scarlett çıldırmış gibi etrafına, bir hapishane duvarı gibi yolun iki yanında yükselen karanlık ağaçlara, arkada kalmış olan kıpkızıl gökyüzüne, arabanın içindeki korkmuş insanlara, nihayet Rhett'e baktı. Acaba delirmiş miydi? Yoksa Scarlett'in duydukları gerçek değil miydi?</p>

  <p class="calibre2">Scarlett:</p>

  <p class="calibre2">"Ah! Beni böyle korkuttuğun için seni boğabilirim! Haydi yolumuza devam edelim!"</p>

  <p class="calibre2">"Şaka yapmıyorum, şekerim. Benim bu kahramanca fedakârlığımı daha büyük bir anlayışla karşılamadığın için kalbimi kırdın, Scarlett. Hani senin vatanseverliğin şekerim? Muhteşem Davamıza olan inancın nerede kaldı? İşte, bana kalkanımla ya da kalkanımın üstünde ölü olarak dönmenin senin için farketmeyeceğini söyleyeceğin an geldi. Ama söyleyeceklerini çabuk söyle çünkü savaşa gitmeden önce parlak bir söylev vermek istiyorum."</p>

  <p class="calibre2">Rhett'in boğuk sesi genç kadının kulaklarında uğulduyordu. Rhett onunla alay ediyordu, ama Scarlett, erkeğin nedense kendisiyle de alay ettiğini hissediyordu. Vatanseverlik, kalkanlar, parlak söylevler? Söylediklerinin ciddi olmasına imkân yoktu. Onu, yeni doğum yapmış can çekişen bir kadın, bir günlük bir bebek, korkudan felce uğramış bir küçük kız ve zavallı bir çocukla, böyle karanlık ve korkunç bir gecede tek başına bırakması mümkün değildi! Scarlett, onları tek başına, savaşanların, Yankeeler'in; yangınların, Tanrı bilir daha ne gibi tehlikelerin içinden geçirerek sağ salim Tara'ya götüremezdi.</p>

  <p class="calibre2">"Rhett, mutlaka şaka ediyorsun!"</p>

  <p class="calibre2">Erkeğin koluna sarıldı ve korku gözyaşlarının bileğine döküldüğünü hissetti. Rhett onun elini kaldırdı ve dalgın bir tavırla öptü.</p>

  <p class="calibre2">"Sonuna kadar bencilsin değil mi, şekerim? Sadece kendi kurtuluşunu düşünüyor ve Konfederasyon'un çıkarlarına aldırmıyorsun bile! Tam on birinci saatte onlara katılmamın askerlerimizi ne kadar cesaretlendireceğini düşün!"</p>

  <p class="calibre2">Rhett'in sesinde tatlı bir ifade vardı, ama bir dereceye kadar hain olduğu da inkâr edilemezdi.</p>

  <p class="calibre2">Scarlett, ağlayarak:</p>

  <p class="calibre2">"Ah Rhett!" diye inledi. "Bunu bana nasıl yapabilirsin? Beni niçin yan yolda bırakıyorsun?"</p>

  <p class="calibre2">Rhett güldü:</p>

  <p class="calibre2">"Niçin mi?" dedi. "Belki de ihanet biz Güneyliler'in kanına işlemiş olduğundan. Belki, belki utandığım için... Kim bilir?"</p>

  <p class="calibre2">"Utandığın için mi? Utancından ölmelisin. Bizi burada böyle, yalnız ve çaresizlik içinde bırakmak..."</p>

  <p class="calibre2">"Sevgili Scarlett! Çaresiz değilsin! Senin kadar bencil ve inatçı olan çaresiz olamaz. Eğer sana rastlayacak olurlarsa, Tanrı Yankeeler'in yardımcısı olsun."</p>

  <p class="calibre2">Birden hızla arabadan aşağı atladı. Scarlett onu seyrediyordu. Büyük bir hayret ve kararsızlık içindeydi. Rhett arabanın etrafını dolaşıp onun tarafına geldi.</p>

  <p class="calibre2">"Aşağı in" diye emretti.</p>

  <p class="calibre2">Scarlett ona baktı. Rhett sert bir hareketle uzandı, genç kadını koltuklarının altından kavradı ve havaya kaldırdığı gibi arabadan indirdi. Kolundan sıkı sıkı tutarak arabanın birkaç adım ötesine sürükledi.</p>

  <p class="calibre2">"Senden ne beni anlamanı ne de affetmeni istiyorum. Beni anlayıp anlamamana ya da affedip affetmemene zerre kadar aldırdığım yok. Çünkü ben de bu budalalığımdan dolayı kendimi asla anlayacak ya da affedecek değilim. Halâ bu kadar hayalci ve idealist bir yanım olmasına ben de şaştım. Ama güzel Güney'imizin herkese ihtiyacı var. Cesur valimiz Brown böyle demedi mi? Her neyse. Savaşlara gidiyorum ben."</p>

  <p class="calibre2">Birden güldü. Karanlık ormanlarda yankılanan, serbest, çın çın öten bir gülüştü bu.</p>

  <p class="calibre2">"Eğer şerefi daha çok sevmeseydim, seni bu kadar sevemezdim, şekerim! Güzel sözler, değil mi? Şu anda bunlardan daha güzel bir şey düşünemiyorum. Çünkü geçen akşam verandada söylediklerime rağmen seni seviyorum, Scarlett."</p>

  <p class="calibre2">Sözleri okşayıcıydı ve elleri, sıcak, kuvvetli elleri, Scarlett'in çıplak kollarından yukarı tırmanıyordu.</p>

  <p class="calibre2">"Seni seviyorum, Scarlett. Çünkü birbirimize çok benziyoruz. İkimiz de bencil ve kurnazız. İkimiz de, canımız güvenlikte ve rahatımız yerinde oldukça, dünya yıkılsa aldırmayız. Geçen ay sana sorduğum soru hakkındaki fikrini değiştirmemekte kararlı mısın? Ölüm ve tehlike kadar kışkırtıcı olan hiçbir şey yoktur. Biraz vatansever ol, Scarlett. Bir askeri güzel hatıralarla ölüme göndereceğini düşün."</p>

  <p class="calibre2">Şimdi Scarlett'i öpüyor ve bıyığı genç kadını gıdıklıyordu. Sakin, sıcak dudaklarıyla öpüyordu onu. Sanki bütün bir gece uzanıyordu önünde. Öylesine telaşsız ve rahattı. Charles onu hiç böyle öpmemişti. Tarletonlar'la Calertler'in öpücükleri de onu böyle ateş gibi yakıp, buz gibi dondurmamış, elini ayağını böylesine titretmemişti.</p>

  <p class="calibre2">Karanlık ve sarhoş kafası birden aceleyle toparlandı. Bir an unuttuğu şeyi hatırladı hemen. O zaman o da oğlu gibi korktu. Rhett onu bırakıyordu. Evet, bırakıyordu onu aşağılık adam. Hepsinden beteri, bütün bunlara rağmen, burada, yolun ortasında durup, ona iğrenç tekliflerini tekrarlayarak hakaret etmeye cüret edebiliyordu.</p>

  <p class="calibre2">"Seni gidi, adi, aşağılık adam!" diye haykırdı."</p>

  <p class="calibre2">Scarlett ona söyleyebilecek daha kötü bir şey bulamadığı için, kolunu kaldırdı ve bedeninin bütün gücüyle ağzına bir tokat indirdi. Rhett elini yüzüne götürerek bir adım geriledi.</p>

  <p class="calibre2">Sessizce:</p>

  <p class="calibre2">"Ah!" dedi.</p>

  <p class="calibre2">Bir an karanlıkta karşı karşıya kaldılar. Scarlett onun hızlı hızlı nefes aldığını duyuyordu. Kendisi de uzun süre koşmuş gibi nefes nefeseydi.</p>

  <p class="calibre2">"Haydi git! Şu anda git buradan! Derhal gitmeni istiyorum! Seni bir daha görmek istemiyorum! İnşallah bir top güllesi tam üstüne düşer. Dilerim milyonlarca parçaya bölünesin..."</p>

  <p class="calibre2">"Sonunu söylemesen de olur. Ben de senin fikirlerine genel olarak katılıyorum. Memleketim uğruna öldüğüm zaman inşallah vicdanın sızlar."</p>

  <p class="calibre2">Genç kadın onun güldüğünü duydu ve arkasını dönerek arabaya doğru yürüdüğünü gördü. Birden, Melanie ile konuşurken daima olduğu gibi, Rhett'in sesi değişti. Saygılı ve kibar bir sesle ona hitap ediyordu.</p>

  <p class="calibre2">"Mrs. Wilkes?"</p>

  <p class="calibre2">Arabanın içinden Prissy'nin korkak sesi cevap verdi: "Aman Allah'ım! Siz misiniz.</p>

  <p class="calibre2">Kaptan Butler? Miss Melly yola çıktıktan hemen sonra bayıldı."</p>

  <p class="calibre2">"Şu halde baygın olması belki de daha iyi. Eğer kendinde olsaydı, sanırım bu acıya katlanamazdı. Ona iyi bak, Prissy. Al şu birkaç senti. Olduğundan daha aptal olmamaya bak."</p>

  <p class="calibre2">"Peki, efendim. Teşekkür ederim, efendim." "Hoşça kal, Scarlett."</p>

  <p class="calibre2">Scarlett onun döndüğünü ve kendisine bakmakta olduğunu biliyordu. Ama onunla konuşmadı. Nefretinden konuşamıyordu. Rhett'in ayakları çakıl taşlarının üstünde kımıldadı ve çok kısa bir an için, Scarlett onun geniş omuzlarının karanlıkta uzaklaştığını gördü. Sonra kayboldu. Bir süre ayak sesleri duyuldu. Sonra onlar da duyulmaz oldu. Yavaşça arabaya döndü. Dizleri titriyordu.</p>

  <p class="calibre2">Şimdi ona söylemek istediği bütün kötü sözleri hatırlıyordu, ama çok geç kalmıştı. Atın öne eğik boynuna başını dayayıp ağlamaya başladı.</p>

  <p class="calibre2">Tepesindeki ağaçların dalları arasından süzülen sabah güneşinin parlak aydınlığı Scarlett'i uyandırdı. İki büklüm uyuya kaldığı için bütün vücudu tutulmuştu. Bir an nerede olduğunu hatırlayamadı. Güneş gözlerini kör ediyor, arabanın sert tahtaları vücuduna batıyor ve büyük bir ağırlık bacaklarını zorluyordu. Doğrulmaya çalıştı ve bu ağırlığın başını dizlerine koyarak uykuya dalmış olan Wade olduğunu keşfetti. Melanie'nin çıplak ayaklan neredeyse yüzüne dayanıyordu. Arabacı yerinin altına, büyük bir kara kedi gibi Prissy kıvrılmıştı. Onunla Wade arasında da yeni doğan bebek vardı.</p>

  <p class="calibre2">Birden her şeyi hatırladı. Kalkıp oturdu ve aceleyle etrafına bakındı. Tanrı'ya şükürler olsun, ortalıkta Yankeeler gözükmüyordu! Geceleyin, kimse saklandıkları yeri keşfetmemişti. Şimdi yavaş yavaş her şey aydınlığa kavuşuyordu. Rhett'in ayak sesleri iyice uzaklaştıktan sonra kâbusa benzer bir yolculuk yapmışlardı. Yol gayri muntazam ve inişli çıkışlıydı. İki tarafta derin çukurlar vardı. Titreyerek, nasıl sık sık askerlerin yaklaştığını duyup atı tarlalara sürdüğünü hatırladı. Bu askerlerin dost mu düşman mı olduklarını bilmiyordu ki. Bir öksürük, hapşınp ya da Wade'in hıçkırığının onları ele vermesinden nasıl korktuğunu da hatırladı. Zira askerler birkaç adım ötelerinden geçip gidiyordu.</p>

  <p class="calibre2">Nihayet, Rough and Ready'e yaklaştıkları zaman birkaç zayıf kamp ateşi gördüler. Steve Lee'nin artçı muhafızlarının son kalıntıları geri çekilme emri bekliyorlardı. Kamp ateşleri arkada kalıp kaybolana kadar yeni sürülmüş bir tarlanın içinden ilerledi Scarlett. Sonra karanlıkta yolunu kaybetti ve çok iyi bildiği dar araba yolunu bulamayınca hıçkıra hıçkira ağlamaya başladı. Sonra, nihayet onu bulunca, at durdu ve yere çöktü. Scarlett ne yaptıysa yerinden kımıldamadı.</p>

  <p class="calibre2">O zaman Scarlett onu çözdü ve kendisi de arabaya çıkıp oraya kıvrıldı. Yorgun bacaklarını uzattı. Uyku göz kapaklarını ağırlaştırdığı sırada Melanie'nin kuvvetsiz sesini duyduğunu hatırlıyordu. Yalvarır ve özür diler gibi konuşuyordu.</p>

  <p class="calibre2">"Scarlett, lütfen biraz su verebilir misin?"</p>

  <p class="calibre2">Scarlett:</p>

  <p class="calibre2">"Su yok," demiş ve sözler ağzından çıkarken uykuya dalmıştı.</p>

  <p class="calibre2">Şimdi sabah olmuştu. Güneşten gözlerini kırpıştırarak Melanie'ye baktı ve dehşetle irkildi. Melanie o kadar hareketsiz yatıyordu ve o kadar beyazdı ki, Scarlett onun ölmüş olması gerektiğini düşündü. Yorgun yüzü, karmakarışık saçları ile ölü bir ihtiyar kadına benziyordu. Sonra Scarlett onun hafif hafif nefes aldığını görüp rahatladı ve Melanie'nin geceyi atlattığını anladı.</p>

  <p class="calibre2">Elini gözlerine siper edip etrafına bakındı. Besbelli geceyi, birinin ön bahçesindeki ağaçların altında geçirmişlerdi. Çünkü önünde çakıl taşlı bir yol, döne döne uzanmaktaydı. İki yanında sedir ağaçlan vardı.</p>

  <p class="calibre2">Kalbi sevinçle çarparak:</p>

  <p class="calibre2">"Ama burası Malloryler'in evi!" diye düşündü.</p>

  <p class="calibre2">Ama çiftlikte ölüme benzer bir sessizlik hüküm sürmekteydi. Bahçenin çimleri ile çiçekleri nallar ve araba tekerlekleriyle ezilmiş, ötesi berisi toprak görünene kadar eşelenmişti. Eve doğru baktı ve çok iyi bildiği o güzel beyaz ev yerine dikdörtgen biçiminde granit temel taşları gördü. Bunların etrafında, isten simsiyah olmuş tuğlalar ile iki uzun baca vardı.</p>

  <p class="calibre2">Ürpererek derin bir nefes altı. Tara'yı da böyle, yerle bir olmuş, ölüm sessizliğine gömülmüş mü bulacaktı?</p>

  <p class="calibre2">Aceleyle, kendi kendine:</p>

  <p class="calibre2">"Bunu şimdi düşünmemeliyim," diye söylendi. "Bunu düşünmemeliyim. Kendime hakim olmalıyım. Eğer düşünecek olursam, yine korkuya kapılacağım."</p>

  <p class="calibre2">Şimdi tekrar yola çıkmalı ve Tara'ya yönelmeliydiler. Ama önce biraz yiyecek ve su bulmalıydılar. Özellikle su. Prissy'i uyandırdı. Karaderili kız, gözlerini çevirerek etrafına bakındı.</p>

  <p class="calibre2">Melanie'ye baktı ve onun kahverengi gözlerinin açılmış olduğunu gördü. Bunlar ateşten parlayan hasta gözlerdi. Altlarında mosmor lekeler vardı. Çatlak dudaklarını aralayıp, yalvarır gibi fısıldadı:</p>

  <p class="calibre2">"Su!"</p>

  <p class="calibre2">Scarlett:</p>

  <p class="calibre2">"Kalk, Prissy!" diye emretti. "Kuyuya gidip biraz su alalım."</p>

  <p class="calibre2">Yanmış temel taşları arasında kuyuyu buldular.</p>

  <p class="calibre2">Scarlett uzun bir süre boşuna araştırma yaptı. Nihayet, meyve bahçesinde birkaç elma buldu. Besbelli askerler buraya kendisinden önce gelmişlerdi.</p>
</body>
</html>
