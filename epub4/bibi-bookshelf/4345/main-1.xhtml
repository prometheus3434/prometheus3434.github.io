<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Arap Camisine gelinceye kadar konuşmadı bir daha.</p>
<p>Cami görününce Akça Kız'ın bütün damarları seyrimeğe başladı. Sanki o gece, o bilmeden, ama içi hiç tatmadığı ürpertilerle sürüklenmiş, nikâha giden Akça Kız'dı. Yağmur Beyine sonunaca kavuştuğuna eminken sonunaca kavuşamayacağını anladığı sabaha çarpıp gidiyordu.</p>
<p>Çaka Bey ise, ancak caminin kapısına gelince, dolanıp imamın evine dönerlerken o geceyi, Akça Kız'ın o gecesini, Yağmur Bey'in yorgun dost yüzünü ay ışığında bile bulunması imkânsız gözlerini hatırladı. Köşkte Akça Kız'ın ağıtına çıkışışı yüreğini bunalttı. Usulca, Ersagun Bey'den, Virna'dan, Selcen'den gizli usulca Akça Kız'a yaklaştı; öylece kulağına eğildi. Çavuldur baskınında, Çavuldur'un kırıldığı günün gecesindeydi sanki. Akça Kız abasından başka yeryüzünde kimse yoktu. Akça Kız abası yalnızlığı ile bile bir koca dünyaydı da o dünyanın yumuşak saçlarına yüzünü yaslamıştı Çaka. Yüzünü yaslarken birbirlerine destek olmuşlardı. Öylece işte: «İzmir'e gidince, Bey olunca Akça Abanı, Yağmur Bey'i sana getirmezsem ben de dünyanın hayını olayım.» dedi: «Üzme kendini.» Akça Kız Çaka'ya yıllar önce yıkılan dünyalarında yalnız kaldıkları gece gibi baktı; hiç bir yıldız gökyüzünde bu kadar güzel doğamaz, bu kadar yalnız bakamazdı.</p>
<p>Ersagun Bey'in imamın kapısına üç defa yumruk vuruşu Akça Kız'ın gözlerini dövdü sanki.</p>
<p>Arap İmam'ın kapısı, ikinci üç yumruk vuruştan sonra açıldı.</p>
<p>Kapıyı açan Arap İmam'dı. Henüz uyumuş gözlerinde hem güven hem güvensizlik ipildiyordu. Kapısını vuran üçlü yumruklardan iyice emin olmak için yarım açtığı kapıyı, hemen kapamağa hazır tuttuğu aralıktan kaçamak baktı. Aralığın gerisinde, isli bir kandil aydınlığı titreşiyordu. Ersagun Bey'i tanıyınca kapıyı ardına kadar açtı, konuşmadan gelenlerin içeriye girmesini bekledi. Taşlığın kandil kararması bir anda, içli dışlı kaynadı. Evin içinde de başka uyananlar oldu herhal. Yukarı çıkan taş basamakların üst sahanlığında, kuzu derisi çizmelerin taşı belli belirsiz sıyırışını duyar gibi oldu Ersagun Bey. Çok uzaktan, hatırlayabildiği kadar, Selçuk çizmelerinin çevik kaçışlarına benzetti. Arap İmam, geceyle kandil karışımı, hemen tilavete oturacak bir sesle: «Hanımları şu yandan alsak Ersagun Beyim» dedi; «Yukarda erkek konuklar var da.»</p>
<p>Cevap beklemeden taş basamakların altındaki dar, yuvarlakça bir kapıya gitti, yanda sarkan bir ipi çekti. Gidişi, ip çekişi, bekleyişi, hep bir geceyle kandil karışımındaydı. İpi çekince uzakça bir yerden duyulan çıngırak sesi de öyle dar, yuvarlakça. Kapı hemen denilecek kadar çabuk açıldı; bir kere, çok kısa fakat taşlıkta, geceyle çekişen kandilin ölü aydınlığını yırtıyormuş gibi gıcırdamıştı. Uzunca bir dehliz, taşlığın ölü kandil ışığını da yutarak, derinlemesine bir uykuya doğru uzanıyordu, kadın uykularına, kız uykularına, düş sıcağında.</p>
<p>Arap İmam bir kadınlara kısaca, bir erkeklere «Buyursunlar.» der gibi baktı. Ersagun Bey Virna'ya gitmeleri için işaret edeceği sırada Selcen'i gördü. Selcen'in gözü taş basamakların orta sahanhğındaydı. Taş basamakların orta sahanlığında, taş çatlasa yirmisinde bir yiğit duruyordu, Selçuk giyimindeydi, Bey duruşundaydı; bacakları ölü kandil ışığında, günlerdir at tepip gelmiş de henüz attan inmiş gibiydi, çarpıkça dizleri birbirinden az biraz ayrıcaydı. Yiğidin de gözleri Selecen'deydi. Arada birçok kısa ötekileri de üstten, tepeden süzüyor, kartahmsı çakırcana dolanıyor, gelip Selcen'e usulca iniyordu, sanki yiğidin kartal uçuşundaki gözleri gelip Selcen'de tünüyordu.</p>
<p>Ersagun Bey neye uğradığını bilemedi. Gözleri kararmıyordu herhal, bundan emindi. Düşte olmadığını da biliyordu. Ama başının dönmesine akıl erdiremiyordu. Taş basamağın orta sahanlığındaki yiğit, Süleyman Bey olamazdı, hayır Süleyman Bey, Süleyman Şah, Urumeli Sultanı ölmüştü, biliyordu. Ama bu yiğit? Tanrım hay Ulu Tanrım Süleyman Bey'i dirilttin de geri mi gönderdin yoksa? Yoksa bu Arap İmam? Eski bir şaman mıydı?</p>
<p>Virna, Akça Kız'la Selcen'i, omuzlarından okşuyormuşçasına tutup dar, yuvarlakça kapıdan dehlize doğru çekti. Dar, yuvarlakça kapı, düşlü uykuların dehlizine kapanıverdi.</p>
<p>Arap İmam kapının kapanmasıyla birlikte vazifesinin bittiğine inanmış da şimdi ne yapacağını bilemiyormuş gibi durdu. Çaka Bey daha Selcen'in sahanlıktaki yiğide döndüğünden beri yiğidi gözlüyordu. İlkin pek ilgilenmemişti; sonra kendisinin de bilemediği bir his bütün bedeninde gerilmişti, daha sonra ise yiğidin kartalımsı bey duruşunu yadırgamış, genç görünüşüne karıştıramamış fakat o kartalımsı bey duruş Çaka Bey'in gözlerini almıştı. Farkında olmadan baş eğmek gibi bir duygunun yüreğini sarmakta olduğunu hissetmişti. Kurtulmağa zorlanıyordu. Yiğit, bey duruşunu da Selçuklu giyinişini de inkar etmeyen bir tavırla basamakları ininceye kadar Ersagun Bey de Çaka da, ayrı ayrı duyguların geriliminden kurtulamadılar. Ersagun Bey, yiğidin azcık kaz yürüyüşünü andıran adımlarını, «Benim ben!» diye salınan geniş göğsünü bir daha, bir daha, bir daha görmek istiyormuş gibi gözlerini açmıştı. Hiç bir şey yoktu kafatasının içinde, bomboştu, karanlık. Gözlerinden, açılabildiğince açılan gözlerinden bir tuhaf ışıklar giriyor, karanlık boş kafatasının içinde Süleyman Bey olup yürüyor, ama daha değişik, daha yeni ve taze dolanıyordu; gözlerinde çakır çakır ışıklar kartallanıyor ve Ersagun Bey'in karanlık, bomboş kafatasının içini aydınlatıyordu. Aydınlık göğsüne, aydınlık yüreğine, aydınlık damarlarına dolmağa başladığı zaman, bütün bedeni yiğide doğru ısınıyor ve bunca yılın yaşlılığından, mihnetlerinden sıyrılıp kurtuluyorken yiğit de gelip tam önünde durmuştu. Bir otağ gelip durmuştu, ucu bucağı görünmez bir Selçuk ordusu gelip durmuştu; ters uçurumlar, görünmez kartal yuvaları, korkulu sarp yarlar gelip durmuştu sanki önünde Ersagun Bey'in. Öyle geldi. Bir de konuşursa diye seçemediği korkuları yüklenmiş bir kuşkuyu şimdi her yanı dolmuş kafatasının içine sızdırmamağa çalışıyordu ki yiğit: «Ersagun Bey'sin sen!» dedi «Ersagun Bey'sin sen.» derken küçültüyor muydu yüceltiyor muydu belli değildi; paylıyor mu yoksa bağrına basmak mı istiyordu o da belli değildi. Süleyman Bey'de duymamıştı bu sesi; Melikşah'ta da. Hele Alparslan'da hiç. Fakat o kadar iyi tanıyordu ki; o kadar çok, o kadar yakın duymuştu ki, yiğidin, ölü kandil ışığında daha da çakırlaşan gözleri gülmüş olmalıydı: «Bizans'ın orta yerinde bile görsem tanırdım, bu kılığınla bile. Selçuk'un hasısın, belli bizdensin.»</p>
<p>O zaman sesi tanıyabildi Ersagun Bey. Ses, biraz Tuğrul Bey karışıktı biraz Çağrı Bey; fakat son cümlesinde birden Kutlamış Bey'in inadını, dik başlılığını, yaban atlarını bile ürküten hırsını gizlice yüklenmişti, belki de bilmeden. Nitekim: «Beni tanıman gerekti, tanıyacağını sanmıştım Ersagun Bey.» deyince Ersagun Bey'in yüzünde yaban atlarının ürküşü siniverdi: «Tanıdım Kılıç Arslan Sultanım. Ama umamadım.»</p>
<p>«Neden?»</p>
<p>Az kalsın «Korktum.» diyecekti, dili sürçmeseydi diyecekti de. Son anda «Böyle beklemiyordum» diyebildi.</p>
<p>«Sultanca mı bulmadın? Yoksa Bizans'a gelmemi mi yadırgadın?»</p>
<p>«Gençsiniz Kılıç Arslan Sultanım. Gençlik Sultanlıkla dolarsa bizim Bey aklımız şaşar herhal; şaştı da. Ondandır.»</p>
<p>«Tedbirsizlik demek istedin. Adım tedbirdir benim; bilen ona göre davranır, bilmeyen de öğrenince nasıl olsa şaşırır. O şaşkınlıktan yine ben yararlanırım.»</p>
<p>«Ben.» deyişleri battı Ersagun Bey'e; yüreğinde noktamsı acılar duydu.</p>
<p>Kılıç Arslan yarım göz altından Çaka'yı süzmüştü oralı olmuyormuş gibi. Ersagun Bey'e: «Neyse şart değil tedbir.» dedi; «Yukarda İltutmuş Bey var çıkalım.»</p>
<p>Asıl o zaman pırpıdandı Ersagun Bey'in yüreği. Noktamsı acıları yumuşacık bir el sarıvermiş gibi oldu. Nerdeyse Kılıç Arslan'dan önce fırlayıp basamakları çıkacaktı. Öyleyse bir özlem, kaç günlerdir kendinden bile zor saklar olduğu yalnızlığının üstüne üstüne yağıvermişti. İltutmuş Bey, yıllarca öncesinin Vasili'si, Bizans'ta bulduğu ilk sıcak kucaktı. Kılıç Arslan Çaka'ya dönüp de Ersagun Bey'e: «Bu delikanlıyı tanıyamadım; Kınık Boyundan mı? Değile benziyor?» diye sormasaydı Ersagun Bey basamaklara doğru koşmak üzereydi. Kılıç Arslan'ın sorusu hem durdurdu hem de hançer ağzı keskinliğini Ersagun Bey'in şahdamarına vurdu. Çaka'nın kıpkırmızı terleyen yüzünü, fırtınasını güçlükle zapt eden gözlerini görmezliğe geldi; daha doğrusu kıpkırmızı teri ve fırtınayı önleyebilmek için, sözünün nereye varacağını düşünüp tartamadan: «Kınık Boyu sonradan gelir, Çaka Bey Selçuklunun hasından daha hastır.» diye cevap verdi.</p>
<p>Kılıç Arslan'ın çakır bakışları kasıldı sadece; bir de yeni attan inmiş gibi ayrıca duran bacaklarında gözle ancak görülebilen bir yaylanma oldu. «Pekey Ersagun Bey onu da yukarda görüşelim.» İlk basamağa bir çıkmada vardı. Bacaklarında dört yaşında bir tayın o alımla güzel ama yaban huysuzluğu acele ediyordu; ikinci basamakta bir yele boyu durakladı, Arap İmam'a döndü: «Hocam sen uyuyabilirsin. Ersagun Bey'i arıyorduk, bulduk. Konuşacaklarımızı konuşalım. Sen Tanrı'nın işlerine bak.</p>
<p>Basamakları, üst sahanlığa kadar kuş uçuşunu andırırcasına çıktı.</p>
<p>Çaka Bey, hiç konuşamamanın, bir cevap verememenin sıkıntısında boğuluyordu. Çocukluğundan beri alıştığı, Bizans Saraylarında daha çok gelişen o delişmen atılganlığı; sudan ince, sudan hızlı lâf bulup yerine yerleştiriverme alışkanlığı, şimdiyece hiç altta kalmayan aklı, dağınık yünler gibi atılmıştı; sağda solda hiç bir işe yaramaz bir halde bölük börçüktü. Yahut da toplanıp top yapılmış, soğuk demir duvarlı mahzenlere hapsedilmişti. Demir duvarlı mahzenlerin soğukluğunda Kılıç Arslan denilen şu toy Selçuklunun yüzü donuyordu, kendini bir şey sanan sesi yalpalıyordu. Ersagun Bey kolundan tutup çekmeseydi Çaka dönüp gidiyordu. Akşamdan beri katı bir sıkıntıdan başka bir şey olmayan dışarıdaki Bizans gecesi, ağlamaklı yıldızları bile bir bulunmaz dünya cenneti gibi birden ferah gelmişti Çaka'ya. Bizans Sarayları Cennet bahçesi olup dayanılmaz bir özlemle çekmişti. Ersagun Bey'in, kolunu tutup çeken eline direndi bile; böyle birinin ardından gittiği için Ersagun Bey'e gücenmişti de, kırgındı. Fakat Ersagun Bey Çaka'nın en yalnız anlarında hatırladığı zaman güç bulduğu sesiyle usulca: «Aldırma Çakam. Beyi Bey doğurmaz anası doğurur.» dedi.</p>
<p>Çaka o zaman Kılıç Arslan'ın ardı sıra basamakları çıktı, ama yine de ayakları bir fırsatını bulsa gerisingeriye inip sokağa çıkmağa, başıboşluğa. Yllarca önce Çavuldur kırımında nasıl sağırlaştıysa öylesine sağır kalan bir dünyanın camlığına ve insanların cam bakışlarına vurup gitmeğe hazırdı. Fakat üst sahanlığa çıkıp da sofaya açılan odalardan sağdakine girince, keçi sakalında dinlenmiş, arınmış temiz düşünceleri her an gülüverecek kadar taze buğulu, çiğ yemiş üzüm pırıltısında bakan İltutmuş Bey'i görünce yavaş yavaş Çaka Bey de durulup arınmağa başladı. Birden, yine yıllarca öncesiyle, Çavuldur kırımı olmadan daha yıllarca öncesiyle karşılaştığını sandı. İltutmuş Bey'in yüzü, hiç benzemediği halde Yağmur Bey'in güvenilir dost yüzünü, sımsıcak çizgilerini hatırlatmıştı,</p>
<p>Yağmur Bey Akça Kız'ı, Akça Kız ise garip, uzak yorgunlukları, özlemleri; kıvır kıvır sevmek, kıvrılan özlem yorgunluklarını...</p>
<p>Kılıç Arslan'a bakmamağa çalıştı; bakmak bile istemedi.</p>
<p>İltutmuş Bey ayakta idi; şöyle bir gülümsemişti. Çaka fark edememişti ama Ersagun Bey, o bir zamanların Vlanga Mezarlığına yakın meyhanede dünyayı hiçe sayan gülüşüyle Vasili'nin gülümsediğini, bu gülümsemenin bütün odayı doldurduğunu, dört bir yandan Ersagun Bey'i, hatta tanımadığı Çaka'yı kucakladığını sezmişti. Ersagun Bey de öylesine gülümsemek istedi, yarıda kesildi. Kılıç Arslan: «Vaktimiz yok sayılır Ersagun Bey.» demişti; «Akşam evinde bulabilseydik seni, bütün gece konuşup öğreneceklerimizi öğrenecek yarın da İznik tahtına dönecektik. Seni aradığımızı öğrendin, kim olduğumuzu bilemediysen bile önemini kestirdin, gelip bizi buldun. Zekanı, İltutmuş Beyimizden duya dinleye bilirdik, şimdi gözümüzle de görüp öğrendik. Memnunum.» İhsana benzer bir yumuşama ile susmuşken yine o «Benim ben!» diyen sesle devam etti: «Gelgelelim anlamadım Ersagun Bey, anlamadım neden kalabalık geldin? Kadınlar, kızlar, sen böyle önem verdiğin her yere hareminle mi gidersin? Bir Bizans adeti midir?»</p>
<p>Ersagun Bey cevap vermeden önce İltutmuş Bey'e baktı. İltutmuş Bey iki elini göbeğinin üstüne bağlamış, sakin, başka bir yerde imiş gibi duruyordu. Yüzü kıpırdamadı hiç; gözlerini yumdu sadece. Ersagun Bey de gözlerini yumdu, sesini bastırmak için olmalı herhalde çünkü sesi perdeliydi: «Benim haremim yok Kılıç Arslan Sultanım. Yaşlı kadın bir Bizans prensesidir, en az benim kadar Selçuklu düşünür, hele Aleksiyos bu yüzden konağını yaktırdıktan sonra.» Soluk aldı, belki de durup bekledi, Kılıç Arslan'ın ilgilenmesini yahut Virna'yı beğenmesini. Kılıç Arslan'da hiç bir hareket görmeyince sesi az daha perdelenmiş: «Ötekilerden biri yeğenim sayılır, biri de kızım.» Kılıç Arslan nedense ilgilendi: «Şu küçüğü mü? Görkemli kız.»</p>
<p>«Evet Sultanım, küçük olanı.»</p>
<p>«Yaa. Pekey?»</p>
<p>Kılıç Arslan Çaka Bey'e bakıyordu. Gözlerinde tuhaf bir ışık yanmaktaydı. Kızı için mi Çaka Bey için mi pek anlayamadı Ersagun Bey ama Kılıç Arslan'ın Çaka'yı sorduğunu zannetti. İltutmuş Bey'e de bakmadı artık kendine hakim olmağa çalışıyordu ama beceremeyeceğinden korkuyordu. Sesini çok zor ayarladı: «Çaka Bey'in kim olduğunu söylemedim Sultanım. Çaka Bey Çavuldur Boyundandır, Bey oğludur. On şu kadar yıldır yanımdadır, Bizans sarayında bilhassa yetiştirilmiştir, Bizans asilleri arasında sözü geçecek kadar önemli mevkiler almıştır. Çok güvenilir bir Beyimizdir.»</p>
<p>Kılıç Arslan güldü herhal yahut da gülmeğe çalıştı; değilse eğer yüzünü buruşturdu: «Yetiyor bu kadarı demek? Güvenmeği bu kadar kolay sanıyorsun Ersagun Bey.» «Sanmıyorum Sultanım, biliyor hemi de inanıyorum. On şu kadar yıldır bilip yetiştirdiğin adama inanırsın.»</p>
<p>«Güvenmek kolay değil. Ben güvenemem.»</p>
<p>«Nasıl sultan olursun öyleyse? Nasıl Sultanım dersin Kılıç Arslan Bey?»</p>
<p>Çaka tutamamıştı kendini artık; damarları bile sapır sapır titriyordu, gırtlağında zor zapt ettiği öfke bütün yüzünde mosmor patlamıştı.</p>
<p>Kılıç Arslan, ayrıca duran bacaklarının üstünde yine yaylanır gibi oldu : «Ne dedin delikanlı? Bir daha duyayım hele?»</p>
<p>Ersagun Bey Çaka'yı önleyemedi. Çaka Bey gemi azıya almıştı bir kere: «Bir değil on kere de duyabilirsin Kılıç Arslan Bey. Kimseye güvenemeyen adam yere sağlam basmıyor demektir; yere sağlam basamayan adam da ben Sultanım diye ortaya çıkamaz.»</p>
<p>«Ben Sultanım delikanlı. Eyi bak; kimseye de güvenmiyorum. Kendimden başka kimseye.» Çaka Bey, birden boşuna öfkelendiğini, boş yere nefes tükettiğini anladı. Sultanım diye yırtınan bu genç ya çok toydu yahut fazla şımartılmıştı yahut da birdenbire başına, konan devlet kuşunu hazmedemiyordu. Bunların hiç biri değilse, hatta aklından zoru yoksa hasta değilse çok üstün yaradılışta bir insandı. Çaka çok üstün yaratıhşh insanların da başka çeşit bir hasta olduğunu Bizans Saraylarından biliyordu. Öyleyse Kılıç Arslan2a cevap vermek onu daha da köpürtmekten başka bir sonuç vermeyecekti. Fakat öfke, şimdi damarlarında o kadar nefis bir hazda kıvılcımlanıyordu ki tadından pek kolay kurtulamadı: «Öyleyse Tanrı sizi bizim erişemeyeceğimiz bir güçte yaratmış olmalı.» deyip kesmek istedi.</p>
<p>Fakat Kılıç Arslan'ın karşılığının hiç bu kadar korkunç olacağını ummamıştı. Kılıç Arslan: «Hangi Tanrı?» diye nerdeyse ağzı köpürecek şekilde bağırmıştı. «Hangi Tanrı hangi?»</p>
<p>Umulmadık bir yıldırım düştü odaya sanki tavan çatırdayıp çöktü, ev temelinden sarsıldı ateş alev yandı. İltutmuş Bey'in bile göbeğinin üstünde bağlı duran elleri çözüldü, bir anda kulaklarını tuttu, sımsıkı kapadı: «Sultanım, Kılıç Arslan Sultanım, yorgunsunuz, uykusuzsunuz. Lütfedip dinlenin, yarın çağırırsınız Ersagun Bey'i.»</p>
<p>Kılıç Arslan gem almaz bir yaban atı huysuzluğunda Çaka'ya bakıyordu. Ersagun Bey korkmuştu. Bunca yıldır Bizans'ta Selçuk'tan, İslâm'dan uzak yaşamışken bile korkmuştu. Selçuklunun sonunu, yıkıntısını; Selçuklunun yıldırım düşmüş çarpık, yanık, illetli, bir yanı tutmaz gövdesini görür gibi olmuştu. Bir an önce odadan çıkmak istiyordu. Kılıç Arslan konuşmasaydı çıkmak için izin bile isteyecekti ama Kılıç Arslan «Babam Süleyman Şah'ın, bir yazının orta yerinde, yalnız tek başına öldüğünü düşündünüz mü? Düşündüğünüz zaman da böyle korktunuz; ölüm haberini aldığınızda duymamak için böyle ellerinizle kulaklarınızı tıkadınız mı?» demişti. «Yoksa Tanrı'nın buyruğu böyleymiş deyip kabul mü ettiniz. Güvenmek diyordunuz, niye, kime, niçin? Beylerinize mi? Gerilerinize mi? Sizi bir savaş alanında yalnız bırakıp at toynaklarında azılı eşkıyalar gibi horlanıp çiğnenerek ölmenizi görmeleri için mi? Babam Süleyman Şah Sultandı; tek başına geldi. Bu Bizans'ta, bu sizin Tanrınızı inkâr eden kâfirlerin orta yerinde bir Türkiye Devleti kurdu. Melikşah dedi de başka bir şey demedi, başka bir şeye güvenmedi. Beylerine, Melikşah'a, çerilerine ve Tanrısına güvendi. Sonra? Kendi kanından gelen, kendi dilini konuşan insanlar babamı atlara çiğnetti; hangi güvenmekten bahsediyorsunuz bana? Konuşun hadi! Beymişsin Çaka Bey, sen de konuş bakalım!»</p>
<p>Kılıç Arslan konuşmuyordu da bütün ağustos boyunca yanıp kavrulan bir gökyüzü bulut bulut toplanmış, sıkıntısını deli, başıboş yağmurlar halinde boşaltıyordu. Düğürcekken sulu sepkene dönüyordu, sağanaktan boşalıyordu, iri buz parçalarını rast gele döküyordu. Yağmur değildi hatta hışımdı.</p>
<p>En çok Çaka Bey durgunlaşmıştı. Yerli yersiz şu son bir saatten beri hep Zela'da, Dereboğazındaki, çocuk yaşlarının Çavuldur kırımını hatırlıyordu ve şimdi Kılıç Arslan'ın boşanışında o kırımın en acı yalnızlığını hissediyordu. Derken derken bu boşanışla o yalnızlık arasında kurulan gizli köprünün varlığını hisseder oldu. Kılıç Arslan da böyle bir yalnızlık mı duyuyordu yoksa? Böyle bir yalnızlık, kaskatı demir yumruklar halinde toplanmış da Kılıç Arslan'ın, en insanca düşünülmesi gereken yerlerde en insanca damarlarını mı tıkıyordu. Çaka Bey, Kılıç Arslan'a bu sefer de daha başka bir gözle bakmağa başladı, Selçuk giyimlerinden soyunmuş, etinden kemiğinden soyunmuş bir Kılıç Arslan'ı görüverdi. Tıpkı kendisiydi. Aslında sığınacak bir yer, tutunacak bir dal arıyordu; düşmemek için; sallanmamak, dimdik durabilmek için eline geçirdiğine sarılmak istiyor fakat sarıldığı nesnenin birden kopup kendisini bırakıvermesinden korkuyordu. Onun için tutunmak arzusuyla sarıldığı her şeyi horluyordu. «Seni ben kurtarıyorum, dikkat et, bırakırsam düşeceksin» dedirtmemek için. Akça Kız'ı buluncaya kadar. Yağmur Bey'e ısınıncaya kadar. Ersagun Bey'in yanında yerleşinceye kadar. Hatta yerleştikten nice sonraları bile kendisi de öyleydi. Ve inanmamıştı hiç bir şeye, tıpkı Kılıç Arslan gibi. Farkında olmadan: «Haklısın Kılıç Arslan Sultanım.» dedi; «Konuşmak ne kelime, anlamak yeter, sen haklısın.»</p>
<p>Cevap Çaka Bey'den beklendiği için İltutmuş'la Ersagun Bey susmuş, biraz da endişeli; lafın onarılması güç sonuçlara varmasından çekinerek Çaka'nın vereceği cevabı bekliyorlardı. Kılıç Arslan nasıl bir cevap verilirse verilsin atılmağa hazır bir atmaca sinisindeydi.</p>
<p>Çaka Bey'in, üçünün de ummadığı bir şekilde cevap vermesi, odada girdikleri andan beri yavaş yavaş gerilip kopmağa başlanan havayı, kopmaktan kurtarmadıysa bile şimdilik, Ersagun Bey, Çaka'nın dönüşünde yapmacık mı okluğunu kestirmeğe çalıştı. İltutmuş Bey ise ilk defa gördüğü Çaka'yı seviverdi fakat bir kötü önsezinin dikenlerini de hissetti yüreğinde. Gizlice Kılıç Arslan'ı iyice boşatmamanın doluluğuyla bakıyordu; gökyüzü hala yıldızları besliyordu, ancak fark edilebilecek bir serin mavilik bunca doluluğun yerinde yeğniliğini göstermemek için direniyordu. Çaka Bey: «Yine de güvenmek, inanmak gerek Kılıç Arslan Sultanım.» deyince ve «Bizans'ta da güvenmek, inanmak diye bir şey yoktur ama güveniliyormuş, inanılıyormuş gibi görünülür. Bizde buna iki yüzlülük denir, Bizans'ta ise sanat olmuş, adına siyaset deniyor.» diye devam edince Kılıç Arslan'ın direnişi kırıldı. Yine de az önceki hışımh yağışını kolayca ve birden bırakamadı: «Bırakalım bu meseleyi artık.» dedi; «Siz bana güvenmeyin. Ben de size. Güvenmeye güvenmeye bir işin yapılacağına inanmıyorum. Ama her birimizin güvendiği bir şey vardır. Ortak bir şey. Ben atalarımın ruhuna güvenirim. Ersagun Bey herhalde Alparslan Sultan'ı unutmamıştır. İltutmuş Bey ise Küpeli Hafız'ı, babasını. Ha bir de Sarı Hoca vardı. Mademki Oğuz'dan gelmedir, Çaka Bey'in de hiç değilse Oğuz Han'ın ruhuna bağlılığı olmalı. Öyleyse, işte güvencemiz. Atalarımızın ruhları da bu Urumelinin Oğuz Boyuna yurt edinilmesini istiyor, çünkü bunun için öldüler. Öyleyse varımızı yoğumuzu ortaya koymak gerek.» Konuştukça daha kendisi oluyordu; sağa sola tutunma telaşından, bir uçuruma yalnız başına düşmek hayalinden kurtuluyordu. «Melikşah'ın oğulları, karısı, kızı o yanda birbirine düştü. Gayri ondan bize fayda yok. Melikşah bile babamı, en güçlü zamanında yalnız bıraktığına göre Melikşah'tan sonrakiler birbirlerine düşmeseler dahi bizi hep post kavgası peşinde görecekler, onun için bir yardım yaparlarsa iki de ayak bileklerimize bukağı vurmanın yolunu arayacaklar. Demem o deme ki biz burada sağlam olacağız, gerekirse onlara biz yardım edeceğiz yahut onları bukağılayacağız, Urumelinin geleceği için şart budur derim, böyle düşünürüm. Böyle deyip düşündüğüm için de İznik tahtına uğramadan, doğrulayıp Bizans'a geldim. İltutmuş Beyimize bakılırsa Bizans demek sen demekmişsin; önce Bizans'ı öğrenelim. Bizans'ı bilmeden Urumeli üstüne hesaplar yapmak akıl karı değildir. Altı ay var ki Bizans'tan haberimiz yok. İltutmuş Bey'in varsa eğer bana söylemedi.»</p>
<p>Ersagun Bey'e bakarak konuşuyordu, İltutmuş Bey'den Ersagun için duyduklarına hem inanmış hem inanmamış gibiydi; ayrıca her ikisi arasında, kendinden habersiz bir haberleşmeden memnun olmayacağını söylemek istiyordu. Ersagun Bey, Kılıç Arslan'ın gerekirse İltutmuş Bey'e de inanmayacağını anladı. Alparslan'dan bu yana tanıyabildiği Bizans İmparatorları dahil Kılıç Arslan'ın mevkiinde olanların içinde bir Aleksiyos böyleydi; kimseye güvenmez, bir şeye inanmazdı. Bizans Bizans dediği halde Bizans'a bile inanmazdı. Ama o Aleksiyos Komnenos bunu böyle, Kılıç Arslan gibi ulu orta söylemezdi, belki yatağında düşlerinden bile saklardı. Kılıç Arslan'ı ilk gördüğü merdiven sahanlığında nasıl birden Süleyman Bey'e benzetip o benzetmesinin etkisinde kalmışsa, şimdi de o etkinin üzerinden yavaş yavaş sıyrılmakta olduğunu sezinliyordu; bundan da üzgündü.</p>
<p>«Neden sustun Ersagun Bey?»</p>
<p>Yine o kuşku. Ersagun Bey, Kılıç Arslan'ı bir ara iyice kuşkulandırmak için susmağı, cevap vermemeği düşündü. Bir işe yaramayacaktı: «Size nasıl inandırıcı haberler verebilirim onu düşünmüştüm Kılıç Arslan Sultanım; susuşum bundan. Bizans demek Ersagun demek buyurdunuz. Birkaç ay öncesine kadar doğruydu. Ama şimdi değil. Aleksiyos Komnenos da çok şüpheci, kimseye güvenmeyen, inanmayan bir kimse. Beni, bir yolunu bulup ortadan kaldırmak niyetindedir.»</p>
<p>«Duyduğumuza göre Aleksiyos'un imparator oluşunda büyük yardımların olmuş. Neden seni ortadan kaldırmak istesin?»</p>
<p>«Bazı insanlar borçlarını Aleksiyos gibi ödeyebilirler Sultanım, bir acayiplik değil bu. Ayrıca benim Bizans'taki durumumu da çok iyi biliyor. Babanız Süleyman Bey'den duymuştum Ersagun bu Aleksiyos'tan sakın, senin ne yapmak istediğini biliyor demişti.»</p>
<p>«Öyleyse sizden artık faydalanamayacağız demektir Ersagun Bey. Yerinizi biri hemen almalı Çaka Bey'in Bizans Sarayında sevildiğini söylemiştin.»</p>
<p>Ersagun Bey bir tuhaf oldu. Bunca yıldan sonra artık bir işe yaramadığı söyleniyordu, eski bir çizme misali kaldırılıp atılıyordu. İnanmamış, yarı duymuş gözlerle baktı Kılıç Arslan'a. Nesil, bir kuşak bile geçmeden nasıl da kıymet bilmez oluyordu Görklü Tanrı, nasıl da bencil?</p>
<p>Çaka Bey, Ersagun'un kırgınlığını anladı, bu kırgınlıkla ağzından çok kötü bir laf çıkabilirdi. Zaten bir tek cevap vardı, Ersagun Bey'den önce davranıp onu söyledi: «Benim de Bizans'ta kalmam imkansız efendim» dedi. «Sultanım.» diyememişti. Ersagun Bey'in kırgınlığını düşünüyordu; «Bu demektir ki Bizans'ta Aleksiyos Ersagun Beyimin kurduğu teşkilâtın kökünü kazımağa niyetli.</p>
<p>Aleksiyos, Bizans'ın varlıkla yokluk sınırına gelip dayandığını iyi biliyor. Hiç değilse kendi imparatorluk müddetini uzatabilmek için sınırı sağlamlaştırmak zorunda olduğunu da biliyor, şu sırada birbirine düşmesinden yararlanacak, belki de sizin kimseye güvenmeyen huyunuzu çaşıtlarından öğrendi, onun da çaşıtları var çünkü. Haşan Sabbah'la haberleşmede. Çünkü, sizin o yandaki düşmanlarınızı görüp gözetmede çünkü. Önce Ersagun Bey'i haklayacak bilebildiğimizce. Ersagun Bey'in haklanması da Bizans'taki ağımızın birden kopması işe yaramayacak, bir daha yeniden örülemeyecek şekilde paramparça olması demektir.» «Yani demek istersin ki, ben bu işte yoğum, öyle midir?»</p>
<p>«Zaten bırakan olmaz efendim; Ersagun Bey'den sonra Aleksiyos ne yapıp yapıp beni de haklayacak. Hatta Bizans'taki dişe dokunur bütün Selçukluları. Ersagun Bey Bizans'taki ağını kırk beş yılda ördü. Geldiği zaman da yalnız sayılmazdı. Bilirsiniz, İltutmuş Bey'le atası Küpeli Hafız daha önce ilk ilmikleri atmıştı. Buyruk Alparslan gibi bir sultandan geliyordu. O zamanki, ondan sonraki Bizans imparatorları da biliyorlardı ki Ersagun Bey'in kılına dokunmak karşılarında zamanına göre Alparslan'ı, Melikşah'ı yahut Süleyman Bey'i bulmak demek olacaktı.» «Şimdi de beni bulurlar Çaka Bey, beni.»</p>
<p>Sırası gelmişti artık, lâfı yerine yerleştirmek, deminden beri hak ettiği cevabı Kılıç Arslan'a vermek gerekti. Bir an Ersagun Bey yahut İltutmuş Bey versin diye bekledi. İkisinden de ses çıkmayınca: «Siz daha Ersagun Bey'e güvenmiyorsunuz Sultanım dedi. Güvenmediğiniz bir Beye nasıl arka çıkarsınız? Çıksanız bile Aleksiyos gibi bir adam nasıl inanır buna?»</p>
<p>Kılıç Arslan'da çok kolay dönebilme kabiliyeti olmalıydı ki az önceki güven verici sözünün üstünde durmadı. Ve hemen, o sözü söylememiş gibi: «Yeni, Aleksiyos'un da bilmediği yeni bir ağ örmeli. Aleksiyos sizinle uğraşırken yenisini fark edemez.»</p>
<p>«Çok zaman ister Sultanım. Bizans öyle birkaç ayı bırakın birkaç yılda bile öğrenilecek cinsten değil. Senin zamanının olup olmadığını bilmiyorum. Aleksiyos'un bir hafta bile bekleyeceğini sanmam. Sonra bir ikinci Ersagun Bey de bulunmaz şu sıra Selçuklu arasında, doğrusu budur.» İltutmuş Bey ilk defa lafa karıştı. «Sultanım izin verirse Ersagun kardeşimden soracaklarım var. Anladığıma göre Bizans'ta kurduğumuz ağın ömrü bitti. Bunca zaman çok büyük işler görmesi de yeter zaten. Acaba Ersagun Bey ne düşünür, ne tedbir almak ister. Söylerse, aydınlanmış oluruz. Sultanımın niyeti de zaten aydınlanmaktır.»</p>
<p>Ersagun Bey, kırgınlığını üstünden atamamış, Çaka'nın çok övücü lafları bile kırgınlığını giderememiş, üstelik daha bir eziklik, artık işe yaramama ezikliği kırgınlığına perçinlenmişti. İltutmuş Bey'in Küpeli Hafız'ı hatırlatan çok usta kelimeleri olmasa Kılıç Arslan'a hiç cevap vermeyecekti. Bundan sonraki mücadelesinin, Aleksiyos'la kendi arasında bir ikili mücadele olduğuna, bunun ne Bizans'ı ne de Selçukluyu ilgilendireceğine inanmak üzereydi. İltutmuş Bey'in Küpeli Hafız'ı hatırlatan ustalığı olmasa inanıyordu da.</p>
<p>Kılıç Arslan da: «Eh, pekala, madem öyle, seni dinleyelim Ersagun Beyimiz.» diye, yumuşayabildiği kadar yumuşayınca konuşmak zorunda kaldı: «Bana kalırsa.» diye başladı. Durup, söyleyeceklerini hemen ölçüp biçti; nelerin söylenmesi, nelerin söylenmemesi gerektiğini ölçüp biçti: «Bana kalırsa Bizans'ta öğreneceğimiz, alabileceğimiz bir nesne kalmamıştır artık. Alparslan Sultanımın buyruğu üzerine buraya bir Selçuk hayını olarak geldiğim zaman niyetimiz Bizans'ı oyalamaktı. Sözle, tatlı dille, olmadığı zaman tehditle, karışıklık çıkarmakla, Bizans halkıyla Bizans idarecilerini birbirine düşürmekle. Maksat, Alparslan Sultan'ın, gündoğusunda iyice güçlenip Urumeline yerleşmekte bir tehlike kalmayıncaya kadar Bizans'ın da Urumelinin de şüphelenmemesi, ayağa kalkmamasının önlenmesi, hiç değilse geciktirilmesiydi. Alparslan Sultanım vakitsiz göçtü bu dünyadan hay İltutmuş Bey karındaşım, Melikşah da öyle. O da babası gibi düşündü. Süleyman Şah'ın Urumelinde vazifelendirilmesi de bunun için. Fakat Süleyman Bey ne yapmak gerektiğini çok iyi biliyordu. Hiç bir zaman Bizans'a göz dikmedi. O dışardan biz içerden Bizans'ı çürütmeğe çalıştık. Zaten çürümüştü, iyice göğnüdü. Aleksiyos'un çırpınışı nafile; ölecek hastaya ağızdan nefes vermeğe benziyor. Dirilse de ölecek bu hasta.» Yalandan mı essahtan mı bilinmez öksürdü. Öksürürken baktı, Kılıç Arslan kulağını vermiş dinliyordu: «Hiç değilse dinlemesini biliyor herhal.» diye düşünüp devam etti: «Siz bizden altı aydır haber alamadığınızı söylediniz; biz sizden, o yandan doğru dürüst hiç haber alamadık. Aldıklarımız şöyle böyle, yalan yanlış. Güvenilir değil, umut verici sadece. Kılıç Arslan Sultan'ın gelip İznik tahtına yerleşeceği yolunda. Bu yanda Papa üstümüze bir sürü salmanın peşinde, Aleksiyos ise kökümüzü kazımanın. Bu akşam Çaka'nın evinde -bile bile ev dedi, köşk demedi- evet evinde toplanıp karar verdik. Selçuklunun içinde şimdilik denizden, gemiden, donanmadan anlayan tek adam Çaka'dır. Ayrıca Bizans'ın bütün oyunlarını da bilir, Bizans Sarayında yetişti. İzmir yörelerine geçecek, orda dal budak salacak; denizden Bizans'ı vurmanın, hiç değilse yollarını kesmenin, kıstırmanın çarelerini arayacak.»</p>
<p>«Tek başına zor, çok zor. Üstelik Çavuldurlar da dağınıktır, o yanda azlıktır.»</p>
<p>«Öyledir Kılıç Arslan Sultanım. Ama biz de kendimize, kendi usullerimize göre dallanıp budaklanırız. Çaka'nın İzmir yörelerinde çok çabuk bir beylik kuracağına...» «Beylik mi? Nasıl beylik?» «Beylik Sultanım, bildiğimiz gibi, beylik nasıl bilinirse öyle.»</p>
<p>«Urumeli Beylik dolu Ersagun Bey. Bir yurdun beyliklerle dolması hayra yorulmaz, milletin sırtını yeğnitir. Bir bedenden bir gön çıkar biliriz, iki gön çıkarmak dilersen ellerin boşta kalır. Babamın başını Melikşahlar yemedi, aslında beylikler yedi sayılır. Danişment Gazilisi, Mengüceklisi, Artuklusu. Yeni bir beylik demek, gönün bir ucundan daha çekilmesi demektir. Göz yummam buna.»</p>
<p>«Doğru dersin Sultanım ama Çaka Bey, ötekiler gibi ayrı bir beyliğin tutkusunda olmayacak. Sultanlığınıza bağlı, Sultanlığınızın denize uzanmış güçlü bir kolu olarak Bizans'ı vurmağa, bunaltmağa çalışacak. Aleksiyos, bu yeni beyin derdine düşüp sizi, hiç değilse Sultanlığınızın ilk yıllarında fazla meşgul edemeyecek, böylece siz de Urumelindeki dirliği rahatça temin edebileceksiniz.»</p>
<p>«Aleksiyos'un budala olmadığını söyleyen sîzsiniz; sizin hesabınızı bilmeyecek mi, hesabınızı bozmak için kendine göre hesaplar yapmayacak mı?»</p>
<p>«Zor, oyunu bozar demiş atalarımız Sultanım, herhal bir şey bilmişler de demişler. Oyun oynanmağa başlandı mı çok hesaplar kitaplar değişir. Yeter ki Sultanım Çaka Bey'in ardında yıkılmaz dağlar gibi durmasını bilmeli.»</p>
<p>Kılıç Arslan düşünmeye başladı; iki kaşı kırlangıç kanadı misali kavislenmişti. İki kaşının birleştiği yerde belli belirsiz bir kabarcık mercimeklendi. Ersagun Bey, gözlerine inanamadı önce; şaşkınlıkla baktı, iyice baktı. Alparslan'ın da o yaşlarda, böyle düşünürken, öfkelenen iki yay kaşının orta yeri böylesine bir kabarcıkla mercimeklenirdi. Yüreği ığıldadı Ersagun Bey'in. Alparslan'ın, Kılıç Arslan'ın yaşındayken çevresindeki doluluğu; çevresinde ne varsa, çocuklardan Sav Tekin Bey'e, Sarı Hoca'ya, Sarı Hoca'dan Çağrı ve Tuğrul Beylere kadar ne varsa her şeyin herkesin Alparslan için sanki yeşerdiğini, varını yoğunu Alparslan için döktüğünü hatırladı. Kılıç Arslan'ın ise çevresi sadece kendisiydi; kökünden kopup gelmişti. Bizans denilen ziftin pekinde tek başınaydı yahut gücünü eritmiş bir Ersagun, düşüncelerini belki yeyip bitirmiş bir İltutmuş, kanatlanabilmesi için bir anaca muhtaç Çaka çocuğundan medet umuyordu. Üstelik zift kaynıyor, Papa'ya bakan yanından körükleniyor, Urumeline bakan yanından çalı çırpı kurularıyla besleniyordu.</p>
<p>Sonunda, mercimeklenen kabarcık söndü; kırlangıç kanadında yarım kavislenen kaşlar yanlara kaçtı. «Anladım Ersagun Bey.» dedi Kılıç Arslan; «Yıkılmaz dağ lazımsa Çaka Bey'in sırtına... Yıkılmaz dağ olacağım. Yeter ki, bir gün, bir sıçan yıkılmaz dağın kökünü kemirmeği denemesin. Yıkılmağa hiç niyetim yok. Babamı çiğneyen at toynaklarını kırmağa yemin ettim. Ne demeğe getirdim anlamışsınızdır; Çaka Beyimiz de...» Yüzü ilk defa güldü.</p>
<p>Ersagun Bey de İltutmuş Bey de Kılıç Arslan'ın yüzündeki gülüşü ne Alparslan'da ne Melikşah'ta ne de Süleyman Şah'ta görmemişlerdi. Yeni bir gülüş Kılıç Arslan'a has, körpe. «Pek ala» dedi; «Hesabınız kitabınız ben gelmeyecekmişim gibi yapılmış. Gelmediğimi farz edin, gelmemişim gibi başlayın. Ben oyuna uygun bir zamanda karışırım. Artık yatsak iyi olacak, Arap İmam sabah salası için elini kulağına atmağa hazırlanıyordur; sabah ola hayır ola da demiş atalarımız Ersagun Bey.» Sabahın hayır mı şer mi getireceği daha sabah salası verilmeden önce kuşkuyla belirdi. Ersagun Bey'le Çaka, Kılıç Arslan'ın son sözlerinin, konuşmanın bittiğine gelip gelmediğini düşünüyorlardı; hele Çaka ilk defa bir Selçuk Sultanıyla bu kadar yakın, yüz yüze konuşmuş olmanın, üstelik bir Selçuk Sultanının huzurunda öfkelenebilmenin, belirsiz de olsa heyecanını yeni yeni duymağa başlamıştı. İltutmuş Bey, gözleriyle çıkabileceklerini bile işaret etmişti. O sırada taş duvarların ardından gelen bir gürültü duyuldu. Araba tekerleklerinin taşlarda dönmesi, sekiz on atın nallarının taşlarda sürçmesi, sabah sessizliği ve gece taşlarının yankısında kalabalıklaştı. Gelip bir yerde durdu; çok yakınlarında. Sonra Arap İmam'ın kapısı, saygıda kusuru olmayan bir ölçü ile çalındı; yine saygıda kusur olmayan bir ölçü ile kapı çalınması hızlandı.</p>
<p>Arap İmam abdest suyu henüz kuramamış dirseklerinin üstüne kadar sığalı kolları, su damlacıkları düşen sakalıyla gelip göründü; belki de abdest alırken gürültüleri duymuş yarım bırakmıştı. «Bizans askerleri Sultanım. Kalabahkçalar.»</p>
<p>Kılıç Arslan kapının bir daha aynı şekilde çalınmasını dinledi. Kaşları yine öyle kavislendi, kaşlarının birleştiği yerde yine öyle bir nokta mercimeklendi. Başka hiç bir hareket görülmedi; başka hiç bir hareketi görülmediği halde omuzlarına kadar az öncesinden farklı bir Kılıç Arslan yerleşmiş gibiydi. Kapının hep aynı saygıda fakat aralıklı çalmışına rağmen hiç bir taşkınlık yapılmaması, zorlanmaması üzerine, sesinde de az öncesinden farklı bir Kılıç Arslan gelip yer etmiş gibi: «Aç bakalım Hoca, ne isterlermiş.» dedi. Sakindi, yüzünde tek bir çizgi bile yer değiştirmiyordu; yalnız gözleri ok yayda hazır bekliyordu; çok gizliden, gerilmiş.</p>
<p>Çaka Bey yanında av bıçağının bile bulunmamasına hazırlandı; gözlerini köşedeki tahta kerevetin bir bacağına dikti, bir çırpıda kerevete varıp varamayacağını hesapladı. İltutmuş Bey hissettirmeden Kılıç Arslan'ın biraz daha önüne doğru kaydı. Ersagun Bey'le konuşmak istiyormuş gibi kaydı: «Sizin bir ardınıza düşen olmalı.»</p>
<p>Laf olsun diye sorulduğu o kadar belliydi ki. Ersagun Bey niçin sorduğunu anladı. Aynı şekilde o da, hissettirmeden Kılıç Arslan'ın sağdan önüne doğru geldi; sanki İltutmuş Bey'e cevap vermek için geldi: «Sanmam. Bu iş çok daha önce olmuş. Herhal sizin ardınıza düştüler. Benim evimi gözleyenlerden biri belki de.»</p>
<p>Kılıç Arslan'ın önünde, aralıklı duruyorlardı. Kılıç Arslan'a gelecek bir zarar, önce İltutmuş'la Ersagun Bey'e çarpacak idi. Çaka Bey bu duruma göre kendini hazırlamak için kapıya doğru gitti, açıp bakacakmış gibi bir his vermeğe çalıştı. Üçünün de bu sessiz, bu kendiliğinden davranışı Kılıç Arslan'ın gözünden kaçmadı, hoşuna gitti. İlk defa beylerine kendiliğinden, buyruk beklemeden kendiliğinden yapılmış bir hareket görüyordu; çevresi ağustos sineklerinden korunması için incecik, yumuşacık bir tülle sarılıyordu yahut da kışın, uykuda açık kalmış sırtına kalın keçeleri bir görünmez el kendiliğinden gelip örtüyordu.</p>
<p>Kapının açılması; süslü, çok süslü bir Bizans Saraylısının tek başına Arap İmam'ın önünde görünmesi, Kılıç Arslan'ın beynini tırmalamağa hazırlanan his tırnaklarının kabuğuna çekilmesine sebep oldu. Gözleri yine öyle gerili, ok yayda hazır.</p>
<p>Çaka da, Ersagun Bey de geleni tanımışlardı; İmparator Aleksiyos'un en yakını, başmabeyincisiydi, kısaca Hanos diye bilinirdi. Çaka ve Ersagun Beyleri görünce Hanos; kurnaz sinsiliğini örtmeğe çalışan fakat hiç de gözlerine yakışmayan bir dostluk gösterisiyle tebessüm etmiş, İltutmuş Bey'le Kılıç Arslan arasında önce ikirciklenmişti. Tebessümü çok gösterişli bir saygı ile Kılıç Arslan'ı seçmiş fakat yine de tedbirli davranmağa kararlı bir sesle: «Ulu Türkiye Sultanına, izin verirlerse haşmetli imparatorumun saygılarını sunmağa ve hoş geldiniz demeğe memurum efendimiz. Kulunuz, haşmetli İmparatorun başmabeyincisi Hanos'um.» dedi.</p>
<p>Kılıç Arslan yerinden kıpırdamadan kendini tanıttı: «Türkiye Sultanı benim. İmparatorunuz zahmet etmiş, gece yarısından sonra sizi boşuna uykusuz bırakmış. Bizans'ı ziyaret için gelmedik.» Hanos'un Bizans Saraylarında pişmiş gözleri yirmi yaşlarındaki sultanı bir kıl payında tarttı; değerlendirdi ve ölçmek istedi. Beceremediği belliydi, saygılı duruşu daha bir gösterişli, hatta taşkın: «İmparatorum da bu durumu biliyor, üzüntülerini bilhassa sunmamı emrettiler. Sizi Bizans'ta gelmiş geçmiş en büyük konuğu olarak karşılayamamanın acısını ömrü boyunca unutamayacağını bilmenizi istiyorlar. Bizans'a girdiğinizi kısa bir süre sonra öğrenmişler fakat buraya teşrifinizi ancak bir iki saat önce keşfedebilmişler. Derhal kendi imparatorluk arabasını gönderdiler ve kulunuz Hanos diye bilinen ben, siz Ulu Türkiye Sultanını İmparatorumun Sarayına, çok değerli bir konukları olarak götürmekle vazifeli kılındım. Lütfederseniz.» «Çok kalabalık konuştun Başmabeyinci efendi, çok kalabalık. Kısacası, İmparatorun Aleksiyos beni konuklamak mı istiyor?» «İsabet buyurdunuz Sultan Hazretleri, kerem ediniz, kulunuzum.»</p>
<p>&quot;Pekey. Sen şöyle dışarıda dinlen biraz ben hazırlanayım. Hocamız size bir yer gösterir herhal.» Başmabeyinci Hanos yerlere kadar eğilerek Kılıç Arslan'ı selamladı; geri geri ve o durumda iki büklüm çıktı, Arap İmam kapıyı yavaşça çekti.</p>
<p>Kılıç Arslan'ın yay gerilişindeki gözleri, Hanos'un çıktığı kapıda, Hanos'un iki büklüm gölgesini gördü bir süre; gözlerini oradan ayırmadan Ersagun Bey'e: «Böyle midir bunlar hep?» diye sordu; «Böyle kalabalık mı konuşurlar, yer mi öperler?»</p>
<p>«Aşağı yukarı Kılıç Arslan Sultanım; alışverişin büyüklüğü küçüklüğü nispetinde.»</p>
<p>«Ne demeğe getirdin?»</p>
<p>«Bizans alışveriş demektir; pazar yerinden sarayına kadar satılan, alınan malların cinsi değişiktir sadece.»</p>
<p>«Oyuncu bunlar; oyuncu olduklarını bilmiyorlar. Boyalarını sıyırdın mı cascavlak suratları sırıtacak Neyse, bir gün sıyıracağız herhal. İşe hep alışveriş gözüyle bakarsan yanılırsın gibime geliyor. Pekey; hazırlanalım hele.»</p>
<p>İltutmuş Bey endişeyle sordu: «Gerçekten gidecek misin Sultanım?»</p>
<p>«Neden olmasın. Fırsat ayağımıza geldi İltutmuş Bey. Kurdu ininde görmeği öteden beri merak etmişimdir.» «Yalnız mı?»</p>
<p>«Yalnız. Seni sonra aldırırım.»</p>
<p>Bu sefer de Ersagun Bey «Tedbirde kusur etmesek.» dedi; «Tedbirlerimizi alsak. İzin verseniz de Çaka gidip bir baksa gerçekten İmparatorun kendi arabası mı gönderilen?»</p>
<p>«Binerken görmeyecek miyiz Ersagun Bey? Tedbir dedin; benden daha iyi tedbir olmaz. Adam Bizans'a geldiğim saatten beri ardımda; istese karanlık bir kuytuda bir sürü ip kaçkınını üstümüze salardı. İltutmuş'la ben ecinni olsak kaç kişiyi haklayabilirdik? Bize bunu anlatmak istedi. Aleksiyos, budala olmadığını söylediniz, budala olmadığını ispat etti. Kurdu ininde görelim bakalım, neremizi kapmak isteyecek yahut da biz ondan ne alacağız?»</p>
<p>Çaka Bey: «Bana sorarsanız Kılıç Arslan Sultanım, Aleksiyos size ne veren ne de alan yanını gösterecektir.» dedi, «Belki de Ersagun Bey'le benim başıma oynayacak. İzin verirseniz siz gider gitmez yola çıkalım, kaçmış oluruz; sizden de...»</p>
<p>Kılıç Arslan Çaka'ya ilk defa ısınmış gözlerle baktı hem de epeyce bir süre baktı. Gözlerini çevirmeden, düşürmüşçesine: «Keklik vardık keklik, hay Çaka Bey» dedi; «Bildin mi? Kekliğin de palazları vardır. Şöyle ekinlerin arasında bir palaz birden önüne çıksa; ansızın, ne o ne sen ummadan, durup kahr sana bakar öylece. Sen istediğin kadar dost musun yağı mısın sakla kendini; kötülüğün varsa, o yanını göstermeden dost gibi öldürmesine yanaş palaza, aldatamazsın. Bakar bakar, ya pır deyip uçar ya da aldırmaz sana. Ben İsfahan'da, Merv'de sıkıldım mı kaçardım şehrin dışına, asıl mektebime, tabiata. Farz et ki o palazım ben. Palaz, senin sakladığın yanını bilebilmeyi nerden öğrendiyse ben de onun öğrendiği yerden öğrendim; bizim Selçuk soyunda hepimizde, atadan gelmedir bu, en kötümüzde bile. Hadi bakalım, hayli gevezelik ettik. Ha, senin dediğin doğru Çaka Bey; yolunuz açık olsun, uğur bul, bu sabah kaçmış olun. Ersagun Bey Hanos mu Humus mu neyse çağır şu herifi.»</p>
<p>Hanos gelince Kılıç Arslan hazır olduğunu söyledi. Başmabeyinci yine şatafatlı cümleler, saygılı eğilip sürünmelere başlıyordu ki Kılıç Arslan kesiverdi: «Tamam tamam Başmabeyinci efendi, burası saray değil. Seninle ben yalnız geleceğim. İltutmuş Bey'le Ersagun Bey, şu Çaka denilen delikanlıyı yarın yargılamak üzere İznik'e gönderecekler. İltutmuş Bey sonra gelip beni sarayda bulacak.» dedi. Çıkacağı sırada üçü birden diz yere vurup eski usul selam durmuş olan Çaka, Ersagun ve İltutmuş Beylere döndü. İltutmuş'a: «Sen gel benimle.» dedi. Sofada bir kıyıda konuştular. O esnada da Ersagun Bey yaşından umulmayacak kadar çevik, fırladı; merdivenleri indi. Yukarı çıktığı zaman Kılıç Arslan'la İltutmuş Bey de üst sahanlığa gelmişlerdi; İltutmuş Bey'in kulağına yavaşça: «Araba İmparatorun kendi arabası.» dedi.</p>
<p>Taş basamakları indiler.</p>
<p>Ersagun Bey, üst sahanlıkta, İltutmuş Bey'in dönüşünü beklerken düşünüp durdu. At nallarının taşlarda, dar sokak boyunca genişleyen yankıları, araba tekerleğinin imparatorlara has tıngırtısı, derken Yağmur Bey'in gidişini andıran bir başka gidiş, kopuş, bir başka kopuş. Bizans'ın boşahşı gibi geldi; Bizans'ın soyunuşu, Bizans'ın yanmakta olan bir kandili usulca, gürültüsüz üfleyip söndürüşü; karanlıkta soluk alan bir kadınımsı gecenin yalın kat yalnızlığı. Ersagun Bey'in etinden, derisinden sıyrılıp Bizans'ın pul pul dökülüşü, nalın taşları dövüşünün, tekerlek tıngırtılarının bir uykuda uzaklaşışı, keçelenmesi.</p>
<p>Yanı başına Çaka'nın gelip durduğunu fark etmedi bile.</p>
<p>Ancak İltutmuş Bey, taş basamakları çıkıp da üst sahanlıkta yanına gelince ayıktı.</p>
<p>İltutmuş Bey'in yüzü gülüyordu, Çaka Bey'e: «Sen git yat.» dedi; «Bir saat uyuyacak kadar vaktin var. Fazla dalarsan seni uyandırırız. Namazdan sonra Arap İmam'ın oğlu yol için gerekenleri yapar. Nases'e varınca yanınızdan ayrılacak; Nases'te sınır karakolları size yardım edecektir. Uyumana bak şimdi.»</p>
<p>Çaka Bey yatmağa çıktıktan sonra Ersagun Bey'le yalnız kalmış olmanın huzuru İltutmuş Bey'in yüzünden, keçi sakalına doğru inerek iyice belli oldu. Uzunca bir süre, ayakta hiç konuşmadan bakıştılar, sanki konuştular, bir gören olsa hiç şaşmaz, ikisini de, çok uzakta kalmış yılların tozunu sile sile, çok uzakta kalmış yıllardan bu yana doğru konuşa gülüşe geliyorlar sanırdı. İkisi de, Vlanga Mezarlığının köşesindeki koltuk meyhanesindeydiler bir ara; Malazgirt'e gittiler; Ersagun Bey yalnız başına, hayınhk damgası alnında, yalnız döndü Malazgirt'ten. İltutmuş Bey Bezmdar Kalesini, Küpeli Hafız atasının tekkesini, atasının vurulduğu günü, Melikşahları falan dolaştı geldi. Sonra, laf bitmiş gibi ikisi de derin birer soluk aldılar; yan yana, bir omuzları birbirine değecek kadar yakın, az önce Kılıç Arslan'la birlikte bulundukları odaya girdiler. Kerevete yan yana bağdaş kurdular. En çok Ersagun Bey, içinden dolup dolup boşalmaktaydı. Bir zamanlar, Çaka daha yeni yetme, Akça Kız genç kızlığındayken; Urumelinden yeni geldikleri sıra onlarla birlikken duyduğu Selçuk sıcağını, yine bir zamanlar, Halkedon'da Süleyman Bey'in çadırında Süleyman Bey'le ilk görüştüğünde duyduğu Selçuk çadırının göğe varan alını morunu dolup dolup boşalıyordu. İltutmuş Bey kerevette, yanında bağdaş kurmamıştı da gönül tahtında tütsüleniyordu. Ersagun Bey soluksuz kalmışçasına derin bir soluk aldı, derinden göğsünü boşalttı: «İşte böyle İltutmuş Beyim.» dedi.</p>
<p>İltutmuş Bey de aynı şekilde soluksuzlaşmışçasına genişten bir soluk aldı, genişten göğsünü boşalttı. O da aynen Ersagun Bey'in titreyen sesinin eşini almış: «İşte böyle Ersagun Beyim.» dedi.</p>
<p>Yine sustular. Çok pek çok şeyler konuşmuşlardı; çok pek çok hadiseyi bir anda gülüşe konuşa dillendirmişlerdi de azıcık yorulmuşlardı, lâf tazelemeğe hazırlanmak için kısadan dinleniyorlardı. Az sonra birinden biri çocuklar kadar şen yahut da yeni yetmelerin pırpırı uçarılığında kim bilir neler, neler, neler anlatacaktı, hatta bu kısadan dinlenme süresinde anlatıyorlardı.</p>
<p>Ersagun Bey'in yüzü soldu, hüzünlendi birden.</p>
<p>İltutmuş Bey Alparslan Sultan'ın vuruluşunu düşünmüştü; sonra atası Küpeli Hafız'ın. Ardından da Haşan Sabbah'ı.</p>
<p>Ersagun Bey'in solan, hüzünlenen yüzü öfkeye donuverdi.</p>
<p>İltutmuş Bey dertli laflar etmiş de dert yükü ciğerlerini bunaltmış gibi iç çekip bir daha: «İşte böyle Ersagun Beyim.» dedi. Ersagun Bey de göğüs geçirmek üzereydi. Arap İmam'ın sabah salası başladı. Hayli yaşlanmış, Bizans'ın şarabimsi hayasından yıllar yılı imbiklenmiş, arınmış ama titrek, imbiklenirken yorulmuş bir ses, kendini uykulara sere serpe bırakmış bir geçenin sabaha dönüşünü tül perdelerden araladı. Kersa'nın zift kaynatan, kıyısında şaraba vuran uzak sabah ağarışına doğru indi; daracık Ceneviz sokaklarının üstünden sıyrılıp geçti, Arap Camisini çevreleyen müslüman pencereleri sıvazladı usuldan. Geceye, sabaha, gecenin ve sabahın ötesinde bir aydınlığa umut verdi, has uykuların üstünü açtı; serinden. Bizans'ın şaraba batmış gecelerinden birine yeni bir dünya kuruluyordu sanki yahut eski bir dünya yenileşmek umuduna el açıyordu, tazeleşmeğe. İltutmuş Bey kerevetten kayar gibi bağdaşını bozup indi. «Daldık hay Ersagun Beyim.» diye fısıldadı; «Hele bir abdest tazeleyelim de kendimize gelelim.»</p>
<p>Daha sonra abdest tazelemenin verdiği serinlikle değişmiş bir yüz İltutmuş Bey'in yüzüne gelip yerleşti; nafile namazına durdu. Tam yanı başında, ancak yarım omuz gerisinde de Ersagun Bey. Yeryüzü, yoktu artık.</p>
<p>Bizans yoktu; Bizan'sın ötesi yoktu, bu yanı hiç olmamıştı. Maviye varan bir yeşilimsi gökyüzü açıldıkça açılıyordu; bulutsuz, sessiz, en güzel güneşlerin doğup batmadığı.</p>
<p>Arap İmam'ın hayli yaşlanmış ama dinçliğe koşan sesi sabah ezanını bir yaz yağmurunda çiselerken Ersagun Bey Bizans'ta olmadığını iyiden iyiye hissetti. Selçuk'un orta yerindeydi; dışarı çıksa doğmağa hazırlanan bir Selçuk güneşinin gözlerini alacağından o kadar emindi ki. Ta İltutmuş Bey'in sabah namazını bitirmesine kadar sürdü. İltutmuş Bey sabah namazının duasını yüzünden sivrice tel sakallarına doğru sıvazlayıp yedirince, ardından da gözleri dünyaya dönmüş, dünyaya has gülümseyince Ersagun Bey bir müddet Bizans'a dönemedi, daha doğrusu dönmek istemedi. Yıllardan beri ayaklarını vuran, baldırlarını sıkan bir demir çizmeydi Bizans, beyninde sancılanıp uğunuyordu, atsa atamıyordu, satsa satamıyordu. Ancak böyle, on yıllarda bir yahut on yıllardan beter bir zamanın ara yerinde bir Selçuk soluğu duyar duymaz ayaklarını vuran tabuttan kurtuluyordu, yaşadığını anlıyordu. Dönmek, o tabuta, o demir çizmelere dönmek o kadar, onca, öylesine zor oluyordu ki kimseler bilemezdi, bir kimseye oturup anlatamazdı. İltutmuş Bey'in dünyaya dönük gülümseyen gözlerinin içine baktıkça Bizans tabutundan kurtulmanın mümkünü olmadığını anlamıştı. Alparslan'a verdiği sözü çoktan yerine getirdiğine göre neden dönmesindi artık, neden gözlerinde her sabah ayrı bir ateşten alevlenen Merv'e daha çok gidemesindi. Demek istedi: «Düşünürüm ki İltutmuş Beyim Çaka Bey genç sayılır. Çaka'yla birlikte gitsem mi ki ben de diye düşünüyorum...»</p>
<p>«Çaka'ya güvenmezmiş gibisin hay Ersagun Bey. Gidersen, Bizans'ta bize kim el uzatır?»</p>
<p>«Biz dersin. Sen dönmeyecek misin?»</p>
<p>«Kılıç Arslan'ın yanında kalmayı düşünürüm. Onun için geldim.»</p>
<p>«Ya büyük Selçuk Sultanlığı? O yanı karmakarışıkken, bırakabilir misin?»</p>
<p>«Sen burayı bırakıp Çaka Bey'in yanında gitmek isterken ne düşünmüştün?»</p>
<p>Ersagun Bey gerçeği söyleyemedi. «Benim asıl niyetim Çaka değil Çaka'nın yanı değil, Bizans'tan ayrılmak, Merv'e dönmek, suyun gözesine hasretim artık» diyemedi: «Çaka genç de.» diyebildi, inançsız.</p>
<p>İltutmuş Bey : «Genç» diye tekrarladı; «Kılıç Arslan da. Şimdi gençler başka türlü düşünür oldu hay Ersagun karındaşım. Bizim çektiğimiz sıkıntıları bilmiyorlar. O sıkıntıların doğurduğu arzulardan uzak kaldılar. Koyma suyunan değirmen döndürmek ne mümkün; Çaka da, Kılıç Arslan gibi. İnanmıyor mu?»</p>
<p>Ersagun Bey'in yüreği titredi: «Neye inanmıyor mu İltutmuş Bey?»</p>
<p>«Sen de duydun ya. Çaka ile lâf yarışındayken Kılıç Arslan isyan bile etti. Hangi Tanrı diye sarsıldığı sırayı hatırladın mı?Tanrı'dan pek bahsedilmesini sevmiyor.»</p>
<p>«Olmaz İltutmuş Bey, yanıldık belki de. İnançsız bir Sultan, inanmayan bir Selçuklu sultanı tez yıkılır, olmaz; kendi yıkılışına yanmam, Oğuz soyunu da batırır. Şurda nasıl tutunduk, neye inanarak, nasıl olur?»</p>
<p>«Bütün bütüne de inanmıyor diyemem. İnanıyor, Kılıç Arslan'ın da inandığı bir şey var. Müslüman olmadan önceki atalarımız gibi, ruhlar muhlar dedi ya. Kulağına Ezan-ı Muhammedi'yi ben okudum halbuki, el kadar bir bebeydi daha, atam Küpeli Hafız Tanrı'ya varmak üzereydi.»</p>
<p>«Öyleyken böyle inançsız çıksın hemi de? Yazık İltutmuş Bey; Melikşah'ın Sarayında büyüdü; senin elinin altında sayılırdı. Yazık ki nasıl yazık ya.»</p>
<p>«Bir şey daha dedi sen de duydun, şu keklik palazı meselesi. Dersten, saraydan, Melikşah'ın oğullarından kaçardı hep, dağ, bayır demez dolaşırdı. Atası Süleyman Bey'in ölümü çok kötü, çok vakitsiz oldu. O gün bugün Kılıç Arslan bir tuhaf, orman kuytularını sever oldu. Demek ki bizim verdiğimiz boşuna. Tabiat ne veriyorsa nasıl veriyorsa verdiği yerleşiyor. Soy dedi bir de; söylemek istedi soy, Kutlamış soyudur, Selçuk'un yıkıcı yanının depreştiği kan. Mansur olmasaydı Süleyman Şah'ta da depreşebilirdi? Onun için geldim hay Ersagun Bey. O yanda Aslan Baba var hiç değilse, Ahmet Yesevi serilip kıyı bucağı tuttu, Urumelini durmaz beslerler; ben olmasam da beslerler. Gel gelelim Kılıç Arslan'ın yalnız olması daha kötü. Dedim diyeceklerimin hepsini işte, ne düşündün şimdi sen? Yüzün eyiden eyiye bulutlandı.»</p>
<p>«Nasıl bulutlanmasın ki. Papa, sürülerini salıp gönderirse üstümüze, beyinlerinin içine haç doldurulmuş, İsa Aleyhisselam'ın görünüşüne inandırılmış bir deli sürüsü salarsa, biz, inanmamış bir Sultanla nasıl karşı dururuz İltutmuş Bey? Yüzün bulutlandı diyorsun, yağmadığına dua et.» «İnanıyor; inanıyor tabi. İnanmamış bir insan düşünebilir misin sen? İnanmamış bir insanın yaşamasına yaşayış diyebilir misin? Herifin bir şeye inanması olmasa toprağa bile basamaz; dedim sana, duydun ağzından, Kılıç Arslan eski atalarımız gibi inanıyor. Kana soya inanıyor. Daha kötüsünü söyleyeyim sana, bu Aslan Baba, bu Ahmed Yesevi dediğiniz hacılar hocalar çeksin elini ayağını Urumeliden; tekkeler mekkeler kanı uyuşturuyor, soyu çürütüyor başka bir şeye yaramıyor diye bar bar bağırdı bir gün. Kanı uyuşan savaşamazmış, kanı uyuşan kalleş olurmuş.» «Dinsiz öyleyse bu Kılıç Arslan İltutmuş Bey çok kötü. Eyi ya seni nasıl yanına alıyor?»</p>
<p>«Öyle diyenler de var Ersagun Bey, Kılıç Arslan için İsfahan Sarayında çoğu dinsiz der. Der ya ben yine de inanmam. Asıl azmaz kurt eniği köpek olmaz derler. Beni nasıl yanına aldığını sordun, kim bilir bebek kulağına okuduğum Ezan-ı Muhammedi'yi unutamıyordur belki de. Gizliden, farkın da olmadan.»</p>
<p>Ersagun Bey cevap veremedi, sustu; gözlerine inceden kum çekmişlerdi sanki, kırmızımsı kumcuklar kan doluyordu.</p>
<p>İltutmuş Bey bir iki durdu belki bir şey daha söylemek istedi, caydı, kerevete yanlamasına uzandı: «Ben azcık kestireceğim Ersagun Bey karındaşım.» dedi; uykumsu, gücü bitmiş; «Kuş uykusuna yatsam gerek. Aklın varsa sen de oraya uzan savaşta say kendini.» Sayıklamayı andırıyordu konuşması. »Nasıl olsa Arap İmam'ın oğlu hazır olunca gelip uyandırır. Uyu uyu. Uyku da bedenin ibadeti sayılır.»</p>
<p>Ersagun Bey, İltutmuş Bey'in hemen horlamağa başlamasından mıdır yoksa gözlerindeki kumcukların kanla şişip şişip patlamasından, sonra yeniden şişmesinden midir nedir uyuyamadı. Uyku, Bizans gibi, ışımağa evecen koşan sabah gibi dışında bir yerde bütün iğretiliğiyle sallandı. Arap İmam'ın oğlunun kapıya vurmasıyla birlikte İltutmuş Bey'in horlaması da durdu; Ersagun Bey'den önce fırlayıp kalktı.</p>
<p>Ondan sonrası, Ersagun Bey için, henüz dalmış yorgun uykuların düşsü uyanıklığında geçti. Yağmur Bey'in gittiği sabahın bir aynı sabahtı; ne var ki bu seferki ağustosun güneşini emziriyordu. Çaka Bey'i, Virna'yı, Akça Kız'la Selcen'i götürecek olan kayık hazırdı, bekliyordu. Arap İmam'ın oğlu, bir medrese çömezine yahut bir cami kayyımına benzemesine rağmen bir çömezden, hele bir kayyımdan umulmayacak kadar çevikti, becerikliydi. Hiç bir yerde olmayan gözlerinde Kuran-ı Kerim'den ayetler yazılıydı da o, bu yazıları herkese göstermek istemiyormuş gibi tebessümlere sarıp sarmalıyordu sanki. Hiç çekinmeden Virna'nın elini tutup kayığa bindirişi ne kadar BizanslIysa Akça Kız'la Selcen'e yardım eden eli de o kadar Selçukluydu, o kadar müslüman.</p>
<p>Virna Hatun Ersagun Bey'le helalleşirken hiç de BizanslI olmamıştı. Altmış şunca yılın Virna'sı, Ersagun Bey'in ana baba bir karındaşı gibi helalleşmişti. Ancak Ersagun Bey'in duyabileceği kadar hafif: «Ne Akça Kız'ı ne Selcen'i düşünüp yük etme kendine. Say ki ikisi de benim Balçar'dan olma kızlarım. Balçar yaşamış olsaydı, Bizans'ı boşaltırken böyle giderdik herhal. Yanlış mı dedim?» Ersagun Bey utanmasa Virna'yı kucaklayıp bağrına basacaktı; sadece gülümseyebildi. «Tanrı'ya emanet olun.» dedi yavaşça. Sonra Virna, bir Bizans prensesinin o nefis eğilimiyle İltutmuş Bey'i selamlayıp veda etti. İltutmuş Bey, kirpiklerinin arasından, Vlanga Mezarlığının köşesindeki koltuk meyhanesinde, Peçenekli Balçar'ı tanıdığı günleri seyrediverir gibi olmuştu, uzaktan, hayli, haylice, çok uzaktan ve dışardan. Virna'nın kara sevdasından dertli Balçarcığın içip içip o zaman Vasili olan İltutmuş'a höykürüşünü seyretmişti. Gözdü bu; alem geziyordu bir anda, gönül, alemi görüyordu. İşte o misal İltutmuş Bey de kirpiklerinin arasından ta Bezmdar Kalesinin eteklerine vardı; Balçar'ın ölüsünü, at üstünde tekkeye getirilişini gördü ve şimdi, sabahın emzirişine doyuvermiş bir ağustos güneşinin doğuşunda Balçar'ın karasevdalısı olan bu Virna, altmış şunca yılın üstündeyken bile Selçuk üstüne yönelmiş taze bir yeldi. İçinden bastıramadığı bir duayı duydu kulaklarında: «Tanrım. Şu Balçar'la şu Virna'yı bunca Selçuklu yapan aşkı yeryüzünden alma, kaldırma, esirgeme.»</p>
<p>Akça Kız sessiz sedasız Ersagun Bey'in elini öpüyordu. Hiç bir şey söylemediği halde, böyle bir sabah vakti, bir saatlik nikâhını kıyan, Yağmur Beyini bir daha göremeyeceği uzaklara gönderip de getirtemeyen Ersagun Bey'den erini soruyordu. Böyle bir sabah vakti, tıpkı öyle, tıpkı onun gibi bir kayıkta, gidip de gelineceği bilinmeyen bir yerlere gitmekle o sabahın öcünü aldığını söylemek istiyordu. Ersagun Bey Akça Kız'ın hiç konuşmayan gözlerine bakamadı. Şimdi elini öpen kendi kızıydı, Selcen; demek ki Akça Kız'ın kayığa bindiğini fark edememişti.</p>
<p>Selcen babasının yüzünde görünen bütün derdin, şu ayrılışla ilgili olduğunu sandı. «İstersen ben kahrım baba.» dedi; «Gitmemin bir faydası da yok zaten. Yine de sen bilirsin, senin dediğin olur.» «Tanrı bilir kızım. Benim bilmem ne işe yarar, Tanrı'nın dediği olur. Bilinmez ki. Faydalı olasın diye göndermiyor muyum seni?»</p>
<p>Başka bir zaman olsa, o kadar uzak değil bıldır bile, böyle konuşmaz; bir pınar başıboşluğuyla fışkıran hislerini bir çırpıda dizginlemesini bilir, böyle kendi halinde bırakmazdı, tutsak boynu büküklüğüne bırakmazdı kendini. Ersagun Bey yılların değil artık günlerin bile yıkıcı olmağa başladığını, gücünü kemirip yıpratmakta olduğunu bir kere daha hissetti: «Haydi kızım, kayığı bekletme artık, benim Çaka'ya söyleyeceklerim var.»</p>
<p>Halbuki Çaka'ya söyleyeceği hiç bir şey yoktu. Söyleyeceği her şeyi söylemişti; kucaklayıp gözlerinden öpmekle yetindi.</p>
<p>Çaka, İltutmuş Bey'in elini öperken, uyuyamayıp düşündüğü ve az önce elini öperken Ersagun Bey'e sormak istediği halde soramadığı bir cümleyi İltutmuş Bey'e sordu: «Gece, Kılıç Arslan konuşurken şöyle bir şey dedi. Bir gün, bir sıçan yıkılmaz dağın kökünü kemirmeye görsün, dedi. Ne demektir bu İltutmuş Beyim? Yoksa Kılıç Arslan benim bir gün kendi yerini almağa kalkacağımdan mı korktu?» Ersagun Bey de İltutmuş Bey de önce cevap veremediler; bakışmaları kısa sürdü ama ikircikliydi. İltutmuş Bey baştan savmahğı çok açık bir şekilde: «Ne onu demek istedi ne de sen söylediğin gibi davranırsın oğlum Çaka Bey.» dedi. «Bu geceyi unutsak daha iyi olur. Sen İzmir'e niçin gittiğini biliyorsun değil mi?»</p>
<p>«Biliyorum.»</p>
<p>«Eyi, korkacak bir şey yok sayılır. Kılıç Arslan Bizans'a niçin geldiğini bilmiyor. Belki İznik'e gidişini uzatmak için, belki Bizans'ı gözüyle görmek için. Kılıç Arslan İznik tahtına oturduktan sonra, ne düşünür, nasıl konuşur asıl ona bak sen. Sırtına gocuk giyememiş bir yoksulun konuşmasıyla sırtına gocuk giymiş aynı yoksulun konuşması bir midir? Gün iyice ağarıyor Çaka Bey oğlum, seyrana çıkılmıyor. Yolcu yolunda gerek. Hadi hayırlı olsun, Tanrım uğurunu rast getirsin.» Arap İmam'ın oğlu da en son gelip el öptü.</p>
<p>Kayık yol aldı, kürekleri şıpırdadı, deniz suyunu sıyırdı; deniz suyu kayığın izini çarçabuk örttü. Ancak o zaman anlayabildi Ersagun Bey Yağmur'un gidişiyle Akça Kız'ın o sabah donup kalışını; hiç bir şey söyleyemeyişini, susuşundaki küfrü, taşlaşmayı. Ve koca bir dünyanın bomboş kalışını, sadece Bizans'ın değil. «Bazen, devlet için canlara kıymak gerekiyor ama bilmem iyi mi ediliyor, kötü mü?» «Ya canlar için devlete mi kıyılsın hay Ersagun? Daha mı iyi olur?»</p>
<p>Ersagun Bey boş gözlerle İltutmuş Bey'e baktı; İltutmuş Bey'e değil yüzlerini canlandıramadığı, İltutmuş'un çevresini doldurup taşan yüzlerce binlerce kıpırtıya: «Bilemem ki.» dedi; «Hiç değilse şimdi bilemem, şu sıra.»</p>
<p>İltutmuş Bey Ersagun'un kolundan yavaşça çekti. «Gel artık, çocuklaşmanın sırası değil. Geceden beri söylemek istediğim bir şey var sana. Kılıç Arslan gider gitmez söyleyecektim, yeri gelmedi.» Ersagun Bey, İltutmuş'un kendisini oyalamak için konuştuğunu zannetti; ağırına gitti: «Haklısın» dedi; «Şu son aylarda çocuklaşma değil aksine birdenbire yaşlandığımı fark ettim. Yaşlılık Selçukluların arasında güçsüzlüğünü duyurmuyor İltutmuş Bey, aksine insanın değerini artırıyor; gel gelelim benim için Bizans'ta yaşlanmak demek ölüm demek herhal. Öyle duyuyorum.» «Hele hele Ersagun Bey'in ağzına yakışmayacak laflara bak hele.» dedi ama İltutmuş Bey, bir müddetten beri buna benzer duyguların gizli bir sancı gibi arada bir göğüs boşluğunda depreştiğini, yüreğini tedirginleştirdiğini de hatırlayıverdi. Üzerinde durulacak zaman değildi; durursa o da Ersagun Bey gibi kendini kapıp koyuverebilirdi. Onun için hemen: «Kılıç Arslan» dedi; «Senin Selcen'i sordu.» «Selcen'i mi? Neden? Ne zaman?»</p>
<p>«Gece. Sofada beni bir kıyıya çekip konuşmuştu hatırlarsan. Doğrusu ummamıştım, gelecekle ilgili şeyler konuşurken...» «Ne diye sordu?»</p>
<p>«Beğenmiş olmalı. Ne zaman gördü ki?»</p>
<p>«Arap İmam'ın evine geldiğimizde. Ayaküstü konuşurken Kılıç Arslan merdiven sahanhğındaydı; sonradan fark ettik.»</p>
<p>«Kızını görünce hak verdim Sultan'a. Demek Kılıç Arslan güzelden anlıyor, hadi hayırlısı. Bu gidişle yakında İznik'te düğün var demektir...» «O kadar mı hay İltutmuş? Yani ciddi.»</p>
<p>«Hem de nasıl, hoşuma gitti bu iş hoşuma. Kızını ben istemeğe geleceğim senden, neden durdun?» İltutmuş Bey'e tutundu. İltutmuş Bey, baş dönmesini sevince verdi; Ersagun Bey'in yüzünde böyle bir sevinç ışıklanmıştı, ışığı o kadar yakın gördü. Işığın sevinçle birlikte gizliden hüzün yüklü olduğunu neden sonra fark edebildi.</p>
<p>Az ötesinden, balıkçı kıyafetinde bir BizanslInın, daracık uzunlamasına bir kayığa bindiğini, kayığı yavaşça sudan sıyırdığını küreklere yavaşça asıldığını fark edemediler.</p>
<p>Daracık, uzunlamasına kayığın burnu Aya Barbara istikametini doğrulamıştı.</p>
<p>Davulların ardından zurnalar da birden sustu; ağustosun yirmi altısıydı, günlerden cumaydı, sala vaktiydi. Malazgirt'ten, Malazgirt'ten de doğuya, kuzeye, güneye doğru daha ötelere ve batıya, şimdi davullarla zurnaların birden susuverdiği şehre, bu Demirc'iye kadar ve Demirci'nin daha batısı, daha kuzeyi, daha güneyine doğru her yerde sala vaktiydi; her yerde davulların ardından zurnalar da ansızın susmuştu.</p>
<p>Demirci'de tekkeye de mescide de ribata da benzeyen basık, alçak tonozlu; incir ve zeytin ağaçlarının gölgesinde serin dört binadan üçünü uzunlamasına kesen konak yerinin tuğla örmeli dimdik geniş kapısının önünde Karakurt Hafız, beyazı kaygan kocaman bir atlama taşının üstüne çıkmış cuma salâsını okuyordu. Malazgirt'ten daha doğuya, daha kuzeye, güneye ve daha batıya doğru her yerde, mescitte, camide, handa, ribatta yahut tekkede; minareli, güdük minareli, minaresiz, taş üstünde, ağaç kütüğünde yahut tümsekte nice bin Karakurt Hafız cuma salaşındaydı. Davulun, zurnanın kesilmesini, ciridin bitirilmesini, çevganın durdurulmasını, kopuzlu destan okuyucularının susmasını istiyorlardı, oyun vaktinin bittiğini bildiriyorlardı. Başka bir dünyaya, başka bir sesle daha sağlam, şu konak yerinin tuğla örmeli dimdik geniş kapısını oyup işleye işleye çağırıyorlardı. Sesler, cuma salaları birbirinden uzak, aralıklı, birbirine el verip perçinlenerek o baştan bu başa, aşağıdan yukarıya ağ ilmiklerinde birbirine bağlanıp, göz göze bütün Urumelini dolanıyordu.</p>
<p>Seslerden, cuma salasından işlenmiş bir görünmez ağ Urumelinin üstüne ağıyordu, bir yerlerde salınıp iyice pekleşiyor; konak yerinin tuğla örmeli dimdik geniş kapısından daha heybetli pekleşiyor, oradan dört bir yanı tutuyordu. Bir el uzansa, Urumelinin hangi yanından olursa olsun bir el uzansa göklerde, belki bulutların altında belki üstünde muhakkak bu ağa dokunacak gibiydi, dokunur dokunmaz da eğer kâfirse muhakkak yanacak gibiydi. Kâfir?</p>
<p>Karakurt Hafız'ın dilinde inanmayan herifler demekti bu! Atı, kılıcı, oku bilip de, delicesine at sırtında koşup bir kargıda can almasında ustalaşıp da gönül gözünü dolduramamış adam demekti. Ezanı duyunca savaşta yahut tezce yapılması gereken bir yaralı iş peşinde değilse; sonra da yapılabilecek işini bırakıp ezana koşmasını bilmeyen hödük demekti; isterse Selçuk'un baş yiğidi olsun böylesi bir kimsenin vay gele başına. Karakurt Hafız'ın dilinden kurtulamazdı. Bir vaaza başladı mı hem de adlı adınca anıp cemaatin orta yerinde onu bulur, oklamasına uzattığı parmağını belertilip devrilmiş gözlerini, köpürmeğe hazır ağzını bütün karşı konulmazhğıyla bir araya toplar, artık kimse o yakıp yıkmak istediği, onun üstüne ateşlerini boşaltırdı: «İşte bu, bu kendini ezanların üstünde sanan bu adam, falan oğlu filan, sanır ki attığı ok şaşmadan vurmaktadır; çaldığı kılıç bileğinin gücüyledir, tepiklediği at ustalığının eseridir hahaay! Şu Urumelinin üstünde köpüklenen ezanları sil bakalım, attığın ok şaşmadan yerine varabilir mi? Çaldığın kılıcı bileğinin gücü döndürebilir mi? Sürdüğün atı ustalığın sürebilir mi? Senden önce Urumeline gelen, senden önce Urumelini harmanlayanların gönlünü yağmur olup dolduran ezanlar, ayetler olmasaydı, bu ezanlar, bu dualar, bu âyetlerle Urumeli toprağı daha önce ta Ceyhun'dan, Ceyhun'un ötesinden hamura su katılıp da yoğurulurcasına yoğurulup yiğit gönüllere doldurulmasaydı sana ne kalırdı hay soyha? Et yükü bedenin o oku nereye atardı, o kılıcı nereye kaldırabilirdi? Beygiri süremezdi beygiri, hiç düşündün mü? Bizden önce bu Urumelinde baştanbaşa taş heykeller vardı taş! Görünüşe bakarsan adam derdin, er derdin; eee? Niye bizim kılıcımıza, okumuza, atımıza karşı duramadı ha?» Hele bir de ağustosun yirmi altısı oldu mu? Ezkaza ağustosun yirmi altısı, tıpkı bugünkü gibi cumaya rastladı mı, Karakurt Hafız'ı bir gizli ısıtma tepeden tırnağa sarardı. Gözleri sarıca ateşler içinde halkalanır, kırçıl top sakalı kirpi titremesinde kabarır, yüreğinden gırtlağına ağdalı alevler vurur da vururdu. Bilmeyen için neyse ne, gelgelelim bilen için Karakurt Hafız on bölüklü Selçuk çerisinden daha tutulmaz olurdu, daha karşı çıkılmaz.</p>
<p>Konak yerinin tuğla örmeli dimdik geniş kapısının önündeki kocaman atlama taşında, cuma salasını vermeğe başladığında davullarla zurnalar bunun için birdenbire susmuştu; çevgancısı, ciritçisi, destancısı bunun için...</p>
<p>Akarsu oluklarının başlarını yaşlılar haylidir bırakmıştı, orta yaşlılar eviyordu, gençler kollarını sıvamış abdeste hazırlanıyorlardı, yeni yetmeler sıra bekliyorlardı. Başka bir cuma olsa şu sıralar, Karakurt Hafız'ın cuma salasına başladığı an yeni yetmelerin sırası gelmiş olurdu ama bugün gençler hatta orta yaşlılar ciritle çevganın keyfine dalmışlar, bir ara Karakurt Hafız'ı unutur gibi bile olmuşlardı. Ter içindeydiler, çoğu ekşimik kokuyordu, çevgandan gelenlerin üstü başı tozlucaydı. Karakurt Hafız, cuma salasını biteceğine yakın uzatmağa başladı, yaydı; sesini durmadan yeniliyordu. Ak çarşafların birini kaldırıp birini seriyor, ağustos güneşinde havalandırıyor, incir yapraklarını pürtüklerinden sıyırıp aralıklarından yeşili koyulaşmış zeytinlere, zeytin yapraklarına veriyor; ağaçların gümrahından alıp şimdi bütün Urumelinin dört bir yanından gelmeye başlayan, geldiğini ayan beyan duyduğu öteki cuma salalarına doğru salıyordu. Üzerine çıktığı beyazı kaygan koca atlama taşı ak köpüklerini bulutlara nispet buğulandırıyordu. Karakurt Hafız, Demirci'de bir konak yerinin önünde sala vermiyordu da sanki bütün bir Urumelini döne dolaşa geziyordu. Sesi arada birçok uzaklarda bir yerde kayboluyor, görünmezliğe karışıyor, duyulmuyor; arada bir de duyulmaması gereken yerlerde, durup soluklanırken yağmur misali yağıyordu bulutlardan herhal. Daha çok yaşlılar öyle sanıyordu.</p>
<p>Sala bittiği zaman yeni yetmeler de abdestlerini yarılamışlardı; bitirenler bile vardı. Yaşlılar, orta yaşlılar, gençler abdest alıp gelmiş yeni yetmeler saf saf, çayıra diz çöküp oturmuşlardı. Gelenler arka sıralarda Karakurt Hafız'ın gözlerinden saklı sinip, oturu oturuveriyorlardı.</p>
<p>Karakurt Hafız'ın yüzü, kırçıl top sakalına doğru, çizgileri parmak kalınlığında belli olacak kadar gerilmişti. Sarıca ateşler içinde halkalanan gözleri ön saftan en arka sıralara bir ok atımına gidip geldi. Adetiydi, bunun ardından, üstünde sala verdiği atlama taşına bağdaş kurup oturur, namaz vaktinden az önce bitecek olan vaazına besmele çekerdi. Vaazını bitirince de kalkar, ezana başlardı, cuma namazını kıldırdı. Cuma günleri müezzine sadece kamet getirme kalırdı. Bunu böyle bilen, böyle ahşan cemaat bekliyordu. Az sonra içlerinden biri yahut birkaçı adlı adınca söylenip paparayı yiyecekti. Herkes, iyi kötü, bir haftalık suçunu, kabahatini, bilerek yahut bilmeyerek işlediği günahı düşünüyor, bağdaşlar bozuluyor diz üstü geliniyordu veya diz üstünde bağdaşa dönülüyordu. Sinen sineneydi Karakurt Hafız'ın gözlerinden yahut sindiklerini sanıyorlardı. Karakurt Hafız taş üstünde bağdaşını kurmadı, oturmadı. Sarıca ateşler içinde halkalanan gözleri, cemaati yediden yetmişe bir çırpıda bir daha dolandı. En son gelen bir yeni yetme, nedense oyalanıyordu, belki de yanına oturacağı yoldaşını kestirmeğe dalmıştı, Karakurt Hafız'ı bir an unutmuştu. «Otur» diye gürledi Karakurt Hafız: «Çavuldurlu Çavdar Onbaşı'nın yamağı, kazıklanma orda soyha!»</p>
<p>Çavdar Onbaşı'nın yamağı yeni yetme oturmadı da düştü olduğu yere, çöktü. Çavdar Onbaşı yeni yetmelerinden hangisi olduğunu anlamak için bakmak istedi; çekindi. Yanındakine usulca «Taş bize değecek bugün Çal İmamın oğlu, sıkı dur» dedi gizlendiğini sanarak. Fakat Karakurt Hafız'ın sesi, bu cuma pek taş atacağa benzemiyordu: «Bu cuma vaazımı ayakta yapacağım, öylesi uygun geldi. Bu cuma günkü bütün Urumeli, ölüsünden dirisine ayaktadır. Ağustosun yirmi altısı olduğunu sabahtan beri davulla zurnayla, çevganla, ciritle iyi bellediniz; şimdi de cuma olduğunu belleyeceksiniz. Bismillahirrahmanirrahim. Tanrı esirgeyicidir, bağışlayıcıdır; Tanrının adıyla başlanır her şeye. Tıpkı Malazgirt Ovasında büyüklüğünü unutup da boynu büküklüğünü bilip, boynu büküklüğüne güç vermesi için başı açık Tanrımıza el açan Alparslan Sultanımız gibi. Eyi bildiniz, günlerden bu cuma günü, bu ağustosun yirmi altısı dedi mi Alparslan Sultanımızın günüdür, Malazgirt günü. O gün orada, benim size Bismillah çekip vaaza başladığım sıralar, Sultan Alparslan kimsenin çıkıp da hayır diyemeyeceği büyüklüğünden soyunup, sizin benim gibi, bir kusurlu insan gibi el açıp ve besmele çekip Gökçe Tanrı'ya dönmüştür. Ardından bir cuma namazı kılınmıştır ki böyle bir cuma namazını bir daha kimse kılmadı; ben anlatamam ya anlatabildiğim! farz etsek de anlayamazsınız. O bir mahşerdir, öyle belleyin siz. O gün orada, o mahşer namazı kılınıp da Bizans'ın yer götürmez ordusuna, sürüye dalan kurt misali dahnmasaydı ne siz vardınız burada, ne bu cuma namazını kılmamız nasip olurdu. Ya Urumeli var mıydı sanırsınız, bu Urumeli? Urumeli Urumeliliğini bilecek miydi, seni besleyecek miydi, bağrına basacak mıydı sanırsın?»</p>
<p>Karakurt Hafız, sesinin nerelere vardığını, nerelere nasıl sinmekte olduğunu gözlüyormuş gibi baktı. Sanki bakışları sesinin ardından gidiyordu; cemaatten her birine ne şekilde sindiğini, beyinlerinde ne biçimler almakta olduğunu görmeğe çalışıyordu. Yetmiyordu da cemaatten taşan Demirci'nin bulutlarına sığmayıp Urumelinin göğüne doğru yollanan sesini yakalamak, yakaladığı yerde sesine hız vermek için hırslanıyordu; yön vermek için.</p>
<p>Bakışları mı sesi mi yoksa bakışlarının tamamladığı sesi mi herhangisiyse artık, cemaati, daha başladığı anda Demirci'den alıp götürmüştü, belliydi; suda yüzen kıpırtıları küçük dalgalardan büyük dalgalara, Malazgirt'e doğruydu, öyle görünüyordu. Dalgaları kaçırmamak, sesi kaçırmamak, bakışları kaçırmamak gerekti; Karakurt Hafız da öyle yaptı: «Sürüye dalan kurt misali denildi. Bilin ki bilerek söylenildi bilerek. Karakurt Hafız'ın bilmeden bir lâf ettiğini gören olmamıştır. Öyleyse bu kurt, bu sürü nedir? Kurt Oğuz soyudur, sürü şimdilik bir yanda dursun onun da sırası gelecek.» Çok lezzetli bir lokmayı ağzında gevercesine avurtları çöküp kabardı; dili ağzının içini yaladı; gözleri de bakışları da diliyle tattığı lezzetin tadındaydı, cemaati öyle dolaştı: «Kurt Oğuz soyudur dedik, Oğuz soyunun misali dedik. Oğuz soyu bu Urumeline kolay gelmedi. Yine böyle bir ağustos gününde, hemi de sayın ki ağustosun yirmi altısında Oğuz soyundan söyündü sanılan bir bölük, dağların arasında kabardıkça kabardı. İnsanoğlunun bilmediğini Gökçe Tanrı bilir, bütün bilmeyenleri bilen bir tek Gökçe Tanrıdır. Amenna ve saddakna dedik, inandık iman getirdik ve lâkin dünyadan elini eteğini çekmiş görünen, bir kimsenin bilmediği o dağlar ortasındaki yerde kabardıkça kabaran Oğuz soyundan bir bölüğün o yere Ergenekon adını verdiğini hemi biz hemi Gökçe Tanrı bildi. Ergenekon çok eski bir Malazgirt'tir. Benim demem bu deme. Oradan, o Ergenekon'dan nasıl çıktıysak Malazgirt Ovasına öyle geldik, Malazgirt Ovasından da öyle çıktık. Beni nasıl Karakurt Hafız diye biliyorsanız bunu da böyle belleyin derim size. Sabahtan beri, daha gün ışırken, Malazgirt günüdür bugün deyip nasıl ciride, çevgana başladıysanız gün batmasına yakın da Ergenekon'dan çıkışı anmaksınız; nasıl anmaksınız onu da diyeceğim.»</p>
<p>Karakurt Hafız'ın ağzında dolanan dili daha bir tatlanıyordu. «Ergenekon'dan çıkılan o gün o saat, kor ateşte demir döğülerek kutlandı. Her gün; o gün, o saat geldi mi, Oğuz soyundan gelme boylar nerde olursa olsun kor ateşte demir döğdüler, niye? Biz varız işte, biz yeryüzündeyiz, yok olmadık; gücümüz kökenimizdir, ateşle demirdir biline, unutulmaya diye. Buraya, şu şimdi yerleşmeğe çalıştığımız şehre neden Demirci dedik pekey? Neden Demirci dedik düşünen oldu mu ha? Düşünen olmadıysa düşünsün şimdi, söylüyorum. Bu şehre ilk gelen, bizden önce, çok önce gelen aksakalı göbeğinde bir Türkmen ağababasının, yılın günü geldi mi bir başına kor ateşte demir döğdüğünü gördüler. İşte bu demir döğüş o demir döğüştür. O günden bu güne bu şehre Demirci demişlerdir. Öyleyse bundan böyle bu gelenek yenilenmelidir. Hemi de Malazgirt'! anarken yenilenmelidir.» Lâfı yarım kaldı boğazında Karakurt Hafız'ın: «Bu akşam, gün batmadan yenilenmelidir.» dedi ama gözleri nerdeyse cemaatin üstüne devrilecekti. Cemaatin arasında Çavdar Onbaşı'yı olanca hışmıyla yakalamıştı, yakıp kavuracaktı. Bir çocuk, şöyle yamru yumru beş altısında cuma namazı kılmayacak cinsten bir çocuk gelip Çavdar Onbaşı'yı bulmuş, kulağına eğilip bir şeyler demiş, Çavdar Onbaşı da çocuğun lafına ayağa kalkmıştı. Bütün bunlar bir göz açımında oluyordu hep, Karakurt Hafız cümlesini bile bitiremeden oluyordu. «Otur» diye bağırdı Karakurt Hafız vaazını kesip «Otur oturduğun yerde Çavdar Onbaşı, burası dernek değil, burası yuvarlanıp belendiğin yazı yaban da değil, kır bacağını!»</p>
<p>Çavdar Onbaşı bütün gürlemesiyle üzerine gelen Karakurt Hafız'ın sesinden dinelip kaldı. Çocuğa dönüp baktı, cemaate doğru dönüp baktı. Karakurt Hafız'a doğru dönüp baktı ama bakmasıyla çökmesi de bir oldu. «Otur!» Karakurt Hafız'ın gözleri de gülüyordu sesinden beter. «Derneğinizin töresinden de mi yeğni sandınız Tanrı'nın huzurunu? Hahaay Çavdar Onbaşı otur yerine, bu cuma vaazıdır. Kulaklarını aç da dinle; bir de sürüden söz açtık, sürüye dalan aç kurt meselesini derken. Kurdu anladık sürüyü anlayacağız şimdi; bu sürüden murat, Oğuz soyunun inandığına inanmayanlardır; bu sürüden murat Oğuz soyundan gelen ordu Gökçe Tanrı'nın ordusudur buyuran Peygamber efendimize inanmayanlardır. Karakurt Hafız'a ayan beyan gösterilen işaretlerin dediğine bakılırsa, İsa Aleyhisselam'ı da bırakıp haça huça bel bağlayıp tapan bu sürü toparlanmaktadır. Bugün yarın eli kulağındadır, gelip Urumelinden bizi sürmeği deneyeceklerdir. Başlarında keşişleri, papazları, tekmil donanmıştır. Kendi dillerinde dualarla yola düşmüşlerdir. Elin uşağı, papazına keşişine bel bağlar da deli sular gibi çağıldayıp üstüne üstüne akmağa başlarsa, sen bu Urumelinde nasıl, neyinen, neye bel bağlayıp da karşı duracaksın? Duyduk ki Kılıç Arslan İznik tahtına gelip oturmuş. Tekkelerde hocalar çerimi uyuşturuyor demiş.»</p>
<p>Karakurt Hafız'ın gözleri hala Çavdar Onbaşı'nın üzerindeydi. Bütün cemaatin içinde, bütün cemaati bir yana bırakıp yok sayıp, yeryüzünde bir Çavdar Onbaşı varmış da Karakurt Hafız'a karşı çıkıyormuş gibi Çavdar Onbaşı'yı yok etmeğe hazır bekliyordu: «Kılıç Arslan Süleyman Şahımızın oğlu; amenna. Amma, atalarının ruhunu sadece et, kemik, kan yığını sanır da tekkelerde pişen lokmadan yedirmezse, yarın, haçlarına bağlanıp gelecek olan selin önünde elini uzatıp sarılacak dal da bulamaz, başını vuracak taş da. Gençlerin kurduğu dernekler, yeniyetmelerden düzülen sözüm ona bölükler tekkelerde pişen lokmalardan nasibini almazsa biz gelmeden önce Urumelini dolduran taş heykellerden farklı mı olur? Öyleyse? Öyleysesi yok bu işin, vaazımızın başında açıkça söyledik. Ergenekon'u da unutmayıp anmak, Malazgirt'! hiç unutmamak, ne demeğe gelir bu? Hepinizin aklı başındadır, anlarsınız, ezan vakti geldi, vaazı uzatmak olmaz. Gökçe Tanrı'nın ordusuysak Gökçe Tanrı'nın ordusu olduğumuzu bilmemiz, amma Oğuz soyundan geldiğimizi unutmamamız gerektir. Kılıç Arslan bile olsak unutmamamız gerektir. Namazdan sonra Çavdar Onbaşı ile Çal İmamın oğlu bir de avenesinden Elulağı Durdu ile Çalık Buğday kalsınlar, benimle görüşmeleri lazım gelmiştir.» Soluk almadan ezana başladı. Vaazı ne kadar kendine has ne kadar belli kaidelere uymayıp Karakurt Hafız'ın damgasını yemişse, ezanı da öyleydi. Ansızın atılmış bir ok hızında. Yükseliyor, uçuyor, uçuyorken ansızın düşüyordu, bir kere saplanıp kalıyordu; sonra bir ceylan misali geziniyordu, soylu bir atın gözlerindeki nem pırıltılarında siliniyordu, kırlangıç kanadında havayı kesip göğü arşınlıyordu. Daha sonra, henüz patlamış pamuk kozalarında pıtıraklanıyor, gün ışığına kılıçlamasına vuruyordu. Ezanı bitirdiği zaman Karakurt Hoca, yer de gök de kat kat açılıp susmuşa benzedi; yer de gök de bekliyordu.</p>
<p>Namaz, öyle bir bekleyişle kılındı. Duadan ve Fatiha'dan sonra cemaat dağılırken, hemen az sonra bir savaşa gidecek gibiydiler; uzak mı yakın mı olduğu belli olmayan bir savaşa, ama ne kan dökmek korkusu vardı içlerinde ne de kanlarının döküleceği korkusu.</p>
<p>Karakurt Hafız, beyazı şimdi hayli kayganlaşmış, üstelik ağustos sıcağını da yemiş atlama taşına bağdaş kurup oturmuştu. Ellerini hırkasının geniş yerlerine sokup göbeğinde kavuşturmuştu. Gözleri hafif aralıktı; sık sık söz açtığı Urumelinin eski taş heykellerinin yavaştan ısınmakta, yavaştan canlanmakta, yavaştan düşünmekte olduğu sanılırdı.</p>
<p>Çavdar Onbaşı, Karakurt Hafız'ın duruşundan yararlanıp kaçmağı düşündü; aklı fikri çocuğun vaaz sırasında getirdiği, kulağına fısıldadığı haberdeydi. Çal İmamın oğluna, Karakurt Hafız'ı oyalamasını söyleyecekti ki Karakurt Hafız oturuşunu ve duruşunu bile değiştirmeden: «Çavdar, Çavdar, sana gel denildi oğlum sakarlığı bırak.» diye çağırdı.</p>
<p>Sesi hiç de vaazdaki ses değildi; ağustos güneşini yemiş, beyazlığı kaygan bir taştan süzülüp geliyordu.</p>
<p>Çavdar Onbaşı ister istemez arkadaşlarıyla birlikte Karakurt Hafız'ın çağrısına uydu; karşısında sıralandılar. Çal İmamın oğlu ile Çalık Buğday el pençe durdular ayrıca. Elulağı Durdu nasıl duracağını bilemedi. Karakurt Hafız gözlerini kaldırmadan: «Oturun, oturun» dedi; «Toprak sizden kuvvetlidir korkmayın. Eyi işte oturun dendi size. Otursanıza soyhalar.» Oturdular. Çavdar Onbaşı, diz üstü oturmakta güçlük çekti. Karakurt Hafız bağdaş kurabileceklerini söyledi. Çavdar, paylanmağı bekliyordu fakat Karakurt Hafız'ın sesi paylayacağa benzemiyordu: «Karakurt Hafız'ın öfkesini de cuma vaazını da hiçe saydıracak kadar dolu bir haber aldın Çavdar Onbaşı oğlum; çocuğun getirdiği haber. Hele neydi bakalım, biz de duysak mı ki?»</p>
<p>Çavdar Onbaşı Karakurt Hafız'ın öfkesiz sesinden pirelenmişti. Haberin ne olduğunu söylemekten çok, söylediği zaman, «Böyle bir haber için vaaz mı bırakılır, Cuma mı terk edilir soyha.» diye paylamasından çekiniyordu; daha doğrusu lâfın uzamasından, haberi vaktinde karşılayamamaktan endişeleniyordu. Karakurt Hafız'ı öfkelendirmeden işin içinden sıyrılmağı denedi: «Biz biliriz ki hay Karakurt Hafız Hocam, bize gelen haber size de ayan olmuştur. Beni söyletmek niye? Bilirsiniz?» «Bilmediğimize ver. Say ki bize ayan olmadı bu haber.»</p>
<p>«Mümkünü yok. Bütün Demirci halkı ta Magnezya'dan İzmir'e, herkes Karakurt Hafız'ın gizlilikleri bildiğine inanır.»</p>
<p>«Soyhaya bak hele, sırıtışına bak. Gizliliği ancak Gökçe Tanrı bilir meret, aklından zorun yoksa akıllıca lâflar etmelisin. Karakurt Hafız'ın ne olduğunu bilmedin mi daha?»</p>
<p>«Bilmesem böyle konuşur muyum? Sen bizi, duyduğumuz haberi öğrenmek için çağırmazsın buraya, üstelik karşına alıp sere serpe oturtmazsın durup dururken. Bir buyuracağın var demek ki; buyur başımızın üstüne, ölmesine de olsa ne buyurursan yapacağımızı bilirsin Karakurt Hafız Hocam.»</p>
<p>Çavdar Onbaşı'nın her zaman fırıl fırıl dönen gözleri öylesine boynunu bükmüş bakıyordu ki Karakurt Hafız gülümsemek zorunda kaldı: «Buyruklarım olacağını da nereden çıkardın soyha?» «Şundan. Sen hiç bir vaazı durup dururken yapmazsın. Ergenekon, Malazgirt derken vardın haça tapanlara, oradan da alıp getirdin Kılıç Arslan Sultan'a. Yani demek istedin ki sen...»</p>
<p>«Eee? Niye durdun Çavdar Onbaşı oğlum? Meğer sana güvenenlerin bir bildiği varmış. Baksana boş gibi duran kafanın içinde gizli biliciler oturmuş da lâflardan işmar çıkarırmış vay vay vay.» «Sen eğlen hele Karakurt Hafız Hocam eğlen benimle. Ben yoksul bir savaş eriyim, Karakurt Hafız değilim tabi. Gelgelelim bizim de bir anlamakhğımız vardır; taş heykeller gibi olur da ne geçmişi ne geleceği düşünmezseniz, taş heykeller gibi hemi de gözünüz beyniniz taşlaşırsa yıkılıp giderseniz, sizi taş heykellikten ancak inanmak ve bir de geleneklerinizi unutmamak kurtarır demek istediğinizi bu anlamakhğımız sayesinde çıkardık diye neden eğlenirsiniz bizimle?» «Bak hele, ee?» «Bak helesi yok bu işin. İzin verirsen bir şey soracağım.»</p>
<p>«Sor; verdik iznini.»</p>
<p>«Her şey eyi, hoş, her dediğinde bir keramet var, amenna. Haça tapanların inanmışhğına Kılıç Arslan Sultanımız sadece taş heykellerin taş gücüyle karşı durmağa kalkarsa çabuk kırılır, yok olur, o da eyi. Amma şu Demirci şehrine Demirci denmesindeki sebebi anlatışın var ya işte o sana yakışmadı; kusura kalma Karakurt Hafız Hocam burada az biraz lâfı kıvırdın gibi geldi bana.»</p>
<p>Elulağı Durdu da, Çal İmamın oğlu da, Çalık Buğday da; hatta Çavdar Onbaşı'nın kendisi bile, hiç kuşkusuz Karakurt Hafız'ın gürlemesini beklediler. Fakat Karakurt Hafız, anlaşılan öfkelenmemeğe yemin etmişti. Hiç alışmadıkları sesi, yumuşağın da yumuşağıydı: «Ha, yalan söyledim demeğe getirdin, he mi Çavdar Onbaşı?»</p>
<p>Çavdar Onbaşı ile birlikte ötekiler de bir ağızdan bekledikleri gürlemeyi önlemek için: «Haşa!» dediler; «Haşa! Ne mümkün, ne haddimize.»</p>
<p>Karakurt Hafız, dördünü de delirtecek kadar sakin: «Yok yok, öyle» dedi; «Yalan söyledim, eyi bildin. Uydurdum. Öyle bir demirci yok tabi ben de biliyorum.» Küçücük bebeklerle, eli ayağı bağlılarla oyun oynuyordu sanki Karakurt Hafız, eğleneceği tutmuştu herhal: «Neden şaştınız? Hani Çavdar Onbaşı oğlum senin kafanın içinde bir anlamakhğın vardı, ne oldu? Sıçan anlamakhğı yok sizin kafanızda sıçan, hemi dekarla sıçanı cinsinden.»</p>
<p>Eh, artık öfke başlıyordu; ses kabarmıştı, köpüklenmişti, taşacaktı. Taşmadı, aksine köpük indikçe indi: «Bilerek uydurdum.»</p>
<p>«Vaazda? Hemi de cuma vaazında uydurmak? Karakurt Hafız'ın uydurması he mi?» «Niye olmasın? Uydurmanın, yeri geldiğinde gerçekten güçlü olduğunu bilir misiniz siz? Doğrusunu uydurmadın amma. Bu şehrin bizden önceki adı neydi? Falanca değil miydi? Eee? Falanca dediniz mi, sizin dilinizle söylenmeyen ada nasıl sahip çıkarsın pekey? Bir duyan olsa bu adın esas sahibini hatırlamaz mı hemen? Sakın ki haçlı sürüleri bizi silip süpürdü buradan, gerilere gittik, giderken ne götüreceğiz ha? Adı ile başkalarının olan kentlerin özlemini mi, hatıralarını mı yoksa havasını mı suyunu mu? Demirci, hele bir düşünün; Demirci denince akla ne gelir. Bir de bu demirci lafını çok gerilere götür, senden olan gerilere, kaynağına, sonra gelerfeklerle sıkıca bağla bakalım, senin uyduruk dediğin efsaneler ile sıkıca bağla; bırakıp gitmek zorunda kalsan bile bırakmış sayılmazsın, içinde götürürsün o kenti. Bilirsin ki senden olan bir şey kaldı geride. Onun için ne yapıp yapıp geri dönersin. Hayvanlara bile sahip çıkmak için damga vuruyorsun da şehirlerine niye damga vurmuyorsun</p>
<p>pekey? Ben uydurmadım oğul, damga vurdum damga, hem de bir cuma vaazında. Sen bile farkında olmadan demir döven Türkmen'i unutmazsın artık; hele her yıl, Malazgirt günü gelince, o günü bir de demir dövüp kutlarsan hiç unutmazsın. Yoksa taş heykellerden ne farkın kalır.»</p>
<p>Bir gürleme beklerken, Karakurt Hafız'ın hışmından baş eğmişlerken, ummadıkları sözleri dinlemek dördünü de bir tuhaf esrikliğe götürmüştü. Dördü de ayrı ayrı bulutlara sarınıyordu, ağız açamıyordu. Karakurt Hafız: «Çavdar Onbaşı oğlum şimdi senin aldığın habere gelelim.» deyince irkildiler. Çavdar Onbaşı gizliden, sarındığı bulutların ara yerinden ansızın bir şaplak yemişe döndü. «Senin aldığın haber Çaka Bey üstünedir Çavdar Onbaşı. Şu sıralar Demirci'ye girmek üzere olmalı.» Çavdar Onbaşı deli deli baktı artık, gerçekten korktu: «Olamaz; sen bilemezsin bunu, bilemezsin Karakurt Hafız Hocam.» «Neden?»</p>
<p>«Çocuk bir bana söyledi, usuldan söyledi, senin duyman? Mümkünü yok duymuş olamazsın.» «Soyha hani ben gizlilikleri bilirdim ya!»</p>
<p>«Bilirdin, bilirdin...» «İnanmadan söylüyordum.» diyemiyordu.</p>
<p>Karakurt Hafız oyunu sona erdirmek istiyor olmalı ki: «Çaka Bey geliyor. Hoş geldi safa geldi, şu sıralar bu yanda bir beyin sivrilmesi Türkmen'in işine yarar. Duyduğum kadarıyla sizden, Çavuldur'danmış. Dedesi Ölmezbey'in ününü bilen bilir. Çaka da dedesine çektiyse beyliği mübarek ola. Ya dedesine çekmediyse? Gökçe Tanrım sonumuzu hayır eylesin demek gerekir o zaman.» Çavdar Onbaşı'yla birlikte yoldaşları aynı anda Zela'nın üst yanındaki Dedeboğazında, Çavuldur yurdunda, Afşin Bey'den sonra geçen uzun kış gecelerini hatırladılar. Ölmezbey'in Bey Damında güle konuşa geçen takazalarla şakalarla dolu ama saygısı kıl payı eksilmeyen kış gecelerini. Ölmezbey'in yaşlı yıllarının beyliğini. Çaka o zaman onunda mı on birinde mi neydi? Dedesinin dizinin dibinde otururdu.</p>
<p>«Dedesine çekmez olur mu Karakurt Hafız Hocam. Hani bir lâf vardır sözüm meclisten dışarı. Aslına çekmeyen zina veledidir demezler mi?»</p>
<p>«Orası öyle. Çaka hep Ölmezbey'in soluğunda yetiştiyse kim korkardı gelecekten hay oğul. Çaka Bizans sarayında yetişti. Bizans, adamı bilmeden çarpar, üstelik eline çocuk geçeni. Onun için şimdi diyeceklerimi iyi dinleyip ona göre davranacaksınız. Çaka'ya, çocukluğundan kalma, Ölmezbey'den kalma hatıraları uyandıracak şeyler göstermeli.»</p>
<p>«Çaka'nın çocukluğundan kalma anacaklarına güvendiysek işimiz var sayılır Karakurt Hafız Hocam, yoksulun çocukluğu Çavuldur kırımına rastlar.»</p>
<p>«Ha şu mesele.»</p>
<p>Çenesini avuçladı; sakalını karıdı, hiç de karamsara benzemiyordu: «O da eyi. Kullanabilirsen o da eyi. Çavuldur'a o soysuz baskını yapanlar da haçlıdır, Bizans'tandır. Çaka o günleri anacak oldu mu siz de bu yandan beslersiniz. Çaka'yı Bizans sarayına yerleştiren Ersagun Bey değil miydi?» «Vay onu da mı bildin Karakurt Hafız Hocam? Aha sen bu Demirci'de bir...»</p>
<p>«De, de, susma soyha. Ben bu Demirci'de ufacıktan bir aşiret imamıyım sencileyin, ne anlarım Demirci'nin dışındaki işlerden. Hele böyle bey işlerinden he mi? Senin aklın orda durur, dursun varsın; biz işimize gelelim. Bu Çaka'yı sen derneğinizde konuklayacaksın tabi, gelen haber de o yolda olmalı, sakın ola ki Ahi Evren odasına kaptırılmaya denilmiştir. Sen o söze kulak asma. Birkaç erin de Ahi Evrenliler Çaka'yla yanındaki kadınları konuklasınlar. Hele yanındaki kadınları. Magnezya'ya varınca da Ahi tekkesinden ayırmayasınız.»</p>
<p>Yoldaşlarının ağzı dili tutulmuştu ya Çavdar Onbaşı iyiden iyiye dilsizleşmişti, lâflar boğazında diziliyor boğazını tırnaklıyor, bir türlü ağzından çıkıp da Karakurt Hafız'a doğru dillenemiyordu. Nutku tutulmuştu, zorlaya zorlaya sonunda: «Magnezya'ya varılacağını kim dedi? Hem varıldı saysak bile niye Ahi Tekkesinde konuklansın, yani demek istedim ki faydası ne olacaktır!» Karakurt Hafız'ın karamuk gözleri hala yerde, eli kolu bağlılarla oynuyordu: «Onu sırası geldiğinde anlarsın. Hele bir dediğimi yap sen, Türkmen'in zararına olmaz. Kılıç Arslan'la sıkı ilişkiniz var sizin; doğrudan mı aracıylan mı?»</p>
<p>Çavdar Onbaşı, ister istemez Karakurt Hafız'ın tutsağı olduğunu hissetti. Karakurt Hafız'ın karamuk gözleri, bir de karamuk göklerinden farksız sesi gizliden Çavdar Onbaşı'yı kenetlemişti; «Aracıylan.» dedi; «Kılıç Arslan'a yolda aracılarımız var bizim. Burçak Beyle Kara Budak Bey vardır.»</p>
<p>«Bildim. Afşin Bey'in son günlerinin yeniyetmeleridir. Ateş parçası beylerdir, denildiğini duydum. Bir de Buldacı Bey olacaktı İznik'te. Ona neden kapılanmadınız? Alparslan Sultan'ın yoldaşıdır.» «Süleyman Beyimizin son günlerinde geldi İznik'e. Süleyman Beyimiz ilkin Burçak Bey'le Kara Budak Bey'in yanına verdiydi bizi.»</p>
<p>Çavdar Onbaşı bülbül kesilmişti; kendi de fark ediyordu, önlemek istiyor, susmak, az konuşma Karakurt Hafız'a her şeyi anlatmamak yahut yarım anlatmak istiyordu, kendini susturamıyordu; bunun için de kendine kızıyordu. Şu karamuk gözler üstünden bir çekilseydi; şu ses sussaydı; susmasa bile başka şekil çıksaydı. Ama değil başka şekil çıkmak daha da koyulaşıyordu: «Öyleyse varın Burçak Bey'e de Kara Budak Bey'e de deyin, onlar da Kılıç Arslan'a desinler. Sultansa, te bin yıl ötesine Sultan kalmak istiyorsa bıraksın Ahileri de Yesevi yoksullarını da; korkmasın, çerilerini uyuşturmazlar. Aksine can verirler Kılıç Arslan'ın çerilerine can. Sen dut bilirsin he mi Çavdar Onbaşı, yemişsindir. Tazeyken böyle baş parmağımdan iridir de dalından düşünce, hele aradan günler geçince kuruyup çemüt olmaz mı? Senin derneğin tutsa tutsa bir yıl tutar dutu, bir yıl çemütleştirmez. Yesevi yoksullarıyla Ahi fukaralarının el attığı çemüt ise taze can bulur. Yok, eğer Kılıç Arslan taş heykellerden düzme bir ordu istiyorsa sözüm yok. Haça tapanların karşısında görürüz.»</p>
<p>Karakurt Hafız bir an sustu, bir an karamuk gözlerini de Çavdar Onbaşı'dan ayırıp ötekileri süzdü. Bu bir an Çavdar Onbaşı'nın tutsaklıktan kurtulmasına yetti: «Başka söyleyeceklerin yoksa Karakurt Hafız Hocam, izin de verirsen kalkıp gidelim biz artık.» dedi. Yeni baştan tutsaklanmamak için de, evecenliği pek belli bir şekilde kalkmağa davrandı.</p>
<p>Karakurt Hafız'ın gözleri hala Elulağı Durdu'nun, Çal İmamın oğlunun Çalık Buğday'ın üzerlerinde geziniyordu. «Sen bilirsin.» dedi sesini de kısarak: «Sözümü yetti sanıyorsan izin senin, kalk git.» Çavdar Onbaşı hemen kalktı. Karakurt Hafız'ın eline sarılıp öptü. Yoldaşları da kalkmak üzereyken Karakurt Hafız Çavdar Onbaşı'ya ilgisizce: «Gidiyorsun demek?» diye sordu. «Gidiyorsun ama yarım gidiyorsun.»</p>
<p>«Ne demek yarım gidiyorum Karakurt Hafız Hocam.»</p>
<p>Gözleri önündeydi; Karakurt Hafız'ın karamuk gözlerinden kaçıyordu.</p>
<p>«Geri dönersen, yarım kalanı da istersen vermem ha, beni bir daha bu tavda bulamazsın?» Karakurt Hafız'ın gözleri gelip bulmuştu yine Çavdar'ın can evini; sesi yüreğinden yakalamıştı. Ama yine de boş yanını göstermek istemedi otururken: «Pekey Karakurt Hafız Hocam.» dedi; «Demir tavında dövülürmüş, doldur da tam gidelim.»</p>
<p>Karakurt Hafız düşüncelerini topladı herhal; diyeceklerini ölçüp biçti. Yahut da Çavdar Onbaşı'yı pirelendirmeyecek, ötekileri ürkütmeyecek kelimeleri aradı, buldu, kafasının içinde bir bir sıraladı. Uygun gördü, sonunda aklı yattı ki başını eğdi, hafifçe kıstı gözlerini. Kısılan gözlerinin arasından iki yana doğru iki ayrı tebessüm doğdu, taştı. Biri, seviyordu karşısındakiler!; öteki, konuştuğu kimselerle incitmemeğe gayret ederek eğleniyordu: «Şimdi bu Çaka Bey buraya geldiğine göre buradan da gidecek, çünkü Demirci oturulup hesap kitap yapılacak memleket değildir. Çaka Bey'in gidiş yeri, durak yeri İzmir olmalıdır. İzmir'de kimi kimsesi olmadığına göre, az biraz Çavuldur'la az biraz Kınalı Boyu Çaka'yı İzmir'e yerleştiremez. Yerleştirse bile İzmir'de güçlendiremez. Yok, hayır Çaka Beyinizi küçültmüyorum. Gelgelelim Çaka Bey göğsü kaba ağaçlı dağ olsa neye yarar? Teklik, tek başına buyurmak Tanrı'ya hastır, kul kısmı teklikten bunalır. Öyleyse gelelim sizin on beş yirmi gündür İzmir'i kıyı boyu tarayışınıza. Ee ne buldunuz?» Çavdar Onbaşı ile yoldaşları mıh batmış at toynağına döndüler, tökezlemesine bakıştılar. Çavdar Onbaşı, Karakurt Hafız'ın bir yanı eğlenen tebessümüne çaresiz baktı: «Hiç.» dedi omuzları düşerek: «Doğrusu hiç. Deniz kıyısının adamı azıcık kaygan herhal. Biz dağ adamının dilinden anhyormuşuz sadece bir de ovalinin. Hiç.» «Ee?. Çaka'ya nasıl el vereceksiniz?»</p>
<p>Yine bakıştılar; beceriksizlikleri o kadar belliydi ki oyun olması imkansızdı. Karakurt Hafız'ın seven tebessümü de eğlenen tebessümü de silindi. Yüzü düşündü bir süre. «Pekala» dedi; «Sözümü tutacaksınız ama. Tutmazsanız siz bilirsiniz. Demirci'de Çaka'yı fazla eğlemeyin, Magnezya'ya götürün. Magnezya'da, Ahi Odasına varsın, konuk kalıp yatsın birkaç hafta. Siz İzmir'e gidin. İzmir'de, Kale altında Boğalı Han vardır, sahibine Teke Midas derler, onu bulun. Tekeliği nerden gelir bilmem; hafif yaman korsandır. Deniz uğrusu demeğe gelir. Size ne yapacağınızı söyler o. Kimleri görmeniz gerektiğini, kimlere ne yapmanız gerektiğini söyler. Oradan Pergamos denilen bir kale vardır oraya yollanın. Kaleye varmadan yol çatallanır. Çatalın ağzında da diklemesine bir kaya göreceksiniz. Kayayı dolanın, arkası taştan bir konaktır. Konağın sahibinin adı Ahilya'dır. Yahudi derler siz de öyle bilin lâkabı Kostak Ahilya'dır. O da size oralarda el uzatır. İzmir'le Pergamos arasındaki konaklarda kimleri tutmanız gerekse adlarını verir, size bağlanmalarını sağlar. Yine İzmir'le Pergamos arasında dolaşan gezgin Ahiler vardır, tek tük Yesevi yoksulları. Ahilya onları da bilir. Şimdi kalkın gidin, gerisini Magnezya'da öğrenin.»</p>
<p>Yine öyle biri seven biri eğlenen iki tebessümle baktı. Ve hiç beklemediği bir şey oldu; Çavdar Onbaşı cin çarpmıştan beter bir debelenişle fırlayıp kalktı, börkünü kaptığı gibi yere çaldı. «Atamın başına yemin ederim ki sen Hafız mafız hoca moca değilsin Karakurt ağam. Amma kimsin, kimsin, kimsin bilemem!» diye haykırdı.</p>
<p>Karakurt, Çavdar Onbaşı'nın börkünü yere çalmasına şöyle bir baktı sadece, ilkin yerinden bile kımıldamadı. Gözaltından, uğurlamasına Elulağı Durdu'yla Çal İmamın oğlunu ve Çalık Buğday'ı da süzdü. Sonra bağdaşını bozdu o değilden, atlama taşından indi. Çal İmamın oğluna yanaştı. «Senin rahmetli atan da imammış oğul.» dedi; «Duymuşluğum doğruysa; yoldaşın olacak şu onbaşı bozuntusuna imam ne demeğe gelir anlatmağa bak.»</p>
<p>Çavdar Onbaşı buna rağmen lafını değiştirmedi: «Onun atasının imamlığını ben de bilirim. Karakurt Ağam.» dedi; «Senin imamlığını da inkâr edecek değilim. Ama bildiğimiz imamlara benzemezsin. Ben Çavdar'sam eğer yeri gelir onu da öğrenirim.»</p>
<p>Dedi ama gözlerinin çocuklaştığını kendi de anlamış olmalı ki devam edemedi. Hatta kendine çeki düzen bile verdi; börkünü yerden aldı, eliyle düzeltip sildi, başına geçirdi. Daha çok kalmak isteyen bir gidişe hazırlandı.</p>
<p>Karakurt Hafız: «Pekala Çavdar Onbaşı, sen beni yine de imam belleme.» diye ondan yana döndüğünde Çavdar Onbaşı iyiden iyiye toparlanmıştı, farkında olmadan saygıda kusur etmemeğe çalışıyordu. «Gizliyi kimse bilmez oğul, biz de bilemeyiz. Çaka Bey'in geleceğini senden önce duyduk o kadar. Bir gün gelir bir Kurt Baba adını duyarsan şaşma, Urumelinde Ahilerden de Yesevilerden de, sizin gibi kılıcına bileğine güvenenlerden de ayrı kol gezenler vardır. Urumelini Urumeli yapanın sadece sizin okunuzla kılıcınız olduğunu sanıyorsanız aklınıza şaşarım. Sizin okunuzla kılıcınız sizinle birlikte yok olur; taş heykeller dedim ya. Onların da oku kılıcı vardı bir zamanlar. N'ooldu? Hadi bakalım gidin artık sizinle uğraşacak fazla vaktim yok!» demesiyle de dönüp, konak yerinin dimdik, göğsü geniş tuğla örmeli kapısından girmesi bir oldu. Kalın tahta oymalı, üzeri bir sıra ayet işlemeli kapı kocaman ağır bir kartal kanadı yavaşlığında usulca kapandı; Karakurt Hafız'ı yuttu ardında. Başta Çavdar Onbaşı'nın olmak üzere dördünün de gözü kapıda kaldı öylece; öyle geldi ki kalın tahta oymalı, üzeri bir sıra ayet işlemeli kapının ardından, kapıdan süzülüp dışa doğru, kendilerine doğru bakan on kere yüz bin göz Karakurt Hafız'ın karamuk gözlerinin yerini almakta ve bu on kere yüz bir Karakurt Hafız gözü kapının ardında yavaş yavaş derinleşmekte; Çavdar Onbaşı'yı, Elulağı Durdu'yu, Çal İmamın oğlunu ve Çalık Buğday'ı yavaş yavaş kendi haline bırakmakta, tutsaklıklarını çözmekte. Bir süre, bulundukları yerden ayrılmadılar. Çavdar Onbaşı «Sizinle uğraşacak fazla vaktim yok.» diyen Karakurt Hafız'ın, geri kalan vaktini de, kalın tahta oymalı kapının ayetlerinden alıp götürmekte olduğunu zannetti, gözlerini oğuşturdu. Derneğe gidinceye kadar da arada bir gözlerini oğuşturmakta devam etti. Hep o kapı, o oymalar, o ayetler geliyordu gözlerinin içinden, yavaşken hızlıdan büyüyüveriyor, gözlerinin içinden taşıp fırlıyor, sonra yavaşken hızlıdan yine gözlerine kapanıveriyordu. On kere yüz bin göz Karakurt Hafız'ın karamuk gözlerinde oynaşıyordu. Derneğe geldiğinde, içeri girdiğinde bile gözlerini oğuşturmak zorunda kaldı. Bu yüzden de derneğin her zamanki halinde bir başkalık olmadığını fark edemedi. Neden sonra, Çaka Bey için bir kaynaşma olması gerektiğini akletti, kaynaşmayı göremeyince de işkillendi. Çaka Bey'in Demirci'ye geldiğini, karşıcı çıkıldığını, Ahi Dergâhının da karşıcı çıktığını onların daha atik davrandıklarını Çaka Bey'in de düzenli tertipli buyur etmesini bilen Ahileri seçtiğini öğrenince, Ahi Dergâhında konuklandığını duyunca bir kere daha başından çekip börkünü yere çaldı: «Hay ben ne budalaymışım da bilememişim.» diye dövündü; «Hay ne biçim bir budala olmuşum da akledememişim. Bu Karakurt Hafız bunun için bizi lâfa tuttu hay gidim, biz de çula cücüğü gibi bön bön bakıp dinledik yuf bize. Kaptırdık Çaka Bey'i Ahi Dergahına. Derneklerimize kara oldu bu, kara oldu bu, kara oldu. Ne duruyorsunuz karşımda silikler, ne bakıyorsunuz, aklınız nerdeydi? Çaka Bey'i Ahilere kaptırmak ha. Yuh size, yıkılın!»</p>
<p>Bir Çalık Buğday toparlanır gibi oldu aralarında; kocaman başını taşıyamayan boynu hep bir yana yatmış: «Lâfı bizden çok sen koyulaştırdın hay Çavdar Onbaşı, şendin ben değil ya.» dedi çekine çekine.</p>
<p>Çavdar Onbaşı'nın Çalık Buğday'ı da ötekileri de dinleyecek hali yoktu yok olmasına ya iş işten geçmiş, olan da olmuştu bir kere. Aslında Çaka Bey'in Ahi Dergâhında konuklamasına değil, Karakurt Hafız'ın lâfı gevip gevip kendilerini oyalamasına, aldanmış olmalarına içerliyordu. Bir hayli söylendikten sonra ancak kendine gelebildi. «Yürüyün; Ahi Dergâhına gidiyoruz!» «Sakın bir delilik yapmayalım Çavdar.»</p>
<p>Çavdar Onbaşı, Çal İmamın oğluna dik dik baktı: «Ne deliliği? Deliliğin koynunda yattık zaten.» «Daha koyusu da Çaka Bey için Ahi Dergâhını basmak olur; yapacak gibisin.»</p>
<p>«Yok deve! Hemi de Çaka Bey konuklarıyken? Boşken bile Ahi Dergâhını basacak adamın alnını karışlarım, Urumeliyi dar getirirler adama.»</p>
<p>«Yürüyün dedin de. Sanki baskın buyruğuydu.»</p>
<p>«Yürüyün dediysek, yürüyün işte dedik; yani gidelim. Karakurt Hafız yapacağını yaptıysa biz de yeni bir şey öğrendik. Bu Urumeli epeyce dolu, bir de Kurtçular var demek ki. Ne ola? Anlayacağız elbet. Kurt Baba dediydi he mi?»</p>
<p>Ahi Dergâhına varıncaya kadar hemen hemen bir iki lâfın dışında hiç konuşmadılar. O da Karakurt Hafız'la Kurt Baba üstüne oldu. Dördü de ya bir ya iki kelime ile akıllarına geleni söylediler. Ahi Dergâhına yaklaştıkları zaman ancak Çavdar Onbaşı, Karakurt Hafız'ın Demirci üstüne uydurduğu düzmeyi hatırlayabildi. Hatırlayabildi ama hatırlaması bir işe yaramadı: «Herhal bunlarınki de böylesi.» diye mırıldandı.</p>
<p>Elulağı Durdu: «Neylesi herhal?» diye sormağa kalkınca omuz silkti: «Hiç» dedi; «Şu Kurtçular işte, herhal Urumelindeki kentlere ad koymak için gönderildiler. Belki bu da bir savaş; savaşın incesi olmalı; benim inceliklere pek aklım yatmaz.» «Eyi ya Karakurt Hafız da ona yakın bir laf etti.»</p>
<p>Konuşan Çalık Buğday'dı. Çavdar Onbaşı terslercesine: «Etti de ne dedi?» diye sordu. «Urumelini Urumeli yapanı dedi; bizim kılıcımızla okumuz değilmiş, buna yakın bir laf.» «Öyle desin o. Kılıcı kaldır bakalım Urumelinin üstünden ne olur ortalık görürler.»</p>
<p>Ahi Dergâhı yolun kıvrıldığı tümseğin arka yamacına, zeytin ağaçlarının gölgesine kurulmuştu; dönemeci döner dönmez görünüverdi. Bir sürü gidip gelmeler vardı; zeytin ağaçlarının seyreldiği, çayırı sararmağa yüz tutmuş düzlükte kazanlar kurulmuştu. Çavdar Onbaşı'yla yoldaşlarını Demirci ustalarından bekâr uşağı Haşan Ahi karşıladı. Levent endam, kaşı gözü yerinde, güleç yüzlü bir yiğitti; yiğitten çok, demirci ustasından da çok ozana benziyordu, koltuğunda kopuzu eksikti bir, güleç yüzünün bütün sıcağını Çavdar Onbaşı'yla yoldaşlarına vermeğe hazır: «Bak hele kimler, kimler, kimleri görüyor Haşan Ahi, yollarına kurban olduklarım gelin hele, buyurun.» diyerek kollarını açtı. Önce omuzlarından Çavdar Onbaşı'yı kucakladı; güleç yüzünün olanca sıcaklığını Çavdar'ın iki omzuna bıraktı sanki. Usulcana, belli etmeden omuzlarını öptü, sonra ötekilerin. Alıp dergâha, konuk sofasına götürdü: «Babaya haber mi vereyim.» dedi; «Herhal ateş almaya gelmediniz? Kalıcıysanız seviniriz; akşam eğlentimiz var.» O eğlenti akşam bizde olacaktı Haşan Ahi karındaşım, atik davrandınız.»</p>
<p>«Sizi bizi mi var Çavdarım. Bir gözeden gelen su on oluktan ayrı aksa başka lezzette mi akar? Yoksa on oluktan on ayrı yerdeki karındaşlarımıza aynı lezzeti mi dağıtır?» «Ben seninle lâf yarıştıramam Haşan Ahi.»</p>
<p>«Ben de seninle ok yarıştıramam, at süremem, kılıç çekemem. Taşın kaldırımda da yeri vardır yüzükte de.»</p>
<p>«Eh ne deyim gene yendin.»</p>
<p>«Neden hep yenmek yenilmek dersin Çavdarım? El ele verelim de Çaka Bey'in yenmesi için çalışalım, he mi?»</p>
<p>Haşan Ahi'nin güleç yüzü, güleç yüzünden imbiklenmişe benzeyen sözleri dergâhın konuk sofasında serinlemiş ağustos sıcağıyla da karışınca Çavdar Onbaşı'daki kanı gerilmiş damarları gevşetiverdi. Fakat asıl gevşeyen, gevşeme ne demek çözülüveren Elulağı Durdu olmuştu; dayanamadı: «Alkış sana hay Ahi Haşan karındaş bin alkış derim. Çavdar'ı bastırdın ki deme gitsin, kölen olayım.» diye yayıldı. Çavdar Onbaşı'nın akları dönmeğe hazırlanan gözlerine aldırmadı bile.</p>
<p>Çavdar Onbaşı, Çal İmamın oğlu ile Çalık Buğday'ın da Elulağı Durdu'dan farksız olduğunu görünce üstelemedi artık. Elulağı Durdu'ya: «Var git derneğe.» diye buyurdu: «Bizimkileri de al gel. Eğlentiye biz de katılalım. Ha orası ha burası. Haklı Ahi Haşan karındaşım. Durma çap!» Akşam sofrası zeytin ağaçlarına asılı kandillerin altında kuruluncaya kadar oturup dinlendiler, kendi aralarında yarenlik ettiler. Elulağı Durdu'nun getirdiği Dernekliler takımı da geldikten sonra konuk sofasında yarenlik hayli koyulaştı. Çavdar Onbaşı bir ara bir iki defa Çaka Bey ile görüşmek dileğinde bulundu ise de Çaka Bey'in uyumakta olduğu söylendiğinden üsteleyemedi. Yalnız birinde «Bu ne uykusudur gündüzün, ölüm uykusuna varılmalı ki.» diye huysuzlanmağa başlıyordu ki Ahi Dergâhının her yanından akan sessiz güleçlikten utandı, huysuzlanamadı. Çaka Bey'in, birçok geceler hiç uyumamış olduğunu da öğrenince dönüp yarenliğe katılmak zorunda kaldı.</p>
<p>Gün batmaya yüz tutuyor olmalıydı; konuk sofasının camlarında akşama dönen gün ışığı allanıp yalpalandı. Aynı zamanda çoğu açık pencerelerden, dışarıdaki zeytin ağaçlarının seyreğinde kaynayan kazanlardan taşmış yemek kokulan geldi; sıcak, aç, doyumsuz. Hemen ardından da Haşan Ahi, konuk sofasındaki Derneklileri tören için buyur etti.</p>
<p>Çavdar Onbaşı ne töreni olduğunu sormadı bile. Halbuki bu saatte ahilerin alışılmış bir töreni olmadığını biliyordu. Bütün yarenlik boyu aklı fikri Çaka Bey'de kaldığı için törende görürüm umuduyla acele etti.</p>
<p>Gerçekten de Çaka Bey, kazanların kaynadığı zeytin ağaçlarının daha bu yanındaki düzlükte, iki zeytin ağacının arasında hazırlanmış tahta sedirlerin başköşesine buyur edilmişti. Sol yanında, Oğuz kadınlarının hiçbirine benzemeyen ama yaşlılığına rağmen bile Oğuz kadınlarından daha bir başka çeşit alımlı bir hanım oturmuştu. Gözlerinde ürkek, çok terbiyeli fakat hiç yadırgamamış bir bakış vardı ve bu bakış durmadan çevre yanını dolanıyordu. Hani tanımış olsa daha önceden bakış kendi üstüne geldiği zaman Çavdar Onbaşı, yaşlı kadının selâm verdiğini; hatta yaşlı hanımın hemen yanında olan sokulacakmış gibi oturan kızın, yıllarca sonra anıldığında da unutulmayacak derecedeki güzelliğini fark ettiği halde. Yaşlı hanımın alimliği ile kızın hiç eskimeyecek güzelliği arasında su gibi, hava gibi ortak bir yan vardı. Bir süre de suyun, havanın ortak yanı nedir ki diye düşündü Çavdar Onbaşı. Tekrar Çaka Bey'e bakacakken kızın solunda oturan tazeyi gözü ısırdı; daha doğrusu öyle sandı ilkin. Onun için ötekilerden çok tazeye dikti gözlerini. Gözlerinin ucuna kadar çok açık, çok belli, çok iyi tanıdığı bir yüz geldi fakat orda, gözlerinin ucunda bulandı, silikleşti; tanınmaz, yabancı bir yüz oldu. Aynı zamanda yüz gitgide ısınıvermişti.</p>
<p>Taze, yan dönüp sağındaki kıza bir şeyler söyleyince bir ara yüreği hopladı da Çavdar Onbaşı'nın, tazenin yandan görünen yüzü daha tanıdıktı. Daha tanıdıktı ama ol görüp çıkaramıyordu. Gözlerinin ucuna aynı zamanda, bulutlara sarınmış Çavuldur geliyordu. Çavuldur'un Zela'daki yurdu geliyordu; bulutlar fır dönüp bir çatal yol ağzı oluyordu. Tazenin yüzünü tanıma anındayken yüz, karşısında olduğu halde kaçıyordu, yabancılaşıyordu. Aklı takılmıştı bir kere. Ömründe böylesine beyninin karıncalandığını, ışık sızdırmaz olduğunu hatırlamıyordu. Medet umarcasına Çaka Bey'e baktı. Çaka Bey Çavdar Onbaşı'nın gözlerinde akıl almaz bir hızla küçüldü, küçüldü, çocukluğa doğru kaydı. Tören başlamasaydı, Çaka Bey'in, çocukluğa koşusu belki Çavdar'a yardımcı olacaktı. Ama tören başladı. Sol yandan, bir hayli ötedeki zeytin ağaçlarının yapraklarını yalayıp vuran gün ışığı, batışın en zengin en doyulmaz alını kırmızıya koyulaştırıyordu. Binlerce kor ateş, kıvılcımlanmış, birbirine eklenip ezilmiş, ışığa karışmıştı, gün ışığını ateşliyordu. Zeytin ağaçlarının ateşini süzüp alıyor olmalıydı.</p>
<p>Ahi karındaşlardan yaşı geçkince, güngörmüşlüğü yüzünden belli biri, ozanlığı da vardı herhal, kopuzunu tınlattı; şöyle bir yoklanmış tellerden, vuran, hızlı ateşli gün ışığından farksız bir iki ses koptu aynı anda, uçuştu sessizliğe. Ozan öksürdü, genzini yokladı tıpkı kopuzun telleri gibi. Çavdar Onbaşı ancak o zaman tam orta yerde kocaman bir demirci körüğünü, önündeki demirci ocağını; ocağın hemen beri yanında da okkalı bir örsle iki balyozun bulunduğunu gördü. Kopuzun tınlaması, ozanın genzini ayarlaması sırasında Haşan Ahi'nin üst yanı çıplak olarak körüğün başına geçtiğini, Ahi Dergâhının atası ile çok yaşlı başka bir Ahi'nin yine bellerinden üst yanı çıplak olarak örsün başına gelip durduklarını da gördü.</p>
<p>Gözlerine inanamadı Çavdar Onbaşı. Karakurt Hafız'ın cuma vaazında söyledikleri kulaklarını yırtarcasına yankılandı. Her şey, herkes susmuştu. Ozan bekliyordu. Haşan Ahi bekliyordu. Ahi Dergâhının atası bekliyordu; öteki çok yaşlı Ahi bekliyordu. Körük, demirci ocağı, örs, balyozlar bekliyordu.</p>
<p>Birden, kopuzun telleri kıpırdadı; birbiri ardınca, artık tutulması zor ses sağanakları, birbirine ilmiklenip örgülenerek, kenetlenmiş, inceli kalınlı boşandı. Gün batışının kızıl ışıkları ipildedi. Belden üst yanları çıplak bedenlerde gün ışıklan hiç batmayacakmış gibiydi, kızıl tunçtan. Kopuzun sesine ozanın sesi karıştı. Biri su akışında kıvrılıp bükülüyor, çağıldayıp şırıldıyorken. Öteki ozanın sesi, hiç değişmeyen bir arı vızıltısında kopuzun sesinin peşine düştü, gün ışıklarındaki kızıllığı da çekip sürükledi sanki. Önce anlaşılmaz bir vızıltı, vızıltıdan çok bir iniltiyi andırıyordu. Sonra sonra kopuzun sesine uydu, berraklaştı, duruldu, anlaşılır oldu. At toynaklarının binlercesinin yeri döğüşü, kılıçların kalkanlara değişi, okların vızıldayıp uçuşundaki ıslıklar, at kişnemeleri, kaim haydalanma sesleri. Hepsi birden, birbirine karışmış iken kopuz da ozan da bir savaşı anlatmağa başladılar. Savaşın sonunu, Oğuz soyunun yenilişini, kılıçtan geçirilip yok edilişini.</p>
<p>Kopuzun sesi de, ozan da, burada beraberce ağladılar.</p>
<p>Çavuldur Onbaşı nasıl olduğunu bilemedi; bir tuhaf yanma duydu gözlerinde, yüreğinden beynine kadar canlı bildiği ne varsa hepsi de birer birer başını alıp gitmedeydi, bilmediği yüz kere yüz bin yıl ötelerde bir yerde, suyunu içip havasını kokladığını sandığı bir ülkede yeniden yürek, yeniden beyin, yeniden göz kaş ciğer olmadaydı. Orada, o yüz kere yüz bin yıl ötedeki ülkede karaca gözlerinden daha nemli bulutlar toparlanıyordu, incecikten esen yeller toprağın derinliklerindeki suların damarlarını açıyordu.</p>
<p>Kopuzun sesi de ozan da, hoyrat, kaba bir sevinci; savaşı kazananların odunsu neşesini haykırırken birden inceldi; bir yaralının iniltisi oldu, bir ölünün ardından ağladı. Yalnız, yoksul, sonu gelmiş bir soyun paramparça dökülüşünü kesik hıçkırıklar halinde dinleyenlerin can evine işledi. Sonra bir kurt uludu, bir çığ düştü herhal. Ardından inekler böğürdü, önce yalnız koyunlar, kuzular meledi, önce yalnız, dağınık bir yılkı kişnemesi birbirine karıştı, önce yalnız. Derken inek böğürtüleri de bir araya gelip toplandı, koyun kuzu melemeleri de, yılkı kişnemeleri de. Çıngıraklar yola düzüldü.</p>
<p>Dağları, dereleri, tepeleri anlattı kopuzun sesiyle. Ozanın sesi; vadileri geçti, ovalarda yürüdü., daracık, sarp, bir yanı uçurum yollardan geçerken kopuz da ozan da korktu; sesleri kısık çıktı, çıngıraklar umutsuzdu. Çok sürmedi kopuz delicesine neşelendi; ozanın sesi yere göğe sığmaz oldu, kuş cıvıltılarıyla doldu, akarsuların çağıltısı yaprakların hışırtısına karıştı. Yeni bir yurdun övgüsü, yeni bir yurt bulmanın dünyayı dolduran coşkunluğu kopuzun tellerinden koptu, ozanın sesinden taştı. Ozan, derinden Çavdar Onbaşı'nın ölçüsünü bilemeyeceği kadar derinden gelen bir sesle: «Ergenekon! Ergenekon! Ergenekon!» diye haykırdı. Saralı, cin çarpmış yahut ısıtması gözlerinde morarmış bir hasta da ancak böyle haykırabilirdi. Nerdeyse ozan yerlerde sürünecekti, kendinden geçmişti, debeleniyordu ama kopuzu iyice kaldırmış, çalıp duruyordu. Durdu.</p>
<p>Kopuzun sesi sustu.</p>
<p>Ozan Ergenekon'u o hasta sesiyle, derinden, çok derinden kopup gelen o hasta sesiyle uzun müddet anlattı; Ergenekon'da çoğalışı. Ozanın sesine, göğsü dar geliyor olmalıydı; sesi göğsünde sıkılıyordu, göğsü zorluyordu. Bir yanını zayıf bulsa patlatıp göğüsten fırlayacaktı daha geniş yerlere doğru. O zaman kopuz sese yardım etti.</p>
<p>Gün batışının kızıllığı Ahilerin çıplak bedenlerinde can çekişiyordu.</p>
<p>Kopuzun sesi sevince donuverdi. Ozan bulunmaz bir ezgiyi yakalamış, sesini ezginin ahengine aktarıyordu. Yüzlerce, yüz kere binlerce insanın, ozanın sesinde hoplayıp sıçradığını, birbirine tutunup halaylar düzdüğünü, davulların zurnalara vurduğunu anlamamak imkânsızdı. İyice dinleyenler kopuzun bu kalabalık neşeyi veren sesinden ozanın sesinin ayrıldığını, kaim dumanları körüklercesine tıslamağa hazırlandığını fark ettiler. Ozanın sesi aynı zamanda dağlar boyu yığılmış odunlarla kömürlerin gizliden yanışını, çıtırtısını da duyuyordu.</p>
<p>O sırada Haşan Ahi'nin körüklerin sapına yapıştığı, ağırdan çekip indirdiği görüldü. Ozanın sesi yüzlerce körükçüyü gayrete getiriyormuşçasına canlandı. Ozanın sesinde yüzlerce körük inip çıkmağa başladı. Kopuzun sesi de ozana eş oldu, Haşan Ahi'nin körük çekişini görenlerle kopuzu ve ozanı dinleyenler öylesine törene kendisini kaptırdılar ki körükten sesleri, seslerden körükleri ayırt edemez oldular.</p>
<p>Haşan Ahi'nin körüğünü Haşan Ahi mi çekiyordu ozanın sesi yahut da kopuzun tellerine vuran parmakları mı belli değildi. Bir an geldi körüğün kızdırdığı kömürler kor ateşten aleve döndü. Gün batmıştı, yarı çıplak üç bedene vuran son kızıllıklar akşam esmerliğine yerini bıraktı; yarı çıplak üç beden akşam esmerliğinde yanan kömürün kor ateşten alevine sarındı. Ahi Dergâhının atası ile çok yaşlı ahi balyozlara dokundukları sırada Haşan Ahi'nin körüğü bir yaban atı gibi solumağa, ozanın kopuzu ise yaban atlarının toynakları gibi uçmağa başlamıştı.</p>
<p>«Bismillahirrahmanirrahim. Ya hak, huu!» Körüğü, ozanı, kopuzu, akşam esmerliğini ve yanan kömürün kor ateş alevini bastıran, zeytin ağaçlarının salkım yapraklarını ürperten Ahi Dergâhının atasının sesiydi; çok kısa sürdü. Dergâhın atası alevlerin içinde korlaşmış olan el büyüklüğünde ve bilek kalınlığındaki demiri almış, örsün üstüne koymuştu. İlk balyozu çok yaşlı ahi vurdu: Tık! Sonra dergâhın atası: Tın.</p>
<p>Ve balyozlar devam etti: Tık-tın-tık-tın-tık!</p>
<p>Haşan Ahi'nin körüğü, örste demiri döven balyozların sesine uydu.</p>
<p>Kopuzla ozan, örste demiri döven balyozların sesine yol gösterdi: Tık-tın-Tık-tın-Tık-tın!</p>
<p>Şimdi, kopuz, ozan, körük, örs ve balyozlar el ele vermişlerdi. Şimdi seyredenlerin yürekleri de kopuz, ozan, körük, örs ve balyozlarla el ele vermişti; hatta canlı ve cansız, çevrede soluk alan ve almayan ne varsa, çevre ne demek, görünmeyen, görünmesi de imkânsız olan nice bin uzak çevrelerde varlığını duyan ve gösteren her şey kopuzla, Ozanla, körükle, örsle ve balyozlarla el ele vermişlerdi. Yerin altından yerin üstüne, göğün altından göğün üstüne ne varsa her yerde örs üstünde demir dövülüyordu: Tık-tık-tın-tın, Tık-tık-tın-tın, tın-tını-tınna-naa, tın-tını-tınna-naa- tın! Ve devam ediyordu; dönüp dolanıyordu, ne bittiği yer belliydi ne başladığı yer.</p>
<p>Sona erdiği zaman yeryüzü duru bir yorgunluktaydı herhal, bir süre kıpırdamadı; gökyüzü doymuş bir uykudaydı, bir süre gözlerini açamadı. Neden sonra yıldızlar birden ışıdı, pırıldadı. Yeryüzünde cırcır böceklerinin yüz kere yüz binlercesi birden öttü.</p>
<p>Çavdar Onbaşı ancak o zaman kendine gelebildi.</p>
<p>Zeytin ağaçlarına asılı kandilleri yaktılar. Ateş böcekleri kaçıştı.</p>
<p>Sofra hazırlıkları uzun sürmedi.</p>
<p>Hala örste demirler dövülüyor sanılırdı; sofraları hazırlayanlar öylesine saygılıydı.</p>
<p>Nihayet Çavdar Onbaşı'nın beklediği an geldi. Çaka Bey'in bulunduğu masaya buyur ettiler. Yüreği nedense bir hoplayıp bir oturdu. Bir kere cırcır böcekleri korkunç bir cızırtıyla ötüştü. Sofrada hep Ergenekon'dan demir döğülüşünden, ozanın sesiyle kopuzu ustaca çalışından konuşuldu. Çaka Bey'in yanındaki yaşlı hanım böyle bir töreni ne gördüğünü ne de bir daha görebileceğini söyledi: «İnsan ömrünü nasıl harcadığını bilemiyor?» dedi; «Nasıl boşuna harcadığını, bizim saraylarımızdaki hayat yalancı Çaka Bey, fakat yalancılığı ordayken değil buradayken anlıyoruz. Ne biçim törendi bu Tanrım, müzik, raks, tiyatro. Ama gerçek, hayatın kendisi. Müslüman olmasanız tapınma diyeceğim buna. Fakat ne kadar akıllıca.»</p>
<p>Çaka Bey: «Çok eski bir adettir bizde bu.» dedi; «Yılda bir kere yapılırdı. Bazen üç beş körük bir arada, üç beş örs bir arada olurdu Virna Hanım.»</p>
<p>«Kim bilir, ne heybetli olurdu.» Cümlesi yarım kalmışa benzedi Virna'nın; devam edecek sanıldı. Fakat o üç beş örsün bir arada oluşunu düşünüyordu herhal. Selçuk sofrasına henüz yabancı oluşu da lafını yarım bırakmış olabilirdi.</p>
<p>Çaka Bey, çocukluğunda, Çavuldur kırımından çok önceki güzel yıllarında buna benzer bir demir dövülüşünü hatırladı, bir daha da konuşmadı. Bu yüzden de Çavdar Onbaşı, uygununa getirip lâf açamadı. Yalnız bir keresinde Çaka Bey kendisine şöyle bir, bir keresinde de tanımacasına baktığı zaman konuşacak gibi oldu fakat söyleyeceklerinin yersizliğini hissettiğinden caydı. Zaten konuşmağa da pek fırsat vermedi dergâhın ahileri. Üç ney, iki kudüm, bir çalpare, bir de zil «Hay. Hak, huu!» sesinin hemen ardında daha çok tırısa kalkmış atların yaklaşmasını andıran bir musikiye başladılar. Cırcır böcekleri bir daha sustu.</p>
<p>Çalgılar, yavaş yavaş tırısa kalkmış atları dizginledi; zil geri çekildi, çalpare aradan sıyrıldı, kudümler tekledi, yorgun atlar, neylerde dinlenmeğe başladı, develer sessiz, sakin bir sallantıda çöl güneşlerini içti, neyler, çöl güneşlerinin uykusunda gezindi, bir ara merhamet aradı; yalvarmağı denedi, teslime hazırlandı. Neyler, boynu bükük, gözü yaşlı, tövbe etmiş, direnmesiz bir yakınmadayken kudümler hiddetlendi. Çalpare ateş püskürdü ve geriye çekilip susan zil öfkeden inledi, sanki neyleri tehdit etti, neyler de bu öfke kalabalığına karıştılar sonra. Beyaz maşlahh, elleri göğsünde selam tertipli genç ahiler meydana girdi bu sıra. Eğilip Çaka Bey'i, eğilip hanımları, eğilip Derneklileri selamladı. Gözleri Dergâhın atasında beklediler. Bunlar olurken, zil, çalpare ve kudüm susmuştu. Neyle, genç ahilerin selamını inceltiyordu. Neyler de sustu.</p>
<p>Çok kısa bir sessizliği kudümler bozdu. Karma karışık atlar, karma karışık dörtnala uçtu; çalpare atların kişnemesini, zil kişnemenin yankısını uzattı.</p>
<p>Dergâhın atası izin vermiş olmalı ki; neylerle birlikte beyaz maşlahh genç ahiler meydanı döndü, tıpkı çalgılarda karmakarışık dörtnal uçan atlar gibiydi; birden hiç umulmazken naralandılar. Sadece kudümlerin eşliğinde ikili, üçlü, dörtlü tertiplere bölündüler; eller göğüs çaprazlamasında, eller baş üstünde, kenetlenmiş, eller omuz boyunda yay biçiminde kanatlanmış sıyrıldılar; döndüler, uçtular, birbiri üstünden atladılar, diz üstü, parmak ucu, tek taban, tek dizüstü düşüp kalktılar ve göğe fırladılar bir adam boyu, bir at boyu. Bir at boyu fırlarken topuk kestiler, bükülüp topuk ellediler, diz öptüler. Sonra, omuz omuza geldiler, kol kola girdiler, bir hücumu def ettiler, bir pusuya yüklendiler. Uyudular, dinlendiler, su içip ekmek yediler. Gün doğdu, gün battı.</p>
<p>Çalgılar, yerine göre ya sadece neylendi, ya sadece kudümlendi yahut da sadece çalpare veya zil. Hepsi bir arada da çaldı. Tekrar yalnız başına neyler çalmağa başlayınca genç ahiler, terli yüzlerinde tek bir yorgunluğun kırışığı olmadan, körüklemesine kabarıp inen göğüslerinde elleri selâm tertibinde bağlanmış saf düzdüler. Neylerin yalvaran, teslime hazır ezgilerinde boyun büktüler, eğildiler.</p>
<p>O sırada Haşan Ahi gelip Çavdar Onbaşı'nın kulağına yavaşça: «Sizinkiler oyun gösterecekse buyursunlar.» diye fısıldadı; «Bizimkiler de dinlenmiş olur.»</p>
<p>Çavdar Onbaşı «Olur.» dedi; «Haberi sen sal bizimkilere, benim kalkıp dolaşmam Çaka Bey'e karşı yakışık almaz.»</p>
<p>Çaka Bey'in kendisini süzmekte olduğunu hissetmişti; toparlandı. Haşan Ahi'yi savdı.</p>
<p>Çaka Bey'in gözlerinde gerçi az önceki oyunların menevişleri yanıp sönmedeydi ama ara yerlerinde de daha başka, daha eski, tıpkı bu oyunlar kadar güzel kıpırtılar kaynaşmağa başlamıştı. O haldeyken Çavdar Onbaşı'ya: «Sen Çavuldur'dan mısın?» diye sordu.</p>
<p>Çaka Bey'in sorusuna kadınlar da ilgilendi. En çok Çavdar'a yakın oturan taze ilgilendi; yüzü değişivermişti ayan beyan. Sanki Çavdar'ın «He ya Çavuldur'danım.» demesini bekliyordu kırk yıllık tanıdık gibi.</p>
<p>Çavdar Onbaşı da en az onun heyecanında: «Çavuldur'danım Çaka Beyim.» deyince tazenin yüzü akıverdi Çavdar'a doğru. Çaka Bey daha dost: «Hemi de Çavdar Onbaşı'sın sen.» dedi. «Neden tanışık vermedin? Bizi önce senin bulman gerekirdi.»</p>
<p>Çavdar cevabı nasıl vereceğini bilemedi; kem küm etmeğe hazırlanıyordu, deminden beri kim olduğunu bulup çıkaramadığı taze, yüreği ağzında alevlenmiş sesiyle yalvardı adeta: «Çavuldur'dansın he mi? Çavdar Onbaşı'sın hemi de. Ocağı batmayasıca ne sustun şimdiyece?» Nerdeyse Yağmur Beyini soracaktı; utanmasa kalkıp Çavdar'ın ellerine yapışacaktı, şu az önceki neyler gibi inildeyecekti.</p>
<p>Çavdar Onbaşı ancak o zaman Akça Kız'ı tanıyabildi. Uzun kış geceleri, Ölmezbey, Ölmezbey'in Damı, Yağmur Bey, korkunç bir sessizlikte ığıl ığıl Çavdar Onbaşı'nın beyninde zonkladı. Çavuldur kırımını duyduğu o çok uzak günün ağıtı gözlerini zorladı. İstese de cevap veremeyecekti artık. Çok garip, şimdiyece hiç bilemediği bir doluluk gırtlağına gelip oturmuştu. Üstelik Akça Kız'ın yeni doğmuş kuzu gözleri binlerce, binlerce, binlerce haberi birden sormakta iken...</p>
<p>Çavdar Onbaşı'yı, Haşan Ahi kurtardı. Derneklilerin hazır beklediğini, bir diyeceği olup olmadığını sordu. Çavdar Onbaşı böylece kalkabildi sofradan; Çaka Bey'den izin istedi, Akça Kız'ın binlerce, binlerce, binlerce haberi birden soran yeni doğmuş kuzu gözlerinden kaçtı: «İzin verirsen. Şimdi sıra bizde Çaka Beyim. Bizim de göstereceklerimiz var. Bunlar, çoğu Çavuldur'dandır.» Çaka Bey'in iznini beklemeden sofradan uzaklaştı.</p>
<p>Dernekliler hazır bekliyorlardı; yalın kılıç, sol kollarında kalkan bağlamışlardı.</p>
<p>Ne çalgı ne çağrışım vardı; cırcır böceklerinin bir yün yorgan ağırlığıyla zeytin ağaçlarının üstünden sıcak ağustos gecesine örtmekte ısrar ettiği ötüşleri olmasa yeryüzünün, yıldız ışıklarına bakarak düşlü uykulara yattığı sanılabilirdi.</p>
<p>Dernekliler, iki uykunun orta yerinde, yerden göğe doğru dimdiktiler. Bir ellerinde sıyrılmış dal kılıçları kasılmıştı, ötekinde kalkanları.</p>
<p>Cırcır böceklerinin ötüşünü bastıran bir çelik hışırtı aniden duyuldu. Bütün kılıçlar, tek bir kılıç hareketinde; bütün kalkanları, tek bir kalkanda sıyırıp geçmişti; bir daha, bir daha, bir daha tekrarladı. Hışır hışır hışırdadı çelik kalkanlarda, çelik kılıçlar.</p>
<p>Dernekliler, yine dimdikti.</p>
<p>Sonra yaylanma başladı; oldukları yerde tabandan parmak ucuna varan, parmak ucundan geriye, tabana dönen yaylanış bir ok fırlayışı oldu ve aynı anda kılıçlar kalkanları zincirlemesine sıyırdı bir kere daha. Ondan sonrasını gözle de kulakla da takip etmek mümkün olamadı. Yaylar geriliyor; oklar fırlıyordu. Ne yayları zapt etmek, ne de okları durdurmak, yakalamak mümkündü. Kılıçlar tekleşip ikili kalkanları dövdü. Üçlü beşli kalkanlar birli ikili kılıçlara karşı durdu. Kılıçlar karşılıklı el değiştirdi, uçuştu, kalkanlar yan geldi dirseklemesine. Ne az önceki neylerin, ne kudümlerin; ne çalparenin, ne de zilin sesi bu kadar alıp götürmüştü Çaka Bey'i. Şu cırcır böceklerinin sesi ise...</p>
<p>Virna kalkanı döven kılıç hışırtılarının ezgisine öylesine kendini vermişti ki cırcır böceklerinin ötmekte olduğunu ancak Derneklilerin yeni oyunlarına geçerken bir an kullanamadıkları kılıçla kalkan susunca duyabilmişti. Kulaklarında o iç ürperten hışırtılar, sustuğu zaman bile oylum oylum çiçeklendi durdu.</p>
<p>Kılıç ve kalkanlar susmuştu ama Derneklilerin yerde, çömelmiş olarak gizlenmiş adımları çayırları sıyırıyordu şimdi de; sanki az önceki çok hesaplı, çok ince ölçülmüş vuruşlardan çıkan çelik seslerinin ezgisi çayırlarda yumuşamış olarak devam ediyordu. Selcen, şimdi şu çayırlıkta, çayırdan çayıra vuran sesin, ezgilenişini ister istemez ney, kudüm, çalpare ve zil seslerinden neylerin ezgisine benzetti. Çayırın, toprağın ve çömelmiş erkek adımlarının hışır hışır ördüğü ezgi tam susmak üzereyken Derneklilerin gözleri de birbirini yoklamış; hafiften başlayıp keskinleşen bir ıslık dudaktan dudağa yenilenerek uzamış, kalkanlar aynı hizada yarım kavislenip yay kirişinde beklemiş ve kılıçlar, kınından sıyrıhrcasına çekilmişti; uçları bir çizgi çekilse dümdüz uzanacak durumdaydı.</p>
<p>Seyredenlerin gözleri açıldı kapanmağa fırsat bulamadı yahut kapanırken kirpikler açılmadı. O kadar kısa, yirmi otuz erkek gırtlağından patlamış bir nara ve nara ile birlikte birden fırlayan Derneklilerin birbirine girişi. Pusu, baskın; balkanlarda kıvılcımlaşan kılıçlar, kılıçların eğilip bükülen, yana kaykılan, topuk dönen yay bedenlerle birlikte dönü dönüvermesi. Ses, ses, ses! Sanki dağların altında keskin çakmak taşları bileniyor, ırmakların içinde su kuşları dalıp çıkıyor, havada bir kartal diklemesine toprağa, avına dalıyordu. Kanatlar, balık pulları, sazlar, rüzgârlar, şimşekler dönüp dolanıyordu. Bir saat mi sürdü; iki saat mi yahut bütün bir gece mi bilene aşk olsun. Ne var ki Çaka Bey de Virna da, hele Selcen hele Akça Kız, Derneklilerin kılıç kalkan oyunu bittiği zaman birçok gecelerin sonunda sabah olmuş da yeniden akşama ermiş, geceye ulaşmakta olduğunu sandılar. Bu birçok geceler nasıl geçmiş, farkında olamadılar.</p>
<p>Çaka Bey, Bizans'ta geçirdiği günlerden bu ana kadar sürüp gelmiş zamanı unutmuştu. Sanki hep buradaydı yahut Zela'da, Çavuldur yurdunda yarım bıraktığı zamanı yaşamıştı. Şimdiye kadar duymadığı bilmediği bir güven, şimdiye kadar tadını unuttuğu bir depreniş damarlarında kaynadı. Üç kadınla birlikte başladığı ve yalnız, kuşkulu, bomboş gördüğü uzun bir yol kısalmış, kendine benzeyen yüzlerle dolmuş, kuşkular, cırcır böcekleri misali susmuştu. Yıllardan beri unuttuğu bir hayal, suda halkalara benzeyerek canlanıverdi. Akan bir suyun durgun göleği. Gölekte, iri taşlar; yassı, sivri, yaygın tümsekli, pürtüklü ve aralıklı birbirinden uzakça. Gölekte, taşların arasında kayık biçiminde benzer yontulmuş, bazısı hiç yontulmamış kesildiği biçimde odun parçaları. Kendisi, Çaka on on bir yaşlarında var yok. Odun parçalarını, uzun bir değnekle sağa sola çekiyor, itip istediği yana yüzdürüyor. Gölekte çıkıntı yapmış taşlar neye benziyor bilemiyor ama maksadı odun parçalarıyla, taşlardan birini yahut ikisini sarmak, öteki taşlarla ilgisini kesmek. Yahut da taşlardan taşlara odun parçalarından köprüler kurmak. Çavuldur kırımından az önce, Çavuldur'un pılı pırtısı Zela'nın Dere Boğazında yunup yaykanırken, Pelit Ana bir tümseğin üstünden kızları, gelinleri haydalamaktayken, o, Çaka, göleğin suyunda odunlu, taşlı, sulu oyunu oynuyordu.</p>
<p>Şimdi durup dururken, ortada ne su ne taş ne de odun parçaları varken öylesine canlı hatırlamıştı ki neredeyse kendi başına yüzer gördüğü bir odun parçasına değneğini indiriverecekti.</p>
<p>Çavuldur'dan Çavdar Onbaşı'yı, gece yarısını hayli geçtikten sonra odasına çağırdığı zaman bile hayal eksilmemiş, üstelik daha da canlanmıştı. İlk konuşmalar geçip laf Çaka Bey'in getirmek istediği üzere İzmir üstüne gelince ve Çavdar Onbaşı da: «Öyledir Çaka Beyim, dediğin gibidir noksanı yok. Bana sorarsan şöyle bir benzetme yapmağı yeğ bulurum.» deyince Çaka Bey'i saran çocukluk hayali gerçeğe dönüverdi. Çavdar Onbaşı bilmeden hayalin üstüne üstüne gitmişti. «Say ki Çaka Beyim bu İzmir bir kocaman gölektir; Bizans'ın denizi gibi değil, Bizans'ın denize inen kıyısı gibi de değil. Bu İzmir göleğine bizim Urumeli aha bu beş parmak pençesi gibi iner, sanki Afşin Beyim pençesini Urumelinin bu ucuna bastırıvermiş de her bir parmağı kabarıp dağ olmuş denizin göleğini yırtmış. Eyi, ben niye şimdi Afşin Beyin pençesini hatırladım? Herhalde denize kılıç vuruşundan. Hey ne vuruştu o denize kılıç çalış hay Çaka Beyim. Neyse orası lazım değil şimdi. İzmir göleğinde bir de kocaman kocaman taşlar var, adalar. Aralıklı, sırayla. Say ki her biri gökten düşmüş atlama taşları. Hah eyi dedim her biri atlama taşı. Bu taşlan elinde tutan bütün İzmir kıyısının sahibi olur. O da yetmez İzmir'den ta yukarıya kadar, Bizans'a giden bütün denizde onun sözü geçer.»</p>
<p>«Peki Çavdar Onbaşı sen bu adaları gördün mü? Nasıldı? Nasıl alınır?» «Bilmem, görmüşlüğüm de yok. Şu kadarını bilirim ki, bu adalarda yuvalanan deniz uğruları sık sık yuvalarından çıkar; İzmir'e, Magnezya'ya daha bu yanlara doğru baskınlar yapar, en çok da bizim boyları kırar, soyarlar uğrulayın. Bu yanda yerli halk yoksul, bizimkiler zincirdedir.» «Adaları bilmiş bilmiş anlatınca sana güvenim artmıştı, boşuna mı güvenmişim.»</p>
<p>Çavdar Onbaşı gücendi: «Bana güven ki güvendiğin kadar. Bana da bütün bu yöredekilere de. Biz sağlamız. Adalar için bilmişliklerime gelince.» Kimini Ahi dergâhındaki sohbetlerden, kimini Karakurt Hafız'dan, kimini de o yanlara gidip gelen çerilerden, Yesevi dervişlerinden öğrendiğini söyleyecekti, dili varmadı. «Bildiğimiz doğrudur Çaka Beyim.» dedi; «Görmeden de bilinir.». Çaka Bey Çavdar Onbaşı'nın gücenikliğini anlamazlıktan geldi. Çavdar'ın bilmişliğini övüyormuş gibi: «Kurt Baba'yı da bilirsin öyleyse sen.» diye sordu: «Bizans'ta Ersagun Bey de İltutmuş Bey de Kurt Baba'yı görmemi söylediydi.»</p>
<p>Çavdar Onbaşı gücenikliğini mücenikliğini unuttu: «Kurt Baba mı dedin Çaka Beyim? Kurt Baba he mi? »</p>
<p>«Neden şaştın?»</p>
<p>«Neden şaşmayayım Çaka Beyim, bugün bu Kurt Baba adını ikidir duydum. Karakurt Hafız, bir gün Kurt Baba adını da duyarsın demişti, ama bu kadar çabuk duyarsın dememişti.» «Kim bu Karakurt Hafız? Dergâhın adamı mı?»</p>
<p>Çavdar Onbaşı düşünüyordu. «Hafız mafız değil bu adam Çaka Beyim. Dergâhın adamı hiç değil. Gelgelelim hafızdan da dergâhtan da öte biri. Hay ben ne salak Çavdar Onbaşı'yım ya. Adam benim gözümü açmak istedi de beti aptalın teki gibi durup baktım, yuf bana yuf.»</p>
<p>Sonra oturup olanı biteni, cuma vaazını, ayrıca Karakurt Hafız'ın söylediklerini Çaka Bey'e anlattı. «İşte böyle Çaka Beyim.» deyip lâfını bağladı; «Sizleri birkaç gün de bizim dernekte konuklamağı düşündüm ya boşuna zaman geçirmiş olacağız. En iyisi burada dinlenip Ahileri İzmir yöresine salmak olacak. Bizim Dernekler de sağdan soldan toplanıp varıp Magnezya'da birleşmeli. Oradan da toplanacaklar. Çıkar ortaya birkaç bölük. Amma gözünü budaktan sakınmayan birkaç bölük adamımız olur. Bu arada ben de gidip Karakurt Hafız'ı bir daha göreyim, biri İzmir'de biri Pergamos'ta iki adamın adını verdiydi.» «İki adam mı? Böyle seninle benim gibi, iki kişi.» «Şaşmamak gerekir Çaka Beyim, gün gelir iki adam iki ordu demek olur, biz çok görmüşüz. Bu Karakurt Hafız boşuna konuşacak kimseye benzemiyor. İzin ver bu gece atlanayım hemen. Magnezya'da bulurum seni.» «Ya Kurt Baba?»</p>
<p>«Onu bilmem Çaka Beyim; benim gücüm Kurt Babalara yetmez, dergâhın atası bilir onu. İzin verdin mi şimdi bana?»</p>
<p>«Pekey Çavdar Onbaşı. Uğurun açık ola. Çavuldur'un uğuru olsun.»</p>
<p>Çavdar Onbaşı da bilmeden: «Çavuldur'un uğuru olsun.» deyip çıktı ama aklı da «Niye Çavuldur'un uğuru? Çavuldur'un, Türkmen'in sırası mı şimdi?» diye çırpındı. Fakat daha fazlasına varamadı. Tam ana kapıdan çıkarken, karanlıkta pek fark edemediği biri yolunu kesti; ancak konuşunca Akça Kız olduğunu anladı: «Çavdar Onbaşı kardaşım hele dur azcık.» Çavdar durdu, konuşamadı. Akça Kız hemen: «Kulun kölen olayım Çavdar Onbaşı kınama beni, Yağmur Beyi görmüşlüğün var mı? Duymuşluğun var mı? Bilmişliğin nerde olduğunu? Sağ mıdır acep?» diye sormuştu.</p>
<p>Ne diyecekti şimdi Çavdar Onbaşı. Gecenin bir saatinde, dergâhın kapı ucunda, karanlıkken. Kötülüğüne de olmasa bir kadın hemi de, elini uzatıp yeninden tutmuşken Çavdar Onbaşı'yı, sesi ürpertil!, korkmuş, titrekken.</p>
<p>«Hangi Yağmur Bey.» deyip sözü uzatmak, dolaştırmak mı daha iyiydi, yoksa «Bildim, sağdır» deyip geçip gitmek mi? «Bilmem duymadım.» demek de vardı. Gel gelelim Akça Kız'dı soran,</p>
<p>Çavuldur'dandı, şunun şurasında darda kalmıştı, gönlü de yanıktı yoksulun işte.</p>
<p>«Şu sıra görmedim bacım ama Yağmur Bey sağdır, kuşkun olmasın. Yağmur Bey'i ben de özledim. Şu yakınlarda haberi gelir korkma, senden önce duyarsam sana hemen iletirim.» «Essah mı?. İnanayım mı? Çavuldur sözü mü bu?» «Çavuldur sözü bacım, essah, inan.»</p>
<p>Yenini tutan Akça Kız'ın elleri, Çavdar Onbaşı'nın eline öyle bir sarılmıştı ki öpseydi o eli, gözünün yaşını akıtsaydı ancak o kadar sarsılır, ancak o kadar yüreği tel tel kopardı Çavdar'ın. Demirci'de Karakurt Hafız'ı ararken aklı, eline sarılan Akça Kız'ın ellerindeki yanışa takılıp kalmıştı, yalvarışa. Bunun için herhal, hep yanlış sokaklara girip çıktı, yanlış kimseleri uyandırıp sordu Karakurt Hafız'ı, bir iki kişi uyku sersemi bu yüzden tersledi Çavdar'ı. Demirci'de gece vakti dolanmadığı kapı kalmadığı halde Karakurt Hafız'ı bulamayışına neden sonra şaştı kaldı. Akça Kız'ı unuttu bu sefer, Karakurt Hafız'ın Demirci'de olmayışından kuşkulandı, korktu adeta. Yorgun argın konak yerinin göğsü geniş, dimdik tuğla örmeli kapısının eşiğine oturup aklını toplamağa çalıştı. Kimi hiç görmediğini söylemişti, kimi cumadan sonra dergâha gittiğini.</p>
<p>«Yoktu, dergâhta yoktu» diye söylendi. Kimi de gece vakti Demirci'de dolaşırken gördüğünü, yolda rastladığını sonra görmediğini söylemişti. Yalnız biri, bir yaşlı kadın, Çavdar Onbaşı'yla eğlendi gece vakti herhal: «Uçtu Karakurt Hafız uçtu kör olmayası, görmedin mi.» demişti. Doğrusu şu ki Karakurt Hafız Demirci'de değildi. Demirci'de yer yarılmış da Karakurt Hafız'ı yutmuştu. Yahut gök açılmış da Karakurt Hafız'ı almıştı. Yaşlı kadının uyku semesi: «Uçtu Karakurt Hafız uçtu kör olmayası, görmedin mi?» deyişine bakılırsa göğün açılıp da Karakurt Hafız'ı alması daha doğruydu herhal. Çok uzaklarda, Demirci'nin öte ucundaki mahallelerinin en ucundaki evlerden birinde, belki de bir dağ başında kimsesiz bir horoz öttü. Öyle uzun, öyle uzaktan geldi ki Çavdar Onbaşı uykuda sandı kendini. Gerçekten de gözlerinde dayanamayacağı bir uyku yuvalanmak üzereydi; ayrıca göz kapakları da ağrıyordu. Sabahtan bu yana durmadan koştuğunu düşündü. Sabah ezanından bu yana Malazgirt günüdür diye ciritten çevgana, çevgandan güreşe, ok atmağa, oradan halaya, oradan kılıç kalkana, oradan da yine kıhç kalkana, yine ciride, at yarışına. Karakurt Hafız'ın cuma namazına, vaaza. Akşam Çaka Bey heyecanı, dergâhtaki oyunlar, derken uyudu herhal Çavdar Onbaşı. Nerede olduğunu, ne yaptığını bilemedi. Bir kere daha uzaktan, dağ başından kimsesiz bir horozun ötmekte olduğunu duyar gibi olmuştu. Ne garip sesti bu horozun sesi böyle, ne biteceğine yakın bir sessizlik oldu herhal. Kimsesiz sandığı horoz, sesine ses mi bekledi ne, durup ortalığı mı dinledi, bilemedi. Hemen arkasından, horoz sesinin sustuğu boşluğu dolduran bir başka ses başladı. İlkin nasıl bir ses olduğunun farkına varamadı, horoz sesinin daha bir değişiği, gökten yere inmişi olduğunu sandı ama bu yeni ses, öyle uzak, dağ başında kimsesiz değile benziyordu; değildi hayır. Ne kadar uzaksa o kadar yakın, ne kadar gökten iniyorsa o kadar yanı başındaydı, kulağının dibindeydi, korkmasa, ürpermese bu yeni sesin kulağının orta yerinde başladığına, kulağının orta yerinden çın çın çınladığına, göğü, yeri de alıp göğün ve yerin ötelerine götürdüğüne yemin edecekti. Uzak horozun sesiyle bu yeni, yakın ses bir ara iyice birbirine karıştı. Hatta sonra horoz sesi gitti, gitti, gitti; yeni ses bir basmaydı şimdi, zeytin ağaçlarının yapraklarına pırpırlanıyordu, sabah salasını veriyordu. O anda Çavdar Onbaşı'nın omzunu bir el sıvazladı sıcacık; dedenin torunu okşayışında. Çavdar Onbaşı uykudan kaldıramadığı gözlerinin yanıyla yanı başında beliren, omzunu tutan adama bakmağa çalıştı. Uyku gözlerini öylesine bürümüş, öylesine göz kapaklarında ağırlaşmıştı ki bakamadı. Fakat sabah salasının arasından, onu tutan adamın «Kalk Çavdar oğlum! Kalk Çavdar oğlum!» dediğini duydu, «Yolcu yolunda gerek. Şimdiyece Magnezya yolunu tutmalıydın.</p>
<p>Korkuyla fırladı Çavdar Onbaşı, deliler gibi; ses, Karakurt Hafız'ındı.</p>
<p>Ama uyandığı, delilenmiş uykusundan gözleri açıldığı zaman ne Karakurt Hafız vardı yanında, ne omzunu bir el tutuyordu, ne de biri Karakurt Hafız'ın sesiyle konuşuyordu.</p>
<p>Gerçek olan bir şey vardı; sabah salası.</p>
<p>Yanı başındaydı; düşsü uykusunda duyduğunun aynıydı.</p>
<p>Az ötesinde atlama taşının üstüne çıkmış biri, ayakta okuyordu. Ağaran sabah karanlığında atlama taşı süt beyaz, sabah salasını veren kim ise aklıkla karanlık arasındaydı.</p>
<p>Kafasını zır delilerden beter salladı Çavdar Onbaşı. Işık Gollü Deli Karı'nın oğlundan beter salladı. Kulaklarındaki sesi, gözlerindeki görüntüyü beyninde çıldırmağa hazır kum tanelerini atmak, kurtulmak için ne mümkünse yaptı. Öyle ki börkü uçtu başından, uzun saçları deli dervişler misali gözlerine döküldü. Sela veren, hala atlama taşındaydı, hala dikeli duruyordu, hala sabah selasını okuyordu.</p>
<p>Koştu, tam karşısında durdu; bir adım berisinde, gözlerini dikip durdu. Selâ veren bir ara Karakurt Hafıza benzedi, bir ara Yağmur Beye, bir ara Çavuldurun rahmetli Çal İmamına. Bir ara hiç birine benzemedi, herhal kendisi oldu, o zaman da kim olduğunu çıkaramadı Çavdar Onbaşı. Bütün Urumelinde, şu anda, sabah selasına uyanan bütün imamlar, banerleri -bütün müezzinler- ya bu adamdı yahut da bu adam şimdi her yerde, Urumelinin, Selçuk ayağı basmış bütün kıyı bucağını şu saat sabah selasına uyandırıyordu. Bütün Urumeli ne demek, yeri göğü uyandırıyordu.</p>
<p>Sela bitti; okuyan da bitti, Çavdar Onbaşı da bitti. Bütün Urumeli ayaklanmış mıydı ne? Bütün Urumeli yürüyor muydu, koşuyor muydu, bütün Urumelinin Selçuk atları dörtnalda mıydı?» «Ne baktın yiğit aklını yitirmişe benzersin, he mi? Gel, beri gel de aklını bulalım.»</p>
<p>Az önceki sela sesi nerde, bu şimdiki ses nerde? Dolu bir tulum delinmiş de boşalmıştı sanki yalnız.</p>
<p>«Seni Karakurt Hafız sandım da.»</p>
<p>«Öyle sansan ne çıkar? Ayrıcalığı mı var?»</p>
<p>«Değilmişsin, içeri mi girdi?»</p>
<p>«Kim?»</p>
<p>«Karakurt Hafız. Beni uyandırdı ya. Şurada, omzumu tuttu.»</p>
<p>«Ben kimseyi görmedim; hayallemişsin.»</p>
<p>«Şurda uyuduğumu da mı görmedin?»</p>
<p>«Gördüm. N'oolmuş uyuduysan. Hayallemişsin işte besbelli. Düş görmüşsün.»</p>
<p>«Pekey. Amenna. Hayalledim ben. Sen kimsin?»</p>
<p>«Ben? İmamım. Namaz kıldırırım. Hocalığım da vardır.»</p>
<p>«Yeni geldin öyleyse; hemi de pek yeni.»</p>
<p>«Sana ne? Demirci'de kolculuk mu yapıyorsun sen?»</p>
<p>Çavdar Onbaşı yeni baştan, hem de daha kötü uyumağa zorlanan gözlerini öfkeyle sıktı. İmam, atlama taşından inmişti; yanına gelecek gibi oldu, caydı. Konak yerinin kapısına doğru yöneldi. Silkinip Çavdar Onbaşı imamı yeninden tuttu: «Bana bak arkadaş say ki kolcuyum ben. Say ki deliyim de Işık Gollü Deli Karı'nın oğlu gibi zıvanadan çıktım ben. Dönüp gitmeyinen iş bitmez; nesin, kimsin, nerden gelmişsin söyle bana. Söyle bana ki bangır bangır bağırmağa hazır karnım susup otursun yerine. Yok, yoksa Demirci'nin bu sabahını gürültüye boğacağım.»</p>
<p>İmam, deliyi de delirtecek kadar sakin: «Bana ne?» dedi; «Meydan geniş, sabah sahipsize benzer görünür. Meydanın da sabahın da sahibini düşünmezsen bağır bağırabildiğin kadar, benden izin. Selçuk töresi sana ne denli hak verdiyse kullan, kime ne?»</p>
<p>Üstelik bıyık altından güldü de; eğlendi de, Çavdar Onbaşı'yı hiçe saydı da, adam sırasına koymadı da. Böyleyken, başka biri bunun binde birini yapsa aldığı gibi ayağının altına Çavdar</p>
<p>Onbaşı çok kötü hesap sorabilecekken nedense kımıldamadı bile yerinden. Yetmiyormuş gibi sesi, imamın görünmez heybetine eğiliverdi: «Canım öyle dediysek hemen yapmadık ya. Selçuk töresini biz de biliriz. Ben Demirci'de bizden olan herkesi tanırım, deliliğim seni tanıyamamaktan geliyor. Sevdiğinin başı için, de gel kimsin? Nesin?»</p>
<p>İmam, bu sefer eğlenmesiz, hiçe saymasız gülümsedi. Az biraz adam yerine de koydu herhal ki: «Sen Çavdar Onbaşı olmalısın, öyle midir?» diye sordu.</p>
<p>Çavdar Onbaşı'nın bir dili tutulmadığı kaldı: «Ha onu da bildin, onu da bildin arkadaş, elim yakanda gayri. Kimini kimliğini demeden şurdan şuraya salmam seni.»</p>
<p>«Sen neye benziyorsun biliyor musun? Deli cinlere; deli cinli yiğitlere. Azrail'in karşısına çıkmış meydan okuyorsun. Ya ben senin Azrail'in isem? Ya şimdi bir güvercin, ardında da bir alıcı kuş kılığına girip can evine pençe atarsam?»</p>
<p>«Ne yaparsan yap; al işte Çavdar teslim sana. Bin bölük kefereye teslim olmaz bu onbaşı sana teslim. Azrail'sen Azrailliğini bileceğim. Yetti mi bu sana?»</p>
<p>«Dinle öyleyse. Ben Karakurt Hafız'ın hasır bir arkadaşıyım; medreseden. İki gün önce haber saldı bana, gel dedi. Geldim. Kurt Baha'nın yanındaydım.»</p>
<p>«Vay bu Kurt Baba, vay yine bu Kurt Baba, vay ne de çabuk, ne de sık duyurur oldu adını.» «Sen buna sık mı diyorsun akıllım? Yarın öbür gün bütün buralar, orta yayladan kıyılaraca yeni kentleri bizim dilimizdeki adlarıyla birlikte Kurt Baba adını da duyarlarsa akim zay olur gibime gelir, hemi? Ne ise günü gelsin de zay olan bir senin aklın olsun. Karakurt Hafız'ı sorduydun sen, gitti. Beni onun için çağırmış, siz dergâhın eğlentisindeyken geldim. Karakurt Hafız giderken bana senin gelip arayacağını söyledi. De ki, dedi bana senin için: Budala Çavuldur şimdiye Magnezya yolunu tutman gerekirdi, sense hurdasın hala.»</p>
<p>İşte o zaman eli ayağı, dili damağı kütleşti, kenetlendi; dilsiz ve sağır taşlığında heykelleşti bir an Çavdar Onbaşı. Sadece omzuna dede şefkatinde torun okşayarak uzanan eli hissedebildi, bir de o elin sahibi sesin: «Şimdiye Magnezya yolunu tutmalıydın.» deyişini. Ardından da bir fırlayış fırladı bir «Hay hayy hayda, hay!» naralanış naralandı ki tutabilene aşkolsun. O gidiş, o naralanış Çavdar Onbaşı'yı at sırtına attı, at sırtında korkunç bir dörtnala. Kaçıyor muydu kovalıyor muydu gören ne olduğunu bilemedi, anlayamadı. Gün doğdu; gün bir mızrak boyu oldu, gün kuşluğu buldu, öğle kuşağına kavuştu. İki menzil, bir konak yeri geride kaldı. Dördüncü konağa öğle sonu vardığında atı silme ak köpük fışkırıyor, kendisi dökülüyordu. Atın çatlamasından korktu.</p>
<p>Beşinci konakta ikindiüstü, atını değiştirirken, bunca yıllık can parçasından ayrılamam korkusuyla atının gözlerine bakamadı. Yorgun, acı, huysuz kişnemesini duymamak için kaçtı. Huyunu suyunu bilmediği yeni atını tepiklemesiyle uçması bir oldu. Akşam karanlığı çöktüğünde Sardis'teydi. Hiç sevmediği, her gördüğünde tiksindiği yüz on okkalık, ekşimik kokan kör Mihal'in hanında gecelemek zorunda kaldı. Ölümüne yorgundu. Kör Mihal'in suratını, tozlu yolların toz bürümüş güneşinin ardındanmış gibi şöyle böyle seçebildi ancak, kızarmış butla bir testi suyu kaptığı gibi odasına çıktı. Bir başına, kimsenin olmadığı bir odayı nasıl istediğini, atını yamağa nasıl bıraktığını, kızarmış but ve testiyle yukarıya nasıl çıktığını ancak gece yarısı uyanıp kendine gelebildiğinde hatırladı. Hala bir atın eyerinde dörtnal giden bacakları tel tel gergin idi. Magnezya'ya ertesi gün ikindi güneşi harelenirken girdi. İzmir'e de ay ışığı sabaha dökülürken. Sardis'teki kadar yorgun değilse de uykuluydu. Sabahın bu saatinde Boğalı Han'a varıp Teke Midas'ı uyandırmaktansa şurda, denizi yamaçlamış çınarın dibinde biraz kestirip uyumağı uygun buldu. Atının dizginini ayak bileğine bağladı. Sırtını çınarın güçlü, kahn göğdesine dayadı. Ay ışığı, İzmir'in denizinde dinleniyordu, nazlı uykusunda belenen bir kız dinlenişinde.</p>
<p>Gün ışıdıktan az sonra uyandı. Acıkmıştı. Deniz, uyumadan önceki kadar güzel değildi, ay ışığı sihrini alıp götürmüştü, yerine altın tozunda bir bulanıklık bırakmıştı; altın tozu? Hoşuna gitmedi Çavdar Onbaşı'nın.</p>
<p>Pagus Dağına baş vermiş kalenin eteğindeki Boğalı Han'a, Teke Midas'a oyalana oyalana gitti, güneş bir mızrak boyu yükselmişti. Ömründe ilk defa çekiniyordu. Çekingenliğinin, isteksizliğinden geldiğini anladı ama isteksizliğinin kaynağını bulamadı. Hana çok yaklaştığı, dönemeci döndüğünde hanın birdenbire karşısına çıkacağını bildiği halde ayakları hala oyalanıyordu. İçinden gizli bir direniş yedeklediği atın huysuzlanıp ürkmesini, şahlanıp geriye dönmesini, yokuş aşağıya Çavdar Onbaşı'yı da peşinde sürükleyerek başını alıp gitmesini istiyordu. Farkında olmadan: «Bu Karakurt Hafız niye bir Selçuklu bulamadı da beni bir kefereye yolladı hay ne deyim.» diye söylendi. Ve o zaman isteksizliğini de, ayaklarının geri geri gidişinin sebebini de anladı. Sanki dilenmeğe gidiyordu hemi de bir kefereden.</p>
<p>Fakat Teke Midas'ı görünce sadece, bu adama neden Teke lakabının verildiğini düşündü, ne tekeye benziyordu ne de uzaktan yakından tekeyi andıran bir yeri vardı. Azcık hantaldı, göbeği şöyle böyle belliydi, bir urganın kaim bir direğe sıkma sarılışı neyse Teke Midas da oydu, urgan göbek kısmında az biraz gevşemişti o kadar. Sevilmeyecek bir tek yeri ,Teke Midas'ın yüzündeki terdi. Konuştukları sürece bu ter ne çoğalıp damlamış ne azalıp silinmişti. Yoksa zeytinyağı mı sürmüştü yüzüne? Bu yaşta bazı Rumların, nedense yüzlerine zeytinyağı sürdüklerini duymuştu. Midas'ın yüzü aslında zeytinyağlı değildi, evet; terdi, denizin terlemesi gibi, herhalde tuzluca. Gözleri de öyleydi, konuşunca sesi de! «Demek senin adına Çavdar Onbaşı derler he babam? Benimki de Midas. Tekeliğine bakma sen Adalı Rum kopillerinin itliğindendir. Onlar taktı.</p>
<p>İtoğluitler!»</p>
<p>Gözleri dövecek gibiydi ama karşısındakini değil. Çavdar Onbaşı sabahtan beri oyalanışına kızdı. Hiç değilse, lafa dalıp da bundan sonrasını boşuna geçirmemek için: «Mademki Midas sensin, geliş sebebimi söyleyeyim de onun üzerinde konuşalım.» demeğe kalmadan Teke Midas lafını ağzına tıkadı; Çavdar'ın konuşmasına engel oldu: «Bu itoğluitler, bu Adalı Rum kopilleri azıttı. Ne hak hukuk, ne konu komşu gözetmedeler. Kargaşalığın da bir töresi vardır he babam; deniz uğruluğunun da bir yolu bir yordamı vardır. Kopiller töreyi ayakaltına aldılar ya, ulan yol yordamı da bir deliğe tıktılar. Sizde, töreyi yıkanlara ne yaparlar, iyi ettin mi derler?» «Töreden töreye fark vardır; öyle bir iki kopilin ayakaltına alacağı şeye bizde töre demezler.</p>
<p>Bizde töre çelikten bir yumruktur; gelgelelim ortalıkta görünmez.»</p>
<p>«Hah, başına kurban. Bu Teke Midas'ın aradığı da bu. Getirin şu ortalıkta görünmeyip de itin uğursuzun başından eksik olmayan çelikten yumruğunuzu, he babam getirin, ne duruyorsunuz?» »Ben de onun için geldim desem.» «Nasıl? Yani tek başına?»</p>
<p>«Tek başına tek başına da, hani nasıl deyim sana, eğer, senden sonra da uğrayacağım yerlerden sağlam haber alırsam dönüşüm tek başına olmaz. Ortalıkta görünmez dediğim o çelikten yumruk var ya; onu da birlikte getiririm.»</p>
<p>«Ne durdun öyleyse? Benden ne demeni bekledin he babam?»</p>
<p>«Ne diyeceksen onu?»</p>
<p>Teke Midas'ın sıvama yağ pırıltısındaki yüzü, gözlerini yanlardan çekti. Yanlardan aşağıya doğru çekilen gözler, Çavdar Onbaşı'ya deniz uğrularına has güldü: «Kabuğu kırılmayan cevizlerdensin sen, öyle mi he babam? Sevdim seni.»</p>
<p>Dedi ama deniz uğrularına has gülen gözleri, birden sivriliverdi: «Yirmi tekne yeter mi? Tam tekmil, kürekçisinden yelkencisine tam tekmil, yetmez dersen otuz da olur. » «Kaç gün sonra?» «Ne günü? He babam, akşama mı sabaha mı?» «İşin güvenmesine gelelim.» «Nasıl?»</p>
<p>«Geldiğimizde oyalanırsak. Bizden bildiğimiz tekneleri bize dönmüş bulursak?»</p>
<p>«Ben korsanım bre. Adalı Rum kopili mi sandın beni?»</p>
<p>Gözünden sol elmacık kemiğine kötü bir seyirme indi; elmacık kemiğinde titredi, yeniden gözüne sıçradı, çakılıp kaldı orada. Deniz terlemesi yağlı yüzünde çopur yollar birbirine karıştı: «Çık vre! Yukarı çık çabuk, soldan üçüncü kapıyı aç. Çık dedim vre, çabuk dedim yoksa koğarım seni burdan.» Çavdar Onbaşı hiç bir şey söyleyemedi, bir sineğin masaya konup uçması arahğınca duraksadı, ikircikli. Teke Midas'ın, yumruklanan eline gözü takılınca tahta merdivene doğru fırladı. Fakat merdivenin orta yerinde yavaşladı, yarım baş çevirip Midas'ı gözleyerek çıktı. Teke Midas, olduğu yerde kımıldamamıştı, dönüp Çavdar Onbaşı'ya bakmamıştı, kabaran boyun damarı başparmak kalınlığında şişmişti; Çavdar olduğu yerden bile görünüyordu. Midas'ın yumruklanan eli çözülmemişti.</p>
<p>Soldan üçüncü kapının önüne geldiğinde Çavdar Onbaşı kuşkuluydu, işkilliydi, hatta tedirgin. Kapıyı usulca açtı, açmasıyla da kapaması bir oldu. Tam karşıda, pencerenin önünde, yanlamasından, oturan bir kadın görmüştü. Kadın kapının açılmasına dönmüştü ama ne dönüş. Burnu yoktu, kesilmiş, hırıltılı, kara bir oyuk. Kadının dudakları da yoktu herhal, bir beyazlık seçmişti ağız yerinde. Hayallemiş miydi yoksa? Tıpkı bir sabah Konak Yerinin Kapısında uykuluyken Karakurt Hafız'ı hayalleyişi gibi hayallemiş miydi? Açsa mıydı bir daha?</p>
<p>Açtı.</p>
<p>Kadının iki gözünden birinin yerinde de kara bir oyuk vardı. Genç sayılabilirdi. Kendi dilinde bir şev söylemeğe çalıştı., herhal iki kelime., karga ötüşünde, ıshğımsı bir gaklama.</p>
<p>Çavdar Onbaşı gözlerini yumdu, yanmıştı. Gırtlağına bütün yolların bütün ağustos tozları doldu; soluk borusundan aşağı topaklana topaklana düştü; çamurlaştı, kurudu.</p>
<p>Merdivenleri, hasta, sarsak, bunak bir ihtiyar baş dönmesinde indi.</p>
<p>Teke Midas bıraktığı gibiydi. Yüzü, gözleri, sıkılmış yumruğu. Yalnız Midas'ı ilk gördüğünde kaim bir direğe sıkıca sarılmış sandığı kalın urgan göbeğe yakın orta kısmında olduğu gibi, gevşeyivermişti. Çavdar Onbaşı fazla bakamadı, midesi de kasılıyordu: «Neye gönderdin beni?» Bir yerinden delinmişçesine dolu bir tulum boşaldı: «Kızım o gördüğün. İtoğluitler!» «Adalı Rum kopilleri mi?» Teke Midas başını eğdi yavaşça.</p>
<p>«Neden? Hayvan mı bunlar?»</p>
<p>«Keşke hayvan olsalardı. Otur, güvence istediydin. Kızım yetti mi sana?»</p>
<p>«Kusura bakma, bilseydim.»</p>
<p>«Bildin işte.»</p>
<p>Teke Midas da oturdu. Ağırdan ağıra toparlanıyordu. «Dedim sana vre. Bu kopillerde din iman hak getire. Biz de deniz uğruluğu yaptık, denize çıktık mı deniz boşalırdı, karşı gelen şöyle dursun, Midas'a görünmemeğe çalışırlardı. Böyleyken kimsenin karısına kızına dokunmadık, hele bizim meslekten olanların karısını kızını kendimizden bildik, el sürmedik vre. Nah sor şu İzmir'de önüne gelene, Midas'ın yalanı yoktur, öğrenirsin. Komşu köye kasabaya da dokunmadık hiç, haracımızı almadık mı? Aldık vre, ama soymadık, soymadık. Yolunca yordamınca, bizim mesleğin töresince iş yaptık ah, ah bu itoğulları bana bunu yaptı vre. Karımı soyup oynattılar, kesip biçtiler. Kızım karşı gelmiş, gördün sonunu. Ben denizdeydim. Maskara ettiler beni maskara, iki paralık ettiler. Bizim tayfa bıraktı beni ondan sonra. Üç gün üst üste kustum bu işe, elim ayağım tutmaz oldu, çöktüm.» Çavdar Onbaşı ayıkıverdi. Karşısında oturan Midas, tayfaları bir bir bırakıp gitmiş, Midas, iki paralık olmuş, öcünü bile alacak gücü bulamamış. Teke Midas, bir hancı parçası Midas? Yirmi otuz tekneyi tam tekmil donatacağım derken uyanıklığında bile düş görmüş olmasın sakın? Yirmi otuz tekne donatma düşünü, hiç değilse düşünde olsun öç almağı?</p>
<p>Midas'ın gözleri kanlanmıştı; bir kırmızılık koyulaşmağa hazırlanmış ipilderken katılaşıp kaldı: «Güvenin mi kalmadı he babam?» Çavdar'ın bileğini yakaladı, sıkıca tuttu: «Gel benimle. Gel gel benimle dedim sana bre.»</p>
<p>Öylece tahta merdivenleri bir kere daha çıktı Çavdar Onbaşı. Soldan üçüncü kapının önünden geçerken Midas'ın, bileğini tutan elinin tırnaklarını etinde duydu, duracaklarını sandı fakat Midas durmadı. Ta en sonda karanlıkta, ufacıktan bir kapının önünde durdu. Durmasıyla da değişmesi bir oldu. Çavdar'ın, direğe sıkıca sarılmışken, çözüldüğünü sandığı urgan birdenbire yine direğe sıkıca dolandı: «Midas, koynundan kalınca sarılmış; kese biçimi mumlu bir bez çıkarmıştı, katlarını açıyordu. İçinden hantal, üç yanda üçer dişli bir anahtar çıktı. Anahtarı kapının gömme kilidinde iki defa döndürdü; kapıyı açıp hemen içeri girdi. Çavdar'ı çekti içeri ve kapıyı kapattı. Taş bir odaydı, daracık, Konak Yerinin musalla taşından az büyükçe. Duvarlar kandil isinden kapkara. İki duvar arasına sıkıştırılmış bir demir sandık gördü Çavdar Onbaşı.</p>
<p>Midas, kapının ardındaki çaprazlama payandalardan birinin orta yerini elindeki anahtarla hafifçe kanırdı; el büyüklüğünde bir kapak yukarı kalktı. Midas aradan bir başka anahtar çıkarıp onunla demir sandığı açtı. Soluk almakta güçlük çekmeğe başlayan Çavdar Onbaşı, sandığın açılan kapağına vurulan ölü kandil ışığında gördüklerinden iyice soluksuz kaldı. Silme para doluydu; altın, gümüş karışık.</p>
<p>Midas iyice kendine gelmişe benziyordu; yüzü o ilk gördüğü yüzdü, omuzları dikleşmişti, boynu teke boynunda, gözleri kısılmış: «Bu da yetti mi Çavdar Ağa? He Babam?» dedi.</p>
<p>Cevap beklemeden kendinden emin, sandığı özenle kapayıp kilitledi; sandığın anahtarını yerine koyup, payandadaki boşluğun kapağını sıkıca eski yerine getirdi. Önce Çavdar'ı çıkardı, sonra kendisi kapıyı kilitledi. Emin olmak için denedi, emin olunca anahtarı mumlu beze eskisi gibi sarıp sarmaladı, koynuna soktu. Bütün bunlardan sonra ancak Çavdar Onbaşı'nın yüzüne baktı; «Para benden, yumruk da sizden. Yumruk sağlamsa para da sağlamdır.» «Yumruğun sağlamlığını bilmesen parayı göstermezdin Midas Reis.» «Reis mi dedin?»</p>
<p>Çavdar Onbaşı şimdi birdenbire ürpertiden hazza, hazdan ürpertiye dönmenin çizgileriyle oynayan Midas'ın yüzüne suçluca baktı: «Kusur mu işledim?»</p>
<p>«Yok yok. Yok vre. Güzel laftır bu reis.» Bir an daldı. Kocaman, ucu bucağı olmayan denizlere gitti geldi herhal. Yorulmuş olmalıydı. «Vre bu Çaka duyduğum gibi midir he babam? Yürekli midir?» «Laf mı seninki de Midas. Çaka, Beydir Bey. Oğuz soyundan Bey gelmek ne demektir?» «Afşin Bey gibi he babam?»</p>
<p>Nerden bildin sen Afşin Beyimi?»</p>
<p>«Delikanlılığımda, bizde, çocuklar uyumayıp ağlamağa başladı mı Afşin Bey geliyor deyip korkuturlardı.»</p>
<p>«Çocuk da susardı he mi? Bir bu laftan?»</p>
<p>«Hem de nasıl.»</p>
<p>«Eh bundan sonra Çaka Bey geliyor diye korkutsunlar.»</p>
<p>Midas öylesine keyiflendi ki bu sözün üstüne, kızının bulunduğu odanın önünden geçtiklerini bile fark edemedi.</p>
<p>«Ne zaman hurdasınız?»</p>
<p>«Ben deyim on gün sen de daha az.»</p>
<p>Teke Midas duruverdi: «O kadar yakın he babam»</p>
<p>Çavdar Onbaşı'nın omzuna koyuverdi elini; «Gözlerini yumdu, yüzünde sıvama sanılan deniz terlemesi yağın eriyip aktığını sandı Çavdar. Midas derin, rahat bir nefes aldı. Yumulu gözlerini yukarı tavana, tavandan da yukarıya kaldırdı. Dudakları belli belirsiz öylece, bir süre kıpırdadı. Çavdar Onbaşı, Boğalı Han'dan ayrılıncaya, Pergamos Kalesine giden yolda at sürünceye kadar Teke Midas'ın o duruşunu, yüzünün o eriyişini, dudaklarının kıpırdayışını. Hele hele o rahat, o derin soluk alışını hiç unutmadı; gözleri yumukken de, açıkken de.</p>
<p>Bu yüzden olmalı, Pergamos Kalesine gelmeden, yol çatağındaki tepenin ardında kale bozması evinde Kostak Ahilya'yı görünce epey yadırgadı; beğenemedi, hoşlanamadı, sevemedi. Adamın konuşuşu, sesi, duruşu bir yana, üstüne giydiği alacalı bulacah pırıltılı beter urbayı neye benzeteceğini bilememişti bir kere. Üstelik gözü göz değildi. Yanardöner ördek boynunu hatırlatıyordu. Bakışları çerçi bakışlarıydı, ya bir mal satmağa ya bir mal almağa hazırdı.</p>
<p>Gördüğünün üstünde fazlalık olup olmadığını bir solukta yokluyordu, varsa, keskin iki bıçağın üst üste kapanışını andıran dudakları hemen açılacak: «Kaça bu arkadaş?» diye soracaktı; «Satıyor musun?» diye değil.</p>
<p>İşin içinde Karakurt Hafız'la Çaka Bey olmasa, daha da öte ucu Kılıç Arslan'a varıp dayanmasa Kostak Ahilya'yı görür görmez dönecekti. «Bir bildiği olmasa bu yarım herife göndermezdi beni Karakurt Hafız, göndermezdi?» diye düşünürken Kostak Ahilya: «Pazarlık için seni mi gönderdiler.» dedi; cevap bile beklemeden: «Seni gönderdiklerini nerden bileceğim?» Ne diyecekti şimdi? Belliydi zaten herif çerçiydi, çerçiydi, çerçiydi ki hem de en düşkününden, dik alası. Ne bir çerçiyle pazarlık yapmıştı şimdiye kadar ne de alışveriş. Çerçiliği sevmezdi zaten. Kostak Ahilya'nın bakışları nasıl bir döndü zor fark etti Çavdar Onbaşı. Yanardöner ördek boynunun en hızhmsıhğı gelip oturmuştu bu bakışlara: «Benimle tezden konuşulur Türkmen oğlu. Düşüneni sevmem.» «Neye?» Söz, kendiliğinden gelip çıkmıştı ağzından ama çıkmıştı işte, yersiz de olsa.</p>
<p>«Hele soru soranı hiç sevmem. Ne demek niye? Lafı eveleyip geveleyip de zaman mı kazanmak istiyorsun, gizli maksadın mı var?»</p>
<p>«Ne gizli maksadım olur?»</p>
<p>«Soru sordun yine. Gizli maksadın varsa bahçedeki kurt köpeklerini salarım üstüne, parçan bile bulunmaz.»</p>
<p>O zaman tepesi attı Çavdar'ın: «Hay soyhaya bak sen. Hay sen beni Adalı Rum kopillerinden mi sandın ha?»</p>
<p>Daha davranmamıştı yerinden Çavdar Onbaşı. Lafla, Adalı Rum kopillerinin ne biçim olduğunu bile bilmeden sadece tepesi attığı için lafla yetinmişti. Gel gör ki bu kadarcığı bile yetti. Kostak Ahilya belli etmemeğe çalıştıysa da iyice sindi. Keçi tel sakalı çarpıldı. «İyi iyi anlaşıldı. İstersen gizli maksadın olsun. Ahilya'yı korkutamazsın. Benim iki dudağım para için oynar bunu bilin; onun için de boşuna oynatmam. Çaka Beyinize yardım ederim, söz! Kaç tekne gerek? Yüz mü, iki yüz mü, beş yüz mü? Diliyorsanız Bizans donanmasını satın alırım. Ahilya boş konuşmaz, her dediğini yapar.» «Anladık beyzadem; biz de her dediğini yapan cinsteniz. Öyle olmasa dudaklarını boşuna açmazdın. Ne kadara ihtiyacımız varsa o kadarını isteyeceğiz.»</p>
<p>«Karşılığı?»</p>
<p>«Sen ne düşünüyorsun?»</p>
<p>«Ben? Benim ne düşündüğümü herkes bilir. İyi düşünürüm. Tanrı'nın kulları rahat etsin derim. Tanrı'nın kullarının rahat etmesi için de alışveriş etmeleri gerek. Halbuki bütün buralar, İzmir'den Boğaz'a kadar bütün kıyı halkı yoksul. O adalı Rum kopilleri dediklerin bir yandan, Bizans'ın memuru, imparatoru bir yandan halkı soyup soğana çevirdi. Elinde avucunda olmayan halk ne ahr ne satar?»</p>
<p>«Eyi ya bizim bunlarla ne ilgimiz var?»</p>
<p>KAP«Çok. Siz zenginsiniz. Elinizde satılacak çok mal var. Parası çok olan çok ahr.» «Eyi, öyledir diyelim.»</p>
<p>«Ben size yardım edeceğim, siz buraların efendisi olacaksınız; söz. Bu yörelerde bana borcu olmayan yok gibidir; her dediğim yapılır. Siz, geleceksiniz, getireceğim sizi. Siz gelince zenginlik gelecek, halkın eli para görecek, korsanı hırsızı kaybolacak tamam mı?» «Ha şunu hileydin tastamam.»</p>
<p>«Malınızı bir tek bana satacaksınız; bir tek benim malımı alacaksınız.»</p>
<p>«O nasıl olacak öyle? İzmir'den buraya mı gelinecek? Zor iş.»</p>
<p>«Kolay; çok kolay Türkmen oğlu. Siz efendisiniz. Efendiler kulun ayağına gitmez, kullar efendilere gelir. İzmir'den mi mal istediniz; Magnezya'dan mı? İsteyin yeter ki; benden isteyin; ayağınıza gelecek.»</p>
<p>«Ha şu mesel; niye olmasın. Nasıl olsa birine mal satıp birinden mal alacağız. Ha sen olmuşsun ha bir başkası. Sen bize yardım ettiğine göre sen ol.» «Bravo!» «Ne demek o!»</p>
<p>«Alkışladım seni. Türkmenler hem yiğit hem akıllı olurlarmış, doğruymuş. Bravo. İyi dinledin değil mi? Yalnız benden alınacak bana satılacak, başkası yok!»</p>
<p>«Anladık canım sağır değiliz.»</p>
<p>«Çaka Bey de senin gibi evet demeli. Yoksa ben yokum!»</p>
<p>«Çaka Bey çerçi değildir korkma. Biz çerçiliği sevmeyiz. Bize de el ulakları gerek.» «Bravo! Efendiler böyle konuşur. Anlaştık!» «Neye?»</p>
<p>«Soru yok, yok dedim! Bütün buraları kendinizin bilin. Tekneler ne zaman hazır olsun?» «Ben deyim on gün, sen de sekiz gün.»</p>
<p>Ahilya'nın gözleri ve dudakları aynı anda hesaplar yaptı; sonunaca sevinmişti: «Tamam» dedi; «Sekizinci günden başla, hazır bil. Yalnız ondan önce yazılı bir senet isterim. Altında Çaka Bey'in; onun altında da Kurt Hafız'ın damgası olmalı. Yoksa tkneler de yok!»</p>
<p>Çavdar Onbaşı'nın içi yanıp yanıp tutuşuyordu. Şu herifi ayaklarının altına almak, şu dudaklarının üstüne üstüne, şu gözlerine gözlerine, basmak tekmeyi, basmak tekmeyi! Gel gör ki elini ayağını bağlayanlar vardı. İçinden, dişlerini sika sika: «Ahdim olsun; varınca, Çaka Bey'e de Karakurt Hafız'a da bir çift söz söyleyeceğim ki altından kalkabilirlerse aşk olsun.» diye söylendi. Fakat ne Çaka Bey'e ne de Karakurt Hafız'a o bir çift lafı söylemedi. Teke Midas'a acıyan Çaka Bey, Kostak Ahilya ile konuşmalarını dinleyince önce sapsarı kesilmiş, gözlerinin içinece öfkelenmiş sonra da gözlerinin içinden sarı burma bıyığınca düşünüp gülümsemişti. Dönüp dolanan tilkileri hatırlamıştı o zaman Çavdar Onbaşı: «Tamam Çavdar. Senedi yazsın Karakurt Hafız; damgalayalım. Ben o damgayı Ahilya'ya nasıl yalatırım sen de görürsün. Hadi çap Karakurt Hafıza, sekizinci gün İzmir'deyiz diyen sensin.» «Karakurt Hafız Magnezya'da mı şimdi Çaka Beyim?» «Ya nerde olacaktı soyha, Bizans sarayında mı?»</p>
<p>Çaka Beyin yanından çıktığında bütün yorgunluklarını unutmuştu Çavdar. Kostak Ahilya'nın damgayı yalayışını hayalliyor, keyiflendikçe keyifleniyordu. Karakurt Hafız'ı bulduğu zaman on çamçak kımız içmişçesine esrikti. Bu yüzden payladı da:</p>
<p>«Nedir bu yalabuk kedi suratın soyha? Koskoca herif, nerdeyse bir yalanman eksik. Kostak Ahilya'yla konuştuktan sonra böyle keyiflenmiş olman mı gerek? Öfkeli gelirsin sandıydım?» Çavdar Onbaşı korktu; şöyle böyle değil gerçekten korktu: «Sen benim aklımdan geçeni de bildin Karakurt Hafız Hocam, tövbe.» diye kekeledi; «Te Pergamos'ta aklımdan geçeni hemi de.» «Ne varmış bunda? Kostak Ahilya'nın lafları da görünüşü de bizimkileri deli etmeğe yeter. Eyi biliyorum, Karakurt Hafız beni gönderecek başka bir herif bulamadı mı diye verip veriştirdin bana. Eh o kadar da haklı ol canım. Savaş illa kılıçla okla yapılmaz, köprüyü geçinceye kadar ayıya da dayı demeyi bileceksin. Pazarlığı eyi yapabildin mi bari? Kaç gün sonra hazır Ahilya?» «Sekiz on gün içinde. Ne düşündün?» «Düşündüğümü nerden bildin soyha?» «Sakalını tuttun da sıvazlamandan.» «Hele hele. El göz işaretlerini de okumağa başlamış Çavdar Onbaşımız eyi, eyi. İş var sende.» «Sayende Karakurt Hafız Hocam.» «Öyle olsun. Şimdi söyle bakalım bir sen yettin mi Ahilya'ya yoksa başka bir güvence istedi mi?» «Çaka Bey'le senin damganı.» «Ha, senet. Gönderelim. Sekiz gün mü demiştin? Yarın senet gitmeli Ahilya'nın eline öyleyse. Çaka Bey ne der bu işe?» «Senedi yazmanı istedi?»</p>
<p>«Güzel. Sen götür yine. Kostak sana alıştı nasıl olsa. Bu akşam yola çıkar mısın yoksa yarını beklemeyi mi düşünürsün?»</p>
<p>«Ne onu ne bunu Karakurt Hafız Hocam. Akşama dersen akşama giderim, sabaha dersen sabaha. Beni düşündüren zaman değil Akça Kız derler.»</p>
<p>«Şu Çaka Bey'in yanındaki. Dertliye benzer; azcık hastaca mı? Gözleri dünya gözü değil.» «Senden ne saklanıyor ki. Bunca yıldır kılıca ata alışmasam hani demem o ki hay Karakurt Hafız Hocam; bunca yıldır kılıcın, atın ötesinde bir hayat olacağını sansam gelir sana kul olurum bu bilişinle. Akça Kız dediğin gibiye benzer. Töreyi möreyi unutmuş, yeri gelsin gelmesin sorduğu tek şey nişanlısı. Kötü bir karasevda ki düşman başına.» «Çavuldur'dan mı?» «He ya.» «Neyi bilmemi istiyorsun? Ben ne müneccimim ne de remilci; yıldız falı dersen onu da sevmem. Okuyup üflemeyle de karasevda azalmaz.»</p>
<p>«Okuma üfleme istediğim yok Karakurt Hafız Hocam. Bu Akça Kız'ın nikâhlısı Yağmur Bey'den yürek ferahlatıcı bir haber verebilirsem yoksula.» «Ver; ne duruyorsun?»</p>
<p>Çavdar Onbaşı'nın gözleri ışıdı. Karakurt Hafız minnetle baktı. Sanki dünyalar kendisine bağışlanmıştı: «Yağmur Bey'in nerde olduğunu biliyorsun demek; gelecek mi? Yakında mı?» «Yağmur Bey'in kim olduğunu bile bilmiyorum Çavdar. Adını ilkin senden duydum. Gel gelelim İltutmuş Bey bilir belki, o bilmezse Ersagun Bey bilir. İkisi de bilmiyorsa, sekiz on gün içinde öğreniriz hele dur bakalım.»</p>
<p>Çavdar Onbaşı'nın umutlanan, dünya bağışlanan kolu kanadı kirili verdi; omuzları düştü: «Ver dediğin haber bu mu Karakurt Hafız Hocam?»</p>
<p>«Yoo. Akça Kız'a Yağmur Bey'in sağ olduğunu, yakında geleceğini söyle. Bir yer uydur; orda, de.» «Yalan mı söyleyeyim?»</p>
<p>«Buna yalan demezler Çavdar Onbaşı; ortalığı karıştıran doğruyu söylemektense ortalığı yatıştıran yalanı söylemek makbuldür. Anlayabildinse iyi, var git, söyle o yalanı; sekiz on gün sonra Akça Kız için kötü bir haber alsak bile... Günahı benim boynuma.»</p>
<p>Sekizinci gün olduğu halde ne gelen vardı ne görünen; ne de gelip görüneceğini umduran bir işaret. Taşları bir bir, taşların ıslak karasını uzamış tırnaklarıyla kazıyıp günleri saymış; çentikler sekiz olmuştu, umut sekiz olmuştu, gün ışığı sekiz olmuştu, dokuzuncu güne hazırlanıyordu vakit. Yoksa ses hayal miydi, kaim yontma tahta kapının el genişliğinde açılan kapağından gördüğü yüzü hayallemiş miydi? Umutsuzluğu yalan sesler, yalan yüzler mi doğuruyordu artık? Herhalde öyleydi? Az sonra kapak açılacak, bir çanak kavrulmuş buğday, bir çamçak katran karası su, azıcık keçi peyniri verilecekti; kurtlu, küflenmiş, taş kırığından beter. Sonra kapak kapanacaktı, sonra yiyecek getiren adamın topal yürüyüşü taş dehlizde sağırlaşacaktı. Sonra ölü sessizliği karanlığa sarınacaktı.</p>
<p>Sekizinci gün de bitecekti böylece.</p>
<p>Taşların ıslak karasına, utanıp bakamadığı eşek tırnaklarıyla dokuzuncu çentiği kazıyacak mıydı? Bilemiyordu. Oraya kadar düşünüyordu şimdilik, zamanı basamak basamak, hatta adım adım, karış karış düşünmeğe alışmıştı. Başka türlü, kim bilir kaç taş duvarın önünü kese kese daralttığı; getirip iki adam boyu genişliğinde dört yanı taş, bir ıslak, yılanlı çıyanlı odaya sıkıştırdığı canavar bir zamana direnemeyecekti. Bildiği sadece bu kadarıydı.</p>
<p>Bir ara, vaktin daha erken olmasına rağmen, dışarıdaki taş dehlizi sıyıran bir ayak sesi duydu herhal. Ne zamandır içgüdüsüyle yaşıyordu, önsezisini de unutmuştu. Kulakları sese doğru yöneldi. Taş dehlizin o her zamanki susuşu, aslında bangır bangır bağırışı, öfkesi, isyanı, kahkahası, fakat sessizlik içinde.</p>
<p>Köşede, üstünde yata yata odunlaşmış kuru ot yığının arasından boyu uzun iki ince yılan çıktı. Demek ki yiyecek getiren herif nerdeyse görünecekti. Yılanlar başlarını kaldırdı, sağda solda arandı, gördüler herhal. Bulunduğu yana doğru süzüldüler. Biri durdu. İki sarı çıyanın peşine düştü hızla. Çıyanlar ot yığınının arasına kaçtılar.</p>
<p>Bu yılanları ilk gördüğünde üşümüştü. Taş duvarların, öteki taş duvarların, onların da ötesindeki taş duvarların bütün ıslaklığı koynunda gezinir gibi olmuştu sanki. Geldiğinin ya ikinci ya üçüncü günü olmalıydı, zindana alışamamıştı daha. Oturak yeri eyer, bacakları at karnının soluğunu; gözleri alabildiğine dağlar, ovalar, dereler isteyip duruyordu. Burnuna hala taze hava, ot kokusuna karışmış arı vızıltıları doluyordu. Yılanları ikinci görüşünde burnuna dolan ot kokularına karışmış arı vızıltıları yerini, baldıran otunun zehrine bırakmak üzereydi; taş soğukluğu vardı, hem de ıslaktı.</p>
<p>Ne korkma, ne şu ne bu. Dışarıda olsa basıp ezebileceği yılanların ne işe yaradığını burada anlayabilmişti. Yalnızlığı sürüklüyorlardı yahut da yalnızlığa sürünüyorlardı. Geceleri yatarken, yağlığını ağzına bağladı sadece. Yılanların koynunda dolaşmasını birkaç gün sonra fark etmez bile oldu. Yılanların olmadığı zamanlar çıyanların dolaşmasını da.</p>
<p>Zindan buydu demek. Bunca yıldır düşünmediği, hiç bir zaman aklına getirmediği, varlığını bile bilmediği. Tekkenin hücrelerine alışamamışken böylesine bir zindan çöküp bastırıyordu her yanından, çıkamayacağını anlamıştı sonraları. Hatırlamak istedikleri, ömür boyu duyamadıkları, uğruna baş koyduğu düşünceler, bunun için karış karış arşınladığı harmanladığı Urumeli, her gün biraz daha uzaklaşıyordu; karanlıklaşıyor, taşlaşıyordu. Zindan karası hatıralar, zindan karası düşünceler, güneşsiz düşler.</p>
<p>Hayata yabancılaşmıştı. Yatarken çıkardığı gündüz giyecekleri gibi zindana atılırken hayatı da üstünden çıkarıp bir kıyıya bırakmıştı, uyandığında giyecekti. Zindan, en ağır uykulardan da koyuydu, uzanıp hayatı sırtına bir daha geçiremeyecekti bu gidişle.</p>
<p>Zindan önceleri sadece dışındayken yavaş yavaş, herhal soluk borusundan, ağzından, kulaklarından yavaş yavaş içine süzülmüştü; yavaş yavaş içi de zindanlaşmıştı. Yüreği, gönlü, ciğerleri ıslak taş karasıyla zindan karanlığındaydı. Ne arayan ne soran. Sekiz gün önce artık unuttuğu güneş, ot kokuları, arı vızıltısı, at soluğu karışmış bir ışık düşmüştü içindeki zindana; bacak kalınlığı payandalarla daha da kalınlaşmış olan kapının kapandığının sekiz gün önceki açılışında yeni bir yüz hep aynı yiyecekleri uzatırken «Sekiz gün say.» demişti: «Sekiz gün sayınca kaçacağız.» Kimdi? Hiç görmediği yüz, hiç görmediği gözler.</p>
<p>Sekizinci günü bitmek üzereydi. İki yılan iyice huzursuzlanmağa başlamıştı. Çok cılız ıslıklarını duydu. Küflenmiş ve artık bol gelen bir zamanların kuzu derisinden çizmelerinin üstünde dolanıyorlardı. Çizmenin koncuna kadar tırmanıp içeri de girdiler, çıktılar.</p>
<p>Kapak açıldı herhal. Evet, açıldı, açıldı.</p>
<p>Sekiz gün önceki yüz, sekiz gün önceki gözler ve sekiz gün önceki fışıltıh ses: «Yağmur Bey! Yağmur Beyim karanlık basınca...»</p>
<p>Konuşamadı, soramadı, dili dönmedi Yağmur Bey'in. Yiyecekleri aldı, kapaktaki yüze bir kekeme zorlaması içinde dudakları uzandı. Kapak kapanıverdi. Demek karanlık basmamıştı daha? İlk aklına gelen bu oldu. Sonra kafatasının içi korkunç bir şekilde aydınlandı; dayanılmayacak bir ışık yüz kere on yüz binlerce mum, kandil, çıra ve ışıldağın issiz pırıltılarında var gücüyle yandı. Akça Kız'dı. Oh! Tanrım Akça Kız'dı. Akça Kız'dı ürkek tay gözlerinin karasında çıralanan menevişler. Akça Kız'ın Urumeli güneşinde ipildenmiş yüzündeki mum yanışı. Akça Kız'ın at yelesinden fışkırıp imbiklenmiş saçlarının her bir telinde yanıp sönen kandil pırıltıları oh Tanrım. Tanrım. Tanrım Akça Kız'ın boylu boyunca el değmemiş bedeni, el değmemiş bedeninin her bir noktasının ışıldayışı, sonra Urumeli! Akça Kız'ın el değmemiş bedeni gibi par par ışıklarla Urumeli'nin dağları, çağıl çağıl dereleri, çayları, söğütleri, kavakları, çınarları, güneşi! Yaban gözün yanacağı, yakın gözün ısınacağı güneşi. Urumeli heyyy. Akça Kız! Ardından bir çığlık, kesik, küt bir nara zorlaması. Yağmur Bey korkunç bir şekilde aydınlanan kafasının içinde birdenbire korkunç bir karanlık hissedince çığlığı; kesik, küt, nara zorlamasını fark edebilmişti. Ondan sonra da, kapının hemen dışındaki boğuşma gürültüsünü, «Türkmen ayısı hele! Hay bre Haşan Sabbah itleri.» diyen soluyuşları duydu. Taş dehlizlerde sesler boğuluyor, taştan taşa çarparak uluyordu. Kapıya nasıl atıldığını bitemedi ama nafile. Boğuşma ile arasında kapı vardı.</p>
<p>Kısa sürdü. Bittiği halde boğuşmadan kalan sesler taş dehlizde uzayıp gitti. Uzayıp giden seslerde son umudun kayıplara karışmak üzere olduğunu anladı. Kapının odun payandalarına bıraktı kendini. İki yılan, çizmenin koncundan kayıp düştü. Taş, odun, ıslak karanlık, yılan. Ondan sonrası bunlardı artık. «Hayır! Yettim kardaş, çal kılıcını, çal daha, çal daha, çal daha yettim. Yedi dağın Yağmur'u ben! Yettim.»</p>
<p>Sesi ne nara, ne kılıç, ne kalkandı! Çiselemiş yağmurun ıslaklığı bile değildi. Belki de çıkmıyordu; boğazında kalıyordu. Yılan ıslığı mıydı ne?</p>
<p>Zindan, zindanın içi dışı sustu artık. Yılanlar su çamçağına, kavrulmuş buğday çanağına dalıp çıktılar, devirdiler. O azıcık kurtlu keçi peynirinin üstünde kıvrılıp çöreklendiler. Çıyanlar, yiyeceğe yaklaşmayı denediler. Bir anahtar kapının kilidinde döndü, çatırdadı, gıcırdadı. Kapı yavaşça açıldı. Güçsüz, halsiz, açılıp açılmayacağı şüpheliyken tak dedi, ardına dayandı. Çam yarması, Haşan Sabbahçılar gibi giyinmiş bir yiğit; sekiz gün önce ve az evvel kapının kapağında gördüğü yüz ve gözler kapının kanadına dayanmıştı. Sağ elinde sarkmış bir kılıç, sol eliyle sağ omuz başını bastırıyordu, parmakları kana bulanmıştı. Dehlizin isli yapışkan ışığında Yağmur Bey yiğidi görür görmez kanı seçti gözleri, iri iri açılıp bakakaldı.</p>
<p>Türkmen «Davran Yağmur Beyim, tez davran hesap şaştı. İtler kokuyu almış, vakit dar. Üstelik bizim sağ kolda hayır yok, davran.» diyebildi. Dişlerini sıkıyordu; dişlerini sıkarken şakakları mengeleniyordu.</p>
<p>Sağ kolu kılıcın ucuna kadar kandı.</p>
<p>Yağmur Bey canlanmağa çalıştı, canlanıp davranmağa. Canlanmayı da davranmayı da unutmuş olmalıydı. En çok bacakları zorluk çekti. İçgüdüsü, Türkmen'e doğru itti; Türkmen'e koltuk verdirtti. Fakat kendisinin de Türkmen'in de dengelerinin bozulmasına sebep oldu. Türkmen yiğidi bıraktı kendini, zorlukla: «Al kılıcı Yağmur Beyim, beni bırak, dehlizden doğru yürü. Yüzden sonra, bir yirmi adım daha say. Sağında dar bir merdiven olacak; doğrudan kalenin bir burcuna çıkar. Burç Alamut Kalesinin arka burçlarından en körfezidir. Kaim bir urgan sarkıtıldı aşağıya, bunun dibi uçurumdur; urgana urgan ulanacaktı. Ulandıysa uçurumun dibinde bir at, bir atlı seni bekliyor; inşallah.» Omzundaki kan duracağa benzemiyordu. Konuşabilmek için Türkmen yiğidinin bütün gücünü topladığı belliydi. Yüzü kıpkırmızıydı, sarıya, isli kandil ışığının ölgünlüğüne donuverdi. Uykusu gelmiş gözlerin nereye, nasıl baktığı belli değildi. Gerilmiş dudakları «İnşallh. Allah» deyip tekrarladı. Yağmur Bey, henüz kurtulamadığı içgüdüsünün itişinde Türkmen yiğidini de götürmeğe yeltendi, kılıcını aldı elinden; solundan omuz vermek istedi. Yiğit engel oldu. Yüzünde uçuk, teslim olmuş bir gülümseme vardı: «Sana ayak bağı olurum, ayak bağı, bırak beni. Salih Dai kefere içinden döndü dün; bütün haçlı keşişleri, papazları ayaklandırmış, sürü sürü. Kılıç Arslan'ın üstüne gelirlermiş, Peçenek diyarına yakın yerlerdeymiş. Bu hafta, bu yanda da Haşan Sabbah huruç edecekmiş. Hemi de Cinliler Haşan Sabbah'a yardıma söz vermişler; bunları götürmelisin, anlatmalısın.» «Kimsin? Kimlerdensin. Adın ne?» «Yesevilerin Kurt Babasından. Adım, davran Yağmur beyim, adım senden yahşi değil, davran sen.» Düştü başı.</p>
<p>Kan sızıntı halini aldı.</p>
<p>Yağmur Bey içgüdüsüyle seğirtti ama Türkmen yiğidinin söylediği dar merdivenin ağzına gittiği zaman dizleri titriyordu. Tam merdiven aralığına girmiş ilk basamakta soluklanıyordu; eşek arısı sinsiliğiyle çıkmış sekiz on kişi çevresini sardı. Yağmur Bey, daha alışamadığı, yabancılığından kurtulamadığı kılıcını kaldırmağa fırsat bulamamışken ellerine düştü. O anda gözlerinin önüne kadar gelen Akça Kız hışımla bakmıştı. Urumelinin dağları, dereleri, çayları ters dönüp allak bullak olmuştu. Gözlerini yumduysa da görmekte devam etti.</p>
<p>Direnmedi, bıraktı kendisini. Ense köküne bir kılıç kabzası inmişti zaten: «Küt.» Gözlerini açtığında yüksekçe bir ocakta harlı bir ateş yanıyordu, korlaşmış demirler, miller, kocaman kerpetenler, körükler, çıkrıklar vardı. Izbandut biçimi, kafası usturalanmış zenciler, odunluktan biçimini yitirmiş Habeşiler, sıçan suratında Çinliler vardı. Giyimli kuşamlı, uzun sırım boylu bir adam, adamın ardında el pençe divan durmuş birkaç merhametsiz, afyonlu surat vardı. Elini ayağını bağlamışlardı. Meyilli bir taş masaya sırtüstü yatırmışlardı. Omuz başlarında, dizlerinin üstünden kalın kayışlarla masaya bağlıydı. Belinden yukarısı çıplaktı. Görebildikleri, önceleri sislerin örtüşüydü. Gözleri alışınca, uzun sırım boylusunu tanır gibi oldu. Uzun sırım boylu adamdan çok, uzun sırım boylu adamın hatırlattıklarını tanıdı. Bezmdar Kalesinde olmalıydı. Bezmdar Kalesindeydi. Haşan Sabbah'ın yakın adamıydı, adı. Salih. Salih Dai ve hiç sırası değilken Peçenekli Boğaç'ı hatırladı. Boğaç'ın Nikomedya hamamında sülüklerin emdiği kanını. Salih Dai'ye bakarken bakışlarında sayısı meçhul kara sülükler kaynaştı, yığıldadı.</p>
<p>Boğaç'ın, bütün kanı çekilmiş sapsarı yüzü silinip yeniden çizildi, çizilip yeniden silindi. Uzak, çok uzak, Nikomedya kadar, Bizans kadar, Küpeli Hafız kadar. İltutmuş Bey, Ersagun Bey kadar, Akça Kız kadar. Salih Dai'ye bakarken, aralık yerde Akça Kız'ın yüzü de bir görünüp bir kaybolmuştu. Salih Dai, Yağmur Bey'in iyice kendisine gelmiş olmasını bekliyordu herhal, epeyi bir müddet öyle sırım gibi durdu. Salih Dai sırım gibi durduğu müddetçe sinek uçsa kanat kıpırtısının duyulacağı muhakkaktı. Izbandut bozuntuları da yerlerinden kıpırdamadılar. Bir tek, ocaktaki harlı ateşin kırmızılığı odada soluklanıyordu. Soluyan bir atın işten tavlaya dönüşünü andırır bir soluklama. Yağmur Bey'in gözleri harlı ateşe takılı kaldı. Harlı ateş gittikçe gözlerini alıyordu. Harlı ateşte, at üstünde tekkeye getirdiği Peçenek'ten Balçar'ın ölüsünü de gördü. İki büklümdü. Balçar'ın ölü başı, ölü saçları ateşe doğruydu. Ateş mi çok güzeldi, Balçar'ın ölü yüzünde yelpüklenen ölü tüy saçları mı, anlayamıyordu.</p>
<p>Salih Dai'nin sesini, harlı ateşin içinden geliyormuş gibi duydu; «Selçuk yiğidi uyandı herhal. Soralım bakalım Yağmur Bey ne sanmış Alamut Kalesini; Küpeli'nin tekkesi mi?» Yavaş yavaş yanına yaklaşıyordu; hem sesi yaklaşıyordu hemi de harlı ateş gibi geldi. Fakat Yağmur Bey, gözlerini iyice alan, ancak çok üşümüş insanların vurgunluğuyla harlı ateşe kendisini öylesine vermişti ki. Baygınlığa benzer, afyon esrikliğine yakın, daha, daha, daha doğrusu Akça Kız'ın sıcaklığında uyuşmuşluk gibi bir hal duyuyordu. İstese de başını çevirip Salih Dai'ye bakamazdı, sesine ses veremezdi. Salih Dai'nin sesi sonlarına doğru dağlar ardından gelir gibi olmuştu, ses verse dağlar ardına ses verecekti. Bu da hem lüzumsuz hem yorgunluğuna değmezdi. Ateşe baktıkça artık gününü, ayını, yılını şaşırdığı zindanın kara ıslak taşlarının soğukluğu damarlarından kopmuş sülükler gibi düşüyor, sülüklerin koptukları yerler tatlı tatlı kaşınıp ısınıyordu. Kemiklerinin iliğine işleyen zindan, kemiklerinin iliğindeki karanlığını soyunuyordu. İstese de başını çevirip bakamazdı Salih Dai'ye, sesine ses veremezdi.</p>
<p>Ama Salih Dai yanına gelmişti; ateşle arasına girmiş, ellerini göğsünün üstüne çatmış, sarkan yenleri karnına doğru yelpazemsi, Çin'in afyon dumanları resmolmuş yüzünde insanın tırnaklayıp sökeceği gelen bir tebessümle gözlerini dikmişti. Gözleri derin, çok derin kuyulara gidiyor, karanlıklaşıyor, oradan fırlamış ok hızında dönerek Yağmur Bey'in gözlerine saklanıyor, yeniden kuyuların derinliklerine dalıyordu. Bu gidip gelmeler, Yağmur Bey'i az önceki harlı ateşten alıyor; sıcaklardan, esrikliklerden ve özlemlerden; Akça Kız'ın uzak sıcağından alıyor zindan karasına, zindan ıslaklığına, zindan soğuğuna götürüyordu.</p>
<p>«Yağmur Bey bize güçlük çıkarmazsa biz de Yağmur Beyimize güçlük çıkarmayız tabi. Hemi niye çıkaralım. Biz eziyetleri ortadan kaldırmağa gelmedik mi? Yoksullukları ortadan kaldırmağa, zincirleri kırmağa? Ne demeğe getiriyorum Yağmur Beyim anlamakhdır; anlamıştır.» Elleri bağlı olmasaydı acaba Salih Dai'nin yüzündeki tebessümünü yolar mıydı? Yüzünün derisini; derinin altındaki irini görmek için.</p>
<p>«Yağmur Bey'i Alamut'ta iyi karşılamamışlar, o zaman Çin'deydim ben; olsaydım Yağmur Bey'i, Yağmur Bey'e layık ağırlatmaz mıydım? Ama niye Yağmur Bey kalemize davetsiz geldi, uğrular gibi geldi, can alıcılar gibi? Haşan Sabbah Efendimizin canı ulu varlığa eş olduğuna göre almak istediğin can kimindi?»</p>
<p>Salih Dai'nin sesi de gözlerine uymuş olmalı ki kuyuların dibinden kuyuların çıkrığında inip çıkıyordu, çıkrıkta asılı kalıyordu, gıcırdıyordu, dibe düşüyordu. «Yağmur Beyimiz, Selçukludur; Selçuklunun dolambaçlı uzatılmış laflara pek aklı ermez, keseden gidelim öyleyse!»</p>
<p>Oh; herifin suratındaki tırnaklanacak tebessüm silindi; nasıl, niçin silinirse silinsin, silindi. Yüzü dümdüz oldu, çakmak taşı cilasında. Gözleri de açığa çıktı, sesi de: «Fedaisin sen, fedai olarak geldin; niyetin Haşan Sabbah efendimizi vurmaktı.»</p>
<p>Yağmur Bey başını öte yana çevirdi; şükür Allaha başı serbestti. Glerini kendine bırakmışlardı; hiç bir şey yapmasa bile yumabilirdi.</p>
<p>«Haşan Sabbah Efendimiz vurulmaz Yağmur Bey; Haşan Sabbah Efendimize kalkan el kırılır; kopar, çalı çırpı kesilir. İstersen serbest bırakalım, dene?»</p>
<p>Yağmur Bey oralı bile olmadı. Salih Dai gürledi: «Cahil! Ebleh! Siz, hepiniz, bütün Selçuklu, bütün Oğuz soyu budalasınız. Birinize beylik verilse ananızı soyarsınız. Beylik verilmeyeniniz, Bey olacağım diye donunu yırtar. Kalkmış yeryüzünün efendisi olmağa yeltenmişsiniz. Neyinizle? Bir Alparslan yarattınız, varınızı yoğunuzu ortaya koyup yarattınız, sonra? Yarattığınızı koruyamadınız. Kime karşı hemi de? Haşan Sabbah Efendimize karşı koruyamadınız. Urumelinde de boğulacaksınız, Horasan'da da, Ceyhun'da da! Koğulacaksınız, ezileceksiniz, biz kalacağız. Sizin kolunuz kısa, aklınız gibi.» «Çok konuştun Salih.»</p>
<p>Konuşmayacaktı Yağmur Bey, Salih Dai ne derse desin susacaktı. Aklı başına gelir gelmez buna karar vermişti. Fakat Salih Dai'nin sesi kanını kurutacaktı nerdeyse.</p>
<p>Salih Dai donup kaldı, kan boğazında köpürdü, boğulabilirdi. Zor tuttu kendini. «Öyleyse az konuşalım Yağmur Bey. Alamut Kalesinde kaç çaşıtınız var? Akıllıysan susmazsın. Susacak mısın? Pekala cevap vermesen de olur, biz buluruz.»</p>
<p>Yontulmamış meşe tomruğu biçiminde iki Habeşi'ye gözlerini kaldırdı. Habeşiler kocaman körüğü çekerek Yağmur Bey'in yanına getirdiler. Biri, içi oyulmuş bilek kalınlığında dişbudaktan bir boruyu, bir ucundan körüğün zıvanasına taktı, öteki ucundan da, uca doğru daralan bir başka boruya bağladı. Getirip Yağmur Bey'in ağzına yerleştirdiler. Ağzının, borudan taşan kısımlarını ince perdahlanmış, enli bir deri ile kapatıp sıkı sıkıya bağladılar. Yağmur Bey'in burnu da derinin altında kalmıştı. Soluk alması iyice zorlaşmıştı. Deri ne kadar bağlanıp perdahlanırsa perdahlansın kansı, kusmuğumsu, koyun ekşimesinde kokuyordu. Midesi hop oturup hop kalktı ama Yağmur Bey direndi; alnının üstünde sıkıntılı bir ter imbiklendi. Alt üst olan midesinden ve birdenbire yanmağa başlayan bedeninden beslenen bir ter.</p>
<p>Salih Dai: «Ne yapılacağını anladın mı Yağmur Bey? Davar şişirir gibi şişirileceksin. Davarları bacağından şişirirsiniz siz. Şimdilik bacağını sana bıraktık. Cevap verirsen ağzını da serbest bırakırız. Alamut Kalesinde sana kim yardım edecekti? Kimler demiyorum, birisi yeter bize.» Birinin adını verse miydi? Birinin, aklına ilk gelen, kim olduğunu bile bilmediği birinin adını. Fakat Salih Dai bunun bir oyalama olduğunu bilirdi. Sonra oyalasa ne kazanacaktı ki? «Susacaksın herhal? Eyi. Sus bakalım.»</p>
<p>Körüğün başındaki Habeşi'ye işaret etti. Öteki de, kocaman eşşek elini, deri yetmiyormuş gibi, Yağmur Bey'in ağzına kapattı, bastırdı.</p>
</body>
</html>