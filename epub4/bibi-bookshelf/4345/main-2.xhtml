<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>Körüğün bastığı ilk hava biraz tuzluca, toza bulanık; epeyce eskimiş, körüğün derisindeki kokuyla dolmuş geldi; Yağmur Bey'in ağzının içinde pasını bırakıp ciğerlerine çöktü, ciğerleri bu yaban havayı itmek istedi, beceremedi. Geri çekilirken gözenekleri yaban havayı emmek zorunda kaldı. Yağmur Bey'in midesindeki bulantı ciğerlerine sıçradı; beyni tütsülendi. O zamanaca körük ikinci, üçüncü havayı da basmıştı. Ağırdan, eğlentili, işi yokmuş da vakit geçiriyormuş gibi. Ama Yağmur Bey'in ağzının içi, pası da duymaz olmuştu. Ağzının içi soğumuştu, pas gırtlağında toplanıyordu, soluk borusuna sıvanıyordu. Ne olursa olsun ciğerlerini az biraz ferahlatmak için burnunu zorladı, deri ve Habeşi'nin eşşek eli daha da bastırdı.</p>
<p>Yağmur Bey'in göz pınarları şişti; ciğerlerindeki yaban hava göz pınarlarından sızdı herhal ki gözleri sulandı; yoksa göz damarları mı çatlıyordu? Salih Dai, çatlamış göz damarlarıyla, kırılmış camların ardında puslara, sislere geri geri gidiyordu. Sesi de oralardan geldi: «Alamut Kalesindeki çaşıtlarınızı söyleme. Pek ala, biz bulmasını biliriz. Söyle bakalım Yağmur Bey, Urumelinde Yeseviler türedi. Ne yapmak isterler biliriz. Alplarınız erenleriniz, alperenleriniz, dernekleriniz. Onları da biliriz. Duyduk ki Kurtçular çıkmış şimdi de. Kimlerdir? Kime bağlıdırlar?»</p>
<p>Kurtçular? Yağmur Bey, şişik ciğerlerine, gözlerinden başka çatlamağa hazır beyin damarlarına rağmen düşünebildi.</p>
<p>Kurtçular? Kurtçular? Kurtçular? «Söyleyeceğim çözün ağzımı.» der gibi başını kaldırıp indirdi ama ciğerlerinin patlayıp göğüs dağılmasından da korktu.</p>
<p>Salih Dai görmüştü., önce körükçüye durmasını işaret etti. Yağmur Bey'in sivilcelenmiş, sakal kılları şişik oğlak karnındaki kıllar misali ayrık ayrık dikilmiş kıpkırmızı ter yüzüne, olmamış karadulları andıran gözlerine baktı. Kan pıhtılanmağa hazırlanıyordu. Yağmur Bey'in ağzını kapatan Habeşi'ye de işaret etti; Habeşi elini çekti, deriyi aldı.</p>
<p>Yağmur Bey bir huh dedi bilmeden. Sulandırılmış yoğurt dolu bir kırbaya saplanan oktan, kırbaşın habersizliğindeydi. Göğüs kafesinden bir şeyler boşalıyordu ama neydi? Onu da bilemiyordu. Bu sefer de ciğerleri boşalıp pörsümenin acısıyla yandı, boğazını gırtlağından tutup göğüs kafesiyle birlikte çekiverdi. Yavaş yavaş soluklanmağa gayret etti. Fakat Salih Dai: «Oyalanmakla ne kazanacağını sanıyorsun?» deyince, porsumuş ciğerini zorladı: «Kurtçuların kime bağlı olduğunu sordun.». Becerebildiği kadar çabuk soluk aldı: «Kılıç Arslan'a.»</p>
<p>Salih Dai inanmakla inanmamak arasında duraksadı. Yüzünde tek bir kıl bile oynamadı; tek bir çizgi uzayıp kısalmadı: «Öyleyse din tayfasından değil bu kurtçular, dinsizler takımı?» Yağmur Bey başka bir zaman olsa böylesine boş bulunmazdı, lafını tartmadan söylemezdi. Ağzının içindeki soğuma yeni yeni ısınıyordu, gırtlağıyla ciğerleri arasındaki pas silinmeğe yüz tutmuştu ve göz damarları neyse ne ama beyin damarlarının çatlaması durmak üzereydi. Tek düşündüğü, yeni bir şişirilmeğe karşı ciğerlerini hazırlamaktı. Bunun için boş bulundu: «Neden dinsiz olsun. Bizde dinsizin yeri oldu mu hiç?»</p>
<p>O zaman Salih Dai'nin kahkahası taş odanın duvarlarından, odadaki lanetli araçlara kadar her yerde çınladı; karga kahkahasındaydı. «Vay bir de aldatmaca ha! Budala Selçuk aklınca ha! Yıkın! Şişirin teresi.»</p>
<p>Habeşilerden biri körüğünü, öteki Yağmur Bey'in ağzına sokacağı ağaç borularını, derisini hazırlarken Salih Dai de o hali ile yeni baştan, hem de daha hava verilmeden kızarıp terleyen, sivilcelenen, sakal kılları ters yüz dikilen Yağmur Bey'in başucuna gelmişti. Eğilmişti. Hırlıyordu. Ağzından nokta benek köpükler köpüyordu. Sıçrayıp Yağmur Bey'in yüzüne düşüyordu: «İt dölü; senin Kılıç Arslan dediğinin ıcığını cıcığını bilirim ben. Din şurda dursun yanına varmaz; kan arar kan o. Damarlarındaki soyhanın eşini arar.»</p>
<p>Yağmur Bey, Habeşi eşek elini tam ağzının üstüne kapatmışken bir daha başını kaldırıp indirdi. Gözlerini de deliler gibi oynatıp Salih Dai'ye baktı. Öfke kumkuması Salih Dai duruverdi. Yağmur Bey'in ağzını serbest bıraktırdı: «Yine oyalanmayı aklına koyduysan sonunu sen düşün.» diye hırıldadı; «Söyle bakalım.»</p>
<p>Yağmur Bey bu sefer hesaplanmış ama halsiz bir sesle: «Madem Kılıç AZsIan'ın niyetini biliyorsun Salih Dai, madem ne düşündüğünü biliyorsun, öyleyse bu eziyet niye? Hani sizde eziyet yoktu?» «Ha, haay. Aha sana yine o budala Selçuk aklı. Eziyet bizim karındaşlarımıza değildir, sizin gibi dinsiz kafirler içindir. Bunun böyle olduğunu yıllardır hemi söyledik hemi de yapıp gösterdik. Şimdi sen söyle, gevezeliği bırak. Kurtçuların niyeti ne? Hesabı kitabı ne? Din takımından diyorsun? Kılıç Arslan ne zaman dine döndü? Kılıç Arslan'a bağlı bu Kurtçular diyorsun. Kılıç Arslan bunlara ne yapmak niyetinde? Herhal Urumelinin tekmil kanını değiştirmeyi düşünmüyordun»</p>
<p>«Sizin korkunuz bu mu? Urumelinin kanının değişmesinden mi korkuyorsunuz?»</p>
<p>«Bana bak, bizim korkaklığımızı da korkmamaklığımızı da bilirsin sen. Onun için lafı gevme; kese, kese, keseden istiyorum lafı!»</p>
<p>«Belki Urumelinin tekmil kanını değil de sadece adını değiştireceklerdir Salih Dai.»</p>
<p>«Adını mı? Sadece? Ha, haay admıymış. N’oolur değiştirirlerse? Bana Salih Dai deme de Piyer l'Ermit, de. Piyer l'Ermit olmakla ben Salih Dailikten ne kaybederim ha?. Soluğan atlar gibi bakmasana it dölü, konuşsana!»</p>
<p>«Döl dedin de. Hani belki sadece Urumelinin adı değildir değişecek. Tekmil şehirlere, köylere kentlere ad konulacaktır.»</p>
<p>«Ee. N'oolmuş dedik biz de yeni ad konulmakla?»</p>
<p>«Bilmem.»</p>
<p>«Nasıl yani? Bana bak, ben de sabır nedir bilmem. Nasıl olacak bu ad değiştirme işi? Değişince ne olacak?»</p>
<p>«Bilmem. Ben mesel olsun diye dedim. Kurtçular, kancı falan dedin de. Ben bu Kurtçuları ilkin senden duydum. Bir yıldır zindanınızdayım.»</p>
<p>«Yıkın. Şişirin iti!»</p>
<p>Bu sefer Habeşi'nin eşşek eli balyozdan beter indi Yağmur Bey'in ağzına; deriyi ölümüne bağladı. Körükçü, hızını iki misli artırdı; hem hızlı hem de daha kuvvetli bastı körüğü. Dilinin tam ortasına, küçük dilini koparıp gırtlağını yırtacak şekilde delirmiş bir hava fışkırdı. Bir an, boğazı ardından, ense kökü hizasından delindi sandı. Daha sonra ağzının içi ile birlikte boğazı, gırtlağı, soluk borusu, ciğerlerinin yarısı dondu. Göğüs kafesi patlamak üzereydi. Midesiyle bağırsakları aşağıya doğru sıkışıyor, yüreği göğsünde yer bulamıyordu. Beyninde, kafatasının içinde yırtılan zarlar, çıtır çıtır çatlayan damarlar varmış gibi geldi. Damarların sızdırdığı kan, gözlerini perdeledi. İncecik kan perdesinin ardından Salih Dai'nin yüzü kötü bir düş olmuş kendisine bakıyordu; düş iyice kanlandı.</p>
<p>Güneş şafağında bir kızıllık, kızıllıkta uçan ak kuşlar, kanatları göğü doldurmuş, kanatlarında taşınması güç ağırlıklar; hava tekmil ak kuş kanadında donmuş, güneş şafağında donmuş, Ak kuşlar donmuş, kurşunlaşmış güneş şafağında kanat çırpamıyorlar. Düşüyorlar mı, uçuyorlar mı havada öylece asılı mı kalmışlar? Ciğerleri sökülmek üzere; ciğerlerinde sağır bir yumuşama başladı. Kanat açamayan kuşlar ciğerlerinden havalanmağa çalışıyor, çalışıyor, çalışıyor derken düşüp düşüp ölüyorlar. Ölen; ah Akça Kız. Akça Kız! Akça Kız ölen? Oh bu Urumelinin dağları mı dağları mı dağları mı?</p>
<p>Salih Dai «Bırakın.» diye haykırdı ama Yağmur Bey'de duyacak hal kalmamıştı; «Bırakın! Öldürün demedim size.» Körük durdu.</p>
<p>Öteki Habeşi eşşek elini çekti; Yağmur Bey'in ağzını burnunu kapatan deriyi çözdü. Yağmur Bey'in ağzındaki boruyu çıkarmak istedi; çıkaramadı. Yağmur Bey'in dişleri boruya kenetlenmişti; çekti mi dişler de birlikte gelecekti, Salih Dai önledi. «Bekle az sonra kendi bıraksın. Siz de iyi dinleyin. Etinden et koparacaksınız bu herifin; amma ölmeyecek. Anladınız mı? Ölüye yakın da olsa canlısı lâzım bana bu itin.»</p>
<p>Yağmur Bey'in çözülmesini de buyurdu. Taş heykel yahut zindan taşı karanlığında, deminden beri hiç kıpırdamadan durmakta olan zenciler fırlayıp çözdüler Yağmur Bey'i. Boynunu, boğazını, göğsünü, gerdanını yavaştan ovup ovalamağa başladılar. Çinliler, biz kalınlığında ucu sipsivri çelik telleri ustaca Yağmur Bey'in boş böğürlerinden deri altına soktular, çelik tellere ince kamışlar geçirip deri altına yerleştirdiler, çelik telleri çekip çıkardılar. Zenciler oğmayı bırakmışlardı. Yağmur Bey'in kollarını ve bacaklarını aşağı yukarı ileri geri oynatıp duruyorlardı. Salih Dai endişeliydi. Haşan Sabbah'ı düşünüyordu.</p>
<p>Yağmur Bey ölmüşse Haşan Sabbah'a ne diyeceğini düşünüyordu. Bu herif bu hale getirileceği yerde, bir yıldır zindanda çürütüleceğine yavaştan habersizce afyona alıştırılsa daha iyi değil miydi? Alıştırılıp da tekrar Urumeline sahnsaydı. Haşan Sabbah'ın Kurtçulardan çekinişi nedendi? Nereden çıkmıştı bu Kurtçular, kimin icadıydı? Kılıç Arslan dinsiz görünüp de bu Kurtçularla düşmanlarını yanlış yola mı çekmek istiyordu, çekerse ne kazanacaktı ki? Yoksa bu Kurtçular yeni bir tarikat mıydı, yeni görünüp de gizliden ötekilerle el ele mi çalışacaklardı? Öyleyse Haşan Sabbah korkmakta haklıydı. Öyleyse bu Keşiş Piyer l'Ermit Urumeline geldiğinde başını taşlara çarpacaktı? Boşuna mıydı o Frenk Ellerindeki uğraşıp didinmesi; Ziba'nın ağzını burnunu kesmesi; ölümü boşuna mıydı? Çin afyoncubaşısına kul köle oluşu ünlü Salih Dai'nin ha?</p>
<p>Yağmur Bey'de gözle zor görünür bir kıpırdama oldu. Oh! Yaşıyor it! Yaşayacak herhal. Dokuz canlı itten beter. Selçuklunun dokuz canlılığı ilk defa işe mi yarayacaktı ne?</p>
<p>Yağmur Bey'in dişleri de gevşedi. Dişlerinin kenetlediği boru düştü ağzından. Gözleri şöyle bir kıpırdadı. Göz kapakları seyirdi, bir yere takıldı kalmıştı sanki kurtuldu, düştü, kapandı. Kapanır kapanmaz da Yağmur Bey, öylece donup kalmış güneş şafağının önce karardığını, sonra da dumanımsı bir korkak aklığın karartıyı silkelediğini hayal meyal sezdi. Kuşlar uçmağa yeltendiler, kanat çırpanları, uçanları oldu. Güneş şafağının karartısında bir canlanış başladı. AHı yeşilli morlu pul pul ama yamyassı yahut da davul gibi şişmiş başsız, kuyruksuz, ayaksız yüz kere yüz binden fazla kuş uçuştu da uçuştu. Sonra birdenbire kuşların her birinin başlan belirdi çengel gagalı; ayakları belirdi çivi tırnaklı; kuyruklan belirdi temren biçimi. Çöktüler Yağmur Bey'in ciğerlerine; paraladılar, tırnakladılar, kuyruk salladılar. Önceleri hiç bir sev duymuyordu. Sonra sonra ciğerlerini parça parça koparan gagaların çengelini; didik didik didikleyen pençelerin çivi ucunu batıp çıkan kuyrukların temrenini duydu. Soğuktular. Isındılar, yaktılar. Ciğerleri ateş alev yanıyordu artık, her bir pençesi göğüs kafesinin ayrı bir yerinde tutuşmuştu. Alevler göğüs boşluğundan bir araya geldi, soluk borusundan yol buldu. Geçtiği yeri yakarak gırtlağı, boğazı; Yağmur Bey'in ağzının içini buldu, taştı. Dudaklarının iki yanından sızdı.</p>
<p>Kandı.</p>
<p>Sakal kıllarına dolandı.</p>
<p>O andaydı, Yağmur Bey bütün kuşların, bütün güneş şafağının, dumanın yok olduğunu fark etti. Ne kanat çırpışı, ne kuyruk hışırtısı, ne de gagaların etten et koparan taktaki. Alışılmamış bir sessizlik ve süt beyazında bir aydınlık, ay ışığında. Bir yanında sis bürümüş yalnız. Sis perdeleniyor. Sis süt beyaz aydınlığı, ay ışığını kaplıyor. Sis, sessizliği örtüyor. Sis, bir kadın saçında, bir kadın gözünde. Sis, bir kadın yüzünde, sis Akça, Akça Kız, oh Akça Kız, sis Akça Kız. Akça Kız!</p>
<p>Daha iyi görebilmek istedi Yağmur Bey.</p>
<p>Göz kapaklarını iyice, sonunaca, ardınaca açtı.</p>
<p>Öylece kaldı.</p>
<p>Öylece kaldı ve bir müddet kendine gelemedi. Aşağıda davullar zurnalara karışıyordu. Göle doğru yayılan düzlüğün çayırında azgın taylar püskül kuyruklarını fırdolayı kıvırıp dörtnala dar karınlarını toprağa veriyor, ciritler uçuşuyordu. İznik, bir haftadır durup dinleniyor, ramazan bayramının ardından geliveren Sultan düğününün tadını çıkarıyordu. Hava sünbüllüydü. Orman diplerinde mor menevşelerin gizli kıpırtısını duyuran bir ince tül, İznik üstünden göle yayılıp göğe ağıyordu. Gayri göğe mi ağıyordu göle mi yağıyordu orası pek belli değildi. Sünbüllü hava orman diplerinde, mor menevşelerin yörelerinde ve yaşlı ağaçların köklerinde, toprağa kokusunu veren su damlacıklarını da topluyordu. Yerin altından akan suların tomuruşu, mor menevşelerin terleyişi, yaşlı ağaçların gençleşen solukları ve kabına sığamayan kaynayan toprak, İznik'in üstündeki buğusunda kıvır kıvır ama durgunken azgın tayların püskül kuyruklarında oynuyor, dar karınlarını süslüyor, dörtnallarını ateşliyordu; uçuşan ciritlerde kanatlanıyordu pır pır...</p>
<p>Bütün bunlar; davullar, zurnalar, davulların zurnaların uzun dağ yollarının kıvrılıp bükülüşünü andıran sesi, azgın taylar ve püskül kuyrukları ve ciritler. Hepsini bir bir yoklayıp hepsine bir bir el süren sünbüllü hava buradan, Sultan Tepesinde İznik'e bir baş tacı olmuş bu saraydan; babasından, Türkiye Sultanı Süleyman Şah'tan kalma bu tek haşmetten daha iyi görülüyor, duyuluyor, hissediliyordu. Süleyman Şah? «Ve ben onun oğluyum hey dağlar hey hey? Hey göller hey hey. Hey ağaçlar, pınarlar, mor menevşeler hey hey! İznik heyy Türkiye! Ben, onun, Süleyman'ın oğluyum, Kılıç Arslan'ım!»</p>
<p>Güldü. Dağlara, taşlara, göle, İznik'e, Türkiye'ye güldü. «Biliyorlar.» diye mırıldandı. «Yaşıyorlar, yaşayan herkes biliyor.»</p>
<p>Revak ayaklarının oturduğu geniş taş trabzanın kütünü sıkıca tutmuştu; kartal pençelerinin taşı tutuşu neyse öyleydi elleri. Kendi de farkına vardı. Sünbüllü havayı, İznik'in tadını çıkardığı düğün eğlencelerinin sünbüllü havayla döğüşünü unuttu, şimdi elleri vardı; taşı ezecekti, İznik'! avuçlamıştı, Türkiye'yi pençesine almıştı. Açarsa, Türkiye'nin ötelerini avuçlarında bilecekti. Şimdi elleri vardı.</p>
<p>İki revak arasında, başını kaldırınca tam gözlerinde, taşa babasının oydurduğu çifte kartal da tıpkı böyleydi. Günde en az bir kere bakardı. Kanat başları göğe sahip, salınmış kanat uçları yere sahipti. Kuyruk, pençelerin tuttuğu yeryüzünü, her an göğe götürebilir, başlar sağdaki sola, soldaki sağa dönerse bir, göğü yere indirebilirdi. Pençeleri gerip açan butları, sırma tüylü ayaklar göğe vurulmuş iki direkti ve çift başlı bu kartal dünyayı göğüslüyordu tıpkı. «Tıpkı benim gibi heyy!» Öylece kaldı ve bir müddet kendine gelemedi. Sanki taşa oyulu çift başlı kartal birden canlanmıştı, Kılıç Arslan'ın kılığına bürünmüştü. Sultan Tepesindeki sarayın revaklarından, her an kanat çırpıp İznik üstüne uçabilirdi. Omuz baslarında zapt edemediği kanatların, havalanmağa hazır salınışını hissediyordu. Pençelerini Urumeline takmıştı, yeryüzünü söküp uçuruyordu. Her şey, her şey silinmişti; sesler, kokular, renkler, sünbüllü hava, tadına doyamadığı bir boşlukta tek başına uçuyordu. En sevdiği düşleriydi bu; yılda birkaç defa görmezse huysuzlaşırdı; şimdi, şimdi, şimdi gerçekleşmişti işte.</p>
<p>Bir sinek vızıldadı uçarken; göğü örtmüş, yeri gölgelemiş kartal kanatlarını tiksindirdi. Sinek, utanmazcasına bir daha vızıldamasaydı dönüp bakmayacaktı bile, sinirlenmeyecekti: «Sultanımız efendimiz buyruğunuz üzere.» Döndü.</p>
<p>Sineği yok eden kartal bakışındaydı.</p>
<p>Bu, yarı Bizans kırması; Ebulkasım'dan kalan bu yarı zenci erkek bozuntusu Has ulak. Bu at sineği. «Kim çağırdı seni, kimmm?»</p>
<p>Karşısında, yere diz vurup selam durmuş bir bölük, bir bölük daha, bir bölük daha yiğit Selçuk çerisi görmeği ne kadar istedi bir an. «Bir gün olacak! Bu da olacak, henüz erken!»</p>
<p>Has ulak, eli göğsünde iki büklüm gerilemiş, çıkmakla çıkmamak arasında bocalamaktayken, Sultan'ın, sıkılmış dişlerinde ezilen mırıltı üzerine, bir de ne buyrulduğunu iyice anlayamamış olmanın korkusu içinde: «Sultanımız efendimiz bir şey mi buyurdular?» diyerek iyice eğilip büküldü. O zaman hatırladı Ersagun Bey'i çağırttığını. Yere konmak kadar kötü bir şey yoktu, sineklere dönmek kadar kötü bir şey. «Ersagun Bey mi? Eyi. Gelsin bakalım; gelsin?»</p>
<p>Düğün eğlencelerinin sesleri, çayırları toynaklayan azgın tayların delice kişnemeleri, cirit değneklerinin duyulmayan ama görünen sesi, sünbüllü hava az önceki gibiydi. Fakat az önceki gibi bakamadı. Ortalık kartalların uçamayacağı bir olağanlıktaydı.</p>
<p>Has ulağın çıkışıyla Ersagun Bey'in görünüşü bir oldu; hemen kapının ardında olmalıydı. Gözle görülebilecek şekilde süzülmüştü, belliydi; yorgundu da. Son yıllarında, yüzünü saklayan, bu dünyadan çok ayrı ve eski bir dünyanın; dualarla, İlâhilerin bulutumsuluğunu veren sakalını tıraş etmişti. Düşük, aşağıya doğru burulmuş bıyığıyla çok dikkat edilince Alparslan devrinin uçarı, ele avuca sığmaz Selçuk Beyini hatırlatıyordu. Ama sadece bir hatırlatma. Bıyık ne kadar gürse de aktı, yıllanmıştı; uçarılıktan, ele avuca sığmazhktan çok, düşünüyordu.</p>
<p>«Sakalını tıraş etmişsin?»</p>
<p>«Bizans'tan ayrılırken efendim. Selçuk yüzü istersiniz diye düşündüm, sakal olunca, tekkeler geliyor akla.»</p>
<p>«Kaynatamsın Ersagun Bey, istediğin gibi konuşabilirsin artık; bu hakkı verdim sana. Yalnız iğneli konuşma, açık konuş!»</p>
<p>«Selcen benim kızım Kılıç Arslan Sultanım. Fakat Bizans'tan ayrıldığından beri Çaka Bey'in yanında, artık onun kızı sayılır. Zaten çok kişi de öyle biliyor. Siz de öyle bilirseniz beni çok sevindirmiş olursunuz. Hiç değilse ahir ömrümde.»</p>
<p>«Bir cümle söyledin ama çok cümle söylemiş oldun; ne demek şimdi bu ahir ömrümde lafı? Sana kötü mü davrandık; hiç sevindirecek laf etmedik mi? Etmemiş, hem de edeceğimiz yok, etsek bile nice yıl sonra edeceğiz ki onu da sen görmeyeceksin he mi Ersagun Bey?»</p>
<p>«Sultansınız Kılıç Arslanım; size Sultanlık anı doğmasıdır. Bizim ise hayhayımız gitmiş vayvayımız kalmış. Demem bu ki Sultanlığınızca Beylik gösteremedik, buna ömrümüz de yetmeyecek.» «Neden? Sultanlığı o kadar geç mi öğreneceğim, Sultanca davranmağı o kadar geç mi bileceğim?» «Açık konuşmamı buyurdunuz, açık konudayım ben de. Niye her sözümü tersinden anlıyorsunuz, kötüye çekiyorsunuz? Ben Alparslan'ın yoldaşıyım. Çevrede Alparslan'la kılıç vurup ok atmış benden başka kimse yok. Üstelik bir yanımız hısım da olur.» «Kaynatam olmandan da mı yakın?» «Alparslan Sultan'dan dolayı.» der demez anlayıverdi Kılıç Arslan'daki gerginliği Ersagun Bey. Kılıç Arslan'ın alnı pütür pütür kızarmıştı. Bunu bir kere de Bizans'ta, ilk görüşünde görmüştü; o zaman da Kılıç Arslan'ın hoşlanmadığı bir laf etmişti. Yoksa. Evet, Kılıç Arslan'ın gerginliği Alparslan'dan geliyordu. Kutlamışların huyuydu, bütün Kutlamışların. Bir an üstüne üstüne gitmeği, yarayı deşip kanatmağı, Kılıç Arslan'a içini boşaltmak fırsatını vermeği düşündü. Caydı hemen; ne kazanacaktı ki; lafı yeniden Çaka'ya getirdi:</p>
<p>«Bir Sultanın kaynatası olmak, hele bu Kılıç Arslan Sultan gibisi olursa, bulunmaz dünya şerefidir. Ama bu Selçukluya ne kazandırır? Halbuki çoğunun bilip inandığı gibi Çaka Bey sen Sultanımızın kaynatası bilinirse Selçuklu için büyük faydalar vardır, damadı Türkiye Sultanı bir Beye kim karşı durabilir? Hele o Bey Çaka gibi birisi olursa? Hele o Bey, denize sözünü geçirmiş, bütün batı kıyımızı güven altına almış, Selçuk sözünü bu kıyılarda dinletir olmuşsa. Bizans'ın bütün oyunlarını bilip o oyunların bir aynıyla Bizans'ı vurmuşsa; Peçeneklere el verip Bizans'ı çembere almışsa.»</p>
<p>«Eyi? Niye sustun? Sonu?»</p>
<p>«Sonu? Sonu Sultanım? Sonunu benden iyi bilirsiniz?»</p>
<p>«Çaka Bey şimdi nerde? İliyon Boğazını zorlamakta mı? He mi?»</p>
<p>«İliyon Boğazını zorlamakta.»</p>
<p>«Pekey. Öbür yandan Peçeneklerle elbirliği sevdasında mı?»</p>
<p>«Sevdasında değil Sultanım el birliği etti; siz de biliyorsunuz bunu? O Peçenekler ki Alparslan Sultan zamanından beri el ele verelim deriz, şu Bizans'ı kıskaca alalım deriz, öte yandan Uzları da Peçeneklerle birleştirelim Oğuz soyundan gelenler birbirini yemesin deriz. Deriz de beceremeyiz bir türlü. Bu, öte dünyaya gidip gelmek gibi imkânsız olan şeyi, biri çıkıp becermiş, bizden olan bize bağlı biri çıkıp becermiş.»</p>
<p>«Bize bağlı dedin?»</p>
<p>«Şaştın mı Kılıç Arslan Sultanım? Bunda şaşacak ne var Bey aklım bilmiyor. Çaka'yı. Çaka'yı ben yetiştirdim, İltutmuş Bey'in süzgecinden geçti. Şu damarlarımdaki kana acaba derim de Çaka'ya gelince kalıbımı basarım.»</p>
<p>«Eyi. Öyle olsun, hele sen lafını tutmamla. Biri çıkıp becermiş dediydin.»</p>
<p>Duraksadı Ersagun Bey. Az önce konuşurken, Çaka'yı överken damarlarında ateşler yanmıştı. Şimdi, damarlarının soğuduğunu fark etti.</p>
<p>«Neden sustun?»</p>
<p>Bu delikanlıyı anlayamıyordu Ersagun Bey; yüzüne baktıkça çok kaynatılmış sular aklına geliyordu. Çok kaynatılmış suların sıcağı, buğusu iyiydi, hoştu da ne el yıkanıyordu ne de yüz; içilmesine, içiliyordu da. Şimdi de susmasını kötüye yorabilirdi. «Öyle dediydim Kılıç Arslan Sultanım, Çaka gibi birini yetiştirmişiz, gidip şimdiyece hiç birimizin yapamadığını yapmış, Peçenek gibi Oğuz'un bir deli tayını dizginleyip kendisine alıştırmış. Bugünlerde, diyelim ki on güne kalmaz Peçenek, Edranos üstünden, Çaka İliyon Boğazından aynı günde Bizans'ı vuracaklar. Siz Sultanım ise...» «İznik'te evlenmekle, düğün dernekle, toyla vakit geçiriyorum he mi? Söylesene?»</p>
<p>«Hayır. Siz Sultanım ise bu yandan Nikomedya'dan uçup Halkedon'dan Bizans'ta olmağı düşünmez misiniz? Neden?»</p>
<p>«Ben senden çok isterim Ersagun Bey. Hepinizden çok isterim. Gelgelalim Aleksiyos Komnenos'a sözüm var. İmparator kaldığı müddetçe ona baş belası olmayacağım. Bu söz benim de işime yarayacak. Doğumuz bizden, güneydoğumuzda aslımız var ama Bizans'tan daha güvensiz. Onları sağlamlaştırmahyız. Çaka erken davranıyor, eviyor, boşuna eviyor.»</p>
<p>«Sanmam Sultanım. Keşişler, papazlar ne kadar Frenk baldırı çıplağı varsa toplayıp bu yana gelmedeler. Kimi Hungarya'ya geldi diyor kimi Bulgarya'ya. Bizans işi halledilmezse bunlara karşı durulmaz.»</p>
<p>«İltutmuş'la konuşmuşsun sen.»</p>
<p>«İltutmuş'u aylardır görmedim Sultanım. İltutmuş da benim gibi konuşmuşsa doğru konuşmuş demek ki.»</p>
<p>«Öyle olsun, yanlış düşünen ben olayım. Gelgelelim Sultan benim, ne İltutmuş ne de sen..» Ersagun Bey cevap vermedi; kızardı sadece. Öfkeden mi, utançtan mı gayri nedense anlaşılması güçtü. Kılıç Arslan görmemiş gibi: «Sultan Benim.» diye tekrarladı. «Yanlış da düşünsem böyle düşündüm. Hungarya dedin sen, Bulgarya dedin. Bizim bir soyumuz değil mi bunlar da, kan bağımız yok mu? Neden keferelerin safına geçerler? Neden keferedirler? Kefere dediysem düşman demek istedim düşman; dinle diyanetle ilgisi yok. Sonra bu Peçenekler de Oğuz'dan, sen dedin üstelik, neden bizimle birlik olmadı şimdiyece de Çaka'yla anlaşıverdi hemen? Selçukluların Selçukludan başka dostu mu var Ersagun Bey? Bırak Selçukluyu. Kutlamışların Kutlamışlardan başka dostu mu var?</p>
<p>Çaka'ya da güvenemem.»</p>
<p>«Aleksi Komnenos sizi Bizans'ta konukladığı zaman bir anlaşma yaptıysanız buna karışmak benim haddime düşmez Sultanım. Gelgelelim anlaşma için ne anlattıysa hepsinin bir Bizans oyunu olduğuna yemin edebilirim. Kurttur Aleksi, domuzuna kurttur hemi de.»</p>
<p>«Ya sen bizi kuzu mu sanırsın Ersagun Bey?» Sünbüllü havada ansızın bir bora çatlasaydı ancak böyle bir sertlikle patlayabilirdi. Ersagun Bey «Haşa.» diyebildi. Fakat fırtına hemen savuşmadı: «Ersagun Bey'in sermayesi ne? Sayalım hele bir: İzmir'de eski bir Yunanlı korsan artığı. Güçsüz kalmış rezillenmiş bir herif. Para gücüyle Çaka'ya sahip çıkmak niyetinde; öyle mi? Dur hele cevabını sonra ver. Öteki ise, Pergamos'ta Acem ahlaklı, erkeğe benzerse de erkek bozması ne idüğü belirsiz biri, niyeti tüccarlık, Selçukluyu borçlandırıp başka türlü tutsak etmek. Yanlış mı?» «Diyemem sultanım. Ama hesap kitap meselesi bu. Hesabı kitabı yapan, bu iki adamı sağlık veren Kurt Babalı Karakurt Hafız'dır, güvenimiz tamdır. Sonra Çaka'nın ardından gidenler Çavuldurlar, Yesevi Dervişleri, Ahi Dergâhının yoldaşları. Bütün kıyıya sizin adınız yerleşti şimdi. Çaka, bizim de beğenmediğimiz Kostak Ahilya denen tefeciyi aylarca önce sürüp koğdu Pergamos'tan, izi bile bilinmez nerdedir herifin?»</p>
<p>«Demek senin Çaka'nın bu huyu da var Ersagun Bey. Öncesi dost ol, faydalan; söz ver. Sonra sür; yok et! Beylik bu mudur? Dostluk bu mudur? Söz vermek ne demektir?»</p>
<p>«Bizans huyudur bu huy Sultanım; düşmana düşmanın huyu gerekmez mi?»</p>
<p>«Ya bu huy bize de depreşmez mi, bize de dönmez mi? Bizan'sı yok ettik diyelim. Ya Çaka Peçenek'le birleşip, Bulgarya'yla, Hungarya'yla birleşip, şu gelen keşişlerle birleşip bize vurmağa kalkmaz mı?»</p>
<p>«Ama neden Sultanım, niçin? Deli değildir?» «Çavuldur'dur. Yetmez mi?» Yine duraksadı Ersagun Bey fakat bu sefer kızarmadı. Yıllarca önceki, karanlıkça bir gecenin issizliğini allak bullak eden bir çocuk sesi kulaklarında uğuldadı. Çaka'nındı. Saron Yokuşunu çıkıyorlardı. «Selçuklu değilim Çavuldur'danım ben. Çavuldur'danım. Çavuldur'dan!» Gözlerini de yumdu Ersagun Bey, kulaklarındaki sese yumdu. Zorla: «Yapmaz böyle bir şey; yapamaz Kılıç Arslan Sultanım, Çaka yapmaz.» diyebildi.</p>
<p>«Bekleyeyim öyleyse Ersagun Bey. Peçenek'le birleşen Çaka Bey Bizans'a vursun hele. Ondan sonra düşünelim.»</p>
<p>«Siz de bu yandan vurmazsanız Sultanım, Bizans'ı üçlü kıskaca almazsanız başaramazlar. Bir de keşişler o yandan gelip Peçenek'e yüklenirse. Yahut Aleksi Komnenos Uzları kandırıp Peçenek'e salarsa hiş başaramazlar. Aleksiyos için Uzları Peçenek'e saldırtmak o kadar kolaydır ki.» Kılıç Arslan ilk defa durup düşündü. Ara vermeden, hiç düşünmüyormuş gibi konuşmuştu. Revak ayaklarının oturduğu taş trabzanı tuttu yine. Aşağıdaki İznik'e, İznik Gölüne düşündü. Ersagun Bey'e döndüğünde yüzü sakindi: «Düğüne davet et Çaka'yı Ersagun Bey. Düğünde bir fırsat bulup konuşalım. Pekiyi tanıyamadım sayılır. Belki de siz haklısınız.» «Haklılık değil Sultanım, kimse böyle bir laf edemez.»</p>
<p>«Neyse lafı bırakalım. Çağır gelsin. Savaştadır diye çağırmamış olabilirim. Nasıl olsa on gün var diyorsun. On gün sonraki Çaka'yla Peçenek'in kesin anlaşması da yarın belli olur. İnşallah yarınki düğün akşamı Selçuklunun en hayırlı akşamı diye bilinir bin yıl sonra da. Üçlü bir anlaşma olur.» Kılıç Arslan bir kartal tebessümünde baktı sadece. Konuşmadı. Neden sonra: «Aleksiyos Komnenos Çaka'yı kötülerken tabi kendini düşündü biliyorum.» dedi. «Anlıyorum ama bu senin Çakanı da ben...»</p>
<p>Cümlesi bitmeden Has ulak, yüzünden hiç eksilmeyen korkusu ama gizli şeytan bakışlarıyla kapıyı açıp göründü. Yarım kalmış cümlesini tamamlayacakmış sandığı Kılıç Arslan, sesini hiç değiştirmeden Has ulağa: «Ne var?» diye sordu: «Gelin alayı mı girdi İznik'e?» «Bizans'tan bir ulak Sultanım? İmparatordan.»</p>
<p>«Ya, sen bekle Ersagun Bey. Daha konuşacaklarım var seninle.» Çıkışı da bir kartal tebessümünde oldu.</p>
<p>Zaman ne kadar değişiyordu; göz açımından kısa, saçların, sakalların uzamasından uzun değişiyordu. İnsanlar da. Hatta aynı insanlar, dünü, bugünü aynı insanlar. Bugün düne uymuyordu, yarın da bugüne uymayacaktı. Öteden beri, hele Bizans'a gelip yerleştiğinden bu yana hep dünü bugünde yaşamıştı kendisi, ama bugünde yarını yaşamanın yorgunluğunu duya duya. Demek ki oldum olası bugünü yaşamamıştı. Bütün bu günleri hep dünü yarına bağlayan bir köprüden farksız olmuş ve o, Ersagun Bey; Alparslan gibi bir sultanın yoldaşı, sonra Bizans'ta Selçuk hayını. Dünleri yaşamıştı, yarınları yaşamıştı ama bugünleri?</p>
<p>Yaşadığı bugünler o kadar azdı ki, onlar, beden bazlarıydı herhal. Şurada, şu revakın altında biraz önce yalnızken Kılıç Arslan hangi zamandaydı acaba? Şu aşağıdaki şehre, şu göle, tümlere tümseklere tepeciklere bakarken hangi zamanda düşünmüştü? Şehrin susmuşluğunda daha başka türlü gelen düğün yaygaralarını mı yoksa sisli, hastalıklı havanın ardındaki güneşi mi hatırlamıştı? Çayırla deli tayların hemen başlayacak bir savaşın öfkesine koştuğunu fark etmiş miydi? Yorulmuş, hayli yaşlanmış gözlerinde aslında Merv kıvır kıvırdı. Alparslan'ın düğün günü alevleniyordu İznik'in düzlüğüyle Merv'in yeşil kabarışı bir değildi. Merv taşmağa hazır, İznik gizliden düşünüyordu, ne yapacağı belli olmayan düşüncelerin sesindeydi; bir ısıtmalı çocuk büyüyordu sanki kimseye görünmeden, gözlerden ırakta.</p>
<p>«Bir kartal olup uçmağı mı düşündün Ersagun Bey? Göğe bak, sağlam kanatlar istiyor. Çekidüzen verdi kendine». Kılıç Arslan'ın gelişini duymak şöyle dursun hissedememişti bile «Çocukken İltutmuş Bey'in derslerinden kaçardım ben, bilir misin? Kaçtığım zaman nereye gittiğimi de söyleyim sana. Ata atladığım gibi ormana. Kartal uçuşlarına doyamazdım. İznik'te kartal yok.» Ersagun Bey Bizans'tan gelen ulakla konuşmağa giden Kılıç Arslan'la, konuştuktan sonra dönüp gelen Kılıç Arslan'ın bir olup olmadığını düşündü. Giden karmakarışıktı; gelen çözülmüş, yumaklanmış, bir ucu belli; görünen ucunu tutup çekersen ipin yumaktan nasıl geleceğini bilirsin. Yumağın dibinde bir taş katılığının kalacağını da bilirsin. Orada yine çözülmemiş, üstelik düğümlü iplikler vardır. Kılıç Arslan uç veren yumak biçimi konuşuyorsa da her an düğümlenecekmiş hissini bıraktı Ersagun Bey'de. «Sen öyle düşünmedin mi?» «Ben, herhal Bizans'ta düşünebiliyordum Kılıç Arslan Sultanım. Bizans bizim için her zaman düşmandı. Alparslan Sultanım da bunu bildiği için beni Bizans'a saldı. Bizans'ın dışında düşünemiyorum, rahattayım.»</p>
<p>Alparslan'ın adı ile birlikte Kılıç Arslan'da yine bir gerilme oldu, hem de birdenbire. Ama belli etmemeğe çalıştı. Ersagun Bey lafı geçiştirmek için: «İnsan düşman içindeyken daha iyi düşünüyor, daha iyi görüyor Sultanım, siz de bilirsiniz.» dedi. «Hani demem şu ki, sizi az seven bir çadıra mecbur kalmış konuk olmuşsanız ister istemez sağı solu kolaçan edersiniz. Öyle midir? Bir kentin yerlisi mi yoksa yabancısı mı rahatındadır? Rahattayken düşünmez insan, kendini rahatlığa kapıp koyuverir. Bizans şimdi düşmanlıktan çıkmış dost olmuş, benim düşüncemin de önemi kalmadı demektir.»</p>
<p>«Pekey. Şu senin Bizans'ta düşünüp de varmak istediğin, hadi daha dikini deyim, vardığın sonuç ne? Bilmem iyi olur.»</p>
<p>«Şu ip cambazlarının elindeki sırık?»</p>
<p>Ersagun Bey'den uzun, dinlenmesi zor laflar beklemeğe hazırlanmışken, hatta lafı da işine yarar bir noktaya getirmek için sormuşken hiç ummadığı bir cevabı almış olması, hem de hiç ilgisi yokmuş gibi görünen bir lafı duyması Kılıç Arslan'ın gerçekten şaşırmasına sebep oldu.</p>
<p>Şaşkınlığını da belli etmekten çekinmedi «Hele bak sen Ersagun Beyimize, ee? Neymiş bu ip cambazlığının sırığı?»</p>
<p>«İp cambazlarının sırığı, cambazın düşüp de ölmemesini sağlar; eyi kullanırsa tabi, kullanmasını bilirse. Sırığın tam ortasını düşünün sultanım. İki yandan dengeyi sağlayacak yeri. Orası Bizans'tır işte; Konstantinopolis de dedikleri şehir. Daha genişinden dersek bir yanda Urumeli bir yandan da Hungarya'ya kadar uzanan kesim. Burayı iyi tutan bir cambaz bütün dünyanın hakimi olur. Olmazsa da dünyanın dengesini temin eder. Yani hem kendisi telden düşmez hem de dünyanın ağırlığının bir yandan bir yana kaymasını önler. Onun için sırığın merkezi dediğim Bizans ile ona bağlı toprakların çok usta, işini bilir, adaletten şaşmaz, yiğit bir cambazın eline geçmesi gerektir. Kötü bir cambazın eline geçerse cambazın beyninin patlamasına aldırmam ya, dünya zıvanasından çıkar ona yanarım.» Başlangıçta eğlencelik bir gülümseme, hafiften alayımsı, Kılıç Arslan'ın yüzünde beklemişti. Ersagun Bey konuştukça gülümseme ilkin çekingen, utanmış oldu ve birden burgulandı. Fakat burgulanan gülümseme de dayanıklı olmadı; yine eğlencelik haline döndü ama zorlanmışa benziyordu: «Alparslan Sultan da mı böyle düşündü?»</p>
<p>«Hayır Sultanım. Ben büyük amcanız Çağrı Bey'i de tanıdım. Çocukluk ama Alparslanımızın yüzünden bize çocuk gibi davranamazlardı. Onun buyruğunda yeniyetmeler bölüğüydük biz. Çağrı Beyimiz de ondan sonra Alparslan Sultanımız da bu Urumelini sadece yurt edinmek için düşündüler. Size tuhaf gelecek ama söyleyeceğim. Sizin babanız Süleyman Şah da böyle düşünürdü.» «Düşünürdü de niye gün doğusuna gitti; Antiyokya'ya indi? Ben deyim; gün doğumuz sağlama bağlanmalıydı, amcamız oğullarının kalleşlik yapmalarından korkuyordu babam. Ben de öyle yapacağım. Önce Maldiya'yı alacağım, Maldiya'yı sağlama bağlayacağım.»</p>
<p>«Fakat Sultanım bu yandan keşişler, bir sürü baldırı çıplakla gelirken sizin Maldiya'da savaşmanız onların ekmeğine yağ sürmez mi? Bırakın Maldiya'yı Danişmendoğlu zorlasın, bizdendir; Çaka'ya yardım edin siz. Bizans düşsün önce cambaz sırığının merkezini tutun elinizde, bağışlayın beni, sesim dik çıktı; heyecandan olsa gerek.»</p>
<p>«Bizden dedin ha Ersagun Bey. Kim bizden? Bizden olan benim çevremde olur bana karşı değil; bizden olan düşmanlarımızla bize karşı dostluk peşinde koşmaz.»</p>
<p>«Bizdense neden böyle bir şey yapsın? Bizden olamaz?»</p>
<p>«Ya bu mektup ne?»</p>
<p>Mektubu uzatırken kıl diplerine kadar kızarmış elinde mor damarlar domur domurdu; sanki bir kılıcın kabzasını sıkacaktı: «Bu mektup Ersagun Bey. Çaka'nın mı, bak hele? Cambaz sırığının merkezi dedin; oku bakalım sırığın merkezini kimler tutmak hevesinde. Bizans'a kimler yerleşmek istiyor, yerleşirse dünya zıvanasından çıkar mı çıkmaz mı gör hele.»</p>
<p>Kılıç Arslan, huysuz atların öfkeli burun soluyuşunda sustuğunda, Ersagun Bey aldığı mektubu şöyle bir süzmüştü. Süzmesiyle birlikte irkildi, iki küreğinin arasına hiç yoktan bir bıçak saplanır gibi olmuştu. Sıcak bir kan, ciğerlerinde birden dolandı. Yazı, Çaka'nındı, Çaka'nın el yazısı. Hem de başında Bismillah'ı yoktu. Çaka Bismillahh mektup yazmasına alışamamıştı, Bizans Saray yazısına alışmıştı. «Eyvah!» dedi içinden demesine ya, mektubu «İnşallah Çaka'nın değildir yanılmışızdır, değildir» diye diye okudu. Fakat Çaka'nındı, Allah kahretsin Çaka'nındı. Delirmiş miydi bu oğlan? Sarhoş muydu yoksa yazarken, ruhuna şeytan mı girmişti? Eyvah! «Bir olursak, Bizans'ı iki yandan birden vurursak, hele bir de Ersagun Bey, kendini pek beğenmiş budala Kılıç Arslan'ı kandırır onu da Bizans'a yüklendirirse Aleksiyos'un tacını şimdiden başında bil karındaşım, beni de kendine vezir yaparsın ki Kılıç Arslan budalasını defetmek çocuk oyunundan kolay olur. Atalarımızın ruhuna and olsun derim.» diye bitiriyordu mektubunu hemi de bu zıvanasız Çaka. «Deliii» diye bağırdı Ersagun Bey; «Işık Gollü Deli Karı'nın oğlu bundan akıllı, bu zincirlisi hemi de.»</p>
<p>«Deli mi akıllı mı henüz orası belli değil. Öğreneceğiz.»</p>
<p>Ersagun Bey özene bezene büyüttüğü öz oğlunun azgın sellere kapılıp gidişine çaresiz bakan baba gözlerini sellerden alıp da Kılıç Arslan'a bakamıyordu. Elindeki mektubu uzatamıyordu; bırakıp atamıyor, geri veremiyordu. Mektupta, satırlar, kelimeler, harfler kabarıp taşıyor, boz bulanık girdaplanıyor, kuyulanıyor yahut taş setlerden taş setlere çağlayıp başvuruyordu. Ve Çaka sulardaydı; ne ip atabilirdi, ne attığı ipi Çaka tutabilirdi, ne de Çaka tuttuğunda Ersagun Bey çekip kıyıya çıkabilirdi.</p>
<p>«Bana hak vermelisin Ersagun Bey; kibir değil benimki, tek başınahk.»</p>
<p>Dünyaya meydan okuyuş mu yoksa yalnızlık mı ne olduğu belli olmayan sesi o kadar uzaklardaydı ki Ersagun Bey hayal meyal duydu. Hala Çaka Bey'in inanılmaz mektubunun inanılmazlığındaydı. «Neden! Neden! Neden!» diye söyleniyordu. Birden bir umut, çok güvensiz bir umut ışıklandı:</p>
<p>«Bizans'ın oyunu bu.» «Ne dedin Ersagun Bey?»</p>
<p>«Bizans, Bizans oyunu. Üçleme tuzak. Beni, Çaka'yı, Sen Sultanımı. Üçümüzü. Bunu ancak Bizans düşünür.»</p>
<p>«Ya yazı? Çaka'nın değil mi demeğe getirirsin?»</p>
<p>«Mektubu Aleksiyos Komnenos mu elde etmiş Sultanım?» «Ulakla göndermiş.»</p>
<p>«Bu yazıyı İltutmuş Bey'e göstersek Sultanım. İltutmuş Bey yazıdan anlar. Çaka'nın bende yazıları da var, izin verirseniz İltutmuş Bey'e gideyim.» «İltutmuş Bey gitti.»</p>
<p>Bizans'ta, Arap Camisinin İmamının evinde, sabaha doğru «Benim Kılıç Arslan'ın yanında olmam lazım Ersagun Bey.» deyişini hatırladı İltutmuş Bey'in. Hala Çaka sellerin boz bulanıklığına batıp çıkıyor, kıyıda tutunmağa çalışıyordu. Ama Ersagun Bey'in güvensiz umudu da yok olmuştu. Çaka, nasıl kıyılara tutunursa tutunsun selden çıkacağa benzemiyordu. İltutmuş Bey'in gidişi, Ersagun Bey'i, bir ölüm karanlığında körleştirdi; «Sultanım, İltutmuş Bey şu sıra size çok lazımdı; bunu biliyordu, aklım almıyor gidişini.» «Ben gönderdim; gün doğumuza.» «Fakat...»</p>
<p>«Ben işime çok karışanı sevmem Ersagun Bey, canım sıkılır. İltutmuş Bey çok akıllı.»</p>
<p>Çaka sellerin boz bulanıklığına iyice battı; o kadar gerçeklenmiş gibi, o kadar boz bulanıklığı sellerin canlı gibi idi ki Ersagun Bey gözlerini yummak zorunda kaldı. Başı dönüyordu. Mektubu Kılıç Arslan'a uzattı. Ansızın, yüzlerce binlerce yıl yaşlanmıştı, aksakalların aksakalı olup çıkmıştı, yürüse bacakları titreyecekti, kamburunu taşıyamayacaktı.</p>
<p>«Mektup sende kalsın Ersagun Bey; bildiğimi öğreten şeyler işime yaramaz benim. Okundukça haklılığımı anlamak ne kazandıracak bana? Git dinlen. Aklın başında değile benzersin.» «Yazık, çok yazık, yine Bizans kazandı. Yine ömrü uzadı yosma suratlının!»</p>
<p>«Belli olmaz Ersagun Bey. Şimdilik Beylerim sağı solu yoklamakta; şimdilik Urumelini dinlemedeyim, henüz ben başlamadım. Maldiya işini bitirince Bizansına da sıra gelecek.» Ersagun Bey, çok sönük: «İnşallah» dedi; inanmamış, dayanıksız bir iç çekti: «O zamanaca keşiş sürüsü gelip kapını çalmazsa?»</p>
<p>«Bizans'ın daha bir müddet yaşamasını onun için istiyorum ben de Ersagun Bey. Aleksiyos Komnenos'un şimdilik benden emin olması gerek. Keşişleri bu yana salmaması lazım.» «Bizden olana güvenmiyorsun da bizden olmayana nasıl güveniyorsun?» diyecekti Ersagun Bey, diyemedi. Evet, bu delikanlıyı anlayamıyordu yahut da anlaması kıtlaşmıştı; öylece baktı kaldı. Tatsız, hiç yaşamamış, hiç bir şeyden zevk almamış, hazzı yolunmuş sesi boğazında kurumuştu: «İzninle gitsem gerek Sultanım.» dedi. Nedense diz yere vurup selamlamak geldi içinden. Elleri göğsünde bağlı, geri geri gitti ayakları. Çıkacağı sırada Kılıç Arslan: «Git Çaka'yı sen çağır Ersagun Bey.» dedi; «Konuşalım. Belki bizimle anlaşır, kaynatam sayılır. Peçenek başbuğuna vezir olacağına bize olsun.» Gülüyor muydu; en karlı gecelerin ayazında mı gerilmişti yüzü yoksa yüzlerce bıçak ucu göz bebeklerinde mi sivrilmişti? Ersagun Bey anlayamadı. En olmayacak bir şeyi, birkaç yıl önce Kılıç Arslan'ın Bizans'a geldiği gece kızı Selcen'i Çaka Bey ile Virna'ya getirdiği gece yıldızlı gökyüzünde yıldızların kayıp kayıp düşüşünü, iki yıldızın çarpışışını hatırladı. Belki de Kılıç Arslan'ın şu andaki karlı gecelerin ayazıyla gerilen yüzü, yüzlerce bıçak ucu sivriliğiyle sabitleşen bakışları, Ersagun Bey'i o geceye götürüvermişti. Yıldız sağanağında, yıldız çarpışmasında üşüdü, üşüyerek çıktı.</p>
<p>Kılıç Arslan, Ersagun Bey gittikten sonra bile, olduğu yerde kıpırdamadı. Kafatasının içinde atlar, atlar, atlar kişnedi; yüreğinde atlar, atlar, atlar dörtnala kalktı. Gözlerinde kargılar, oklar uçuştu, göğsünde yaylar gerildi. Neden sonra dönüp, taş trabzana ellerini koydu da, taş trabzanı sıkıca elleri pençeledi de öyle sakinleşebildi. İki revak arasına oyulmuş çift başlı kartal, yine de canlanmamıştı. Sünbüllü hava menevişlenmişti sadece; ama kokmuyordu, tozlucaydı.</p>
<p>Ersagun Bey'in, hayli aşağıda, yokuş aşağı, çok yorulmuş, çok yaşlanmış ve çok ufalmış inişini gördü.</p>
<p>Bütün İznik, Urumeli, Bizans, bütün bilebildiği ve bilemediği silindi, bir Ersagun Bey kaldı orta yerde. Ersagun Beyin çok yorulmuş, çok yaşlanmış ve çok ufalmış, her adımda daha ufalarak kararmış inişi kaldı. Eski, kendinden önceki eski. Alparslan'dan kalan eski, iniyordu. Ufalanarak, daha yaşlanarak, daha karararak. Az sonra iyice görünmez olacaktı ki bir delirmiş alkış, bir çılgın vaveyla, bir gök yıkan avaze koptu, yer yerinden oynadı. İznik yerinde duramadı, kaynadı birden. Gelin alayı İznik'e girmişti.</p>
<p>Kılıç Arslan'ın beyninde salınıp duran çift başlı kartal öyle bir uçtu ki uçuş dediğin bu kadar olur... Piyer l'Ermit ancak Hungarya topraklarına geldiklerinde ne yaptığını anlamağa başlamıştı. Segedin Derbendinde, bir yanı urganımsı dereye inen uçurumun kıyısındaki katır yolunu kıvrılıp geçerken ayılır gibi olmuş, şimdiyece hiç bilmediği sert bir cibre şarabının sarhoşluğunu pul pul dökmüştü. Uçurum pek fazla parlatılmış bir bakır sini misali apaçıktı, sol yanındaydı. Beyaz eşek bir an Papa Hazretlerinin hediyesi olduğunu, has ahırından çıktığını unutur da sıradan eşekler gibi eşekliğini hatırlayacak olursa çok aşağılarda urganlanan derenin uçurumu adamı, keşiş de olsa anasından doğduğuna pişman ederdi. Katır yolunun sağ yanı ise, insanın şarabı içmeden de başını döndürecek sarhoşluklarla dolu, dikine doruklanıyordu. Her bir kayası canavar dişlerine benzer eğilmişti; kimi çatallıydı, çatal kaya eğri canavar dişlerinin ara yerlerinde, ne Rems'te, ne Klermont'ta, ne de yukarılara doğru Amiens yörelerinde hiç görmediği, hiç rastlamadığı cinsten yabanlaşmış çamlardı ve her birini bir adam zor kulaçlar göğdeleriyle yamru yumru eğilmiş yahut sülüğünden beter dümdüz yükseliyorlardı; kararıp göğü gölgeliyorlardı. Kılıç uçunca sivrilmiş iğne yapraklarını sokmağa hazırlanıyorlardı. Olmazsa, yumruklaşmış kozalarını, savurup altlarından geçmek yiğitliğini gösteren sersemlerin artık kafasına mı gözüne mi kulağına mı nerelerine gelirse güm güm indireceklerdi.</p>
<p>Ardında ise sayısını insanın bile unutacağı kadar çok insanı ellerinden yahut göğüslerinden eksik etmedikleri papanın hediyesi haçları ile yüz bin, on yüz bin insan katır yolunu tabanlayıp yaya, pek azı kuyruğu güdük atlarda, kimi kulağı düşük katırlarda, kimi sırtı yağır bağlamış eşeklerde geliyorlardı da geliyorlardı.</p>
<p>Bir tek önü açıktı. Katır yolu sert köşelerle, uğru dirseklerle döne dolana iniyordu. Açık gibi görünüyordu görünmesine ama sert köşelerin, uğru dirseklerin hemen ardından ne çıkacağı bilinmiyordu, hemen ardından uçurumlara düşülmeyeceği belli değildi.</p>
<p>Durmadan dualar, ilahiler, hatta hatta bir de mezmur okuyordu; nerden takıldıysa, belki çocukluğundan, haşarılık zamanından kalma bir tek mezmur, tam Hungarya topraklarına girdiği sıra birden diline takılmıştı. Sanki göğüs kemiklerinin ara yerinde bir ete gömülü kalmıştı da beyaz eşeğin bir tökezlenmesinde birden göğüs etleri yarılmış, çocukluğundan bu yana etin içinde hapis kalan mezmur fırlayıp hürriyetine kavuşmuş, gelip dilinin ucuna takılmıştı. Tükürebilseydi bir, kurtulacaktı. Tüküremiyordu. Dili damağı kurumuş, tükürüğü ağzına yapışmıştı. Günlerdir içtiği bir yudum su, yediği de yarım avuç suya bulanmış bir koşam undu. Papanın has ahırından çıkma beyaz eşek, karalar giydirilmiş bir iskelet taşıdığını biliyor olmalıydı ki ağırlaştıkça ağırlaşıyordu. İskeletin ya kırılmasından, dökülmesinden korkuyordu ya da kemiklerin birbirine çarpmasından çıkacak sesten ürkmemek için de olabilirdi. «Rab! Rab! Duy beni; yolum sana mı? Yolumda etim fazlaysa gelsin kargalar yesin.»</p>
<p>Bir dirseği dönerken, kara kuzgun bir karga, taş gaklamasında gaklayıp pır dedi önüne düştü. Papanın has ahırından çıkma beyaz eşek ürktü ama ürkmekte ileri gitmedi. Karga ile bir ara bakıştılar. Belki karga ile kendisi Piyer l'Ermit, Tanrı'nın en hafif kulu bakıştılar. Karga ikisine de değer vermedi herhal, adam sırasına koymadı. Tembel bir göğüs salınışında paytaklanıp uçuruma yürüdü, uçurumun başında uyuştukça kanat açtı, bıraktı kendisini, uçuruma hakim oldu.</p>
<p>Bu neyin işaretiydi böyle? Etini armağan etmek istediği Tanrı ona, kendisine, Piyer l'Ermit'e, Tanrısının en hafif kuluna bir kargayı göndermekle daha dünya yüküyle yüklü olduğunu mu söylemek istiyordu? Tam da mezmurun ikinci ezgisini çağırırken «Yolunda etim fazlaysa gelsin, kargalar yesin...» Ama karga uçuruma yürümüştü; uçuruma kanat açmıştı, uçurumun üstünde kanat açmıştı. Karga hafifti demek, hafifti, hafifti. «Oh! İsa. İsa. İsa hafifim uçabilirim. Omuzlarındaki haç şimdi benim omuzlarımda, bir ucu ardımca sürünüp geliyor; tıpkı senin gibi, tıpkı Golgotha Tepesine sürüklediğin haçın bir ucu gibi. Hafiftin, haçı duymuyordun; hafifim, haçı duymuyorum!»</p>
<p>Dirseği döndüğünde Segedin Düzlüğü, üstü deri kaplanmış bir kalkan kabarıklığı ile gözlerine serildi. Güneş bütün sarısını Segedin'in düş yeşiline döküyordu. Gözleri kamaştı Piyer l'Ermit'in, kapamasıyla açması bir oldu, açmasıyla bir daha kapaması. Kapalı gözlerinin karanlığında, sarının, düz yeşilin çiçeklenişini seyretti bir soluk ahmında. Çiçekleniş, akların en akında par par yandı. Aynı anda, aynı par par yanan aklık, beyin damarlarına doldu; beynini yaladı. «İsa! Ben ne yaptım; ben ne yaptım?»</p>
<p>Fakat dolambaçlı katır yolundan gelenler akın akındı, duracağa benzemiyordu. Sel suyunun yayılışında değildi, su ucu yoklamasında hiç değildi; deli derya köpürünüşündeydi. Piyer l'Ermit ancak papanın has ahırından çıkma beyaz eşekten inebildi; inmeğe vakit buldu. Eşeği önüne kattı, kendi haline bıraktı. Elindeki haçı göğsüne sıkıca bastırdı, eşeğin ardından Segedin'in düzlüğüne inmeğe başladı. Segedin Derbendi, uçurumunu, çamlı kozalaklı canavar dişli kayalı yamacını, dolambaçlı katır yolunu düzlüğe dökünceye kadar öylece yürüdü. Orada, düzlüğün başladığı yerde, Segedin Derbendinden düzlüğe dökülenlerin sadece uçurumlar, kayalar olmadığını da anladı. Ellerinde haç, bir sürü insan kaçkınıydı. Kendisine, Tanrı'nın en hafif kuluna, Keşiş Piyer l'Ermit'e kanmışlardı. Şu, Papanın has ahırından çıkma beyaz eşeği kendisi nasıl takip etmişse, beyaz eşeğin nalsız ayak izlerine nasıl çıplak ayaklarıyla basa basa geldiyse onlar da, o insan kaçkınları da kendi çıplak ayak izlerine basa basa gelmişlerdi. Eşşek! Eşşek miydi en öndeki? «Ah, İsa, İsa ellerine haçı veren de benim.»</p>
<p>Düzlükte toplanmaya başlayan haçlı insan kaçkınlarına şöyle bir baktı. Atlılar, eşekliler, katırlılar dünkünden daha çoktu, evvelsi günkünden daha da çok, beş gün öncesinden daha da çok. «Tanrım! Ellerinde kılıçlarla topuzlar da var. Tanrım yalnız haç olacaktı ellerinde yalnız haç! Senin haçın, bütün güçleri!»</p>
<p>Salih Dai denilen o herif, o uzun sırım boylu doğulu nerdeydi? Aradı gözleri; aradı, bulamadı. Atından inmekte olan Çulsuz Gotiye'yi gördü. Çulsuz. Çulsuzun atı. Çulsuzun atının eyeri, bellemesi. Ah Tanrı çarpsın bu herifi. Çulsuz'un atının kantarmaları gümüş mü yoksa? Gümüş, hem de has gümüş! «Gotiye! Çulsuz Gotiye gel!»</p>
<p>Günlerdir duyulmayan Piyer l'Ermit'in sesi, sesten çok uçurumdan yuvarlanan bir kayaydı; bir başı görünmez dağın doruğundan umulmayan korkunçluğu ile fırlamıştı. Çulsuz Gotiye de şaştı; üzengideki ayağını indiremedi bir süre. Görebildiği kadarıyla Piyer l'Ermit, keşiş olmadan önceki haşarılık çağından kalma, arada bir yakalanınca kolay kurtulamadığı öfke ısıtmasına ya tutuldu ya tutuluyordu. Keşişliğinden bu yana her gün daha çok yumuşayan Piyer l'Ermit'i pek böyle görmemişti, hele bu bağırtıda. Üzengideki ayağını indirip oyalanmayı, atın kantarmalarını çıkarmağı, öfke ısıtmasının Piyer l'Ermit'ten geçmesini düşündü. Fakat ikinci bir bağırtı, tam gümüşlü kantarmalara el attığında kulaklarını yırtan ikinci bağırtı, oyalanmasına Piyer l'Ermit'in göz yummayacağını anlatmış oldu. Oralarda dolaşan baldırı çıplaklardan birine atını bırakıp, ayağını sürüye sürüye keşişin yanına gitti. Yorgundu, dizlerinde kavislenmiş at karnı soluyordu; sırıtmağı denedi, toza bulanmış terin yüzünde incecik çatlamasından başka bir işe yaramadı. Piyer l'Ermit, Gotiye daha yanına gelir gelmez, sesi hep o kayanın fırlamasında: «Nedir bu kılıçlar Çulsuz? Bu mızraklar, dirgenler, tırmıklar ne? Öldürmeğe gittiğimizi mi sandın?»</p>
<p>Gotiye, bu sefer de başka türlü şaşıp kaldı, aptallaşmamsı. Piyer l'Ermit'in haşarılık çağından bildiği öfke ısıtmasını bilmese böylesine bir öfkenin ancak uydurma olduğuna, «Öldürmeğe gittiğimizi mi sandın?» derken de, eğlendiğine inanacaktı. Ama bu öfkede eğlenilmezdi. Uzun yol, güneş, keşiş perhizleri, toz duman yorgunluğu aklına mı dokunmuştu yoksa? «Gezmeğe gitmiyoruz ya Piyer bunca yolu.»</p>
<p>«Ellerinde haç vardı haç! Yalnız haç vardı. Haç ne demek ha? Sevgi, merhamet, yürek demek. Yüreğimizi götürecektik biz!»</p>
<p>«Piyer! Yorgunluktan olmasın sakın; üzerlerine gittiğimiz kâfir Türkler senin yüreğini ne bilir? Senin merhametini, sevgini ne bilir?»</p>
<p>«Öğretmek için yola çıktık, öğretmek için dedik.»</p>
<p>«Seni. Bizi yani. Nasıl karşılayacaklarını biliyor musun?»</p>
<p>«Nasıl karşılarlarsa karşılasınlar!»</p>
<p>«Hoş geldin demeyecekler Piyer; konuksever heriflermiş kâfir Türkler ama böyle bizim gibilere değil.»</p>
<p>«Bizim gibilerde ne var?»</p>
<p>Gotiye cevap vermedi. Gözleri çok açık bir alayla dalmış, Segedin'in yeşil düzlüğüne sığırcık kuşu misali çöküp dağılan baldırı çıplak, çoğu ip kazık kaçkını sürüye baktı. Piyer l'Ermit de baktı ister istemez. Bir süre gözlerini sürüden çekip alamadı ama öfke ısıtması da herhalde bir hayli kırıldı! «Böyle değillerdi.» diye söylendi sıkılmış dişlerinin arasından «Böyle değillerdi, sen yaptın.» «Ben sonradan katıldım ya Piyer; nerdeyse Salih Dai denilen o doğulu sürüyüp kolumdan getirdi ya.» «Salih Dai? Nerde o?»</p>
<p>«Çoktan ayrılıp gitti Piyer, bilmez gibi konuşmasana. Reims'teyken.» Piyer l'Ermit çok kötü baktı çok. Elinden o kadar gelebildi. Belki daha da öteye gidecekti; kim bilir o haliyle artık unuttuğu, hatırlamak bile istemediği haşarılık günlerine dönecekti. Dizlerinden aşağı, çıplak ayaklarına doğru kaldırıp tekme atmağa heveslenen bir kasılma vardı. Fakat bir an içinde kopan küfürler, hemen kavgaya, hatta ufacık bir çarpışmaya dönüveren gürültüler buna meydan vermedi. Gürültülere doğru dönüp baktıklarında baldırı çıplak sürüsünün ekili tarlalara, bahçelere, meyveliklere; bir kısmının, topraktan yahut tahtadan yapılmış gümelelere daldıklarını; yerlilerin ise ellerine geçirdikleri sopalarla, yabalarla, küreklerle kendilerini ve mallarını korumağa çalıştıklarını gördüler. Çatışma kavgaya, kavga çarpışmaya dönünce gelen kalabalığın karşısında Segedin'in yerlileri yavaş yavaş gerilemeğe, gerilemeyenler yalvarmağa başladılar. Azı verip çoğu kurtarmağa çalışanlar vardı, kendini kurtarmak için yiyeceklerini ortaya döken kadınlar vardı, kızlar vardı. Çocuklardan kaçamayanlar, ağlaşıyordu. Derken, düzlüğün sonuna doğru kararmış bozluğuyla lök gibi oturan, herhalde Segedin Derebeyinin şatosundan bir bölük atlı asker çıktı, dörtnalla bu yana doğru gelmeğe başladı.</p>
<p>Piyer l'Ermit eridi nerdeyse. Kupkuru iskelet bedeninde nereden çıktığını bilemediği ter, sırsıklam aktı çıplak ayaklarına. Görmemek için gözlerini yumdu: «Tanrım! Daha bizim topraklarımızdayken, sana inananlara karşı, oh!» «Bir şey mi dedin Piyer?» «Durdur şunları. Gotiye durdur şunları, birbirlerini öldürecekler!» «Endişelenme Piyer. Derebeyinin adamları geldiği gibi geri gidecekler, göreceksin. Yalnız burada olmadı bu, bütün yol boyunca böyleydi. Papanın buyrultusu var, elinde haç olan bizlere dokunulmayacak. Kutsal Savaş'a giden kutlanmış adamlarız biz.» «Bilmiyorum. Bilmiyorum.» «Bilemezsin. Bütün konaklarda bu böyle oldu Piyer. Sen çekilip bir köşeye duadan, riyazetten perhizden başka bir şey bilmedin, düşünmedin, göremedin. Bak işte! İşte, işte durdu şatodan gelenler görüyor musun? Bizimkilerden birkaçı ellerindeki haçı gösteriyorlar, kim olduklarını anlatıyorlar bak bak. Şimdi dönerler, şatoya dönüp derebeylerine anlatırlar duyduklarını. Döndüler işte gördün mü? Bitti bu iş. Az sonra derebeyi Segedin'den çabuk gidelim diye bize öteberi gönderir. Bu hep böyle oldu şimdiyece.» Dedikleri bir bir çıkan, olacakları bilmiş adamların hazzıyla güldü. Piyer l'Ermit'in gözleri hala yumuluydu: «Açsana gözlerini Piyer. Ben sana gerçeği söyledim. Sen karanlığa bakıyorsun hep.» Piyer l'Ermit yine de açmadı gözlerini: «Senin gümüş kantarmalarını da mı bir derebeyi gönderdi?» «Yoo. Niye sordun?» «Nerden aldın öyleyse? Çaldın mı? Hristiyanları sen de soydun mu, öldürdün mü?» Piyer l'Ermit'in halkalanmış açık gözlerinden korktu Gotiye; gülüşü yüzünde soğudu: «Bizimkilerden birinden aldım. Nasıl olsa atı yoktu.» «Git Gotiye; git topla şunları, topla. İsa için yola düşenler böyle yapmaz, öldürmez, soymaz, topla şunları!» «Piyer, Piyer aklını mı kaçırdın sen. Klermont'ta, Amiens'te, Reims'te konuşan sen değil miydin? Bu düşkünlere cennetin anahtarlarını Türklerin helal kanlarını, altınlarını vaat eden sen değil miydin? Vaazlarını unuttun mu Piyer, vaazlarını? Yoksa o zaman mı aklın başında yoktu?» Gürültüler dinmişti, şatodan gelen atlılar, şatoya dönüyorlardı. Segedin'in yerlileri, soygunculardan daha az zararla kurtulabilmek için uysallaşmış olmalıydılar. Piyer l'Ermit iyice kısılmış gözlerinin çizgisinde, yerlilerle, kendi getirdiği adamların soygun alışverişini bir düş seyredercesine seyrediyordu. İyice kısılmış gözlerinin çizgisinde incecik bir ışık, renksiz, hareketsiz, tüllüydü; kararacaktı nerdeyse. O zaman Hristiyano'yu hatırlayıverdi. Hristiyano'nun yıldız çağıltılı gecede gördüğü ölümünü, göz oyuklarını, burun oyuklarını, karnına oturtulan kesik başını görür görmez fırlayışını, fırlar fırlamaz gece demeyip gündüz demeyip vaaza başlayışını; her vaazının ardından sürüklene sürüklene toplanıp kalabalıklaşan bu sürüyü. Bu sürünün ilk vaazdan sonraki kıpkırmızı tomurcuğunu, bir tomurcukta canlanan, canlanan; etli, canlı kanlı dilberleşen Hristiyano'nun fışkırışını, fışkırışını, fışkırışını güzel İsam, boynu büküğüm benim, günahsızım. Hristiyano'nun fışkırışını görseydin, sen de dayanabilir miydin? Ohh. Tövbe bin kere yüz bin kere tövbe! Frenk topraklarındayken daha, bunun için dualara, ilahilere, perhizlere vermişti kendini. Riyazetlerin en ağırını düşünüp bulmağa, bulduğunda uygulamağa vermişti. «Benim Gotiye. O vaazlar benimdi. Bilememişim. Şimdi gördüm ama geç. Topla şunları, düzene sok. Hiç değilse bundan sonrası için çalmayın, soymayın Gotiye, öldürmeyin.» «Güç Piyer. Ateşi yakmak kolay, ateşi çevreye yaymak daha kolay ama yangını söndür diyorsun bana.» «Gotiye düzene sok şunları!»</p>
<p>«Bunlar ömürlerinde düzen bilmemişler. Bilselerdi...»</p>
<p>«Düzenlerini bozup bana uymazlar mıydı? Bunca yıldır ilk defa doğru bir laf ettin. Geri döneceğim ben!»</p>
<p>«Anlamadım Piyer anlamadım, döneceğim mi dedin?»</p>
<p>«Evet. Ben yokum bu işte.»</p>
<p>«Başlattığın işte? Papayı düşünsene, Piskoposu, konsülü, manastırdaki rahipleri...»</p>
<p>«Ben. Yalnız, kimsesiz bir yere...»</p>
<p>«Gidemezsin Piyer, o düşündüğün manastırı sana kurdurtmazlar.»</p>
<p>Piyer l'Ermit'in gözleri pek zavallı baktı. Korkmuş çocuk gözleri, sokaklarda yitmiş, yol bulamamış çocuk ağlamakhğı. «Şeytana uydum ben.»</p>
<p>Gotiye geniş bir soluk aldı. «Sana yardım edeceğim Piyer, bunun için katıldım zaten. Bunları düzene sokacağım.» «Çalmayacaklar.» «Çalmayacaklar Piyer, söz.» «Soygun yok; iyi hıristiyanların malına dokunmak yok, öldürmek yok.» «Soygun yok Piyer söz, iyi hıristiyanlann malına dokunmak yok.» «Öldürmek?» «Din içinse.»</p>
<p>«Din içinse asıl, din içinse asıl öldürmek yok.»</p>
<p>«İmkansız. İnsan bir tek ölümden korkar, onun için de bir tek ölümü görünce gerçeğe inanır.» «İstemiyorum öyle bir inanmayı budala; ona inanmak diyemem ben. Ölüm dediğin ne ki inanmayı yensin?»</p>
<p>Yaralı hayvanlar, yitmiş çocuklar, elden ayaktan düşmüş ihtiyarlar binleri bir araya gelmiş Piyer l'Ermit'in gözlerinde diz üstü bakıyorlardı: «Öldürmek yok Gotiye. Söz ver!» «Bizi vururlarsa, bizi öldürürlerse de mi?»</p>
<p>«Bizi vurmazlar, öldürmezler. Doğruyu anlatacağım onlara, İsa'yı.»</p>
<p>Gotiye, Piyer l'Ermit'in gözlerinde binlercesi bir arada toplanmış bakan yaralı hayvanların, yitik çocukların, elden ayaktan düşmüş ihtiyarların son medetlerinin de titremekte olduklarını anladı; kaçacaklar, ürkecekler, büsbütün yok olup gideceklerdi. Bu ise bütün yorgunlukların sonu olacaktı, bunca zahmetin boşuna gayreti olacaktı, eli boş dönüş, ömür sonunaca çulsuzluğa katlanmak olacaktı. Klermont'ta yine o herkesin önemsemediği hayatını daha kötü yaşamak olacaktı: «Peki Piyer ama yarım söz sana. Sofya'ya girinceye kadar soygun, yağmalama yok. İyi hıristiyanları öldürmek de yok. Oldu mu?»</p>
<p>«Neden Sofya'ya kadar? Neden ondan sonrası için değil?»</p>
<p>«Salih Dai Sofya'da bizi karşılayacak. Hem ondan sonraki yolları iyi bildiğinden hem de Türkopol dedikleri hıristiyan Türk bozmalarını yanında getireceğinden.»</p>
<p>Yavaş yavaş kendine gelmekte olan Piyer l'Ermit, Salih Dai'nin adını duyunca, hele kendilerini Sofya'da bekleyeceğini öğrenince irkildi. Gözlerindekiler yine korktu: «Bu herifin oyuncağı mısın sen? Kötü haber.»</p>
<p>«Her şeyde kötülük arıyorsun; vazgeç. Salih Dai Sofya'dan sonra bu sürüyü düzene sokar, baldırı çıplakların hepsini adam eder. Daha Hungarya'nın, daha Bulgarya'nın, Bizans'ın bütün düzen tutmayanlarının da gelip bize katılacağını düşün Piyer. Şimdi istemediklerin o zaman bizi bile yutacak bir dev olur. Sen askerlik işinden anlamazsın ama ben bilirim, ne yapacaklarını bilmeyen böyle adamları düzene sokamazsın, idare edemezsin.»</p>
<p>«Ne yapacaklarını bilmeyen böyle adamlar dedin Gotiye, bilerek mi dedin? Bunlar ne yapacaklarını, nereye niçin gittiklerini bilmiyorlar demek? Yazık, ben onlara nereye, niçin, ne yapmağa gittiklerini öğrettiğimi sanıyordum.»</p>
<p>Az kalsın Gotiye: «Sen yine öyle san.» diyecekti, zor tuttu. «Bunların ne yapacağını İsa bile bilmez.» diyemedi de «Senin öğrettiklerin kitaplardaydı, düşüncelerdeydi Piyer.» dedi; «Havada sallanıyordu. İnsanlar havada yürümez ki; toprakta, toprağı bilmeyenler ölürler. Salih Dai doğulu; Türkler de doğulu. Türkleri bizden iyi bilir. Sofya'ya kadar her dediğin için söz sana.» Gerçekten de Sofya'ya kadar pek vur kır olmadı; soygunlar, yağmalar olmadı. Olanlar bile, pek göze batan cinsten değildi. Piyer l'Ermit iyice kabuğuna çekilmişti. Çulsuz Gotiye bile yiyip içtiğini görmedi. Sanki en önde Papanın has ahırından çıkma beyaz eşeğin kâh üstünde kâh ardında yayan giden Piyer l'Ermit değildi de keçi kılından kara harmaniyesine bürünmüş bir hayaldi. İncilin her hangi bir sahifesinden koparılmış; fısıltı halinde cümleler bir araya getirilmişlerdi, sıkıştırılmışlardı, fazla sıkıştırılmaktan kararmışlardı.</p>
<p>Beyaz eşek, ancak papaya yaraşır bir sessizliği adımlıyordu. Sofya'ya kadar bir kere bile anırmadı. Sofya'da bütün büyü bir anda, ikinci günü öğleüstü bozuluverdi. Nedense ilk huzursuzlanan, Papanın has ahırından çıkma eşek oldu. Birbiri ardınca hemen hiç durmamasına anırdı da anırdı. Aç desen aç değildi, susuz desen susuz değildi. Üstelik günlerdir, ne demek günlerdir, aylardır kaşağı ile gebre yüzü görmeyen sırtı; Papaya, Keşiş Piyer l'Ermit'e, Papanın kutladığı haçlı gönüllülere, hele hele süt beyazında bir eşeği hiç görmediği için eşeğin süt beyazlığında gönülden kopma saygısı olan bir hancı yamağının eliyle önce güzelcene kaşağılanmış, ardından daha bir ihtimamla gebrelenmişti. Yamak nedense beyaz eşeği hanın küllüğüne götürmüş, küllükte eşeğin karnını gere gere, nalsız ayaklarını hazdan küllere yaya yaya yatıp yuvarlanmasına izin vermişti. Bu da yetmemişti, eşeğin süt beyazlığına dayanamayan Bulgaryah hancının, bir de Papanın has ahırından çıkma olduğunu duyması üzerine koşup eliyle getirdiği bir toprak maşrapa dolusu gülsuyunu, yamağı ılık sulara karıştırmış, beyaz eşeği aklığın en akında yaykamıştı. Suyunu süze süze gebrelemiş, ince taraklarda taramıştı. Bütün bu işler ikinci günün öğleüstünü bulmuştu ve gün ışığı vurdukça eşeğin pırıl pırıl tüyleri beyaza «Sen mi beyazsın ben mi» diyecek kadar korkunç bir kendini beğenmiş aklık içinde ortaya çıkmıştı. Hancı o zaman korkmuştu işte. Yüreği tir tir titremişti; kilisede gördüğü düz donuk resimlerin beyaz eşeği, o resimlerden kopup da gelmiş, o resimlerde nasıl duruyorsa öylece buraya, gözlerinin önüne konmuştu. Sarılıp beyaz eşeğin boynunu öpmek, belki de bir cennet muştusu duymak üzere tam eşeğin yanına, o tir tir titreyen yüreğiyle yaklaşıyordu ki olanlar oldu. Daha hancı elini uzatmamıştı bile; eşek bir anırdı, bir anırdı. Sofya böyle anırtıyı ne gördü ne duydu şimdiyece. Ondan sonra da duysa ya bir ya iki kere duyar ya da duymazdı.</p>
<p>İlkin kaçıştılar.</p>
<p>Sonra az ötede, farkında olmadan aralıklı halkalandılar. Eşeğin kaçmasını mı önleyeceklerdi ne?</p>
<p>Ama eşeğin kaçacağı yoktu ki. Ya burnundan soluyup hırıldıyor, ya anırıyor, ya kuyruğunun altından zart zurt sesler çıkarıyordu. En kötüsü hem anırıp hem de kuyruğunun altından sesler çıkarmasıydı. O zaman karnı iki başlı kasılıyordu, bir öne doğru bir arkaya doğru. Seyredenler, bir ahır eşeğin karnından bütün birikmiş ve birikecek soluğu boşaltıp tüketeceğini, delinmiş tuluklardan beter pörsüyeceğini sandılar.</p>
<p>Hancı, yamağına yiyecek gibi bakıyordu.</p>
<p>Yamak eşeği yuduğuna da yuyacağına da bin kere pişmandı.</p>
<p>Bir kimse çıkıp da, yiğitliği ele alıp Piyer l'Ermit'e haber veremiyordu.</p>
<p>Eşeğin anırtılarına sonu gelmeyen zırıltılarına Piyer l'Ermit'ten önce Çulsuz Gotiye geldi. İlk sözü: «Kimin bu eşek, ne zırıldatıp duruyorsunuz?» oldu. Eşek o kadar ak, o kadar temiz, o kadar Piyer l'Ermit'in değildi. Ama Piyer l'Ermit'in o eski beyaz eşeği olduğunu anlayınca da katıla katıla gülmeğe başladı: «Olacağı bu» diyordu, bir yandan da «Kirine pasına bunca aydır alışmış bir eşek yunur mu ulan!» Sonra gülmesini bırakıp hancının yamağının kulağından yakaladı, çekti, sürükledi; ensesine okkalı bir tokat yapıştırdı; «Yürü at hırsızı yürü. Şap getir, handan da bir at çek; şapı eşeğin kuyruğunun altına sür. Yangından kaçar gibi kaçacak, sen de ardından ata binip kovacaksın, yorulup serilinceye kadar anladın mı? Yoksa susmaz bu eşek, durma ulan it dölü!» Çulsuz Gotiye'nin başka bir niyeti yoktu aslında. Sonunun neye varacağını düşünmemişti. O sırada Piyer l'Ermit gelse idi, şapa da şapın sürülmesine de engel olurdu muhakkak. Gelgelelim Piyer l'Ermit şapın, eşeğin kuyruk altına sürülmesinden hemen sonra gelebilmişti. O zamanaca eşek, artık şapın yakışından mı yoksa karnındaki yedek solukların da bitecek hale gelmesinden mi neden pek bilinmez, sağı solu çiftelemeğe başlamıştı. Sanki hız arıyordu, fırlayacaktı.</p>
<p>Ve hancının yamağı yedeklediği ata atlamış binmişti.</p>
<p>Piyer l'Ermit bu kadarını görebildi. Bir de Papanın has ahırından çıkma beyaz eşeğinin, Sofya'nın çarpık sokaklarını yutmak istiyormuş gibi atılışını, ok uçuşunu. Hancının yamağı da atını tepikleyip eşeğin ardına düştü. Kaçış bu kaçış, düşüş bu düşüş. Sonrası baş döndüren bir kargaşa oldu. Dünden beri bir fırsat bekleyen baldırı çıplaklar, hele Hungarya'dan, daha sonra Bulgarya'dan katılanlar, önce: «Eğlence çıktı bize.» diye, sonra «Eşeği tutalım keşişin eşeğini.» diye, daha sonra da «Bu Bulgar bizim keşişin eşeğini çalacaktı, vay bu Bulgar, vay bu hırsız, vay bu it» diye bir karıştılar ki kimse ayıramadı, ne olduğunu bilemedi.</p>
<p>Sofya çalkandı; altı üstüne ha geldi ha geliyordu.</p>
<p>Evlerde kızlar kadınlar; odalarda giyecekler, takacaklar; ambarlarda, yiyecek adına ne varsa ellenmedik, karıştrılmadık yerleri kalmadı. Kimse karşı duramıyordu. Mesele eşekten, eşeğin kaçırılmasından çoktan çıkmıştı. Bulgarlarla kutlanmış haçlılar arasında yaşamak, ölmek gibi bir biçim aldı.</p>
<p>Gece yarısına kadar sürdü.</p>
<p>Kimse karşı gelemedi.</p>
<p>Piyer l'Ermit bile.</p>
<p>Yarım adam boyu bir haçı omuzladığı halde; çıplak ayakları kan içinde olduğu halde; sakalından aşağı artık gözyaşı mı ter mi ne ise damla damla sular indiği halde, keçi kılından kara harmaniyesi bir omuzundan yırtılıp sarkmış, arka eteğinde kocaman bir parçası kopmuş olduğu halde Piyer l'Ermit de bir şeyler yapamadı. «Kardeşlerim.» dedi; «İyi hıristiyanlar beni dinleyin.» dedi. «İsa. İsa. İsa!» dedi; bağırdı, inledi, yalvardı, korkuttu. Nafile. Deli karıncalar aç, beyni öldürme sevdasından sarhoş arılar susuz; sürünen yılanlar eşsiz kalmıştı sanki. Açlığı doyurmak, susuzluğu kandırmak, eşsizliği gidermek sayı hatırlatmıyordu gayri. «İsa? Kimdi İsa, kimdi be! Çekil!»</p>
<p>Piyer l'Ermit keşiş oldu olalı, hatta haşarılığından bu yana ilk defa düştü, ilk defa çiğnendi. Bir an, keşişliğinden beri, ilk defa bir an, İsa'yı göremedi. Neden sonra bir büyük sessizlik, sağır edici;</p>
<p>İsa'nın tüllerde salınışı, bebekken...</p>
<p>Çulsuz Gotiye Piyer l’Ermit'i, Sofya'nın büyük kilise meydanının yan sokaklarına açılan köşelerden birinde bulduğu zaman keşiş baygındı; ağzı köpüklüydü. Gözle ancak görülür köpük kabarcıkları iki dudağının ucunda kabarıyordu, patlıyordu, kabarıp patlamalar, aralıklı tekrarlanıyordu.</p>
<p>İki gün kendine gelemedi Piyer l'Ermit.</p>
<p>O iki gün içinde Gotiye, haçlı düzensizleri Sofya'nın dışına çıkarabilmişti. Bulgar Kralının subayları, ellerinden geldiğince bu düzensizleri düzene sokmağa çalışıyordu. Çevrelerinde atlı Bulgar bölükleri devriye dolanıyordu. Gotiye: «Hiç değilse verecek iyi haberlerim var.» diye düşündü. İki gün hemen hiç ayrılmadı Piyer l'Ermit'in başından.</p>
<p>İki gün sonra gözlerini açan keşişin ilk sözü: «Salih Dai» oldu. «Geldi mi?»</p>
<p>Gotiye, Salih Dai'ye değil de, Sofya'nın dışında düzene sokmağa çalıştıkları kutlu haçlıları anlattı. «Olan oldu.» dedi; «Bir daha olmayacak. Bulgarların da aslı Türkmüş; anlıyorlar bu ordu işini, hiç değilse bizden iyi anlıyorlar. Göreceksin Piyer bak bir daha olmayacak bu işler.» «Salih Dai?» «Türklerden iyi olmasa da Türkler kadar iyi bir ordumuz olacak. Üstelik kutlanmış haçlarımız var bizim, üstelik başımızda sen varsın.»</p>
<p>«Salih Dai Gotiye?»</p>
<p>«Üstelik Kılıç Arslan düğünle dernekle uğraşıyormuş. Dinsizmiş.»</p>
<p>«Salih Dai Gotiye.»</p>
<p>«Salih Dai, evet Piyer. Salih Dai Bizans'ta. Dün habercisi geldi. Bizans İmparatoru ile anlaşmış, bizi bekliyorlarmış. Bizans İmparatoru bize yardıma hazırmış. Papa hazretlerine yeminle vaat etmiş, benim yardımıma gelsin Piyer l'Ermit demiş.»</p>
<p>«Gotiye. Uyumak istiyorum. Uyuyacağım.»</p>
<p>Gerçekten de uyudu, önce sık sık, sonra aralıklı, daha sonra da arada bir göz kapakları seyirdi. Nefesi kabadan inceldi. Göğsü ağırlıklarını atmışa benzedi. Ve o uykuda Piyer l'Ermit bir düş gördü. Yola çıktı çıkalı düş görmemişti ya ondan önceleri de gördüğü pek olmamıştı. Gökyüzü salkım saçak yıldız doluydu; yıldızlar oynaşıyordu, yerlerinde duramıyorlardı, çadır eteği oldular. Gece mavisinin karanlığında dört bir yanını noktalayan yıldızları da, geceyi de tanıdı hemen. Öyle ki Hristiyano'nun sesini bile duydu; kokusunu, nefesini de.</p>
<p>İri iri yıldız koptu onca yıldızın arasından; aktılar, en olmayacak yerde birbirlerine karşı geldiler, çarpıştılar. İki yıldızın çarpışmasından bir ışık sağanağı kaynadı. İki yıldızın ikisi de yok oldu birden. Biri yok oldu herhal; hangisiydi, bilemedi. Hepsi bu kadar. Düş bitti.</p>
<p>* * *</p>
<p>Ersagun Bey, İznik'e girerlerken Çaka Bey'e : «Peçenek Hanına o mektubu senin yazmadığını biliyorum.» dedi; «Aleksiyos'un oyunu bu. Böyle olduğunu Kılıç Arslan da biliyor. Bizans oyununun, ustaca görünüp de bu kadar açık verenini anlamayacaklardan değil Kılıç Arslan. Amma mektubu neden senin yazdığına inanmak istiyor? Neden, anlayamadım. Kendine göz kulak ol. İnşallah yıldızların kayması da çarpışması da sadece gökyüzünde olur.» Çaka Bey irkildi. Atının gemini kastı, atın ağzı yırtılır gibi oldu : «Ne yıldızları?» «Hiç.»</p>
<p>Çaka o zaman, Bizans'tan ayrıldığı sabahın gecesini hatırladı. Saray bahçesindeki köşkün ağaçlığında gördüğü çadır eteği olmuş, yıldızlarla donanmış gökyüzünü, yıldızların kayışını, iki yıldızın iki ayrı yerden kopuşunu, yıldızca uçuşunu; sonra birbirlerinin önünü kesişini, çarpışmalarını, çarpıştıkları zamanki ışık çiselemesini.</p>
<p>Cevap vermedi.</p>
<p>Yıldızlar, yıldızların çarpıştığı gökyüzü, çarpışmanın yağmuru, o kadar yakındı, o kadar canlı. Başını kaldırsa İznik'in bu akşamki göğünde de aynını görebilecekti.</p>
<p>Baktı.</p>
<p>Gökyüzü kara maviydi; yeni yunmuş bir kadın saçının ıslaklığını emiyordu.</p>
<p>Atının kastığı gemini boşalttı: «Deh!»</p>
<p>Fakat Ersagun Bey hemen süremedi atını.</p>
<p>Serin bir lodos esiyordu, Ersagun Bey'in bir türlü alışamadığı.</p>
<p>* * *</p>
<p>Kılıç Arslan çoktan sarhoş olmuştu; genç, henüz otuzunda terütaze bir delikanlı sarhoşluk, alnı, alca terliyor, gözleri yeni tütsüleniyordu.</p>
<p>Gerdeğin ikinci gecesiydi. Çaka Bey'in gelişiyle daha bir neşelenmişti Kılıç Arslan. İki gündür Çaka Bey'i yere göğe konduramıyor, yanından ayırmıyor, hiç bir konuğuna yapmadığı ikramları Çaka Bey'e yapıyordu. Kılıç Arslan'ı çok yakından bilenler gördüklerine şaşıyorlardı. Ersagun Bey ise hiç memnun değildi. Değil bu kadarını, bunun yarısını bile ummamıştı. İlkin Kılıç Arslan'ın asık yüzünü ha koptu ha kopacak bir fırtınanın belirtisi sanıp hayli işkillenmiş, olabilecek kadarının üstünde bir ağız dalaşması doğmaması için bildiği, aklına gelen bütün duaları, birbiri ardınca okumuştu. Bunca yıldan sonra; duaları, yalvarışları hep bilek gücünden, mantık oyunlarından sonra düşünen Ersagun Bey, dualara sarılmıştı. Kılıç Arslan'ın bir alıcı kuş misali çöküp Çaka Bey'i bunaltmasından çekinmişti. Ama pek kısa sürmüştü Kılıç Arslan'ın fırtınalı yüzü. Habersiz bir gizli esinti, fırtınayı alıp götürmüştü ve sevilmemesi imkânsız bir ışıltı sultanın yüzüne yerleşivermişti. Şu ana kadar da öylece durmuş, hatta gerdeğin bu ikinci gecesindeki sarhoşluk, ışıltıyı, uçuşan ama hep aynı yere konup kalkan güneşçikler haline getirmişti.</p>
<p>Sofra hiç de kalabalık değildi.</p>
<p>Başköşede, Kılıç Arslan Sultan'ın hemen sağındaydı Çaka Bey. Onun sağında bir adamlık boş yer vardı ve boş yerden sonra Buldacı Bey oturuyordu. Yanında Burçak Bey'le Kara Budak Beylere yer verilmişti. Kılıç Arslan Sultan'ın sol yanında da bir adamlık boş yer bırakılmıştı. Boş yerden sonra Ersagun Bey, onun yanında Durasın Bey oturmuştu. Durasın Bey'i ilk defa görüyordu Ersagun Bey; adını birkaç kere duymuştu, ünü Bizans'a varmış diyorlardı. Yüzü, kesmece burnu, dökme kaşları, soldan bakılınca fazlası tam yerinde kesilmiş çenesi, söylenenlerin hepsini de haklı çıkaracak kadar açıktı. Gençliği imrenilecek derecede uçarıydı, baktığı zaman anlaşılıyordu. Kılıç Arslan'la Çaka Bey'e, sultanın has ulağı hizmet ediyordu. Aynı kaptan yiyorlardı, uzun zaman aynı maşrapadan içtiler. Zaman zaman Kılıç Arslan'ın Çaka Bey'e, maşrapayı eliyle sunduğu oldu. Çaka Bey hiç bozmadı beyliğini. Bizans'ın eskimiş, eskidikçe değeri artmış, şimdilerde pek bilinmeyen durmuş oturmuşluğundaki sarayhhğı ile Oğuz soyunun o pek nadir bulunur cinsten güvenişi Çaka Bey'de bir olmuş, resimlenmişti sanki. Şu Karakurt Hafız'ın laf gelişi iki de bir tekrarladığı Urumelinin en eski yerlilerinden kalma taş heykeller, insana yakın güzelliğiyle canlanmıştı. Ersagun Bey, Kılıç Arslan-Çaka Bey-Peçenek üçlüsüne çoktan oldubitti gözüyle bakıyor, Bizans'ın sonunu görüyor, günlerdir kavrulan yüreğine serin sular serpildiğini hissediyordu. Buldacı Bey'in çocukluğundan beri sofra gördü mü tıkınmaktan başka bir şey düşünmeyen huyunun yine sofrayı talan etmekte oluşu bile hoşuna gitmeğe başladı. Arada bir has ulağın kayı kayıveren gözleri, o sırada aklaşan bakışları da olmasa yüreğinde tek bir diken ucu bile bulunmayacaktı.</p>
<p>Kılıç Arslan ayağa kalktığında sofra bu minval üzereydi. Kılıç Arslan ayağa kalkmamış idi de, genç, henüz otuzunda terütaze bir delikanlı sarhoşluk ayağa kalkmıştı. Elindeki maşrapayı yere çaldı: «Şimdi şunu bilmenizi istiyorum.» dedi «Ben Kılıç Arslan olarak, hemi de Türkiye'nin Sultanı Süleyman Şah'ın oğlu olarak, Ersagun Bey'e damat oldum. Böyle midir? Herkes böyle mi bilmektedir?»</p>
<p>Bekledi; sofradakilerin yüzüne tek tek baktı: «Herkes böyle biimektedir. Gelgelelim Ersagun Bey doğrusunu dedi bize. Şimdidengeri, ben, Kılıç Arslan, hemi de Türkiye'nin en büyük Sultanı Süleyman Şah'ın oğlu, Çaka Bey'in damadı bilineceğim. Çaka Bey, bugüne kadar batı kıyımızda sağ kolumuz idi, güvencimiz idi; Selçuk'un ünü tünü oldu. Biz böyle bir beyin kaynatamız olmasıyla öğünürüz, cihan böyle bilmelidir.»</p>
<p>Çaka Bey'e, gerçekten de, öğünmüşlerin öğündüklerine bakışıyla bakıyordu. Sofradakilerin hiç birisi de bundan şüphe etmedi, hatta Ersagun Bey bütün işkillerinden arındı. O sırada yağlı parmaklarını çizmesine silerken «Bu ne biçim iş böyle?» der gibi kendisine bakan Buldacı'ya bir gözünü kırpıp keyiflendiğini de belli etti. Kılıç Arslan, bir soluk alımı durduktan sonra: «Çaka Bey kaynatam, yiğit bir hesaba girişti. Peçenek Hanıyla anlaştı. Bu anlaşmaya ben de katılıyorum, hem kaynatam olduğu için katılacağım hemi de işin doğrusu bu olduğu için, Selçuklunun menfaatinin bu beraberlikte olduğuna inandığım için katılacağım. Beylerim, ben burda, İznik'te Urumelini düşünüp dinlemekte iken onlar benim adıma sağı solu yokladılar. Düğünümüzle birlikte, düşünüp Urumelini dinlememiz de bitti bellensin. Niyetim, Maldiya üstüne yürümekti. Bu sofradan kalkılırken Buldacı Bey'e, Burçak Bey'e, Kara Budak ve Durasın Beylere buyruğum, gün doğarken Maldiya'ya yürümek üzere olacaktı. Düşündüm; düşündüğüm zaman anladım ki Ersagun Beyimiz her zaman olduğu gibi yine doğru söyler. Çaka Bey'le, Peçenek'le bir olmanın karlarını anlattı. İşte açıkça söylüyorum, Ersagun Bey'in dediklerini yapmaktayım. Çaka Bey benim kaynatam, yarın gün doğarken de beylerim Maldiya yolunda değil Nikomedya'dan Bizans yolunda olacaktır.»</p>
<p>Sesi ne sarhoş ne de yapmacıkhydı; aksine çok düşünmüş, çok inanmış bir sese benziyordu, azıcık kekremsi olsa bile. Yalnız: «Artık ne yapmamız gerektiğini bilmeliyiz.» deyince kekremsilik de gitmiş, apaçık bir emniyet yerleşmişti. «Öyleyse, hayırlı olsun diyelim, kutlamamız gerek. Gelsin bakalım kımız çanakları!»</p>
<p>Daha sözünü bitirmeden, küçük ay biçimi altın tepsilerde altı el ulağı, kesme cam bardaklarla kımız getirdiler. Kılıç Arslan'ın has ulağı ise yine ay biçiminde ama üstü elmas zümrüt işlenmiş bir altın tepside Bizans işi göz alıcı billur bir bardakla, sanki Çaka Bey için hazırlanmış, sanki Çaka Bey için şatafatlandırılmış, sanki Çaka Bey'e, sultanın kaynatasına sunulsun diye özene bezene seçilmiş bir bardakla Çaka Bey'e kımız sundu. Hiç kimse o sırada gözlerini bir an yummuş olan Kılıç Arslan'ın göz yumuşunu fark edemedi; herkes göz alıcı bardağın ışıltısındaydı.</p>
<p>Kımızları içerken Ersagun Bey, Buldacı'nın kımızı, içmeden önce şöyle bir süzdüğünü gördü; kımızı kokladığını, içmeden önce gözleriyle yaladığını, bardağı kocaman avuçlarında bir at yelesini yoklarcasına sıyırdığını fark etti. Sonra Buldacı sabırsızlandı. Kılıç Arslan'ın bir an önce bardağını ağızlamasını bekledi. Kılıç Arslan Çaka'dan başlayıp, ötekileri de bir bir süzdü: «Kımız, boğazımızı yaksın, cam parçalansın, düşmanlarımız gibi olsunlar!» Gözleri Çaka'da olduğu halde dikti tepesine bardağını, son yudumunaca içti, çaldı yere, kesme cam bardak tuzla buz oldu. Ardından Çaka, hemen ardından Durasın Bey, sonra Burçak ve Kara Budak Beylerle Ersagun Bey bardaklarını yere çaldılar. Yer, cam kırığından geçilmez oldu, ani bir düğürcük yağmışa benzedi; yağ kandillerinin ışığı kırık cam uçlarında sivri sivri yanıp söndü, sönüp yandı.</p>
<p>En son Buldacı çaldı bardağını, onunki kilimin katisına gelmiş olmalı ki kırılmadı; aslında Ersagun Bey, Buldacının bardağı elinde evirip çevirdiğini, yere çalmağa kıyamayan ellerinin bardağı bir türlü kıramadığını görmüştü. Bunun için kırılmasına atmadığını, bardağın kırılmadığını görünce dudak büklümlerinde saklıdan gülmeğe çalışışını da görmüştü.</p>
<p>Fakat Kılıç Arslan'ın gözleri, kırılmayan Buldacı Bey'in bardağına takılıp kalmıştı. İrkilmiş bir sesle has ulağıra buyurdu: «Kırın şunu. Düşmanlarımız gibi olmasını diledik sağlam kalmasını değil!» Birdenbire keyfi yok olmuştu ama Ersagun Bey'e, bu keyf daha önceden zorlama yaratılmış gibi geldi, bir bahanede hemen kaçacak, hemen zorlanmışhğını belli edecek; aslına. Keyiflenmiş görünerek örtmek istediği tedirginliğine dönecek gibi: «Kırılacak denilen nesne kırılmalıdır Buldacı Bey, düşmanlarımızı da böyle ilk çalışta kırmazsak ayağımıza düşerler belki ama adım atmamıza engel olurlar, hiç değilse adımlarımıza göz kulak olmak zorunda bırakırlar bizi. Halbuki attığımız adıma bir nesnenin takılmaması gerekir.»</p>
<p>Ancak bardak bir taş direğe çarpılıp kırıldıktan sonra Kılıç Arslan düzeldi; iyice düzeldi, eskisi gibi. Ondan sonra da pek önemli bir konuşma olmadı. Yine has ulaktan başka altı el ulağının ayrı ayrı getirdiği leğen ibriklerden el yunup ağız çalkalandı, peşkirlere silinildi. Bu sefer has ulak, Sultan'a has leğen ibrikle yalnız Kılıç Arslan'a hizmet etmişti. Altı el ulağından biri odaya gül suyu serpti; bir başkası iki buhurdandan öd ağacına misk ve anber karıştırılmış bir tütsüyü yakıp odanın iki uzak köşesine bıraktı. O ara oda, girip çıkan el ulaklarıyla bir hayli kalabahklaşmıştı.</p>
<p>Ersagun Bey, sofra boyunca sürüp giden canciğer havanın yavaşlamakta olduğunu hissediyordu. Buldacı, yemek üstüne içtiği kırmızı da daha önceki içtikleriyle birlikte toparlamağa çalışıyordu ama gözleri hiç de toparlamışa benzemiyordu. Durasın Bey, kendine en yakın yaşta oldukları için Burçak Beyle Kara Budak Bey'in yanındaydı. Çaka Bey ise gözlerini açıp açıp kapatıyordu. Ersagun Bey Çaka'nın sıkıldığını sandı. O Bizans'ın çok süslü, çok şatafatlı, kadınlı kızlı kahkahalar; işveli, kırıtmah gülücükler dolmuş imparator yahut soylu zengin sofralarına alışmıştı. En çok Kılıç Arslan'ın konuştuğu, arada sırada bir başkası konuşsa bile Kılıç Arslan'ın ağırlığı hissedilen, Sultanca da olsa bu yavan sofraları yadırgıyordu. Sıkılışı bundan olmalıydı, gözlerini açıp açıp kapatışı bundan olmalıydı. Ersagun Bey bunu anlayamadı işte; hesabına göre çok arzuladığı üçlü anlaşmayı kabul etmişti Kılıç Arslan. Çaka'nın hayli sevinmiş olması gerekti; Kılıç Arslan'a karşı, bir türlü çözülmeyen eski buzlarının çözülmesi bir yana, eriyip yok olması gerekti.</p>
<p>Kılıç Arslan da sofra sonunun yavaşladığını anlamış olmalı ki, konuklarını fazla tutmadı. Sabah yola çıkılacağını bir kere daha hatırlatıp: «Dinlenin» dedi; «Eğer Çaka Bey dinlenmek istemez de ille donanmamın, ordumun başına döneyim derse bu geceden yola çıksın, bizden izin almak gerekmez. Gün ışırken de yola çıkabilir, canı nasıl isterse.»</p>
<p>Çaka Bey, gün ışırken yola çıkmak istediğini söyledi. Hala gözlerini açıp açıp yumuyordu, Kılıç Arslan da gördü: «Gözüne ne oldu?»</p>
<p>«Bilmem Kılıç Arslan Sultamm. Herhal öd ağacındandı; gözlerim yanar öd ağacından, dışarda geçer belki.»</p>
<p>«Bilseydik öd ağacını yaktırmazdık. Ben de sevmem. Gelgelelim adetmiş, benim has ulak Bizans kırması ya, alışmış kefere bozması.»</p>
<p>«Sultanım, izin verirsen, Selcen Hatun ile birlikte gelen Virna kadın, bir de Akça Kız var. İkisi de sarayınızda kalsınlar. Hem şenlik olurlar Selcen Hatun'a hemi de, savaştayız biz, çadırımız, barınağımız belli değil.»</p>
<p>«Ersagun Bey de hatırlattıydı; kalsınlar.»</p>
<p>«Öyleyse hakkını helal et Sultanım; vurmak istediğimiz Bizans'tır, sonu neye varır bilinmez.» Kılıç Arslan bir an duraksadı; nereye, neye baktığı belli olmadı. Arkasından hemen gülümsedi: «Senin karamsar olman hoş değil Çaka Bey, hiç değil. Bizans'ın içi geçmiş ağaç olduğunu benden iyi bilirsin. Aslanı ararsan şu bizim üç yandan vurmak için hesaplar yapmamız bile boşuna yorgunluk. Köküne vur tekmeyi sapır sapır dökülsün. Bırak helalleşmeyi şimdi; kucaklaşalım yeter. Bizans'tan sonra Maldiya var daha.»</p>
<p>Çaka Bey, Kılıç Arslan kendisini kucaklarken de gözlerini açıp açıp yumuyordu. Ayrılmadan önce iyice sıktı; gözlerinde var sandığı acıyı çıkarmak için olacak.</p>
<p>Ersagun Bey Çaka'nın ardısıra çıkmak üzereyken Kılıç Arslan durdurdu: «Ersagun Bey seninle konuşacaklarım bitmedi. Nasıl olsa Çaka Bey gün ışırken gideceğini söyledi; konuşmağa vaktiniz var demektir. Birlikte gideceksiniz.»</p>
<p>Çaka ile birlikte gideceğini sanmıyordu Ersagun Bey; Kılıç Arslan'dan duyunca memnun oldu. Bekledi.</p>
<p>Öteki beyler çıkıp gitmişti. Has ulağın girip çıkması kesilmişti artık. Kılıç Arslan'la yine yalnız kalmışlardı; nedense gönlü, giden Çaka'daydı. Çaka'nın adımlarındaydı. Çaka'yla birlikte kapıdan çıkınca hemen sağa dönmüş, çerağ isinin gece aydınlığında sessiz dehlizde, taşla yumuşak çizmelerinin sürtünüşünü dinlemiş; sekiz on basamak inmiş, taşlıkta Çaka'nın durup derinden nefes alıp verişini seyretmiş, karanlıkta bile hala açılıp açılıp kapanan göz kapaklarını görmüştü. «Ne düşündün Ersagun Bey?»</p>
<p>Soğumuştu Kılıç Arslan'ın sesi; kabuklanmıştı soğumadan. Ersagun Bey'in, Çaka'yla birlikte giden gönlü, Kılıç Arslan'ın soğumuş kaysaklanmış sesine çok zor dönebildi: «Hiç Sultanım. Çaka'nın göz kapakları garibime gitti de.»</p>
<p>«Hastalanmış gibiydi he mri? Yemek mi dokundu yoksa? Yemeğin üstüne kımız içmeğe alışık mıdır?»</p>
<p>«Bilmem ki Kılıç Arslan Sultanım. Çaka'nın yapısı görkemlidir de ipeğimsiliğini saklar yel üfürür serininden, hemen titrer.»</p>
<p>«Bak bunu bilmiyordum; hastalandıysa vah bana, bin vah.»</p>
<p>«Bir de içliliği vardır, az biraz ozan ruhu.»</p>
<p>«İncittik mi demeğe getiriyorsun. İncitecek bir laf etmedik hay Ersagun Bey. Aksine, ne dediysen tuttuk, isteğince konuştuk. Niyetimiz Maldiya üstüne yürümekti, caydık. Aleksiyos'a söz vermişken sözümüzü geri aldık. Kaynatan Çaka olsun dedin, Çaka olsun dedik. Herhal yerimize Sultan yapmamızı da istemediydin?» «Haşa.» «Öyleyse?»</p>
<p>«Bağışla Kılıç Arslan Sutanım, Çaka elimde büyüdü sayılır. Kızım Selcen yabancımdir da Çaka daha yakınımdır. Yaşlanmış bir yüreğin ezgisinden say düşüncelerimi.»</p>
<p>«Zararı yok Ersagun Bey; Sultan bir koca kaya sanılır hep, gelen yüklenir, giden başını vurur, şöyle davranaydı, böyle davranaydı diye boyundan büyük laflar ederler. Kimse düşünmez ki kayanın başvuracağı başka bir yer var mıdır diye, yalnızlığı nedir diye? Neyse, gel revakların altına çıkalım, göle bakalım; ay da var. Göl ile ay salt ozanlar için yaratılmadı ya...» Açık hava, birkaç saattir yüklü duran, hele sonlara doğru öd ağacıyla misk ve anber tütsüsünden hayli ağırlaşan odanın havasını birden alıp götüremedi. Hatta Ersagun Bey'e ilkin daha da ağır geldi; kurşun eritmesinde bir durgunluğu vardı. Kurşun eritmesindeki durgunluk, çok açık gece mavisindeki gökyüzünde daha bir belli oluyordu, uzakça hışırdayan gölde, gecenin şu karanlığıyla birleşerek kurşun eritmesindeki durgunluğu, katica olmasa da kayganlaştırıyordu. Ay, göle ayan beyan vurmuştu, yıldızlar göle dökülmüşlerdi. Uzakça göl hışırtısı; yıldızların suya dökülüşünden geliyordu herhal. Yıllar, çok yıllar önce, şimdi artık düşte bile zor hatırlanacak kadar uzak çocuk yıllarında bir gece sayrılanışında Ersagun bey, büyükanasının başucunda kurşun döküşünü hatırladı. O zaman da başucunda, suya birden atılan erimiş kurşun hışırdamıştı böyle. Suda yıldızlanmış kurşun eriyiklerini görünce parlayışlarından, yıldızsı dikenlerinden ürpermişti. Şimdi göle kurşun döken kimdi peki? Bunca yaşına rağmen bir büyükana eli aradı durdu. Yıldızlardan, aydan, gölden başka bir şey yoktu. İznik karanlıktı, ay ışığı olmasa evlerin hayalleri de seçilmeyecekti.</p>
<p>Kılıç Arslan da sofadaki, odadaki Kılıç Arslan değil. Az önce gerçekle yalan arası Çaka'yı düşünen Kılıç Arslan bile değildi. Çaka'yı sorarkenki sesinin gerçekle yalan arası olduğunu fark edebilmişti Ersagun Bey. Belki de bunun için İznik'in evlerini ay ışığında hayallere benzetiyordu. Neden olduğunu bilmeden Kılıç Arslan'a yan gözle baktı, revak ayaklarının taş trabzanına dirseklerini dikine dayamıştı. Taş trabzanı bastırıyordu: «Karanlık» dedi; «Ay ışığına rağmen karanlık. Ben karanlığı hiç sevmem; hele ay karanlığını. Görmediğim şeyi sevmediğimden İznik değil yalnız, bütün Türkiye aynı karanlık benim için.»</p>
<p>Kendi kendine konuşuyordu daha çok; Ersagun Bey, kendisi burada olmasa da Kılıç Arslan'ın böyle konuşabileceğini zannetti. Taş revaklara, iki revak arasına oyulmuş çift başlı kartala, sütunlara, hiç birine değilse bile İznik'e, ay ışığına, göle karşı; hepsini yanında bilerek: «Türkiye! Babam mı böyle komuş adını yoksa Bizans'tan herifin biri mi bilemem. Kim koyduysa yanlış ad bulmuş. Türksüz Türkiye, olmaz öyle şey. Artık gün doğusundan gelen yok, niye? Yollar tıkalı. Yolları açmak gerek. Maldiya bunun için kıymathydı gözümde. Bizans'ı açsam da bana Türk getirmez, eritir.» Ersagun Bey cevap verip vermemeği düşündü. Vermemeği uygun gördü. Büyükanasının başucunda o kurşun döküşü...</p>
<p>«Yol yok; olsa da güvencesiz. Başkasının elindeki yollardan hayır mı gelir. Yol götürmediğin, yolunun ulaşmadığı yere benim diyebilir misin? Yol yaptın diyelim. O yola güvenilerek gidilip gelinilmezse neye yarar? Yollara büyük büyük hanlar yaptırıyorum Ersagun Bey haberin var mı?» Dönüp Ersagun Bey'e bakmıştı. Gözleri ilk defa ışıl ışıldı. Heyecanlanmış, haz içinde bir yavru aslan gözleri canlanmıştı: «Kervanları soyanın vay haline. Burdan çıktın mı yola, benim topraklarımın en sonunaca korkmadan gideceksin, sere serpe. O koca hanlar benim mühürüm olacak, damgam Ersagun Bey; topraklarımı damgalayacağım, benim olduğunu cihan bilecek cihan. Yoksul yolcular için aşevleri, sayru yolcular için otacısı, ilacı, kervanlar için yeyip içip yatacak yeri, mektebi Ersagun Bey mektebi. Çünkü o koca hanların çevresi dolacak hemen, köyler, obalar. Köylüler, obahlar; onların çocukları olacak, burda doğacaklar, Türkiye'de. Mekteplerde en uzak atalarından gelme inançları öğrenecekler; doyurucu, doğurucu şeyler.» «Tekkelerin, zaviyelerin, ribatların yerine mi Sultanım?»</p>
<p>«Yerine farz et. Toprak gibi sağlam adamlar yetişsin ülkemde; doyurucu, doğurucu, yerinde duramaz.»</p>
<p>«Herhangi bir meyve ağacı da doyurucu, doğurucu değil midir Kılıç Arslan Sultanım? Yel esti mi dallarına yapraklarına bakarken ağaçlar da kıpır kıpırdır, yerlerinde duramıyor gibidir.» «Eyi, şimdi ağaçları mı soran oldu sana? Biz adamdan laf ettik.»</p>
<p>«Öyle de Sultanım tarif ettiğiniz adamla meyve ağacı aynı şey. Üstelik biri özlü biri özsüz.» «Ne demek bu? Neden açık konuşmadın?»</p>
<p>«Açık Sultanım; daha açığını sorarsan derim ki: Bu sizin istediğiniz kıbaldeki adamlar işte böyle bir ağaç gibi doğacaklar, büyüyecekler, işleri ne ise onu yapacaklar, ölüp gidecekler. Ölüp gidecekler, o kadar. Kurumuş, ölmüş bir ağacı bile kesseniz tam ortasında bir öz görürsünüz; demek ki odunun bile bir özü kalmış geride. O odunu yaşken, gençken besleyen özü. Ya sizin adamınızın özü? Tarifinize göre özü yok.»</p>
<p>«Tekkeler mi insanın özü? Sus, başka yerde söyleme, gülerler sana.» «Tekkeler, tekkedekiler Sultanım. Tekkeyle tekkedekilerin vermek istediği ruh sadece insanların değil, ülkem dediğiniz toprağın da özüdür bana sorarsanız. Gün doğusundan gelen Oğuz soyu sadece kılıcıyla kalkanıyla okuyla gelseydi yahut yalnız aklıyla gelseydi Urumelinin bu ucunda yerleşemezdik. Köhne toprakları uyandıramazdık ya o toprağın uykusuna biz de dalardık. En uzak atalardan gelme inançları kötülemek ne haddime. Bir zaman gelmiş yenilemişiz onları, daha da yenilemek gerek. Özsüz olsun diyorsun Sultanım. Bense kurumuş odunda bile öz var diyorum.» «Tıpkı şu İznik gibi, ay gibi, he mi?»</p>
<p>«Hayır Sultanım, ayın da ışığını aldığı öz. Onu hepimizden çok tekkedekiler biliyor. Tekkeyi kuru bir yapı sanmamak gerek. Bağdat'taki halifeden de ayırmak gerek, halife ile ilgisi yok.» Kılıç Arslan kızmış mıydı, Ersagun Bey'i tersleyecek miydi belli değildi. Taş trabzana dayadığı dirseklerini sıyırdı adeta; sıkılmış iki yumruğunu hafif hafif taşta gezdirdi; sonra açtı yumruklarını avuç içlerini taşa sürüp durdu. Yeniden yumrukladı. «Bakalım» diye mırıldandı; «Görelim hele. Daha zamanımız çok, çok zamanımız var.»</p>
<p>Aşağıda, ay ışığında yatan İznik değildi de bir durgun kurşunlaşmış zaman perdesiydi. Kılıç Arslan'ın mırıltısı bu zaman perdesine tıp tıp düşüyordu. Derken, sarayın kapısından, azgın bir dörtnalda bir atlı fırladı. Kılıç Arslan da Ersagun Bey de, alışık bildik olmalarına rağmen gürültünün dörtnalda bir attan geldiğini anlayamamışlardı. Atlı, önlerine düşmesiyle birlikte kaybolunca anlayabildiler. Aynı anda da Ersagun Bey, şaşmayan gözlerini dillendirmiş oldu: «Sultanım, has ulağınız değil mi bu?» «Bana da öyle geldi Ersagun!»</p>
<p>Der demez içeri koştu Kılıç Arslan. Ne Sultan, ne bey, ne şu, ne bu. İçeri koşarken Kılıç Arslan düpedüz gençliği tüten bir Selçuk yiğidiydi. Ama odaya girince Sultan kesildi; ellerini ellerine vururken bağırdı da «Kim var orda kim var?»</p>
<p>Ne gelen ne giden; el çırpışı da çağırışı da kocaman bir sarayda küçücük boğuldu. Ersagun Bey, daha çok yüreğinin itişiyle, has ulağın ve ulakların bulunduğu odaya koştu. Oda karanlıktı, olmaması gerekti, adet değildi her şeyden önce. Bir adım attı, bir adım daha. Gözlerini karanlığa alıştırmağa çalıştı; bir adım daha atmak istedi el yordamında. Ayağı birine takıldı. İnsan olduğunu, canlı olduğunu, ya baygın ya da yaralı olduğunu anladı. Hiç aklında yokken, o zaman hiç üstünde durmamışken has ulağın, Çaka Bey'e hizmet edişini, şanlı şatafatlı kımız sunuşunu hatırladı. O kadar canlı hatırladı ki hem de, karanlık odada Çaka da has ulak da gözlerinde aydınlık ve canlı belirdi. Has ulağın göz ucundan dudak ucuna kadar eğrilip çıkan o Bizans kırmalarına has çizgi tebessümünü de gördü. Bizans-Çin kırması çizgi tebessümünü. Nasıl döndüyse öyle geldi Kılıç Arslan'ın yanına. Bütün bunların, gördüklerinin ve hatırladıklarının ancak bir soluk alımı içinde olduğunu, Kılıç Arslan'ı bıraktığı gibi, bıraktığı yerde buluşundan anladı: «Sultanım bir şey soracağım, bu has ulak? Kaçan has ulaktı. Ötekilerin hepsini ya uyutmuş ya bayıltmış, oda karanlıktı göremedim.» «Vay kahbenin dölü, yılana bak sen?»</p>
<p>«Bu has ulak Sultanım, Çaka'ya hizmet etti. Senin buyruğun muydu?» «Neden sordun Ersagun Bey? Çaka'yla ne ilgisi var bunun?» «Yüreğim var demekte Sultanım.»</p>
<p>«Kendisi istedi. Bizans'ta görenek böyle imiş, ne bilirim ben. Çaka Bizans'ta yetiştiğinden bilir, dedi; İmparator çok değer verdiği konuklarına kendi has ulağıyla hizmet ettirirmiş. Böyle midir?</p>
<p>«Korkarım Çaka Bey'e olanlar oldu Sultanım, Çaka'ya zehir içirildi.»</p>
<p>«Olamaz! Olamaz! Benim sarayımda, konuğumken. Ben varken. Soframda?» «İzin verirsen bakayım Sultanım.» «Ben de geliyorum.»</p>
<p>Sultana yol vermek için kenara çekilirken Ersagun Bey'in aklı başına geldi: «Ben gideyim Sultanım. Belki bir şey yoktur, benimki bir kuruntudur. Bu sefer de Çaka'yı işkillendirmiş oluruz. Siz dinlenmeğe gidin; kötü bir şey varsa bildiririm.»</p>
<p>Kılıç Arslan ikircikli durdu; hak verdi Ersagun Bey'e herhal, öyle baktı: «Pekala. Önce Durasın Bey'e haber sal, yılanı yakalasınlar. Çaka'ya bir şey olmadıysa bile hesabını soracağım, olmuş gibi.» Çıktı. Ersagun Bey hiç bir şey düşünmeden sağa döndü. Beyliğinden utanmasa koşacaktı. Taş basamakları inince, taşlıkta tek bir nöbetçinin bile bulunmadığını gördü. O zaman koştu. Göreceklermiş, ayıplayacaklarmış umurunda değildi. Taşlıktan sonra, sağa inen set bahçeydi; çamlar, çınarlar, ara yerde güller vardı. Güllerin top olduğu çardağın beri yanında köşke benzer, bağ evine benzer bir has konuk damı yapılmıştı, Çaka Bey orda kalıyordu.</p>
<p>Girdi.</p>
<p>Kapının açık olduğunu bile fark edemedi.</p>
<p>Işık yanık duruyordu.</p>
<p>Pencerenin biri ardına kadar açıktı.</p>
<p>Çaka Bey açık pencereden sarkmıştı. Sarktığı gibi kalmıştı.</p>
<p>Ersagun Bey ancak yanına gittiğinde Çaka'nın kusmak için pencereden sarktığını anladı. Kusamamış olmalıydı; ölmüştü. Ne yapacağını bilemedi; elleri Çaka'nın daha soğumamış ensesinde kalakaldı. Oda, bahçe, güller ve ağaçlar, Süleyman Şah'ın yaptırdığı saray, Sultaniko Tepesi, belki bütün İznik belki bütün gök ve yıldızlar, bütün göl ağırdan, gıcırtısız, kıpırtısız, hiç bir yanı sallanmadan dönüyordu. Yuvarlak mı, düz mü, yukardan aşağı mı bilemiyordu. Çaka'yı bir alıp uzaklara, çok uzaklara, görünmez uzaklara götürüyordu. Bir alıp yakınlara, çok yakınlara, ta can evine getiriyordu. Getirirken de götürürken de Çaka ne yeryüzündeydi ne de gökyüzündeydi. Bir an geldi Ersagun Bey, kendi de dönüşün içinde bir uzaklara, çok uzaklara, görünmez uzaklara gidip gelmeğe başladı ama dönüşlerinde sığınacak bir can evi bulamadı. Nasıl fırladı, nasıl has ahıra koştu, nasıl bir at bulup eyerledi ve atlamasıyla birlikte binip tepikledi bilinmez; soran olsaydı kendi de bilip söyleyemezdi. Ta İznik'i Kladyüs kapısından çıktıktan sonra yolda, bir at üstünde, doludizgin at sürmekte olduğunu bilebildi. Göğsü körüklerden daha körüktü; göğüs kafesi yüreğine dar geliyordu. Gökyüzü yırtılması zor bir ağdan beter ağırlığıyla üstüne çökmüştü. Atını, ağı yırtması için habire tepikliyordu. Dişleri birbirine geçmişti; şakaklarından ne kadar geldiği belirsiz ağırlıklar sarkıyordu, ağrıyordu. Gözlerinde iki kılıç ucu kor ateşti.</p>
<p>«Seni bulmazsam! Seni söyletmezsem, bu işte Kılıç Arslan da varsa eğer!»</p>
<p>Başka bir kelime bulamıyordu beyni; bütün bir Bizans, binlerce yılının solucanını, akrebini, yılanını getirip Ersagun Bey'in beynine doldurmuştu.</p>
<p>Sabaha kadar at sürdüğü halde ne has ulağın izine rastladı ne de bir görene. Kuşluğa doğru atı çatladı.</p>
<p>Deniz! Deniz görünüyordu. Çatlayan atının yanında sızıp kaldı. İznik'e bomboş; bir ölü döndü. Gözleri çukurdaydı, karanlık. Kılıç Arslan'ın Maldiya üzerine yürüdüğünü öğrendi. Çaka'nın cenazesini soramadı. Ömründe ilk defa korktu.</p>
<p>* * *</p>
<p>Edranos'a gelinceye kadar Piyer l'Ermit'in ağzından tek bir isim çıktı. Salih Dai. Ne nefret, ne özlem, ne kin ne de yardım umuduydu «Salih Dai» deyişleri. Belki hepsi vardı; yorulmuş bir öfke bütün bu hisleri hamurlaştırıyor, tarifi zor isimsiz bir histe yoğurarak sesine renk veriyordu. Belki nefret de, özlem de, kin de, yardım umuş da Piyer l'Ermit'in sesini tek tek zorluyor ama sonunda halsizleşiyordu. Sanki bütün gayeleri, yapmak istedikleri ve yapacakları bir yıldız kaymasındaydı. Nereye düşeceği, neye çarpacağı bilinmiyordu. Hatta kayıp soyunmuştu, izi kalmamıştı, karanlıktı. Yahut yön değiştirmişti; koyduğu yerden, koptuğu maksattan ayrılmış, daha değişik, aslında çok farklı bir yön tutturmuştu. Artık İsa'yı da düşündüğü yoktu. O kadar yakın o kadar canevinde senli benli konuştuğu, arada nazlandığı İsa, hüzünlü yüzüyle değil Piyer l'Ermit'in aklına gelebildiği zamanlar dargın, hastalıklı, çekingen yüzüyle beliriyordu.</p>
<p>Ve karanlık bunaltıyordu Piyer l'Ermit'i. Sofya'dan sonra Bulgar subaylarının yardımıyla Gotiye'nin az buçuk düzene soktuğu o mahşer yığını bunaltıyordu, kendinden bile saklıyordu ama aslında korkutuyordu. Papanın has ahırından çıkma beyaz eşeğe de güveni kalmamıştı. Sofya'daki rezaletinden sonra Papanın hediyesi olan beyaz eşek Piyer l'Ermit'in gözünde sıradan bir eşek olup çıkmıştı. Sırtından hiç inmedi. Hatta fırsat bulsa, kötüye yormayacaklarını bilse daha birkaç kişiyi de bindirir daha birkaç yüz küp günahı yüklerdi.</p>
<p>Perhizlerine sarılmıştı sıkı sıkıya. İlahileri, duaları, Segedin'e, Segedin'den sonra Sofya'ya kadar diline pelesenk olan mezmuru da bırakmıştı bir yana. Edirne'ye gelinceye kadar ağzından bir tek kelime çıktı: «Salih Dai!». Her seferinde de Gotiye, Salih Dai'nin geleceğini, kendilerine karşıcı çıkaracağını, belki bütün güçlükleri yenmiş, Türkleri imana getirmiş olarak sevinç haberlerini vereceğini, muhakkak Edranos'ta beklediğini söyledi durdu. Edranos'ta beklediğini söylerken kendi de inanıyordu ki Edranos'u da beklemeyi de söylerken üstüne basa basa söylüyordu, Edranos'a bir akşamüstü girdiler. Kimse karşılamadı. Gotiye, ölmüş bir şehre girdiklerini sandı. Sokaklarda halktan kimse yoktu, evlerden bile bir tek kıpırtı gelmiyordu. Bir dev örümcek, görünmez ağlarını cam cam örmüştü şehre. Sesleri, ışıkları, kahkahaları yahut ağıtları hapsetmişti. Piyer l'Ermit, haşarılık çağının son günlerindedolaştığı, ondan sonra da keşişliğe soyunduğu; yüz binlerce yıl önceden kalma sanılan, dağ başında terk edilmiş bir tapınağa girip ürperdiği o soğuk, yağmurlu günü hatırlayıverdi. Edranos öyle bir tapınağa benzedi gözlerinde. Duaları, niyetleri, hevesleri yüz binlerce yıl ötede terk edilmiş; yalnızlığı, yıkıklığı, acısı kalmış bir eski tapınak. Örümcek ağlarından, susmuş yılan ıslığı uğultusundan kertenkele hışırtısından başka bir şey yoktu. Dev akrepler, kırkayaklar, sarı çıyanlar vığıhyordu. Bizans askerleri biçiminde, yolları doldurmuş, Edranos'a çökmüştü.</p>
<p>Bizans askerlerinin başı, önce Piyer l'Ermit'in önünde durdu; saygılı, takdis edilmek isteğiyle bekliyorken Piyer l'Ermit'in cansız duruşundan irkildi; perhizlerin kuruttuğu, kemikleştirdiği bakışından çekindi, Gotiye'ye döndü: «Halk Sofya'da olanları duymuş, hepsi korku içinde.» dedi; «İmparator Hazretleri evlerinden çıkmamalarını buyurdu. Çıkarlarsa ne olur bilemeyiz. Aynı dinden insanların birbirini öldürmesini istemiyoruz. İmparator Hazretleri size yardımcı olmamı da buyurdular. Burada konaklanmayacak, yola devam edilecek, gece bile olsa. İlk limandan Plai'ye geçireceğim sîzleri.»</p>
<p>Piyer l'Ermit: «Salih Dai» diyebildi bir kere daha.</p>
<p>Bizans askerlerinin başı bir tuhaf baktı; Gotiye'ye bir gözünü kırptı: «Ne diyor bu?» der gibi başını sallayarak sordu.</p>
<p>Gotiye ne Bizans askerlerinin başına ne Piyer l'Ermit'e bakabildi: «Kancık!» diye hırıldadı Bizans askerlerinin başı, askerlerine dönmüştü, başıbozuk alayını iki yandan sarıp yola devam ettirmelerini buyuruyordu. Gotiye'nin kime küfrettiğini duyamadı da anlayamadı da.</p>
<p>Haçlı başıbozukların Plai'de karaya çıkıp İznik üstüne doğru yola dizildikleri, önlerine ne çıkarsa, Türk'ü, Türk olmayanı ayırt etmeden, yoksul zengin demeden, çocuğuna yaşlısına bakmadan soyup soğana çevirdikleri, kesip biçtikleri, öpüp yattıkları haberini Kılıç Arslan, Maldiya'ya son hücumunu yapacağı sırada aldı. Aklı Maldiya'ya çengellenmişti bir kere, gözü başka bir şey görmüyordu. Maldiya'yı almak Urumelinin beline sıkı bir yumruk indirmek demek olacaktı.</p>
<p>Hesabına göre bu yumruk; Urumelinin bütün kamburunu düzeltecek, Urumelinin dalgalanmasını durduracak, öte yandan da gün doğusundaki amcaoğulları ile Urumelindeki Oğuz soyundan gelme beylerin aklını başına getirecekti. Eylül, henüz erkendi ama ekim ayına hazırlanıyordu; yapraklar erken sararmıştı, erken dökülmeğe başlamıştı. Yaylacılar ovaya erken iniyordu.</p>
<p>Evmeyen bir Maldiya'ydı, Maldiya'nın düşmesi, Kılıç Arslan'ın eline geçmesiydi.</p>
<p>Haber böyle bir anda geldi. Kılıç Arslan kızıl bir öfkeydi. Öyle olmasına rağmen gülebildi; hem de öfkeden kurtulmuş, Maldiya'dan kurtulmuş, Kılıç Arslan cenderesinden kurtulmuş bir gülüşle güldü: «Kim gelen, kim? Bütün hıristiyanlar ha? Heyy kılıçların en hasını getirin, binitlerin en soylusunu getirin, ulağın getirdiği haber için az bileşenin adın nedir onbaşı? » «Çavdar Sultanım.»</p>
<p>«Ha Çavdar Onbaşı sensin demek, duydum bu adı, duydum. Hay bu Çavdar Onbaşı'ya sadağın gümüşlüsünden de verilsin. Bütün hıristiyanlar dedin, he mi? Yanlış gelmiş olmasın kulağıma?» «Plai'den İznik'e ha aktı ha akıyorlar. Başlarında bir deli kara keşiş, bir de şövalye Sultanım. Bizans'tan öte ne millet varsa her biri ip kazık kaçkını, kudurmuş takımından olanı; din iman, insaf merhamet bilmeyeni.»</p>
<p>«Ne biçim iş bu? Keşişten, şövalyeden ordu mu düzülürmüş? Olmaz!»</p>
<p>«Ordu değil Sultanım. Ordudan kötü, ordu savaşmasını bilir hiç değilse.»</p>
<p>«Pekala. Cehenneme acele etmişler.»</p>
<p>«Buldacı Beyim buyruk bekler, tezelden Sultanımın İznik'e buyurması gerek der.»</p>
<p>«Ne demek? Buldacı bunamış mı? İt kopuk takımını yok etmekten mi korkar? Tez geri dön! Buldacı benden böyle bir şey istememiş olsun, haberin bu kısmını söylememiş ol!» Keyfi, gülüşü, havalanmış kartal kanatları; yüzünde, gözlerinde, dudaklarında yarım kalmıştı. Çavdar Onbaşı o keyiflenişle bu kabuğuna çekilişe şaşıp kaldı, çıkması gerektiğini bir türlü anlayamadı.</p>
<p>Fakat şaşıp kalan sadece Çavdar Onbaşı değildi. Durasın Bey, Burçak Bey, Kara Budak Bey de şaşırıp kalmakta Çavdar Onbaşı'dan aşağı değillerdi. Kılıç Arslan ancak Çavdar Onbaşı çıktıktan sonra konuştu: «Görecekler!» dedi; görmeleri gerek. Kılıç Arslan'ın Selçuklusu hem Maldiya'ya yüklenirken hem haçlıları nasıl geldiğine pişman edecek, görecekler! İstersek Danişmentliyi de Saltukluyu da Mengüçoğlunu da vurabiliriz. Beş yer mi? Beş yerde birden savaşırız. Ama bu hıristiyanların başıbozuk alayıyla gelmesi kötü, ordularla gelmesini isterdim. Adımız başıbozuk takımını dağıttıya çıkacak. Onun için Maldiya düşmeli Durasın Bey; yarın mı devresi gün mü tezinden elimize geçmeli. Başıbozuk hıristiyanları adam yerine koyup uğraşmamızın ayıbını örtmeliyiz.»</p>
<p>«Çavdar Onbaşı'nın dediğine bakılırsa Sultanım haçlılar öyle küçümsenecek cinsten olmasa gerek. Bizans'tan öte her milletten adam var dendi. Tek bir milletle değil milletlerle döğüşülecek. Demek ki az bir şey değil, böylesini küçümseyecek senden başka Sultan var mıdır cihanda bilemem.» «Ordu, Durasın Bey, ben karşımda ordular görmek isterim yahut da böyle Maldiya cinsinden</p>
<p>alınmaz kaleler.»</p>
<p>«Üç aydır dayanan sarp bir kaleyi bir iki günde almak zor Sultanım.»</p>
<p>«Şart.»</p>
<p>Burçak Bey, Durasın'ın gençliğini önlemek için: «Denemediğimiz bir yolu denesek Sultanım.» diye araya girdi. «Şimdiyece Maldiya'nın surlarını hep döğdük, tırmanmağa çalıştık, gedik açmak istedik. Maldiya dayandı. Dayanması da bir şey değil, çok ölü verdik.» diye fikrini söyledi. «Uzatırsın Burçak Bey. Kısa! Kısa!»</p>
<p>«Kısası şu. Maldiya'yı elinde tutan Gabriel'in Ortodoks oluşundan yararlanırsak? Yararlanamaz mıyız?»</p>
<p>«Nasıl?»</p>
<p>«Maldiya'da oturan halk Süryani. Gabriel'in gizliden Ortodoksluğu kabul edişini halk öğrenmiş, öyle duyduk. Benim bildiğim Gabriel sırtını Bizans'a mizansa dayadığı için gücünü sürdürüyor; ne adaleti adalet, ne idaresi idare. Ortodoksluğu duyulunca halk büsbütün soğumuş heriften.» «Halkın soğuması ne işe yarar? Soğumuş görünür de o sürü yine de soğuduğu herifin ardından gider, onu tutar. Halk dediğin ne yaptığını bilmez. Güvendiğin bu ise, yaya kaldın say.» «Süryani Patriği de aynı durumda,, siz Patriği arkalarsanız gider Gabrieli tazyik eder, tehdit eder.»</p>
<p>«Din adamı istemiyorum. Onlardan gelecek yardımı da istemiyorum; benden uzak olsunlar.» «Ne olursa olsun. Bütün düşüncelerin böyleyse sende kalsın, söyleme bir daha?» Burçak Bey kıpkırmızı oldu. Sonu nereye varırsa varsın cevap verecekti; vermesi gerekti; tam cevap vereceği sırada Kılıç Arslan'ın gözlerine takılıp kaldı. Bu gözlerde hep Süleyman Şah'ı görürdü. Ne zaman Kılıç Arslan'ın alnına baksa Süleyman Şah'ın pürüzsüz alnına baktığını sanırdı. Ama şimdi Kılıç Arslan'ın gözleri de alnı da değişikti. Sanki birden amcası Mansur Bey çocuklaşmıştı gözlerinde, alnında da. Mansur Bey'in her şeye rağmen yiğit, korkusuz ama inat gözleriyle alnıydı sanki gördüğü. Boğazına kadar çıkan itirazı yuttu Burçak Bey, kıpkırmızı lığı daha da arttı: «Nasıl buyurursanız öyle olsun Sultanım» dedi zorlukla.</p>
<p>Fakat Kılıç Arslan, Kara Budak Bey'in de Durasın Bey'in de Burçak Bey'e hak verdiğini anlamıştı. Bir an hiç bir şey söylemedi. Otağın köşe bucağını, sırmalarını, al ipekten işlemeli divan perdesini süzdü. Burçak Bey'e baktığı zaman gözleriyle alnı hala amcası Mansur Bey'in inadında kaskatıydı: «Pekala, deneyin. Anlaşılan keşişlerle papazlara da alışmamız gerekecek. Bizimkiler yetmediydi.» Kara Budak Bey: «Fayda faydadır Sultanım.» dedi; «İznik'teki keşişle uğraşırken burada can kaybetmemiş oluruz hiç değilse. İznik'te bir aksilik olursa burada diri durmamız gerekmez mi?» «Anladık Kara Budak anladık. Gidin Patrikle görüşün, anlaşın, ne yaparsanız yapın. Ama bir gün mühlet size, bir günden fazla bekleme yok. İznik'teki keşişe gelince..» Gözlerinin içine kadar en koyu sarıda, hatta kızarık sarıda sarardı: «Çavdar Onbaşı İznik'e varmadan keşişin işini bitik bilin. Haçlılar akılları sıra İslam'a karşı geldiklerini sanırlar, Selçuklunun Selçukluluğunu unutur budalalar. Ama görecekler! Çabuk anlayacaklar! Siz buradaki işinize bakın, İznik'! İznikliler düşünsün. Söyleyin atımı getirsinler surları dolaşacağım! Çerimin arasında olmak istiyorum.» Konuşulanlar konuşulmuş demekti; üç beyin üçü de çıktı.</p>
<p>Kılıç Arslan bir süre olduğu yerde kımıldamadan durdu. Boğazının iki yanındaki damar kabarıp indi. Sonra, otağın büyük direğinin dibine gitti yavaşça, orada, başındaki börkü avuçlayıp çıkardı, öteki eliyle yakasını tutup çekti, yırtarcasına; diz çöktü. Başını yukarı doğru dikti; gözleri otağ direğinin en ucuna, en ucunun daha ötesine, otağın tepesini delecekmiş de direğin ulaşamayacağı yükseklere erişecekmiş gibi çevrildi. Gözleriyle birlikte diz çöktüğü yerden Kılıç Arslan, direk boyu yükselmek istedi herhal. Konuşmadan, dudakları bile oynamadan, kımıldamadan öylece durdu bir süre. Otağın tepesine iğne delikleri açıldı; iğne delikleri ok delikleri halinde genişledi; ok delikleri suda halkalar oldu, açıldı. Bir an geldi otağ tepesinde gök mavisinde sislerden başka bir şey görememeğe başladı. O zaman, kendi de farkında olmadan: «Babam!» dedi; «Babamın babası büyük Kutlamış... Onun da babası, ey büyük, ey kutlu atalarım, İznik'e yardım edin; benim için.»</p>
<p>Kulaklarına derin, çok derin; hatırlayamadığı kadar sayısız yılların derinliğinden sızıyormuş gibi, uykudaymış gibi sesler gelmeğe başladı. Esmer, çöl yanığında, ne dediğini, ne denildiğini anlayamadığı sesler, uzayıp kısalarak; su derininde, yanmış toprağa sıza sıza, toprağın en derinindeki sıcakta dinlenmiş su sesinde ses ağları, ses ağları, yine bir çöl yanığında adını çağırdı: «Ya Muhammed Kılıç Arslan!»</p>
<p>Kafası, beyni, damarları uyuştu Kılıç Arslan'ın. Kundakta belenmiş bir çocuk yumuşaması içinde bir daha, otağın tepesinde gök mavisi sislerle bulutlanmış açılan boşluğa bir daha: «Babam!» dedi; «Babamın babası büyük Kutlamış, onun da babası, ey büyük, ey kutlu atalarım, İznik'e yardım edin, benim için!»</p>
<p>Otağın tepesinde gök mavisi sislerle bulutlanmış açılan boşlukta fırtınalar koptu. Uçuşmalar, kanat akhklan, kuğu boyunları, turgay kuşları birbirine girdi. Kulağında hala o esmer çöl yanığı ses adını çağırıyordu. Bir at kişnedi, bir daha. Fırlayıp kalktı.</p>
<p>Otağda hiç bir değişiklik olmamıştı. Ama kulaklarındaki ses dağılmamıştı, hala toplucaydı, hala adını çağırıyordu bilemediği kadar sayısız yılların ardından, esmer çöl yanığında ve yüreğinde İznik ferahlıyordu. At bir daha kişnedi, kendi atıydı. Binerken yüreğinde iyice ferahlayan İznik ak güller misali güneşlendi. «Buldacı gelir üstesinden.» diye mırıldandı.</p>
<p>Gerçekten de Buldacı Bey tedbirini almıştı</p>
<p>Daha Çavdar Onbaşı'yı Kılıç Arslan'a haberci olarak saldığının ertesi günü, Plai'den Argantanyos Dağı eteğine, Argantanyos kavşağından İznik'e gelen yolun bütün dar boğazlarını tutmuştu. Ayrıca Sophon Gölünden Linos yolunun İznik sapağındaki dar boğaza kadar bütün tepelere karakollar kondurmuştu. Dar boğazla Argantanyos Dağı arasında ise ateş haberleşmesini sağlamak üzere keskin gözcüler yerleştirmişti. Hesabına göre keşişin çetesi Argantanyos Dağının eteğinden İznik ayıranına sapacaktı. Asıl vurucu gücünü de yol ayırımının sağındaki tepenin ardına saklamıştı. Plai Derbendinden İznik yol ayırımına kadar vurup hırpalamağa, sakatlamağa çalışacağı keşişin çetesini, zaten İznik'e gelmek istediklerinden, bir an önce kavşağa sürmek, orada dağıttıktan sonra Argantanyos yamacından inecek atlılarıyla paniğe uğratmak, yol ayırımının sağındaki tepenin ardından yay biçimi fırlayacak olan atlılarıyla da çevirmek. Asıl İznik yolunu tutan bölükleriyle ise keşişin can evini vurmak istiyordu. Hesabı hemen hemen hiç aksamadı. Aylardır alıştığı, kendi dinlerinden topraklarda yaptıkları şekilde, yollarının üstüne gelen canlı ve yenecek, giyecek ve yatacak ne varsa soyup yangın yerine çeviren, hele Plai'de Bizans İmparatorunun da göz yumması hatta el altından teşvikiyle büsbütün azıtan haçlılar kasabadan hayli çıkmış, derbendi kıvrılıp yokuşa sarmak üzereydi. Dünyayla, güneşle, gök mavisi ve toprak yeşertisiyle ilgisini haylidir kesmiş, artık perhizlerinde bile yaşamamağa başlamış Piyer l'Ermit, sürüsünü çoktan unutmuş; uzak, yalnız bir manastırı tuğla tuğla, taş taş hayallemeğe, hayalinde inşa etmeğe başlamıştı. Plai'den çıkacakları sırada nereden geldiyse aklına Huy kasabası gelip yerleşmişti ve Huy kasabasının en tenha yerini düşünüyor, iskelet hayalindeki manastırını kasabanın en tenha yerine yerleştirmeğe çalışıyordu şimdi. Gotiye ise Plai'den</p>
<p>Prusias yoluna sapar sapmaz, yüreğinde duyduğu kartal pençesi acının ne olabileceğini düşünüyordu.</p>
<p>Papanın has ahırından çıkma beyaz eşek, üstünde iskeletleşmiş, karakeçi kılından bollaşmış urbasında keşiş Piyer l'Ermit'i ve Piyer l'Ermit'in hayalindeki Huy kasabasını, Huy kasabasının en tenha manastırını, tepeye doğru tırmandırmıştı. Gotiye, yakın gördüğü bir ağaç oluktan akan suya, içerse yüreğindeki kartal pençesi acıdan kurtulurum umuduyla at sürmüştü. Haçlı sürüsünün orta safı derbent kıvrımını dönüyordu. Sağdan bir ok yağmurudur başladı. Çok kısa sürdü. Hemen ardından koca kaya parçalarının üstlerine üstlerine yuvarlandığını gördüler. Daha kötüsü, sağdaki ağaçlıklı uçurumdan en son saflara doğru çoban sapanıyla fırlatılan yumruk iriliğinde taşlar yağdı. Haçlılar birden karıştı. O güne, o ana kadar, ok atmak, taş atmak şöyle dursun, karşı gelip de Sofya hariç iki çift laf söylemek kimsenin haddine düşmemişti. Üstelik okların atıldığı, taşların savrulduğu, kayaların yuvarlandığı yerlerde, ne atan, ne yuvarlayan kimse görmediklerinden şaşkınlıkları korkuya döndü. Bizans İmparatorunun yanlarına verdiği Peçenek, Bulgar, Uz kırması Türkopollar olmasaydı daha ilk ok taş yağmurunda baldırı çıplakların her biri bir yana sıvışabilirdi. Gotiye bir an yüreğindeki kartal pençesi acıyı unutur gibi oldu. İçgüdüsü, baldırı çıplakların dağılmak üzere olduğunu bar bar bağırıyordu. Türkopolları, sürüyü düzene sokmak için gönderirken kendisi de Piyer l'Ermit'e koştu: «Piyer, yeter artık sustuğun; Piyer İznik'e geldik nerdeyse, gayemize geldik, konuş artık. Aylar var ki bu herifler unuttu seni artık, konuşmazsan dağılacaklar, bütün yorgunluklarımız hiç olacak Piyer, hiç!»</p>
<p>Atından inip beyaz eşeğin yularını tuttu. Ne kadar yalvarabilirse o kadar yalvarıcı baktı Piyer l'Ermit'e. Piyer l'Ermit'in gözbebekleri de iskeletleşmişti. Yahut kırmızı tuğlalar diziliydi. Sustu. Gotiye'nin yalvaran bakışını görmemişti belki de. Beyaz eşeğini dehledi sadece.</p>
<p>Klermont'tan yola çıktı çıkalı, sonraları kalabalıklaştıkça bile, ilk defa başıbozuk alayı düzenli, kendilerince tedbirli, uğrulamasız ve iyi kötü edepli gitmeğe başladı. Tepeyi aşıp bir düzlüğe çıktılar. Gözle görülebilen her yer ağaçtı. Koyu yeşilden filiziye, filiziden altın sarısına, altın sarısından bakır kırmızısına pas donukluğuna çalan renkler kıvır kıvır kıvranıyordu ormanda. Yol bir kağnı geçecek genişlikte uzuyor, epeyce uzakta ip çizgisinde sağa dirsekleniyordu. Önden arkadan gelen kendi tozları, eylül serinliğine rağmen ısınmış bir ağırlığı ağdırıyor ve ormanın yel hışırtısına karışan bilinmedik binlerce kuşun, böceğin çağıltısını sağırlaştırıyordu. Sık ağaçlar, çamlar, meşeler, kayınlar iki yanlarında tehlikesizdiler. Hatta güven vericiydiler. Yolun sağa dirseklendiği yere kadar devam etti.</p>
<p>Yolun sağa dirseklendiği yol, aynı zamanda genişçe, ağaçsız bir alana açıldı. Ormanın gölgesini aldığından, neminden faydalandığından olmalı, kısacıktı ama yeşil çimdi. Sanki toprak yosun bağlamıştı. Sağ yamaçta iki ağaç oluktan, geniş oyulmuş bir ağaç yalağa kol kalınlığında sular akıyordu. Yalağın taşan suyu yolu çamurlamış, çimliğe sızıyordu. Gotiye tepeye çıktığı zaman azalacağını, yok olacağını sandığı kartal pençesi acının daha da arttığını hissediyordu. Türkopollara danışmadan mola vermek istedi. Zaten düzene bir türlü ahşamayan başıbozuk alayı, epeyce bir zaman düzende yürümenin sıkıntısından, çimliği görür görmez eski alışkanlıklarına dönüvermişlerdi. Kimi suya koşuyor, kimi çime yan gelip yatıyor, kimi oturmağa hazırlanıyordu. Fırtına o esnada koptu işte. Biri, yolun geldikleri yönünden; öteki, gidecekleri yönünden kopup gelen iki bölük atlı sürüye dalan kurtlar misali Haçlılara girdi. Bir pamuk tarlasına alışkın olmayan atlar girmişti sanki. On, yirmi, otuz toynakta; on, yirmi, otuz pamuk kozası birden atıldı. Kılıçların nasıl inip kalktığını görmek mümkün değildi. Çimi iki defa harmanladılar, o sırada mahşer insanları bile böylesine birbirine girmiş olamazdı.</p>
<p>Fırtına başladığı gibi bitti. Atlı bölüklerden o yandan gelenler bu yana, bu yandan gelenler o yana, geldikleri gibi uçup gittiler; biri bile atından düşmemişti. Haçlılar ölülerini değil yaralılarını da toplayamadılar. Türkopolların mızraklamasına bile lüzum kalmadan toparlanıp yola düştüler. Görenler, gittikleri yönde kaçan az önceki atlı bölüğü kovalamakta olduklarını sanabilirdi. Bu, ta Argantanyos Dağı eteğindeki düzlükte İznik yol ayırımına kadar sürdü. Buldacı Bey'in hesaplamasına göre cehennemin mi cennetin mi artık adına ne denilebilecekse iki rahmetten birinin ağzına kadar. Orada çok kısa süren bir bocalama, bir duraklama oldu. İznik'e gidilmek için sola mı sapmak gerek sağa mı kıvrılmak, onu düşündüler. Kılavuzları, çimde dinlenmekteyken, baskın yapan atlıların altlarında çiğnenmişti. Öteki kılavuzlar da yolu tam tamına bilemiyordu. İş, Piyer l'Ermit'e kalmıştı, hangi yolu gösterirse ona gidilecekti, işin kötüsü Çulsuz Gotiye'nin yüreğindeki kartal pençesi sancı sanki dallanıp budaklanmıştı, göğüs kafesini tırmalıyordu, gırtlağına vuruyordu. Eğer Piyer l'Ermit yine öyle don yağında iskeletleşmiş bakarsa sancı bütün soluk borusunu doldurabilirdi Gotiye'nin. Ve Piyer l'Ermit, Çulsuz Gotiye'nin beklediği gibi don yağında iskeletleşmiş bakmıştı, susmuştu. Gotiye, kartal pençesi sancısını bütün soluk borusunda birden hem de cehennem hızında gelen bir okun ucunda duydu. Ete saplanan bir demirden sivri ucun ette tak deyişi! Sıcağımsı, önce hiç acımadan, yakmadan gırtlağına yakın saplanışı. Sonra bütün bedenine birden yayılan, yayılan bir cehennem ısınması ve aynı anda da buz soğuması. Binlerce ok gözlerinde uçu uçuverdi. Yüzbinlerce ok kulaklarında vızıldadı. Neydi bu? Birden ısınma, birden üşüme, boğazının sıcak akışı Piyer l'Ermit'in kocaman ak yuvarlak taşlar genişliğinde açılan gözleri neydi? Ya bu beyaz eşeğin yularına yapışan elinin kazıklanması, kaskatı duruşu neydi?</p>
<p>«Piyer.» diye fısıldayabildi.</p>
<p>Sırt üstü boylu boyunca düştü.</p>
<p>Piyer l'Ermit iskelet uykusundan, perhizlerin halsiz düşünden bütün yol boyunca korkup sakladığı Hristiyano'nun etinden ancak o zaman uyanabildi. Sağına soluna bakındı, kaynayan bir cehennemin orta yerindeydi. Solundaki fundalıkların aralarından demir çekirgeler misali, oklar kopup geliyordu. Sağdaki tepe yanmış da karinalardan çok sayıda atlılar doğurmuştu; geri yarıdaki yeşil ağaç denizinden sellerden beter atlılar uluyordu. Yetmiyordu, hiç biri yetmiyordu. Sola sapan yolu, ardı ardına saf bağlamış bir mızrak ormanı tutmuştu; sağdan ileriye giden yol tıkanmış, geldikleri yön ortadan kaybolmuştu sanki. Klermont'tan, Reims'ten, Amiens'ten, daha sonra Frenk ilinden Hungarya'dan, Bulgarya'dan sürüp getirdikleri erimekteydi ki erime denilen şey bu kadar olurdu. Bir an zebanilerden biri sandı kendini. Vazifesi bu günahkar sürüyü çekip bu cehenneme getirmekti; bu cehennemde yanmalarını temin etmekti; eritmekti: «Tanrım!» dedi inleyerek; «Ak Tanrım, Aklı Tanrım bunu mu uygun gördün bana?»</p>
<p>Böcek, bitki, kuş geldi yumulu gözlerine yaşlarla birlikte. Başladığı gece, yıldızlar, Hristiyano geldi. Ve Salih Dai'nin gelmesiyle birlikte kanı kaynamağa başladı, öfkeden taştı. Papanın has ahırından çıkma beyaz eşekten inmedi sanki yuvarlanıp düştü. Gırtlağına yakın saplanan oktan kan pıhtılaşan Çulsuz Gotiye'ye atıldı: «Gotiye? Salih Dai? Salih Dai?»</p>
<p>Gotiye'nin yüzünde tek bir damla renk kalmamıştı; topraklaşmağa dönmekteydi. Titrek göz kapakları, bin güçlükle açıldı. Sesi de bin güçlükle hırıldadı: «Affet Piyer.» «Salih Dai nerde?» «Bilmiyorum. Beni de kandırdı.»</p>
<p>Piyer l'Ermit bir daha «Salih Dai?» diye sormadı. Gotiye'nin ağzından kan sızmağa başlamıştı; dişleri yarı aralıktı, gırtlağında, saplanan oku atmak isteyen bir zorlama vardı. Beklenmedik bir şekilde sarsıldı Gotiye. Taş gıcırtısında gelen bir ses çıktı dişlerinden: «Beni takdis et Piyer. Bil.» Piyer l'Ermit'in aylardan beri ilk defa gözleri buğulandı. Buğulanan gözlerinde Gotiye çocukluktan yeni yetmeliğe, yeni yetmelikten haşarı delikanlılığa, delikanlılıktan gençliğe büyüdü. Ve şimdi ölüyordu ve Piyer l'Ermit keşişti. Incil'den: «Aziz Peder onları affeyler zira yaptıklarını bilmeden yaptılar.» cümlesini okudu; «Bilmeden günah işlediler.» diye mırıldandı.</p>
<p>Gotiye zorladı kendini. Piyer l'Ermit'in kolunu tutup can korkusuyla sıktı, çekti: «Ben bilerek yaptım Piyer.» dedi. Son zorlamasıydı, belliydi. «Hristiyano'nun adı Ziba'dır. Kötü kadınmış. Salih'le seni kandırsın diye akıl verdik. Ziba'yı Salih öldürdü. İznik hâzinesi benim olacaktı.» «Alçak!» diye haykırdı Piyer l'Ermit. «Dur, daha var. Papa da seni kandırmamı istedi. Bu ipsizleri sen ayaklandırabilirdin ancak.» «Melunlar! İnsan bunlar insan! Ölecekler, ölüyorlar. Bile bile gönderdiniz, beni alet ettiniz.» «Evet; ölsünler denildi. Haçlılar hep böyle.» «Yazık! Yazık! Bin yazık. Tanrım!» «Kılıç Arslan aldansın denildi. Ardımızda asıl Haçlı ordusu var; gelecek. Papa, böyle buyurdu. Bilerek ben.»</p>
<p>Piyer l'Ermit dinleyemedi gerisini. Gotiye'nin gırtlağına saplanan ok sarsılmıştı. Kalktı; delilerden beter kalktı. Kimsenin kimseyi gördüğü yoktu artık. Vuruyorlar, kırıyorlar, kesiyorlar, biçiyorlardı. «Durun!» diye haykırdı; «Durdurun, durdurun!»</p>
<p>Kollarını iki yana açmıştı, tahtadan düz göğsünde kızıl sakalları bölük börçüktü. Yalın ayakları neye, nereye basıyordu bilmiyordu. Külahı başından uçmuştu. O halde, yalın ayakları üstünde dört bir yanına dönüyordu: «Durun! Durun! Benim suçlu, ben, ben Piyer l'Ermit suçluyum!» Birden, yalın ayaklarının üstünde kolları iki yana açılı fırdönüşlerinin birinde, deliler misali açık gözlerine Papa'nın has ahırından çıkma beyaz eşek ilişti. Olduğu yerde dönüp duruyordu. Birbirlerini öldürmekle meşgul insanlar nasıl duymuyorlarsa Piyer l'Ermit'i, Papanın has ahırından çıkma beyaz eşek de öyle duymuyordu.</p>
<p>Bıraktı o zaman kollannı Piyer l'Ermit iki yanına. Artık bıraktı mı yoksa kolları kendiliğinden mi düştü de fark edemedi, bilemedi. Uğultular, ölümler, susuverdi kulaklarında. Uğultular, ölümler, beyaz eşek gözlerinden siliniverdi. Korkunç bir sessizlik, tenhalık, ölümüne bir yoksul tabiat kucakladı Piyer l'Ermit'i. O sessizlikte çıldırdı adeta. Huy kasabasının en tenha çorağına düştüğünü sandı; Huy kasabasının en tenha yerinde, yıllar yılı düşlerinde kurduğu manastırı görür gibi oldu.</p>
<p>Nereye, neden, niçin koştuğunu bilemeden koştu.</p>
<p>* * *</p>
<p>Buldacı Bey'in haçlı başıbozuk alayını yok edişini Çavdar Onbaşı'dan onuncu keredir dinleyen Kılıç Arslan kas kas gülüyordu yine. Her defasında bu böyle oluyordu. Yorgunluklarını, yorgunluktan çok kırılmış gururunu, kırılmış gururundan çok öfkelenişlerini, öfkelenişlerinden çok, uzun ve korkunç geçmiş bir kış boyunca kendisi için de ağır gelmeğe başladığını hissettiği Kılıç Arslanhğını unutuyordu.</p>
<p>Maldiya aylar geçip düşmeyince; Maldiya taş inadında, Maldiya tosbağa korkusunu boğazında kabuklandırarak aklınca eğlenip Kılıç Arslan'a böyle direndikçe Kutlamışhğı da, Süleyman Şah'ın oğlu oluşu da, yüreğinde ateş alev yanan cihan kıvılcımı da kurumuş hamurların yüzü gibi yarılıyor, perleniyordu. Çavdar Onbaşı'yı konuşturuyor, dinliyor, kas kas gülüyordu.</p>
<p>Bahardı.</p>
<p>Martı, nisanı gelip geçmişti. Mayıs hazirana koşuyordu. İznik yolu sapağındaki Haçlı kırımından yedi ay, Çavdar Onbaşı'nın gelişinden beş yahut altı ay geçmişti. Kar, kışı toprağa o yıl adam boyu aklığında, adam boyu soğukluğunda kasım ortalarında indirmiş, o indirişle birlikte de yaymış yerleştirmişti. Bir ak deniz, bir soğuk komşuluk bütün ovayı öyle bir pençesinde tutmuştu ki çoğu kayısı olan ağaçların yolunmuş hırçın dalları da olmasa Maldiya, kalesiyle dağları arasında donmuş bir kımız çanağından farksız görünecekti. Kılıç Arslan'ın dikip tepesine içemediği...</p>
<p>Ne ise ki kayısı ağaçları, kayısı ağaçlarının arasından mızrak yalnızlığında sivrilen kavaklar vardı da hele Aspuz'a doğru ovanın içilmez kımız donmuşluğunu yırtıyordu da Kılıç Arslan az biraz rahatlıyordu. Hiç görmediği halde bu ak donmuşlu-ğu, yolunmuş kayısı dallarının iskeletiyle yıllar, yıllar çok yıllar önce canlanmış bir sessizliğin ayinine benzetiyordu. Bir şaman kötü ruhları kovmak için köpürmüş ağzını delicesine açıyordu, haykırmadan inildiyordu. Bir Kam, bir Baksı, alevlerin ak uçlarına avuç avuç kımız serpiyordu: «Atalarım! Atalarım! Maldiya'yı da haçlılar gibi dize getir!» Baharın mayısı hazirana koşuyordu.</p>
<p>Kımız donmuşluğundan sonra, nisan ortalarındayken birden bir gece yarısında, belki dağ taş uyumuşken kayısı ağaçları çiçekleniverdi. Daha çok pembeye varan bir başka aklık, kalesiyle dağları arasında Maldiya'yı esrik düşlere hazırlayan bir kokuya boğmuştu. O gece yarısının sabahında, ilk gün ışıkları çıldırmıştı. Pembeye varan aklığın neresine bakılsa, hem de ne kadar uzaktan bakılsa onları görmemek imkânsızdı Aspuz'da arılardan, pembe aklıktan, ak pembe kokulardan çıldıran gün ışıkları doğuya doğru kavak yeşilinde seyreliyor; elmaların, hele armutların, kirazların sünbüllenişinde yeşil de karışınca durulanıp deli divane oluyordu. Ve lacivertleşen, yer yer eflatunlaşan dağlar, aylar ayı taşıdığı kar yükünü sızdırıp, oyun oynayan çocukların yaramaz tebessümünde toprak altı damarlarını çatlatan sızıntıları kirazların, armutların köklerinden; kavakların, kayışların köklerine salıyordu. Kılıç Arslan baktıkça yeraltı damarlarından orada ağaç köklerine fışkıran suyun, çiçek pembeliğinde aklaşıp havadan süzülerek yeniden dağ lacivertliğine ve eflatunluğuna ulaştığını; arıların, kör arıların, eşek arılarını, bal arılarının havadan dağ lacivertine ulaşan o görünmez suyu kanatlarıyla hareket ettirdiğini, suyun çiçeklenmiş kokusunu emdiğini görüyordu, işte bu kudurtuyordu Kılıç Arslan'ı. Kışın donmuş kımız çanağını nasıl başına dikip içemiyorsa, baharın bu korkunç hamurunu da avuçlayamıyordu. Maldiya düşmüyordu. Baharın mayısı, hazirana koşuyordu hem de.</p>
<p>Çavdar Onbaşı'yı onuncu dinleyişi de bu mayısın hazirana koşuşuna yakın sıralara rastlamıştı. Kayısılar çağla, kirazlar yarı kızarık düğme, elmalarla armutlar çiçek dökümündeydi. Maldiya'nın havası meyveye dönüyordu. Çavdar Onbaşı'nın sesi de, Sultan huzurunda terbiyesini bozmayan kaçamak bakışları da gün batısı özlemine çalıyordu: «Kara keşişi görseniz Sultanım, bir bostan korkuluğu sanırdınız. Nereye gitti, nasıl gitti bilinmez. Hiç bir lafı da anlaşılmazdı.» «Pekey bu haberlerin başında, bilmem doğru bilmem uydurma, keşiş ile haçlı adamlarını İznik'e yürüten, denizi geçirip yol gösteren Bizans İmparatoru Aleksiyos'tur demek istersin. Öyle midir?» «Kılıç Aslan'a yalan ne, uydurmak ne, bir harf noksansız söylenebilir mi? Buldacı Beyinin tembihidir; hemi doğrudur hemi de güvenilir doğrulardandır. Buldacı Bey'den gayri bütün beyler de böyle bilir. Bizans eli var bu işte, hemi de büyük eli var.» «Öyleydi de Aleksiyos neden kendi askerlerini Haçlıların ardından salmadı? Neden ordusunun başında İznik'e girmek istemedi? Hasta olduğundan mı? Hasta olduğu söyleniyor?» «Bilmem Sultanım. Bilse bilse bunu Karakurt Hafız takımından bir oyuncu kolu gelmiş diye duydum, onlar bilir.» «Artık oyuncu kolları da mı haberciliğe soyundu?»</p>
<p>«Onu da bilemem Sultanım. Bu oyuncu kolu Karakurt Hafız takımından olunca hele benim dilim susar Sultanım.»</p>
<p>«Ya ben susan dilleri kestirirsem?»</p>
<p>Çavdar Onbaşı'nın, bundan önceki dokuz konuşmasının dokuzunda da ne laf buraya kadar uzamıştı, ne de az biraz uzasa bile böyle bir sona varmıştı. Çavdar buna rağmen düşünmedi bile. Artık hiç de genç sayılmayan, eskisi gibi kıvrak görünmeyen bedenini ancak çekirgelere has bir sıçrayışla kaldırdığı gibi Kılıç Arslan'ın ayaklarına bırakıverdi: «Dilime ne hacet Kılıç Arslan Sultanım, boynumdan kes. Koşup sana Maldiya'nın düştüğü haberini getiremediği için.» Kılıç Arslan gülemedi. «Kalk soytarı!» dedi buruk bir sesle: «Tacik misin sen? Çavuldur'dan birinin soytarılığı yakışık almıyor. Git şu oyuncu takımını görelim»</p>
<p>Çavdar Onbaşı'nın oyuncu takımını bulup buluşturması, getirip düzene sokması, takımın da oyunu açması uzun sürmedi. Kılıç Arslan bu süre içinde beylerine de haber salıp çağırmıştı. Ordu Maldiya'yı sarmış, nasıl olsa bekliyordu. Süryani Patriğinin Gabriel ile görüşmesi Durasın, Burçak, Kara Budak Beylerin umutlanmasına rağmen boşuna çıktığına, Gabriel'in Patriği adam yerine bile komadığma göre yapılacak başka bir şey yoktu. Surlarını döğmek, merdivenler, tahta kuleler da yayıp surlara tırmanmak, gedikler açmak Maldiya'ya tesir etmiyordu. Üstelik olan Selçukluya oluyordu. Ölen, sakat kalan, çürüğe çıkan şimdiden korkulacak sayıdaydı. Bir umut suru boydan boya sarmak, içerdekileri dışarı çıkarmamak, dışarıdan içeriye kimseyi sokmamakta; bu umut açlıktı susuzluktu içerdekiler için. Kış, kaledekilerin sırtına yüklenirse hele, Maldiya, yalvarmağa başlayacaktı muhakkak.</p>
<p>Ama bahardı.</p>
<p>Aylardan mayıstı; hazirana koşuyordu alçak zaman. «Atalarım! Ulu atalarım! Neredesiniz?» «Oyun açılsın mı Kılıç Arslan Sultanım?»</p>
<p>Bir Bizans bayrağı, bir çadırın kapısı, çadırla bayrağın arasında adam boyu tahta bir haç. Çadırın kapısında imparatorun işareti boyanmış, görünürde kimse yok. Soruyu soran Çavdar Onbaşı. «Başlasın!»</p>
<p>Çadırın kapısı açıldı. Soldan, sarıları parlatılmış koşumuyla eyer takımı hayli süslü bir atı, tüysüz zenci bir çocuk çekerek getirdi. Getirdi ama atta pek öyle yürekli bir göz yok, bıraksan uyuyacak cinsten bir beygir. Açılan çadır kapısından yine tüysüz genç yüzü yağız at tüyü parlaklığında kayışlanmış bir genç zenci çıktı. Eğildi iki büklüm nerdeyse secdeye varacak, öylece bekledi. Çadırın kapısından öte yan, aşağıdaki ovanın Aspuz'a doğru bir kısmı buğulanmış ağaçlarıyla görünmekte, demek ki çadır önü göstermelik, içi de ardı da yok. Kapının iki yanından görünen gölgeler var sadece, ardından güneş vurduğu için olmalı. Derken aslında erkek, kadınlığa heves etmiş bir nazlı civelek ses: «İmparator atam, Bizans'ın aslanı güvenci babam, bu evecenlik neden?» Secdeye varmak üzere olan genç zenci iyice yapıştı toprağa yüzükoyun. Göbekli, başında bir tahtadan haç, öküz kaburgalarından yapılmış zırhlar içinde, önce Bizans İmparatoru çıktı. Çenesi iri, yanakları kırmızı sakallı, burnunda bir kayısı çağlası yapışmış; belinden aşağı bir tahta kılıç sarkmakta ve bir elinde uzun saplı içi oyuk bir su kabağı. Yere yüzükoyun yapışmış genç zencinin sırtına basıp durdu: «Kızım! Anna! Ben, Aleksiyos, senin İmparator baban, savaşa gidiyorum!</p>
<p>Türkleri —kılıcını çeker gibi yaptı— kılıcımla doğramağa; —su kabağını kaldırdı— işte bu topuzumla tuz buz etmeğe. Sen bana gitme diyorsun, yazık!» «Hayır benim İmparator babam, gitme demiyorum.» «Ya. Demek git diyorsun. Yazık!» «Ben.»</p>
<p>«Bir İmparator kızı bile olsan nasıl git diyebilirsin; nasıl buyruk bu? —derken zencinin sırtına hızla bastığı için zenci kımıldamıştı— Bu, bu ne? Türkler mi? Toprağı mı sarsıyorlar şimdi? Mamma miya, mamma miya?»</p>
<p>«Baba, köle; köle bu ayağının altındaki?»</p>
<p>«Hele bir Türkler olmalıydı ki, neyse. Atım? Atım nerede?» «Orda baba.»</p>
<p>«Görüyorum, görüyorum kör müyüm ben? Bir İmparatorum! İmparator da böyle, atım der, öğren.» «Ama böyle, atım diye Türkler buyurur babacığım.»</p>
<p>«Türkler! Böh, senin gözünü Türkler bürümüş. Birkaç kelle getireyim de korkun geçsin. Hele Kılıç Arslan'ın kellesini sane hediye edeceğim.»</p>
<p>«Babacığım sen İznik'e gidiyorsun, Kılıç Arslan Maldiya'da değil mi?»</p>
<p>İmparatoru oynayan oyuncu kendi kendine konuşur gibi: «Ben de onun için gidiyorum ya.» dedi; sonra sesini yükseltti: «İznik'i aldıktan sonra yıldırımdan beter olup Maldiya'ya düşeceğim Anna. Şu kılıcımla —tahta kılıcını çekerken kılıcı takıldı, zorladı— evet işte bu kılıcımla Kılıç Arslan'ın kafasını uçuracağım. Uçan kafasına da şu topuzumu böyle, böyle, böyle indireceğim!» dedi ama uzun saplı su kabağı, genç zencinin kafasına daha birinci vuruşta paramparça olmuştu.</p>
<p>İmparatoru oynayan oyuncu, bu sırada burnundan düşen kayısı çağlasını da yerden alıp yeniden yapıştırmağa çalıştı. Yapışmayınca da ağzına atıp çiğnedi, yuttu. «Sterde kaldıydım? Hah, topuzda, topuzum kırılsa da kılıcım körlense de yumruğumla Kılıç Arslan'ı atından yuvarlayacağım!» «Baba bak bir atlı. Haberci mi dersin?» «Ne habercisi? Ha, öyle ya haberci bu.» Gelip karşısında secdeye varan haberciye çıkıştı: «Ne bu? Tam sefere çıkarken mi gelinir budala, daha önce gelseydin ya.»</p>
<p>«Haşmetmeab efendim. Kılıç Arslan geldi.» «Ne? Ne? Ne dedin ?Kim geldi? Nereye geldi?» «Kılıç Arslan, İmparatorum, İznik'e geldi.» «Yalaaan!»</p>
<p>«İmparatorumu kör göreyim ki doğru diyorum efendim.»</p>
<p>«Amanın, amanın tutuldu.» «Babacığım ne var, ne oldu?»</p>
<p>İmparator haberciye haykırdı: «Koşsana salak, hastalandım görmez misin? Git hekimi çağır.» «Ama baba az önce bir şeyin yoktu?»</p>
<p>«Vardı. Benden iyi mi bileceksin? Yurdum için hastalığımı hiçe saydım ben.»</p>
<p>«Ya şimdi?»</p>
<p>«Şimdi de hastalığım için yurdumu hiçe sayıyorum ne olacak?»</p>
<p>«Ama babacığım sen İmparatorsun?»</p>
<p>«Ay aman, aman ay, bu bacağım, bu işte. Damla dedikleri illet. Of İmparator mimparator dinlemiyor; asıp kesemem ben bu damla illetini. Of bak nasıl katılaştı bacağım, bak, bak gördün mü Anna?»</p>
<p>«Haklısın babacığım ama Kılıç Arslan ne olacak?»</p>
<p>«Daha sonra, daha sonra, yeni bir Haçlı ordusu geliyor biraz da onlar uğraşsın. Maldiya'daymış zaten Kılıç Arslan; Maldiya çok uzak. Hekim nerde, hekim?</p>
<p>«Geldi babacığım.»</p>
<p>Hekimle iki yardımcısı bu sırada geldi. Üçü de Anna'yı selamlayıp İmparatorun önünde eğildiler. İmparatoru oynayan oyuncu hekime çıkıştı: «Hekim misin hacıyatmaz mısın nesin? Eğilip doğrulacağına bacağıma bak, bacağıma.»</p>
<p>Hekim sağırdı herhal, İmparatorun değil Anna'nın bacağına doğru eğildi; İmparator kızdı «Hasta bacak bu, bu hasta bacak sapık, bana bak.» Fakat bacağının hastalığını hatırlayınca oflayıp poflamağa başladı. Hekim şaşırmıştı: «Haşmetmeab Hazretleri az önce bacağınız sağlamdı, hiç bir şeyiniz yoktu, muayene etmiştim.»</p>
<p>«Muayene etmişmiş. Sen damla hastalığının keyfi misin. Yoksa hekim misin be adam. O zaman tutmadı da şimdi tuttu. Ay, of, ölüyorum. Kazık gibi durma herif, tedbir al tedbir?» «Nasıl bir tedbir buyururlar Haşmetmeab efendimiz acaba?»</p>
<p>«Lafa gelince kitap gibi, işe gelince yok. Bir sedyeye koydur da taşıt içeriye, durma hadi.» Hekim telaşlandı. Adamlarına çıkıştı: «Sedye nerde? Sedye, sedye, sedye?»</p>
<p>Hekimin uşaklarını oynayan oyuncular ne yapacaklarını bilemediler; ya pek acemiydiler, yahut da oyuncu değillerdi. Anna, adam boyu tahta haçı gösterip akıl verdi: «Sedye yok diye İmparator babam acı çekemez; haça yatırın da taşıyın.»</p>
<p>İmparator itiraz etmek istedi: «Haça olmaz Anna, haça...»</p>
<p>«Olur babacığım olur. Kutsal Meryem'in oğlu sırtında taşımadı mı? Sen de sırtına almış olacaksın, kutsal yük.»</p>
<p>«Ama ben taşımayacağım, üstüne yatacağım.»</p>
<p>«İmparator kutsal da olsa bir yük taşımaz zaten; sırtın değsin yeter. Haçı da seni de askerler taşır.» «Ay, oy, of aman, pekala, öyle olsun. Akılhsındır sen.»</p>
<p>Uşaklar haçı aldı. İmparatoru yatırdılar. Kaldırdılar. Haçın ve imparatorun kutsallığı birleşince oyuncular huşu içinde gözlerini kapadılar. Taşırlarken imparator düştü, fark edemediler. Anna önde çadıra girdiler. Haç sedyeden düşen imparator, ötekiler çadıra girince kalkıp toplandı. Sinsice güldü: «Bu damla illeti işime yarıyor arada, şimdilik kurtuldum. Hele şu ikinci haçlı ordusuyla dövüşsün bakalım Kılıç Arslan. Neme gerek, deli miyim de Kılıç Arslan'ın karşısına çıkayım; İmparatorum, İmparator!» Kaçtı çadır önünün ardına.</p>
<p>Oyun Kılıç Arslan'ın çok hoşuna gitmişti, belliydi, katıhrcasına gülüyordu. Beyleri de Kılıç Arslan'dan farksızdı. Aylar ayı uzayan Maldiya kuşatmasının gerginliğini unutmuşlardı, Maldiya ovasının kayısılı rengi, kayısılı kokusu umut verici gelmeğe başladı. Maldiya kuşatmasının uzayan bütün sıkıntısı, bütün öfkesi, bütün hırçınlığı kahkahalarda kırılıyordu. Ama sonu gelmedi.</p>
<p>Oyunun oynandığı sıralarda gelen bir Buldacı Bey ulağını bekleten Çavdar Onbaşı, ne yapıp yapıp söyletemeyince ulağı Kılıç Arslan'ın katına götürmek zorunda kaldı.</p>
<p>Mayıs, olanca kayısısıyla hazirana koşuyordu</p>
<p>Ulak, Kılıç Arslan'ın katında diz vurup selam durunca Kılıç Arslan da beyler de kahkahalardan kesilip bir süre beklediler. Kılıç Arslan hemen hırçınlaştı: «Kim bu? Nedir?» Çavdar Onbaşı kısaca anlattı «Söylesin bakalım!»</p>
<p>Ulak: «Buldacı Bey'in ağız haberidir Sultanım.» dedi; «Haçlılar yeni bir ordu salmışlar. Bu seferki pek katı. Başlarında kontları montları en ağırından baş çekip gelmişler. Buldacı Beyim, sen Sultanımın kuş uçuşunda İznik'e dönmesini diler. Uygun bulduysan eğer...» «Uygun bulmadıysam?»</p>
<p>«Buldacı Beyim ne söylemem gerekeceğini bildirmedi. Sultanım ne buyurursa iletirim.» «Buldacı'ya ilet; Kılıç Arslan Maldiya'yı almadan dönmeyecekmiş de. Üç buçuk haçlıdan mı çekinir? Üç buçuk haçlı için mi bir Sultan çağrılır? Böyle de.»</p>
<p>«Buyurdun. Buyruğunu iletirim Sultanım.» Dönüşü, atına atlaması, terkilemesi bir oldu.</p>
<p>Mayıs hazirana karışıyordu.</p>
<p>Haziran yaklaşırken ikinci, haziranın ilk haftasında Buldacı Bey'den üçüncü ulak geldi. Dördüncü ulak geldiğinde Kılıç Arslan Maldiya'ya yeni bir hücum buyruğu vermişti. Al atında, buyruğuyla birlikte surlara akmak üzereydi. Merdivenler, kuleciler, surların ulaşabildikleri böğürlerine tırmanıyorlardı; ilk tırmananlar yanar yağların, kaynar suların, surlardan atılan ok, taş ve kor ateşlerin altında erimişti. Görünüş yine başarısızlığa bakıyordu. «Alacağım seni!» diye haykırdı, «Maldiya seni alacağım benim kolum bükülmez, demirdendir. Benim kafam kırılmaz, taştandır; dönüp yine alacağım.» Hücumu durdurdu.</p>
<p>Ağırlıklarını Durasın Bey'e bıraktı: «Maldiya'yı boşlama.» diye buyurdu. «Bu çevrelerde dön dolaş, geri gel Maldiya'yı vur, hırpala. Gitti sandıkları zaman da dön. Buldacı bunamış ille de beni ister. Haçlıların defterini dürüp döneceğim. Maldiya'yı alma sakın; bana bırak; bu Buldacı bunadı.» Buldacı'ya kızıyordu; üç buçuk haçlıyla baş edemediği, adam yerine koyduğu için içerliyordu. Buldacı'ya : «Buldacı'yı bırakmamalı İznik'te» diye söyleniyordu: «Buldacı İznik'e göre değil!» Beşinci ulağa Dorileon'da rastladı. Ulak en kötü haberi verdi: «İznik, haçlıların eline düşmediyse bile düşmek üzere Sultanım.»</p>
<p>«Buldacı? Ya Buldacı çocuk mu, zebun mu?»</p>
<p>«Sizlere ömür Sultanım, bir kafir oku..»</p>
<p>«Ne dedin?»</p>
<p>Beynine bir ok saplandı sanki Kılıç Arslan'ın. Sesler, sesler, çöl yanığı esmer sesler okun ucunda alevlendi. Bir uzak kuyu derinliğinde serin, karanlık sularda, Kur'an okuyan sesler. Uykuda çocuk bilmezliğinde.</p>
<p>Üzengileri, al atının karnını yardı. Dorileon'dan sonraki menzilde Kara Budak Bey'in bölüğü ancak yetişebildi Kılıç Arslan'a.</p>
<p>Ölüm ne kadar birdenbire, usuldan, hiç akılda yokken gelmişti öyle? O hengâmeden kaşla göz arasında sıyrılıp bir okun ucunda uçarak, süzülerek; başka bir yere, başka birine gidecekmiş de yolunu sapıtmış gibi sanki yanlışlıkla, bir dost bir ahbap gönlünü almak, hatırını sormak istercesine gösterişten uzak, kimseye görünmemeğe çalışarak, ne kadar da yıllar yılı özlenilmiş bir dost sıcağında gelip bulmuştu Buldacı'yı. Hazırlıksızken, beklemiyorken, ömründe ilk defa kıstırıldığı bu İznik kapanında gözleri, haçlıların ardını çeviren yollardan çıkıvermesine Kılıç Arslan'ın, dört açılmışken. Buldacı, düşmüştü; gözleri şaşırmıştı, kaşları ne olduğunu soruyordu, yüzü bir garip şaşkınlığın sonunu bekler gibiydi, gülecekti: «Ersagun ne oldu? Dünya, sallanıyor mu ne? Urumeli?» Ersagun Bey sonrasını duyamadı. Buldacı'nın dudaklarının kıpırdadığını gördü ama ne dediğini işitmedi. Dünya sallanmıyordu, sağır olmuştu. Buldacı'nın sesi; hangi Buldacı'nın, Afşin'in, Sarı Hoca'nın, Küpeli Hafız'ın, Alparslan'ın sesi bu sarılığın keçe duvarlarını sıyırıyordu. Buldacı'nın dudaklarında son olarak kıpırdıyordu, dünyanın sağır keçe duvarlarını delip geçmek istiyordu: «Buldacı! Buldacı kardaşım, ağam, yoldaşım. Buldacı!» «Ersagun Beyim Hadriyanus Kapısı elden çıkmak...»</p>
<p>«Ne demek? Ne demek, elden çıkmak ne demek Göl kapısı boşaltılsın tez, Hadriyanus Kapısına yetişsinler!»</p>
<p>Tanrım! Ölümden dirime dönmek bu kadar mı çabuk, bu kadar mı kolay, bu kadar mı duygusuzcaydı. Düşünebilmek, tedbir almak, buyurmak. «Göl kapısı boşaltılsın tez, Hadriyanus Kapısına yetsinler!» diyebilmek. Sağları ölümlere sürmek, yeni ölümleri dirilere çağırmak, bir soluk kısalığından az önce. Solunda sağken bir soluk kısalığından az sonra sağında ölüme kapı açmış Buldacı'yı hiç yaşamamış sanıp kaynayan bir cehenneme yeni canlar atmak ne kadar dünyalılara has bir taşlıktı!</p>
<p>«Ersagun Beyim Lefke Kapısı çöküyor.»</p>
<p>«Kladyüs Kapısından bir bölük, iki bölük, üç bölük. Lefke Kapısına!»</p>
<p>«Kladyüs Kapısının da durumu iyi değil.»</p>
<p>«Dediğimi yapın!»</p>
<p>Haçlılar çılgın karıncalar misali; Bizans'ın, Peçenek'ten, Uz'dan, Bulgar'dan toplama azgınları kudurmakta, alıcı kuşlardan beter açılıp açılıp kapanmakta. Haçlıların da BizanslIların da ardına açılan yollar hala beklemede. Kılıç Arslan yok; yardım yok; Selçukluya bel veren yok! Gökyüzü toz duman içinde, tenha, yalnız, bulut bile yok; sadece kızmış, kızmış, kızmış bir güneş. Haziranın sonuna yaslanmış bir acı güneş. «Buldacı, İznik'te oklanmak üzere, seni mi beklemiş ne? İyi ki görmedin.» diye mırıldandı.</p>
<p>Kapılar sallantıdaydı; kapılar Selçuğun ölümüne açılacaktı, bir kara kaderdi bu, görüyordu. Değişmeyecekti. Değiştiremeyecekti.</p>
<p>«Ersagun Beyim, Selcen Hatun seni ister; gelebilir mi der.»</p>
<p>Bir de kadın ağıtı dinlemek şimdi? Selcen hiç alışmadığı, hiç bilmediği bu cehennemde kimbilir nasıl paramparçaydı? Sultan karısı olmak da nafile dert, karayazı. İznik düşerse? Kılıç Arslan'ın karısı Bizans'ta tutsak olursa?</p>
<p>Koştu. Bir Selçuk Sultanının karısının tutsak olması. Tanrım bu da mı gelecekti başımıza? Tanrım o nasıl bir başlangıçtı. Malazgirt'te bu ne biçim, son burada. Bu ne biçim son? Hani senin ordunduk, hani senin ordunduk?</p>
<p>Fakat Selcen öyle bir derlitopluluk içindeydi, öyle bir sağlam duruyordu ki babası, Ersagun Bey, Buldacı'nın ölümünden bu yana bir türlü toplayamadığı dağınıklığından utandı. Sevmeğe, okşamağa, hayran bakmağa vakti olsa hiç durmayacak Selcen'i, Kılıç Arslan Sultanının karısını, kendi öz kızını özlemiş baba gözleriyle sevecek, okşayacak, hayran bakacaktı.</p>
<p>«İznik'ten umut yok mu baba? Sultan'dan haber?»</p>
<p>«Çıkmadık canda ümit var derler, umutsuzlanma!»</p>
<p>«Tesellinin zamanı mı? Teselliyi de sevmezsin teselli edeni de. Durumu olduğunca konuşalım.» «Konuş öyleyse?» diyebildi Ersagun Bey. Çok iyi bilmese kızının gittiği, yerine bir başka Selcen'in giyinip kuşandığını sanacaktı. Daha birkaç yıl önceki Selcen; gözleri hep yerde, saygıda, badem çiçekleri bakışında Selcen. Bir yıllık gelin. Nerden, nasıl, ne zaman öğrenmişti bu duruşu, bu bakışı, bu konuşmayı?»</p>
<p>«Konuşmadan önce seni dinlemek isterim baba. Sultandan haber?»</p>
<p>«Yok.»</p>
<p>«Gelse değişir mi ?»</p>
<p>«Bilinmez.»</p>
<p>«Baba açık konuş. Eskisi gibi, saklamadan.»</p>
<p>«Sanmam. Değişeceğe benzemez.»</p>
<p>«Öyleyse kadınları çıkarmak gerekecek İznik'ten.»</p>
<p>«Ben de öyle düşünürüm.»</p>
<p>«İyi öyleyse. Ne kadar adam verebilirsin yanlarına?»</p>
<p>«Sekiz on kişi.»</p>
<p>«Yol iz bilenlerden olsun hiç değilse; aklı erenlerden olsun.»</p>
<p>«Çavdar Onbaşı'nın yoldaşları vardı. Aklı başında, yaşlıca, gözü açık. Göl kapısında olmalılar; sen hazırlanıncaya kadar toplanırlar.»</p>
<p>«Ben gitmiyorum. Saraydan Virna kadınla Akça Kız, bir de İznik'ten benimle gelenler.» «Asıl senin gitmen gerek Selcen. Kılıç Arslan'ın karısı tutsak olmaz. Olursa olmaz Selcen?» «Sultan burda olsaydı ne yapardı diye düşündüm.»</p>
<p>«Eyi?»</p>
<p>«Kaçmazdı.»</p>
<p>«Kaçmak değil Selcen bu; karayazıyı daha da karartmamak; ele güne rezil olmamak, tedbir.» «Kalacağım baba. Sultan burda olsaydı senin dediğini yapardım. Sultan burda yokken emanetini bırakamam. Eyi kollayın da İznik'! haçlılara teslim etmeyin; Bizans'a teslim edin, o zaman tutsaklar değil konukları olurum.»</p>
<p>Ses, Selcen'in kızlık sesi değildi; baktığı zaman yüzün de Selcen'in kızlık yüzü olmadığını gördü, yalnız gülüşü Selcen'in kızlık gülüşüydü, o da soyundu ve yerini buruk bir Sultan tebessümüne bıraktı.</p>
<p>«Benim yerimde olsaydın ne düşünürdün? Başka türlü deme, senin kızınım.» «Pekey Selcen.» Çıkacağı sırada Lefke Kapısından gelen haberci: «Çok ölü verdik Ersagun Beyim, çekilmek gerek, buyruğun nedir?» diye sordu, bekledi,</p>
<p>«Sen Göl Kapısına git. Çalık Buğday, Çal İmamın oğlu, Elulağı Durdu yanlarına ikişer adam alsın hazır beklesin. Kadınları götürecekler, daha içerilere doğru. Geri kalan varsa Lefke Kapısına, Kırgız, Bayındır, Kınalı Boyunun yaşlı kadınları ellerine ne geçirirlerse Lefke Kapısına; gençleri Göl Kapısına toplansın; durma kop!»</p>
<p>Haberci gidince Ersagun Bey bir an taş direğe dayanıp durdu. Bir an taş direğin soğuk katılığını sırtında duymak istedi. Gün kuşluğu aşıyordu. Güneşin gıcırtılı yuvarlanışını duydu. Durmağa gelmezdi. Hele Selcen'e böyle görünmek hiç işine gelmezdi; «Saraydan gidecek kadınlar erkekler gibi giyinsin Selcen.» dedi; «Ben Lefke kapısındayım.»</p>
<p>Lefke kapısını haçlılar zorluyordu. Gömgök zırhlarından acımasız hayvan gözleri parlıyordu; eriyip donmuş kum parlakhğındaydı, ne ok, ne taş, ne şu, ne bu. Hiç bir şey bu parlaklığı söndürecek gibi değildi. Kapının hemen dışında delirmiş öfkeler, kapıyı sarsıyordu. Kapının bu yanı diz boyu bir Selçuk ölümünde. Kırgız, Bayındır, Kınalı Boyunun yaşlı kadınları bu ölümü örtmeğe geldi, kapının ardına yığıldılar, yüzleri göl durgunluğundaydı. Taşlı göl durgunluğunda. Dışarıdan, kapıyı zorlayan gömgök zırhların haçlı öfkesi o sırada duruverdi, sustu.</p>
<p>Ersagun Bey surların bütün dışının; Lefke kapısı ile Hadriyanus ve Kladyüs kapılarının dışının da birden sustuğunu, hareketsiz kaldığını hissetti. Az önce göğü yıkan hengâmenin bu birden susuşu, göğün aniden çöküp yerdeki hengâmeyi örtüşü gibi bir şeydi; bunaltıcı, terletici, sağır edici. Taş basamaklardan fırlamasıyla, çıkması ve mazgallardan birine siperlenmesi bir oldu. Pitekos'tan gelen yolun ovaya açılan ağzına dolu dizgin bir ordu giriyordu; girer girmez de yeni doğmuş ay ağzında iki yana açılmış sağ koldan Hadriyanus Kapısına, sol koldan Kladyüs Kapısına doğru yaylanıyordu; oydu, Kılıç Arslan'dı. Tanrım, görklü güzel Tanrım, gelmişti.</p>
<p>Yaylanma tamamlanmadan, Haçlılar ve BizanslIlar toplandı. İznik'i unutmuş gibi toparlandı, İznik kendilerininmiş gibi İznik'i korumaları gerekiyormuş gibi toparlandı. İznik'i bıraktılar. Gelenleri karşıladılar; ilkin çekingendiler, kör yürüyüşünde. Kılıç Arslan'ın çerisi ovada bir batağa dalmış da sanki geçmesi hem de hızlı geçmesi gerekti. Susan hengame, taş olmuş hareketsizlik zıvanasından çıktı. Haçlılarla BizanslIların ilk safının dökülüşü çabuk oldu; ikinci safın dağılışı da. Gökyüzünde gıcırdıyarak yuvarlanan güneş durdu gibi geldi Ersagun Bey'e, hatta bu yana hafiften geri döndü. Güneşten dökülen ışıklar kızıştı, öğle sıcağındaydı. Naralar Selçuk gırtlağının erkekliğinde öğle sıcağını yırtıp surlara kadar geldi, yakınlaştı. Naralar canlı umutlar oldu. Ersagun Bey'in görebildiği ovanın kaynaşması, tozu toprağı, kararmış duran ağaçları umut oldu. Malazgirt Ovası uyandı yüreğinde, Malazgirt Ovasının ağustosunda öğle sonu sıcağı kavruldu. Öğle sıcağını döven at toynakları, kısrak kuyrukları, topuzlar, kılıçlar, kımıldadı.</p>
<p>«Ersagun Beyim! Ersagun Beyim yettik işte!» Olduğu yerden değil ta Malazgirt Ovasından döndü Ersagun Bey ağırcana: «Çavdar! Kılıç Arslan'dan mı?»</p>
<p>«Kılıç Arslan Sultan'dan Ersagun Beyim. Göl kapısından geldim. Boştu.» «Kadınlar?» «Geldik ya. Kadınlar gitsin mi?» «Durdurdun mu gitmelerini?»</p>
<p>«Gelişimizi görünce, şimdiki buyruğun değişik olursa dedim Ersagun Beyim.»</p>
<p>«Keşke değişik olabilseydi.» diye düşündü Ersagun Bey. Çavdar, tepesinden tırnağına umuttu; ama Çavdar'ın her zaman, en aydın günden en kara geceye, tepeden tırnağa umut olduğunu hatırladı. Çavdar'ı seyretmek bile çöl ortasında bir akar suya kavuşmak demekti. Fakat ovadaki gerçek öyle değildi, çok iyi biliyordu. Kılıç Arslan'ın ovaya girer girmez yaylanarak kefereye yüklenişi hoştu; çok güzeldi, göğüs kabartıcı umut vericiydi. İznik'te kapana kıstırılan, çökmüş Selçukluya da birden can vermişti ama Ersagun Bey, ilkin kendinin de bilemediği bir yenilgiyi acısının gönül kökünden koptuğunu sezinlemişti. Kılıç Arslan'ın durmadan vuruşuna, bu gizli sezginin titreyişinde bakmıştı.</p>
<p>Çavdar Onbaşı'ya kapılmağı öylesine istediği halde «Buyruğum geri kalsın.» diyemiyordu. «Ersagun Beyim Burçak Bey'in bölükleri de geldi çattı işte; şu sağdan çevirip vuranlar.» Ersagun Bey baktığında, Çavdar Onbaşı kadar sevinemedi; yüzü daha asıldı, daha umutsuzdu, somurtkandı. «Çavdar Onbaşı, Göl Kapısındaki kadınlarla çerileri bekletme artık. Başlarında sen ol; Dorileon'a tez!»</p>
<p>«Ersagun Beyim? Boşuna mı bu saldırış? Sonu yok mu? Onu mu demek istiyorsun?» «Evet. Senin benim kadar Haçlılar da BizanslIlar da gördü Kılıç Arslan'ın bütün ordusunu. İlk şaşkınlıkları da geçmek üzere. Kılıç Arslan tedbirsizlik etti; o hep, herkesi, herşeyi küçük görüşünden tedbirsizlik etti. Akıllılık etse de geri çekilmesini bilse kırılacak.» «Nasıl olur Ersagun Beyim.»</p>
<p>«Onbaşı! Buyruk Sultan adına verildi. Buyruğu yerine getir!»</p>
<p>Çavdar Onbaşı ayrıldıktan az sonra Ersagun Bey, içi titreye dola aksini beklediği halde Haçlıların çok belli bir üstünlük kurduğunu gördü. Yine haklı çıkmıştı; haklı çıkmanın yıkılmışlığını aslında, yıkılmışlık demek olduğunu kime anlatabilirdi ki, kime, kime? Ah Kılıç Arslan ah! Ne olurdu, eni sonu bir insan olduğunu bilebilseydin ah!</p>
<p>Haçlılar kırılıyordu. Selçuk okları uzaktan kontlarını montlarını ustaca buluyordu, hatta BizanslIlar haçlılardan iyiden iyiye ayrılmış, İznik'in kapılarına doğru tırmanıyorlardı. Bir kör hayale kapılmaktan kendini alamadı. Ersagun Bey; ne olurdu, şimdi ne güzeldi; Haçlıların ardında Bizans'a bağlı Peçenekler, Uzlar, Kumanlar vardı. Ne olurdu Bizans'a bağlı olduklarını unutsalar da Peçenek olduklarını, Uz, Kuman olduklarını hatırlasalardı. Ordan Kılıç Arslan vururken burdan onlar vursaydı. Gün ikindiye sarmıştı, akşama dönüyordu.</p>
<p>Savaş, ağırlığını henüz hiç bir yana koymamıştı; ortadaymış gibi görünüyordu, kontları, dükleri, markizleri seyreden Haçlılar, dağınık, sonucu yarım saldırışlarla oyalandığı bir de Bizans'ın toplama birlikleri açıktan açığa İznik kapılarına bütün gücünü verip Haçlı yardaklarını yalnız bıraktıkları için savaş Kılıç Arslan'ınmış gibi bile görünüyordu. Böyleyken, Ersagun Bey, koynunda her zaman sakladığı fidye parasını yokladı eliyle; utandı ama yokladı. Yapılacak başka hiç bir şey yoktu, aldanmayan gözleri savaşın kızışma noktasını da soğutuyor, acı da olsa sonu görüyordu. Kılıç Arslan'ın çerisin! kırdırması boşunaydı.</p>
<p>O sırada Kılıç Arslan'ın ordusundan bir bölükten artık çerinin savaş dışına süzüldüğünü gördü. Bir yabancı, ilgisiz, duygusuz bir yabancı gibi bakıyordu Ersagun Bey; önce savaş dışına, süzülen bölüğün ne yapacağını kestiremedi. Haçlıların gerilerine sarkacağını sandı: «Yanlış» diye söylendi; «Kim verir buyruğu; Kılıç Arslan'a yazık.»</p>
<p>Fakat bölüğün başındaki kimse buyruğu verenden daha tecrübeli olmalıydı; çerisin! iyice savaş dışına çekti. «Kaçıyor muydu yoksa?» Kaçmıyordu, kaçıyormuş gibi görünmüş küt yay çizmiş ve hemen dönmüştü. «Niyeti nedir bunun?» Niyetini az sonra belli etti; Lefke Kapısına yardıma geliyordu. Ersagun Bey dayanamadı artık: «Böyle göz dağı olmaz, böyle güven vermek de olmaz» diye öfkelendi. «Geri çekilmek, düşmanını alıp ardına takmak varken hay Kılıç Arslan; bu kâfir demire bürünmüş, dar geçitlerde vurursan vurursun, dar geçitlerde...» Son cümleyi açıktan açığa bağırmıştı.</p>
<p>Sesi, savaş naralarının, savaş hırıltılarının, savaşın ateşinde kaynadı gitti.</p>
<p>«Ersagun Beyim, Ersagun Beyim, Hadriyanus Kapısı bitti, düşman iç surlarda.» «Hangisi?» «Bizansh olanı.»</p>
<p>«Lefke Kapısından Hadriyanus Kapısına adam çek; buyruk gelinceye kadar tutmağa bakın.»</p>
<p>Bir türlü savaşın içine giremiyordu. Bir an ısınmamış güreşçilere benzetti kendini. Selcen geldi aklına «Doğru düşünür kız.» diye mırıldandı; «İznik'i Bizans'a bırakmak daha iyi. Kılıç Arslan ne düşünür acep? »</p>
<p>İstemeye istemeye baktı bir kere daha; savaşın toz dumanından ne Kılıç Arslan ne de Kılıç Arslan'ın ne düşündüğü belliydi. Görebildiği, tozu dumanı itip sürükleyenin Haçlılar olduğuydu, Kılıç Arslan'ın bunaldığıydı. «Çekilmesi şart, çekilmesi.» diyebildi.</p>
<p>Kılıç Arslan'ın, çekilmesinin şart olduğunu anladığı zaman ise, gün batımına yakın oldu. Nerden geldiğini bilemediği korkunç bir şamar inmişti suratına sanki; gözlerinde, peteğinden kaçmış arılar vızıldamıştı, arılar, bütün bedeninde gezinmişti. Birdenbire küçülmüş, küçülmüş, kundaklarda belenmiş küçük bebelere dönmüş gibi yalnızlanmıştı; kapkara kararan bu dünyada iki inci damlası ılıktan başka bir şey göremez olmuş ve bu iki inci damlası ışıktan, yalnızlık sesleri, esmerimsi çöl sesleri damlamıştı. Çekilme buyruğunu böyle bir anda verdi: «Dağınık değil, hesaplı; yenik görünüp, kaçıyor görünüp akın düzeninde. Toplanma yeri Dorileon olacaktır. İlkin Burçak Bey'in çerileri sonra Kara Budak Bey'in, sonra öteki beylerin çerileri çözülmüş görünecek. Lefke Kapısına yardıma giden bölüğe haber salınsın, buyruk iletilsin.»</p>
<p>Buyruk yerlerine iletilirken bir ayrı ulak da Göl Kapısından İznik'e gönderildi. Haber Selcen Hatun'daydı, o sırada çerinin başında kim varsa onaydı; kısaydı; «İznik'i Bizans'tan gayrisine teslim etmeyin.»</p>
<p>Ulağın gidişini biraz geciktirdi; otağına girdi. Çok kısa bir mektup yazdı «Üzülme. Bizans'a tutsak değil, Bizans'a konuksun, bunu böyle bil. Seni çağıracağım yeri ayrıca bildireceğim. Tanrı'ya güven.» Durdu öylece, kâğıdı katlayamadı. «Tanrı'ya güven.» diye fısıldadı; farkında olmadan yazmıştı, birdenbire. Ve birdenbire küçüldüğünü, küçüldüğünü, kundak belemesinde bebelere döndüğünü hissetti. Kulağında o uzak çölümsü, esmerimsi sesler uzayıp kısaldı. «Tanrı'ya güven.» diye fısıldadı bir defa daha; muhakkak ki kendinde değildi; ne yaptığını ne söylediğini bilemiyordu. Yalnız bir şeyin farkına vardı. Boş bir çuval gibiydi içi, karanlıklar doldurmağa çalışmıştı. Şimdi o boş çuvaldan karanlıklar boşalıyordu. Ne olduğunu bilemediği bir ılıklık, içinden boş çuvalı dolduruyordu. Dolan ılıklık dudaklarına kadar geliyordu, dudaklarında fısıltı oluyordu «Tanrı'ya güven!» Ah ağlayabilseydi bir, utanmasaydı, ağlayabilseydi, bangır bangır döğünebilseydi. Korktu, her yeri canlandı. Uykular dağıldı. Gizli, açık, fısıl t ılı, iyi, korktuğunu bile bile korktu. Çıktı. Çıkar çıkmaz da buyruğunu verdi: «Yakın otağımı, yakın!»</p>
<p>Bekleyen ulağa mektubu uzatırken sesi ilk defa titredi: «Bunu Selcen Hatun'a ver. Buyruğumdur.» Yanan otağına bakmadan atına atladı.</p>
<p>Gün kararmıştı.</p>
<p>Gün ancak, Tembris Suyunun alçaldığı vadiye geldikleri zaman alacalandı; Dorileon topraklarına gireli bir iki saat olmuştu. Buyruğu üzerine hareket olunmuş, dağınık kollarda çok hesaplı bir akın düzeni korunmuştu. İznik'ten sonra Pithekos'un çukuruna kadar Haçlılar kaçanları kovalamağa çalışmış, yarı bilmedikleri topraklarda gecenin bastırması yüzünden yarı İznik'i BizanslIlara bırakmış olmak endişesi yüzünden Linoe yokuşuna doğru aralıklı aralıklı, Kılıç Arslanhları kovalamaktan cayıp geri dönmüşlerdi. Linoe'den sonra Basilika'ya kadar kovalayan olmamıştı. Geceye kalan ay Basilika'ya doğru tepsi büyüklüğünde salınmaya başlayınca dağınık kollar sağdan soldan toplanır olmuş, en sonuncusu, Basilika'yı çıktıktan sonra orduya katılmıştı. Çeri hayli yorgundu, atlar yorgundu. Dörtnal eşkine düşmüştü; sorulsa ordunun Basilika'da konaklamasını isteyeceği muhakkaktı. O sırada, çeriden çok tekkeli dervişlere, tekkeli dervişlerden çok gezici babalara, hatta az biraz çerilere bile benzeyen bir takım atlı adamların ortaya çıktığı, bölüklerin arasına dağıldığı görüldü. Yadırgamadan, yadırganmadan. Tam da</p>
<p>Tembris Suyunun kıvrımı ay ışığında uzaktan şavkımaya başlamıştı, tam da çeri tavşan uygusundan atlarının yelelerine yapışmak üzereydi. Çece duyulur, yarım ağız, kulak doldurucu sesler, karşılık verip karşılık ahr oldu:</p>
<p>«Porsuk Bey de buralardan böyle geçmiş, bizim gibi geçmiş.» «Kim diyor? Kim diyor?» «Karakurt Hafız diyor.»</p>
<p>«Aha Karakurt Hafız mı gelmiş? Ne zaman?»</p>
<p>«Porsuk Bey bizim gibi geçmiş, yani yenik mi geçmiş?»</p>
<p>«Ne yeniği? Bize yenik diyen kim? Bu savaş hesaplamasıdır, hele bir şu Eski Şehir'e varalım.» «Eski Şehir hangisi? Dorileon mu?»</p>
<p>«Dorileon, ne sandın? Karakurt Hafız'a bakarsan en eski şehir buymuş?» «Karakurt Hafız İznik'te yoktu, nerden çıktı arkadaş, uydurma?» «Basilika'da bekliyormuş.»</p>
<p>«Eyi şimdi bu Tembris Suyunun geçidini gösterecek herhal.»</p>
<p>«Hangi Tembris suyu, Porsuk Çayı, Porsuk. Karakurt Hafız der ki bu çayın kaynağından sonuna Porsuk Bey at sürdü, öyleyse adı Porsuk Çayıdır diyor. Porsuk'undur, Selçuklunundur diyor.» «Aha bu Karakurt Hafız'ın senin Dede Korkut olmuş kardaş, her önüne gelene ad verir, kopuzu kolunda mıdır?»</p>
<p>«Heyy. Kesin gevezeliği, seyranda mısınız? İznik'! verenlere bak.»</p>
<p>«Seyrandayız ya ne sandın onbaşı. Karı mıyız biz oturup ağlayalım. İznik'i veren bizmişiz, sanki alan biz değildik, sanki dönüp almayacağız.» «Onu da mı Karakurt Hafız söyler?»</p>
<p>«Onu da Karakurt Hafız söyler he ya. Yitirdiğin mal kıymathdır aldığın değil diyormuş. Adı senin olmayan senin değildir diyormuş duydun mu? Asıl şimdi başlayacakmış bizim yerleşmemiz Urumeline, asıl şimdi.» Bunu Kılıç Arslan da duymuştu.</p>
<p>İznik'ten ayrılalı beri — kaçalı beri diyemiyordu, Kılıç Arslanhğına yediremiyordu, göğüs kemiklerini öyle bir sıkmıştı ki kaçmış olmak hissi can çekişiyordu, ayrıldığına inandırmağa çalışıyordu kendini; hep İznik'ten ayrılalı beri diye düşünüyordu — aklında sadece yanan otağı vardı; yaktırdığı. O otağın içinde, mektubu yazarken dolup dolup boşalan bir yalnızlık en sert kabuklara bürünüp Kılıç Arslan olmuştu, alevlerde kıvrılmıştı, külleri kalmıştı; şimdi çok iyi görebiliyordu. Duyduğu sesler yanan otağın, iki büklüm tüten Kılıç Arslan kabuğunun çıtırtılarıydı. Çıtırtılardan, alevlerden yeni bir otağın, başka bir Kılıç Arslan'ın canlandığını da görüyordu. Henüz yabancısı olduğu, belki de hiç ahşamıyacağı, belki vurup öldüremeyecek kadar sünepe bir Kılıç Arslan. Asıl şimdi başlayacak diye bağırdan Urumeli yerleşmesini bu sünepe Kılıç Arslan mı becerecekti? Alaylar başlamıştı pek erken, eğlenmeler şimdiden dile düşmüştü. Gökyüzünde tepsi gibi salınıp duran geceye kalmış ay, alayların eğlenmeliklerin kaynağıydı sanki. Olanca ışığını Kılıç Arslan'ın üstüne vurmuştu, çeriye ayaydın gösteriyordu. «Bulut» diye içlendi; «Az bulut Tanrım, şu ayı örtsün.» Tanrım!</p>
<p>İkinci defadır Tanrım diyordu. Ancak o zaman ayın alaycı, eğlenmelikli olmadığını fark etti. Ayda esmerimsi, çöl yanığı fısıltılar vardı. Sanki, Kılıç Arslan diyordu. Sanki, küçük adını çağırıyordu sanki? Ay yüzündeki fısıltıların tamamını çıkaramadı, solmağa, ayın çevresi beyazımsı aklanmağa başladığı zaman da çıkaramadı.</p>
<p>Porsuk Çayının geniş kıvrımına inmişlerdi. Çepeçevre yuvarlak tümsek, yumuşamış ay ışığı dağların çevirdiği bir geniş düzlük, uykuya çağıran türkülere yan gelmiş yatıyordu. Porsuk Çayının kıvrımı, daha aşağıda daralan bir vadiye koşarken burada nazlanıyordu, ay ışığına tütüyordu. Çepeçevre dağlar, Porsuk Çayının nazını dinliyordu.</p>
<p>Konak verilecek yerdi. Konak verildi.</p>
<p>Burçak Bey de Kara Budak Bey de, bey çadırlarını Kılıç Arslan'a vermek için çok direndiler. Kılıç Arslan çayın kıyısında uyumak istediğini söyledi: «Bir kalkan bir yamçı Burçak. Böyle yerde otağ gereksiz.» dedi; «Suyu dinlemek istiyorum; ay ışığını dinlemek istiyorum. Yıllardır sabahın güne kavuşmasını görmedim; kuşların günü karşılamalarını görmek istiyorum. Görmek istediklerim, duymak istediklerim ne kadar çokmuş hey Tanrım.»</p>
<p>İrkildi; savaştan, İznik'ten sonra bu üçüncü «Tanrım» deyişiydi, «Beni yalnız bırakın! Buyruktur bu.» Öyleyken, yine de yalnız kalamadı.</p>
<p>Esmerimsi çöl yanığı bir ses, nerden çıktıysa çıktı, birden er ezanı okumağa başladı. Sabah namazına hayli vakit vardı halbuki. Porsuk Çayının kıvrımı sustu, çepeçevre dağlar sustu, uykuya çağıran türkülere yaslanmış düzlük sustu. Çöl yanığı esmerimsi ses, bilemediği kadar çok yılların derininden kaynayıp sızdı, yakın mıydı uzak mıydı bilemedi Kılıç Arslan, kalakaldı. Porsuk Çayından, çepeçevre dağlardan, uykuya çağıran türkülere yaslanmış düzlükten farksızdı.</p>
<p>Çöl yanığı esmerimsi ses er ezanını bitirdi.</p>
<p>Porsuk Çayının kıvrımına tıpır tıpır koşuşan çerinin ay ışığı ile sabah alacası arasında abdest aldığını, dizi dizi dizildiğini, bağdaş kurup dağınık saflarda oturduğunu gördüğü halde kımıldayamadı; çakılıp kalmıştı. Çöl yanığı esmerimsi ses, nerden çıktıysa çıktı, Nur Suresini okumağa başladı; «Allahu nurüssemavatı vel'ard ..» Yerin göğün inildediğini sandı Kılıç Arslan; Porsuk Çayının dövündüğünü, dağların kabına sığmadığını. Bir an dünyanın yaratıldığı sessizlikte uğundu bütün hissedebildikleri. Ne kadar sürdüğünü bilemedi; ancak tüyleri diken diken olduğunda kendine gelebildi, tir tir titriyordu. Çöl yanığı esmerimsi ses edasını çok hafif bir niyazda değiştirmişti, başka bir sureye geçiyordu. O esnada kulakları esmerimsi çöl yanığı sesin niyazıyla doldu: «İnna fetahnaleke fethan mübînâ.»</p>
<p>Koptu Kılıç Arslan topraktan; yeryüzünden, gökyüzünden; bağlı zencirlerin şakır şakır koptuğunu da duydu. O kopuşla soluğu Porsuk Çayının kıyısında aldı. Yaban geyiklerinden farksız soluyordu; yaban kuşların, kartalların tüyleri yanıyordu bedeninde. Soyundu; ne varsa attı üstünden ve çıplak bedenini Porsuk Çayına bıraktı. Oh!</p>
<p>Suya gömüldü, saçının telinece gömüldü.</p>
<p>Bir kor ateş düştü suya sanki cızırtısını suyun içindeyken bile duyuyordu.</p>
<p>Suyu kulaçladı. Uzaktan, çok uzaktan, sayısını unuttuğu yılların ötesinden sabah ezanı okundu; ses çöl yanığındaydı, esmerimsi.</p>
<p>Neden sonra kıyıya çıktı; giyindi, uslu bir çocuk gibi abdest aldı.</p>
<p>Koptuğu yere döndüğünde çeri saf bağlamış sabah namazına durmuştu. İmam «Allahu ekber?» dedi.</p>
<p>Uslu bir çocuk gibi en son safa gelip: «Uydum İmama, Allahu ekber» deyip el bağladı Kılıç Arslan! Fakat imamın sesi duyulmuyordu; namazda bir acaiplik vardı; ön saflar karışmıştı, ön safların karışması, şaşkınlığı, acaipliği saflardan saflara geçip en son sırayı buldu. İmamdı; Karakurt Hafız'dı. Gelip Kılıç Arslan'ın önünde el pençe divan durdu ; «Sultanım imamete geçmen gerekir; sen varken ben bu namazı kıldıramam.»</p>
<p>Bir an dili tutuldu Kılıç Asrlan'ın, bir an. Yutkunamadı bile, «Sultanım. Kılıç Aslan Sultanım!» Karakurt Hafız'ın gözleri yavru kuşlar misali yalvarıyordu.</p>
<p>Kılıç Arslan: «İmamsın.» diyebildi sadece «İmamsın.»</p>
<p>«Sultan sensin Kılıç Arslanım, ben sana köleyim, köle namaz kıldıramaz.» Kılıç Arslan yavaşça safların arasından sıyrıldı.</p>
<p>Dört kere yüz bin haçlının çığ gibi yumaklandığı orduyu, pamuk atışı dağıttığında, hiç değilse yüzbininde hayır bırakmadığında o sabahtan on gün bilemedin on beş gün geçmişti. Temmuz, Eskişehir'in Porsuk Çayıyla yırtıldığı vadisinde kavruluyor, çığlık çığlığa konup kalkıyordu. Urumelinde Urumelinin taşrasında, Urumelinin taşrasının en uzağında ne kadar ahcı kuş varsa, bilinen yerlerden bilinmeyen nice bin yerlere değin ayanlar, çakallar toplanıp Eskişehir'in Porsuk Çayıyla yırtıldığı vadilerine uçup gelmişti, koşup çökmüştü. Sanki bunlar, kuşlar ve çakallar daha önceden bir kokuyu izlemişlerdi. Kokuyla birlikte gelmişlerdi, beklemişlerdi.</p>
<p>Ama ahcı kuşlardan önce tepelerden, kaya aralıklarından, dar boğazların kıvrımlarından ve sık ağaçların görünmezliğinden hatta ağaçların dallarından, yapraklarından, çatal ayırımlarından Kılıç Aslan'ın her biri kendi başına buyruk bölükleri kimi yerde oğul vermiş arıların salkımında, kimi yerde çöl karıncalarının usturuplu kaynaşmasında, kimi yerde de usta ip canbazlarının uçuşunda Haçlıların tepesine, önüne, ardına, ummadığı yanına ini iniverdi. Taşlar; yumruk iriliğinden at sağrısı parçasına, oklar cidarlarla, kargılarla, mızraklarla, baltalarla karışık, ağaç kütüklere kocaman devsi kökler, içi neft dolu yanar deri tulumlar sonu gelmiş bir dünyanın boşanışında, Haçlıların üstüne üstüne yağdı. Daha beride, Haçlı ordusunun tam vadiye girip ortalandığı kör boğazda kavaklarla söğüt göğdelerinden pekiştirilen toprak dolgusu beş adam boyunda yapılan bent, Porsuk Çayının suyuyla doldurulmuştu. Bendin onü, yaprakları iyice sararmış salkım söğütlerle gizlenmişti. Kalın urganlar bir çekişte söğüt ve direkleri yıktı. Haçlı ordusunun şaşkın toplanışı henüz ayıkmamıştı, bir yüz bin kişi baskının yarı bocalanmasındaydı. Bentten kopan hapsedilmiş su, hürriyetin azgınlığıyla bu yüz bin kişiye yüklendi, zaman, su hıncında durdu.</p>
<p>Burçak Bey'in dalkılıç serdengeçtileri bu sırada vadinin ovaya yayılan ağzını tuttu. Geriden Kara Budak Bey hışımla indi. İnen kalkan kılıçları, indirip kaldıran bilekleri, olduğu yerde daireler çizen dirsekleri ve fırıldak misali dönen omuzbaşlarını saymak şöyle dursun gözle görebilmek imkânsızdı. Su hıncında durmuş zaman, sadece kılıçların uçlarında, ok temrenlerinde, mızrak demirlerindeydi. Atlar su hıncında durmuş zamanı soluyor, yayalar ya karşı koyuyor ya da direniyordu. Temmuz güneşi ateş alevdi.</p>
<p>Hiç umulmadık anda; temmuz güneşi henüz ateş alevine doymamışken, sırası bile değilken Kılıç Arslan «Geri çekil!» buyruğunu verdi. Buyruk daha yarı pusudan çıkmamış, tuzakların tam tadına varamamış bölüklere yetişmişti ki İkincisi geldi. «Ağırlıklar, mallar, hatta hazine diye bilinen ne varsa olduğu gibi, olduğu yere bırakılacaktır. Bölükler İkonyum'a doğru kaçış düzeninde dağılacak.» Yüzbaşılar bir yana, onbaşılar bile buyruklarda bir düşman oyunu olup olmadığını düşünmeğe başlamıştı. Fakat üçüncü buyruk yetişti; çok açıktı: «Burçak Bey'in çerileri Amarion yoluna doğru kaçacak, ardısıra ne kadar Haçlı çekerse o kadar faydalı olur. Kara Budak Bey Germa'ya giden Roma yolunu seçecek Amariog'da Burçak Bey'i bulacak. Kara Budak Bey de çekebildiği kadar Haçlı çekmeli ardından. Ersagun Bey yedi bölüğü toplasın Kotiyon'u doğrulasın. Kaçanlar vura kaça İkonyum'da toplanacak, kalanlar benim buyruğumdadır, pusuda bekleyenler pusuyu açsın!»</p>
<p>Açık buyruğu alan beğler, ikirciklenmeden geri çekilip kaçmağa başladıkları sırada ancak, Haçlıların kendilerini çevirmeğe hazırlandıklarını fark edebildiler. Fakat Haçlılar, savaştan gözü dönmüş sandıkları Kılıç Arslanhların dönüp kaçabileceklerini düşünmediklerinden kaçışlarını çevrilme korkusuna verdiler. O sırada da pusuda bekleyenler son hünerlerini gösterdiler. Vadinin iki yan sırtında, kırçıl kayaların diş oyuklarından pek belli olmayan kaya parçalarıyla dolu nefte bulanmış kağnılar, iki yandan ve birbiri ardından yuvarlanmağa başladı; sanki vadi yerinde oynadı, öyle bir yakınlanma oldu, dağların yıkılış yankısı. Bir de nefte bulanmış kağnıların yanışından kayalara bulaşmış alevleri görünce Haçlılar kaçan Kılıç Arslanhları bile unuttu. Kılıç Arslan bu anı bekliyordu; emrinde kalmasını buyurduğu çerileri şaşkın Haçlıların yumaklandığı düğüme sürdü: «Kalmaca, eğlenmece yok.» diye buyurdu «Bir kasırga nasıl burkula burkula vurup eserse öyle yapacağız. Ersagun Bey'in ardından Kotiyon yoluna çıkılacak, kalabalık onun ardına düşsün!»</p>
<p>Son buyruğun yerine getirilmesi pek de kolay olmadı ama vadiyi geçip Kotiyon yoluna çıkıldığında Kılıç Arslan umduğu kadar zayiat verilmediğini görünce derin bir nefes aldı. Sanki İznik'i kurtarmıştı, sanki İznik'te eğilen başı dimdik, bir daha düşmemek üzere doğrulmuştu sanki. Sanki Bizans2ta konuk diye avunup utancını sakladığı karısı Selcen'i gülümsemişti. Durmadı.</p>
<p>Duracak zaman değildi zaten. Vadide düğümlenip kalan Haçlılar muhakkak ki kaynıyordu. Vurup kırdıkları, sürüp attıkları bir yana Haçlı yumağını çözmüştü, dağıtmıştı, üç beş kolda ayırıp pusulara çekmişti. Nasıl olsa bu kollar da parçalanacaktı; en kalabalığı şimdi önlerindeydi.</p>
<p>Ersagun Bey'le kendi arasındaydı, kıskaçta. Ulaklarından birini kestirmeden Ersagun Bey'e saldı: «Gün kavuşurken durup tedbirini alsın vurup sıkıştıracağız, gün kavuşurken. Ne er, ne geç.» Fakat gün kavuşurken yetişemedi. Buyruğu alan Ersagun Bey, durmuş; gözüne kestirdiği bir yanı yol, öte yanı Porsuk Çayının balçıklaşmış kıvrımı olan yan düzlükte tertibini almıştı. Yorgunluk, uzun yıllar Bizans saraylarının girdi çıktılarını hesaplamak için bütün gücünü beynine vermiş olmaktan bedeninin hamlaması arkadan gelecek Kılıç Arslan'a güvenmesi düşünmesini buğuladı. Evdi, ne olur ne olmaz hele az daha bekle Ersagun diyemedi, Haçlıların görünmesiyle birlikte hücuma kalkması bir oldu. Gerçi faydasını da görmedi değil; gördü. Haçlılar kaçanın dönüp kendilerine vuracağını hesaplamamışlardı; yolun acemisiydiler ve bir de kaçanların yeni yardımlar alıp umutlandığını,</p>
<p>güçlendiğini sanıyorlardı. İlkin yıldılar, toparlanmağa, gerisingeriye dönmeğe başladılar. Yol dardı, yayılmağa uygun değildi, üstelik gelen yığınlar vardı arkalarında; gelenler itiyor, sıkıştırıyordu. En iyisi kaçan Kılıç Arslanlılara karşı koymaktı; öyle yaptılar. Ersagun Bey, yedi bölüğünün de bir göz açımı geçmeden birbirinden koptuğunu gördü. Birbirinden kopan bölüklerin arasına Haçlılar yerleşmişti, gözleri dönmüş «Hurra! Hurra!» haykınşlarıyla kavuşan günün hasta ışığında daha bir donuklaşan gömgök demir zırhlarıyla Ersagun Bey'in bölüklerini mengeneye alıyor, kırıyor, eziyordu; yassıltıyorlardı.</p>
<p>Gök gölgelenmişti. Bütün bu ölüm kusan kalabalığa rağmen umutsuz bir yalnızlık damlıyordu mahzenler misali. Bir an kendini kaybedecek gibi oldu. Bir ağır gölgenin gözlerine çökmekte olduğunu fark etti ve zor attı kendini yana. Saçı sakalına karışmış bir dev azmanı Haçlı, nerden çıktıysa çıkmış, nasıl geldiyse gelmiş —sanki yerden bitmişti— kaldırdığı gibi kılıcını Ersagun Bey'in kafasına ortalamış, indirmek üzereydi. Zor attı kendini yana, çok zor sıyrılabildi. O hızla kılıç yere saplandı; dev azmanı Haçlı dengesini kaybetti ve saplanan kılıcının üstüne yuvarlandı. Ersagun Bey toparlanmağa fırsat bile bulamadı; yedi sekiz kişi çevresini dolandı. Hepsi de saçlı sakallı, hepsi de dev azmanı, hepsi de urganlara zor bağlanır cinstendi. Kurtuluş yoktu; umutsuz yalnızlık, mahzenlerde hızla damlamağa başladı; yağdı. On kere yüz bin mahzen ıslaklığı, on kere yüz bin mahzen yalnızlığında on kere yüz bin damlayı emdi. Her bir damlada Alparslan doğdu, büyüdü, irileşti yalnızlığa düştü; Afşin Bey doğdu, büyüdü, irileşti yalnızlığa düştü. Sarı Hoca, Sav Tekin Bey, Buldacı, Süleyman Şah, Kılıç Arslan doğdular, büyüdüler, irileştiler, yalnızlığa düştüler. Çaka da öyle, sonra Virna, Virna'yla birlikte Boğaç, Akça Kız'la birlikte Yağmur, İltutmuş Bey'in Bizanstaki Vasililiği, Küpeli Hafız ve Selcen. Kızı, doğdu, büyüdü, ölümüne güzelleşti, yalnızlığa düştü, imkânsızdı bu; «Hayır, savulun bre! Allah hu!»</p>
<p>Ne diyordu, nasıl bağırıyordu, nerelerdeydi, nasıldı? Bir çılgın kırmızıdan başka bir şey yoktu gözlerinde. Bu bileğinde dönen kılıç kimindi; bu kılıcı döndüren bilek kimindi? Çılgın kırmızılıkta bilemiyordu. Bir ara sesler geldi kulağına, biri «Hayda!» diye naralanıyordu; «Afşin Bey'in onbaşısı, Süleyman Şah'ın kılavuzu, Kılıç Arslan'ın soytarısı Çavuldur'dan Çavdar'ım ben, yettim Ersagun Beyim, dayan!»</p>
<p>Ardından ötekisi: «Yettim» narasını vurup sıralıyordu: «Afşin Bey'in El Ulağı, Süleyman Şah'ın habercisi, Kılıç Arslan çerisi Çavuldur'dan Durdu'yum ben Ersagun Beyim hayda!» «Hayda be Çavuldur'dan Çal İmamın oğlu derler bana bre babam Ersagun Beyim yettim vur.» Ve cılız, yel serinlemesinde sersemletici bir naralanma hevesleniyordu: «Çavuldur'un Çahk'ı, Afşin Bey'in balığı Çalık Buğday yetti Ersagun Beyim hele vur!»</p>
<p>Ersagun Bey'in gözlerinde çılgın kırmızı, yol yol mavileniyordu; yol yol aklanıyordu, yol yol durusu beyaz çizgileniyordu, vuruyordu, dönüyordu, sakınmıyordu. Düştüğü zaman gün mü kararmıştı, gözleri mi görmez olmuştu bilemedi. Hala sağ omzundan aşağı bütün damarları, inceli kalınlı yüzlerce kılıcı bir anda sallamadaydı.</p>
<p>Kılıç Arslan gelip yettiğinde gün kararmıştı. Haçlılar günün kararmasından çok, art yanlarından gelen Kılıç Arslanhlardan korktu. Boş bulundukları yanlara, karanlık demeden, bilemediğimiz yerler de meden kaçışı kaçışıverdiler.</p>
<p>Kılıç Arslan2la gelen bölükler, kaçan Haçlıların peşine düştü.</p>
<p>Yıldızlar çıktı; ay ışıdı.</p>
<p>Uzaklardan, çakallarla birlikte Porsuk Çayının homurtusu duyuluyordu. Çakallarla Porsuk Çayının uzaklardaki homurtusuna bir takım sesler karıştı. Ölen sesler, ölen sesler sustu, çakallar sustu Porsuk Çayının homurtusu kaldı; yıldızlar kaldı, ay ışığı kaldı.</p>
<p>Sonra Porsuk Çayının homurtusu yıldızlarla ay ışığında dinlendi.</p>
<p>Ersagun Bey kendine geldiğinde, yanında Kılıç Arslan'ı gördü. Yüzü gülüyordu. Yıldız ışımasındaydı; ay ışığında: «Oldu Ersagun Bey.» dedi; «Yendik, başımız dik artık.» «Başımız hiç eğik değildi ki Sultanım.»</p>
<p>Kılıç Arslan Ersagun Bey'in sesinde bir güceniklik aradı. Ay ışığından farksız buldu: «İznik'te kötü eğdik başımızı Ersagun Bey. Baştan beri kendimize güvenmenin cezasını kötü ödedik.» «Öyleyse yeni başlıyor Kılıç Arslan Sultanım, yeni başlıyoruz.»</p>
<p>«Yepyeni Ersagun Bey. Kundağa belenmiş bir çocuk belle; adı konuyor; kulağına ezanlar okunuyor, büyüyecek.»</p>
<p>Ersagun Bey bütün zenginliğini saçmakta olan gökyüzüne baktı. Bir süre gözlerini mavilikleri elmaslanmış bu zenginlikten ayıramadı. «Ne güzel, Sultanım.»</p>
<p>«Hangisi Ersagun Bey?»</p>
<p>«Hepsi.»</p>
<p>Kılıç Arslan'ı kucaklamak, elmaslı gökyüzünden farksız bakan gözlerini öpmek, genç sakallarını okşamak geldi içinden; dayanılmaz bir istekdi bu. Alparslan'dan Afşın'dan beri Vasili ile Küpeli Hafız'dan beri böylesine sıcaklığı kaynamakta olan bir istek duymamıştı. «Hepsi» diye tekrarladı. Kılıç Arslan: «Anladım seni Ersagun Bey» dedi; «Birçok şeyi, hepsini. Herşey Tanrı'da güzel; inanmak, inandığını sevmek güzel. İnandığın toprakla, suyla, yıldız ışığında gök mavisiyle karıştığı zaman güzel; yurt bu işte. Selçuklu bu .Bilmiyordum. Önceleri bütün Frenkleri yendikten sonra zencire vurmağı düşünüyordum. Maldiya'yı alınca Kılıç Arslanhğımı bileceğimi sanıyordum. Fakat bizim dediğimiz dağların, tepelerin, ovaların, vadilerin karınca misali kaynayan yabancılarla dolduğunu gördüm. Ellerinden zor kurtulduk. Şimdi gerçeğin nerde olduğunu, nasıl sevip nasıl inanmak gerektiğini öğrendim. İnan bana, sen de, İltutmuş da, Karakurt Hafız da bütün Selçuklu. İnanın, sözlerime inanırsanız kurtuluruz.»</p>
<p>Sanki yıldızlar ve ay doğruladı Kılıç Arslan'ın sözlerini; önce yıldızlarda ve ayda başladığını sandıkları bir yankılama duydular. Belki ağaçlar, belki Porsuk Çayı yankılanıyordu. Yakınlaşıp yakınlaşıp uzaklaştı. Kılıç Arslan bir düşdeydi de sıyrılıp kurtuldu; o halde: «Nedir bu Ersagun Bey? Gök, yıkılır sanki, baskın mı? Değil. Çeri toptan delirmedi herhal?»</p>
<p>«Bu bir esrik sayhadır Sultanım; neyin nesi ola ki, hele bir gideyim, haber getireyim.» «Birlikte gidelim, esrikliğin de ötesi, şaştım bu işe, sen gelene kadar sabredemem.» Sık ağaçlığa girecekleri sırada birinin, bir deli sallantısında apul apul yaklaştığını gördüler. Çavdar Onbaşı'ydı; gelişi ne yerden ne göktendi. Abuk sabuk söyleniyordu: «Olamaz, mümkünü yok. Hayır!»</p>
<p>Ağzından başka bir laf çıkmıyordu. Kılıç Arslan bile: «Nedir bu halin onbaşı?» dediği halde aynı şekilde söylenip durdu: «Olamaz, mümkünü var mı? Yok canım?»</p>
<p>Ersagun Bey Kılıç Arslan'ın yanında olduğunu düşünmeden, tuttuğu gibi Çavdar Onbaşı'yı tokatlamağa başladı; «Nedir bu gürültü soyha? Nedir bu abuk sabukluk, dellendin mi?» O zaman Çavdar Onbaşı'nın yoksul gözleri büsbütün yoksullaştı, susuzlaştı; yıldız ışımasını, ay ışımasını, ay ışığını içti durdu: «Aha orda. Kılıç Arslan Sultanım, Ersagun Beyim, orda, en sık ağaçların en orta yerinde. Ay ışığı şavkımasında bir nurlu kadın, bir nurlu yüz, bir nurlu ihtiyar. Nur, nur, her yan nur. Yoktu orada, çeşme de yoktu, bir damla sütü bırak bir damla su yoktu; yoktu, yoktu, yoktu!» Ersagun Bey Çavdar Onbaşı'ya iki tokat daha vurdu: «Cin çarpmış bunu Sultanım tuh, yazık! Yiğitti.» «Vur. Vur Ersagun Beyim daha vur. Vurmak sanki gördüğümü yok edecek, herkes gördü, orda daha. Sütler dolup dolup boşalıyor. Yoktu orda hiç bir şey; ne süt, ne çeşme, ne kadın. Karanlıkçıydı, sık ağaçlıktı. Bakın dinleyin işte, sesleri dinleyin.»</p>
<p>Yıldız ışımasında, ay ışığında, ağaçların kıpırdayan yarı karanlık yapraklarında, ağırlaşmış bir temmuz gecesinin neft yalpalamasında sesler uğulduyordu. Karmakarışık, esrik, kendinden geçmiş, arada bir bazı sözler açık seçik geliyordu: «Ana doldur!» «Doldu oğlum.» «Ana doldu.» «Dolsun oğul.» «Doldu ana, ana doldu. Ana dolu, dolu, dolu Ana dolu!»</p>
<p>Sesler, ay ışığında tutunmuş göğe tırmanıyordu; yıldız ışımasında yere yağıyordu.</p>
<p>Çavdar Onbaşı uyurla uyanık arası söyleniyordu: «Savaş sonu şurda sereserpeydik. Yan gelmiştik, dinleniyorduk. Çal İmamın oğlu «Sağılmış bir dolu süt olsa.» dedi; Elulağı Durdu «Süt soğuk olmalı ki.» dedi; Çalık Buğday hep boynu bir yana eğik yoksul bakardı, öyle bakıyordu yine, azı severdi: «Süt neyime soğuk bir su da olsa yeter ama.» dedi demedi, işte orda, bakın o nurun kaynadığı yerde ağaçlar kökünden sallandı, yer yerinden oynadı; baktık bir şimşek, bir şimşek daha derken gözlerimiz kamaştı. Açtığımızda işte o kadın, öyle, olduğu yerde durmuş bize gülüyordu. Elinde bir bakraç vardı, nurdan. Saçından ayağına kadar ihtiyarlamış bir nur içindeydi kadın da. Çalık Buğday'ı çağırdı. «Uzat maşrapanı, sana soğuk süt getirdim, iç» dedi; Vallah duyduk Kılıç Arslan Sultanım billah duyduk. Sonra Çal İmamın oğlu koştu, sonra Elulağı Durdu koştu. Ben birine benzetiyordum bu kadını; dilim varıp o diyemiyordum; kıpırdayamaz olduydum. O zamanaca bütün çeri koşup geldi. Ne bakraçta süt bitti ne kadında nur bitti. Varıp gittim yanına, yüzüne bakamadım, süt boğazımı dondurdu; dilim tutuldu. Orta işte, bakın orda işte, o, o!»</p>
<p>İyice görüyorlardı artık; Kılıç Arslan da Ersagun Bey de. Sesler yeri göğü tutmuştu. Yankılar, yankıların içindeydi. Kadın bakracı uzatıyordu, çeriler sığırcık kuşu kaynaşmasında bakraçlarını uzatmıştı. «Uzat oğlum.»</p>
<p>«Ana yeter. Ana dolu. Ana dolu.» «İç oğul, iç daha.»</p>
<p>«Ana doluyum. Ana doluyum.»</p>
<p>«Hele oğul gel beri.»</p>
<p>«Ana dolu bu; Ana dolu bu dedim Ana dolu bu!»</p>
<p>Ana dolu; ana dolu bu ana dolu, sözleri öyle doymuş öyle inanmış, öyle yürekten kopup gelmedeydi ki ağaçların yapraklarınca menevişleniyordu; geceye; yıldız ışımasına, ay ışığına siniyordu. Bir an Ersagun Bey de Çavdar Onbaşı'dan farksız oldu; korktu kendinden. Sesler bir kaynağı andırıyordu; buradan, gözlerinin önünden kaynıyordu, bir esrik, ucunu bucağını göremediği bir geniş, sonsuz toprağa yayılıp sızıyordu; sanki içeriyi değil o geniş toprağı besliyordu, doyuruyordu. Sanki topraktı, o geniş topraktı feryad eden: «Ana dolu bu. Ana dolu!» Ersagun Bey sapır sapır titremeğe başladı. İnanamıyordu gözlerine, imkânsızdı bu, olamazdı. Ama gerçekti işte, gözlerinin önündeydi. Herkes gibi görüyordu: «Çavdar? Virna mı bu, Virna mı bu kadın?» «Ne dedin Ersagun Beyim?»</p>
<p>Çavdar Onbaşı gerçekten delilendi. Sesi ses değildi, gözleri göz değildi; aslını diyelim, Çavdar Onbaşı Çavdar Onbaşı değildi: «Virna dedin he mi Ersagun bey. Uçtum ben, Kotiyon'a uçtum say, atım!</p>
<p>Atım nerede?»</p>
<p>Ersagun Bey, Çavdar Onbaşı'yı en son: «Atım nerde» derken gördü. Bir çam yekinmiş, köklerini koparmış, uçmuş bir atın üstüne oturmuştu sanki.</p>
<p>Kılıç Arslan ince oyulmuş bir heykel duruşundaydı.</p>
<p>Çavdar Onbaşı Kotiyon'a varıncaya kadar gözünü kırpmadı; gözünü kırpmadı demek de bir şey anlatmaz, bindiği atın yüreğine yerleşmişti.</p>
<p>Gün iyice ağarıp bir mızrak boyu yükselince Kotiyon'a girdi; dar, yamru yumru sokakları bir rak tavuğu çiğneyip yedi sekiz köpeği peşine takıp ulutarak geçti. Ne tavukları çiğnediğinin, ne peşine uluyan köpekleri taktığının farkındaydı. Kotiyon'u, toprak duvarları tozlu evleri, tav evleri, ağaç evleri, oyuk evleri geçtiğini de fark edemedi. Çok iyi bildiği bir evin önünde durduğu zaman hırsından oturup ağlayacaktı nerdeyse, başını yerden yere çarpacaktı. Çok iyi bildiği ev, bütün yol boyu, gece boyu gözlerinde yanan ev yoktu; samanlığı yoktu, ahırı yoktu, odası sofası yoktu; bütün bunların yerinde sıcak sular kaynıyordu, gürüldüyordu, buğulanıyordu.</p>
<p>Düştü atından, bir an belinledi, sonra ısıtması tutmuş yoksul çocuklar gibi sarılıp titremeğe başladı. Ardından bir sara katılaşmasına yakalandı. Gerisini hatırlayamadı.</p>
<p>Alnından düz güzeli bir elin, kadın sıcaklığında gezinişiyle kendine geldi; gözlerini açtı ve kapadı; oydu. Virna kadındı. Korkudan dili tutuldu. Kalkamadı; kalktığı zaman da kaçtı.</p>
<p>Virna öyle, düz güzeli, yılların emek vere vere işlediği çok eski düş güzeli gözlerini, ne olduğunu bilemeden açmış Çavdar Onbaşı'ya bakıyordu: «Ne oldu sana? Hastalandın mı? Daha dün hurdaydın, iyiydin ya?»</p>
<p>Çavdar Onbaşı Virna'ya yaklaşamadı bir süre. Yne o ısıtması tutmuş çocuk üşümesine tutulmak üzereydi: «Daha dün sabah buradaydım. Sen de...»</p>
<p>«Ben de tabi Çavdar Onbaşı.»</p>
<p>«Dur anam. Dur Virna kadınım benim, hele yavaş, hele usul usul. Gözünü seveyim, yumuşaklığını seveyim; bir kuşça aklım var, alma benim; dağıtma, hele usul usul.» Hem konuşuyor hem yaklaşıyordu.</p>
<p>«Neyin var? Ne oidu? Zaten dün geceden beri Çavdar.»</p>
<p>«Dur anam, dün geceyi bırak hele, otur şuraya otur gözünü sevsin Çavdar. Bu su ne böyle? Hele dur, su da dursun. Benim şimdi şu söyleyeceklerime he de; hı de, ne dersen de, amma kesme; he mi; sözümü kesme.» «Pekey...»</p>
<p>«Tamam. Pekey de diyebilirsin. Şimdi ben sizi İznik'ten; sizi işte Akça Kız falan. Akça Kız nerde Akça Kız? Hele Akça Kız da dursun. Sizi İznik'ten alıp buraya getirdim değil mi? Ben getirdim, bizim uşaklarla?» «Hı.»</p>
<p>«Güzel böyle işte. Getirip buraya, şurda bir ev vardı, iki göz odası, bir sofası, bir samanlığı bir de ahırı vardı değil mi?»</p>
<p>«Hı. Evi alırken bir de sarı inek vardı, onu da aidiydik.»</p>
<p>«Uzun değil, uzun konuşma; bırak sarı ineği, he de. Ne? Sarı inek mi dedin? Süt yani?» «Hı» «Bırak şimdi neyi hıyı Virna Ana. Gözünü seveyim sonunu söyle; inek ne oldu inek? Akça Kız. nerde. Henin hinin sırası mı şimdi?»</p>
<p>Virna kadının yıllar yılı eskimiş düş güzeli sıcak sulara baktı, Virna kadının yıllar yılı eskimiş düş güzeli gözlerini gördü. Virna kadının yıllar yılı eskimiş düş güzeli gözlerine baktı, kaynayıp büngüldeyen buğulu sıcak suları gördü. Hangi gözleri öyle bir bulutlandı ki Çavdar sorup soracağına pişman oldu. Kaynayıp büngüldeyen buğulu su hangisi göz ayıramadı. «Konuş, ne olur konuş Virna Anam kulun kurbanın, iti köpeğin olam.»</p>
<p>«Pekey Çavdar, dayanacaksın ama, soru sormayacaksın, susacaksın; söz mü? Erkekçesine.» «Söz.» «Sende kalacak, seninle gidecek!» «Bende kalacak, benimle gidecek!» «Dinle öyleyse. Geldik yerleştik buraya. Bir Akça Kız, bir ben, bir de sarı inek. Akça Kız'ın İznik'ten sonraki halini bildin mi? Yağmur Bey'den bir dirhem haber yok. Çaka Bey'i de ölünce o halini işte; burada, bir bana bir de sarı ineğe sarılıp kaldı. Dünya varmış yokmuş farkında değil. Tarardı sarı ineği, yuyup yaykardı; tüylerini gördün mü bilmem, ipek sanırdım ben bile. Sen bizi bırakıp gittikten sonra bir gece hiç konuşmaz oldu Akça Kız. benimle de konuşmaz oldu. Varı yoğu sarı inek. Gece yarısı kalkıp yanına inerdi; samanını otunu bir bir ayıklardı. Konuşurdu. Bir gece kalktım; ardından indim. Çıra ışığında aydınlık sandığım ahu gün ışığında gibiydi; korktum. Ama geri dönmedim. Baktım Akça Kız duvarları dinliyor, ahırdı ama yer tertemizdi. Kulağını yere vermiş yeri dinliyor. Görmemiş gibi yaptım, bilmemiş gibi. Kimselere de söyleyemedim, yabancıydık burada; hele bizimle gelenlere hiç söylemedim.</p>
</body>
</html>