<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>ÖLÜMÜN İZLERİ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_16" id="id_Toc403760964">6. Zihninizi sınayın</p>
	<p class="block_13">Kriminolojide öyle olaylarla yüz yüze geliyoruz ki, eğer bir arkadaşımızdan duysak, ya gerçek olmayan bir söylenti ya da efsane deyip geçeriz. Fakat hayatın gerçekliği, romanlardakinden daha karışık ve çılgıncadır.</p>
	<p class="block_14"> </p>
	<p class="block_21">Güneşin altında donmuş halde</p>
	<p class="block_13">Florida’daki West Palm Beach şehrinin müstakil evlerden oluşan sakin bir mahallesinde sıradan bir işgününün sabah saat altısı. Burada havanın 18 derecenin altında olduğu pek görülmez, sıcaklık genellikle 25 derece civarındadır. Bir mahalle sakini, birden oldukça güçlü bir patlama sesi duyar. Bir silah sesi mi? Bu sakin mahallede ve bu saatte? Mümkün değil!</p>
	<p class="block_13">Patlamanın nedenini bulmak uzun sürmedi. Arkasında bir villanın bulunduğu sivri çatılı ve güneş ışınları biçimindeki küçük pençelere sahip bir evin garajının önünde bir transporter ile bir kamyonet ön tarafları garaja doğru duruyordu. Transporterin arka tamponunun altında buz gibi bir ceset keşfeden mahalle sakinleri dehşet içinde kaldılar. Cesedin kafası paramparça durumdaydı ve beynin bir kısmı caddenin karşı tarafındaki palmiyede, bir kısmı komşuların posta kutularının üstünde, bir kısmı da on sekiz metre uzaklıktaki cadde virajındaydı. Kafatası kapağı, yirmi bir metre uzaklıktaki bir komşunun villasının önünde duruyordu. Bir otomobilin aynasında ise sinirleriyle birlikte bir kas parçası asılıydı. Sırtüstü yatan cesedin sadece yüz derisi duruyordu.</p>
	<p class="block_13">Polis, hemen adli tıpı devreye soktu. Ceset buz gibi olduğu için, polis öncelikle neler olduğunu bilmek istiyordu. Mahalle sakinleriyse her şeyden önce nahoş ceset parçalarından kurtulma derdindeydi. Caddenin acil olarak temizlenmesi <i class="calibre2">(emergency clean-up) </i>için bir dilekçe verdiler.</p>
	<p class="block_13">Bu yüzden, adli tıp görevlileri patlama sesinden iki buçuk saat sonra olay yerine gelinceye kadar cesedin üzerine branda bezi örtüldü. Garajın önünde duran her iki araçta da kan izine rastlanmadı. Bu, adamın trafik kazası sonucu ölmediği anlamına geliyordu. Vücut, öylesine tuhaf bir biçimde parçalanmıştı ki, eğer bir araba çarpması sonucu ölmüşse üzerinde buna dair bir kanıt olmaması imkânsızdı. Ayrıca bir araç, cesedi transporterin altına itelemiş de olamazdı -hele hele bu sakin villalar mahallesinde hiç değil.</p>
	<p class="block_13">Cesetten sadece birkaç metre uzaklıkta kan ve dokudan oluşan bir leke bulundu. Yoksa çok hızlı bir araba adama (ölü veya daha sağ iken) çarpıp, park etmiş haldeki transporterin altına mı sürüklemişti? Bu pek mümkün değildi, zira bu virajda ve bu saatte West Palm Beach’te kimse çok hızlı araba sürmezdi. Yine de ölüme sebebiyet veren şiddet, vücuda bu lekenin bulunduğu yerde uygulanmış olmalıydı. Garip olansa dokunun trafik kazalarında olduğu gibi bir yöne değil, her yöne dağılmış olmasıydı. Sanki ölü adam gökten düşmüştü.</p>
	<p class="block_13">Fakat bu tabii ki olanaksızdı. Diğer taraftan kanlı tekerlek izi de yoktu. Yakından incelendiğinde cesetteki lekelerin tekerlek izleri değil, sadece yağ parçaları olduğu görüldü. Cesede araç çarpmamıştı. Peki adamın beynini caddenin karşısına kadar fırlatan başka ne olabilirdi? Böylesine güçlü bir darbeye ne yol açmış olabilirdi?</p>
	<p class="block_13">Belki bir bomba? Bu villa semtinin kendini havaya uçurmak isteyen bir yabancı için pek olasılık dahilinde olmayacak bir yer olmasını bir yana bırakırsak, bir silah ya da patlayıcı madde izine de rastlanmadı. Oraya buraya dağılmış et parçalarıyla beden arasında, normalde yaralardan yıldız biçiminde sıçraması gereken kan izleri yoktu.</p>
	<p class="block_13">Ölünün elbiselerinde de tuhaf şeyler bulundu: Kullanılmamış bir prezervatif ve yarım bir fotoğraf. Ceplerinde başka hiçbir şey çıkmadı. Ne para cüzdanı ne kimlik ne de bir kâğıt parçası. Meslektaşım Jon Thogmartin, çaresiz ve şaşkındı.</p>
	<p class="block_13">En tuhafı ise, cesedin Florida’nın sıcağında üç saat sonra bile hâlâ oldukça soğuk olmasıydı. Buna karşın iç organlar sıcaktı! Cesedi muayene eden doktor bunu nasıl ölçtüğü sorusunu “Doğrudan hissediyordum. Yaraları o denli büyüktü ki, daha olay mahallinde vücudun ve derin yaraların içine dokunabiliyordum. Isı farkı, açık bir biçimde hissediliyordu” sözleriyle yanıtladı.</p>
	<p class="block_13">Ceset, çabucak olay mahallinden götürüldü. Adli Tıp Enstitüsünde yapılan muayene sonucunda adamın yaklaşık olarak otuz yaşında olduğu ve bütün kemiklerinin kırık olduğu saptandı: Kalça kemikleri, bel kemiği, kaburgalar, omuz ve kafatası parçalanmıştı. Buna karşın vücut derisi hayret edilecek biçimde sağlamdı. Terende ne bir sıyrık ne de araba çarpmasından dolayı oluşan deri kalkması vardı. Fakat karaciğer ve geriye kalan diğer bütün organlar unufak olmuştu. Genç adamın ölmeden önce zehir ya da ilaç almadığı da kesindi.</p>
	<p class="block_13">Cesette bir de dövmeye rastlandı. Dövme, arma şeklindeydi ve üzerinde “Racing” (yarış, koşma) yazısı vardı. Bu özel arma, Arjantin’deki- Avellaneda şehrinin takımı Club Atletico Racing ve Uruguay’da bir kulüp olmak üzere iki futbol kulübü tarafından kullanılıyordu. Ölünün cebinde bulunan yarım resimdeki şahsın üzerinde de buna uygun bir forma vardı. Fakat prezervatif Dominik Cumhuriyeti malıydı. Yani ölünün olası memleketi olarak üç fakir ülke söz konusuydu.</p>
	<p class="block_13">Thogmartin düşünüp taşındı. Arthur Conan Doyle’nın kuralına göre, bütün diğer olasılıkların dışarıda bırakılmasından sonra, ne kadar ihtimal dışı olursa olsun geriye kalan olasılığın doğru olması gerekiyordu. <i class="calibre2">Emergency clean-up </i>sırasında çok sayıda uçak, cesedin bulunduğu yerin üzerinde uçmamış mıydı? Adamın fark edilmeden bir uçaktan atlamış olması mümkün değil miydi? Bu bir yolcu uçağı olamazdı, zira uçuş sırasında bir pencere ya da kapıyı açmak olanaksızdı. Fakat bir kargo uçağında da bu tür bir şeyin fark edilmemesi imkânsızdı. Ayrıca en yakındaki Miami havalimanı, böylesi bir olayın olduğu haberini vermemişti.</p>
	<p class="block_13">Geriye kalan tek olasılık, adamın uçağın tekerleklerinin kapandığı boşluğa saklanmış olmasıydı. Yoksul bir ülkeden taşı toprağı altın olan Florida’ya kaçak olarak gitmek isteyen biri için, bu boşlukta yeteri kadar geniş yer vardır. Normal olarak buraya saklanan insanlar, daha uçak havalanırken müthiş sarsıntı nedeniyle tutunamadıkları için yere düşerler. Fakat beceriyle ya da yoksulluktan kurtulmak istemenin verdiği güçle tutunabilenler olsa bile, onlar da en geç uçak inişe geçtiğinde kapak açılırken düşerler. Büyükçe uçaklarda tekerlek kapakları, yerden yaklaşık yarım kilometre yüksekteyken açılır. Zaten kaçak yolcular, bu anda çoğunlukla ölmüş olurlar Bu da, Reinhold Messner’in bile hayatta kalmaya başaramayacağı -45 derece ısı ve oksijen eksikliği koşullarında şaşırtıcı bir durum değil. Eğer böyle bir uçuşu başarabileceğinizi düşünüyorsanız, sizi yine de uyarmalıyım: Kutup teçhizatı ve oksijen tüpüyle bile büyük olasılıkla ölürsünüz: Ya vurgun yiyerek (aşırı hızlı dekompresyondan) ya da tekerleklerin kapanmasını sağlayan devasa hidrolik parçalar tarafından ezilerek.</p>
	<p class="block_13">Olay mahallindeki durumu, bütün tuhaflıklarıyla birlikte böyle açıklamak mümkündü. Şimdiye kadar kimliği tespit edilemeyen adam, Güney Amerika’da herhangi küçük bir havalimanında büyük bir yolcu uçağının tekerlek kapak bölümüne saklanmış olmalıydı.</p>
	<p class="block_13">Uçuş fazla sürmemiş olmalıydı, zira sadece derisi donmuştu. İç organları ise daha sıcak sayılırdı. Pilot, Miami havalimanı üzerinde inişe geçtiğinde kapakları açınca, boşluktan cansız ve soğuktan kaskatı kesilmiş halde düşmüştü. Havalimanından edinilen bilgiye göre, uçaklar tekerlek kapaklarını havalimanından takriben on kilometre uzaklıkta açıyorlardı. Bu da cesedin bulunduğu yerin havalimanına olan uzaklığıyla örtüşüyordu. Ceset, bütün hızıyla beş yüz metre yükseklikten bütün hızıyla tam da her sabah sakin sakin uyanan West Palm Beach’in üzerine düşmüştü. “Bu yükseklik, bir insanın saatte 216 kilometre hızla yere düşmesine sebep olur” diye açıkladı Thogmartin: “Bu hızla düşme sonucu, vücutta çok yüksekten -yani 20 metreden fazla yüksekliklerden- düşme durumlarında ortaya çıkan tipik yaralanmalar vardı: çok sayıda kemik kırıkları ve organlarda ağır tahribatlar.”</p>
	<p class="block_13">Ölü futbolseverin başına gelen buydu: Dışı donmuş, içi hâlâ yarı sıcak halde büyük bir hızla yere çarpmıştı. Mahalle sakinlerinin sabah saat altıda duymuş oldukları gürültü işte buydu. Vücut, yere çarpma sonucu paramparça olmuş ve parçalar çarptığı yerden havaya fırlamıştı. Bu sırada beyin ve başka doku kısımları parçalanmış ve farklı yönlere doğru dağılmıştı.</p>
	<p class="block_13">Vücudun, yarısına kadar transporterin tamponunun altında olması ise sadece bir tesadüftü. Ceset, aynı şekilde dehşete düşmüş mahalle sakinlerinden birinin yatak veya oturma odasının yakınına da düşebilirdi. Cesedi muayene eden doktorun bir gözlemi, çarpmanın şiddetinin ABD’nin sıcak bölgelerindeki evlerin oldukça ince olan duvar veya çatılarını delmek için yeterli olduğunu gösteriyor: Caddenin asfaltında yer yer çukurlar oluşmuştu.</p>
	<p class="block_13">Çukurlarda kan mevcut değildi, fakat çevrelerinde küçücük deliklerden çıkan kan lekeleri görülüyordu. Thogmartin, bu durumu şöyle açıkladı: “Bu, ancak şöyle açıklanabilir: Daha çarpma sırasında muhtemelen kafatasından kemik parçacıkları dağıldı. Kemik parçacıklarının hızı o denli yüksekti ki, asfaltta küçük deliklerin oluşmasına yol açtılar.”</p>
	<p class="block_14"> </p>
	<p class="block_21">Başına buyruk bir revolver</p>
	<p class="block_13">Sadece uçak ve yolcularının değil, bazen ateşli silahların da başına buyruk bir hayata sahip olduğu söylenebilir. Bu, silah kullanımının çok yaygın olduğu ABD gibi ülkelerde daha çok geçerlidir. ABD’de her yıl bin dolayında insan <i class="calibre2">kasıt olmadan </i>silahla öldürülür. Almanya’da ise her yıl takriben dört yüz insan kasten öldürme sonucu hayatını kaybediyor. Kabaca söylersek, ABD’de kişi başına düşen ve ateşli silahlarla işlenen kasıt taşımayan cinayetler, Almanya’da herhangi bir şekilde (bıçaklayarak, asarak, ateşli silahla vs.) kasten işlenen cinayetler kadardır. Bunun nedeni, sadece silah dolabının anahtarını arayıp bulacak kadar zeki olan çocuklar değil, aynı zamanda farklı farklı çalışmaları sebebiyle en küçük bir hatada en tuhaf ölümlere yol açabilen silahlardır da. Örneğin bazı silahların ateş alması için, yere düşmeleri yeterlidir.</p>
	<p class="block_13">Anlatacağımız olay, bir babanın yirmi altı yaşındaki oğluyla New Mexico eyaletinde açık arazide atış talimi yapmasıyla başlıyor. Babanın büyük kalibreli Ruger tabancası doluydu. Silahını yana bırakmak isteyen baba, kalkık durumdaki horozu indirmek istedi. Bu sırada ateş alan silahtan çıkan mermi, sadece babanın elini delip geçmekle kalmadı, oğlunun büyük karın arterine de isabet etti. Genç adam, acil servise yetiştirildiğinde ölmüştü.</p>
	<p class="block_13">Kendi oğlunu öldüren baba, uğursuz silahı oğlunun kuzenine vermeye karar verdi. Silahı alan genç adam, buna çok sevindi ve silahı kemerine taktığı kovboy stili kılıfa koydu.</p>
	<p class="block_13">Bundan üç yıl sonra silah, kuzenin belinden -yine gözle görülebilen herhangi bir neden olmaksızın- düşerek ateş aldı. Bu sefer sadece bir pencere camına isabet etmişti. Kuzen, tekrar ağzına bir mermi vererek silahı ait olduğu yere, yani beline soktu. Sadece birkaç hafta sonra pikabına bindiği sırada, revolver düşüp ateş aldı. Kuzenin kasığından giren mermi, büyük toplardamarlardan birine isabet etti. Böylece, kuzen de eline almadığı silahın ateş alması sonucu öldü.</p>
	<p class="block_13">Kazaların nedeni, silahın eski tarz bir dizayna sahip olmasıydı. Ruger Blackhawk, Western filmlerinden bilinen 19. yüzyıl ordu revolverlerine çok benzer. O zamanlar, silahın başına buyruk bir hayatı olduğu biliniyordu. Bu yüzden de genellikle altı mermi yerine beş mermi konarak, silahın istemeden ateş alması engelleniyordu. Ağzında mermi olmadığı zaman, silahın ateş alması olanaksızdı.</p>
	<p class="block_13">Bu tür revolverlerde emniyet pimi kontrası, direk silahın kenarında bulunur. Revolver yere düştüğünde ya da horoz veya tetik emniyet pimi kontrasına doğru itelenirse, silah eğer doluysa bazen ateş alır. Gerçi bu öngörülmüş bir durum değil, ama kimseyi de meşgul ediyora benzemiyor. Hatta Colt şirketinin “Wildwest modeli” olarak bilinen orijinal revolveri, hâlâ ABD’de oyuncak olarak ya da sergilenmek için değil, aksine silah olarak kullanılmak amacıyla satılıyor.</p>
	<p class="block_13">Biz Avrupalılar için, kullanıldıktan sonra horozunun <i class="calibre2">başparmakla </i>indirildiği silahların olması neredeyse kabul edilemez. Horozu indirirken parmağın kaymasıyla silahın ateş alabileceğini bilmek için, müneccim olmaya gerek yok. Ateşli silahlara ilişkin kurallara göre, namluyu hiçbir zaman istenen hedef dışında kimseye doğrultmamak gerekiyor -bu durumda bir şey olmaz, tabii kazalar hariç. Smith&amp;Wesson firması, silah kazalarını önlemek için, az sayıda silah üreticisi firmadan biri olarak 2000<b class="calibre4"> </b>yılından bu yana ürettiği silahlara bir emniyet tertibatı takıyor. Diğer firmaların çoğu, dikkat edilmesini<b class="calibre4"> </b>söylemekle yetiniyor. Söyledikleri aynen şu: “Ama kazaya yol açabileceği ihtimali, her alet için geçerlidir.”</p>
	<p class="block_14"> </p>
	<p class="block_21">Bir ölü, yedi mermi</p>
	<p class="block_13">Başka türlü de olur: Yukarıdaki olayda olduğu gibi, iki insan üç yıl içinde bir silah tarafından değil, silahsız ve masum bir adam bir yabancı tarafından öldürülür -hem de iki saniye içinde sıkılan dokuz kurşunla. Bir Halloween partisi sırasında meydana gelen olayda, katil bir polisti. Her iki öldürme türünden hangisinin daha çok ihtimal dışı olduğu konusunda fikir yürütmek pek kolay olmasa gerek. Yine de aşağıda anlatılan olay, en azından şimdiye kadar bilinmeyen bir şeyi gösterdi: Bazı insanlar, gerçekten de neredeyse gölgeleri kadar hızlı silah kullanabilir. Olayı ABD adli tıp uzmanlarının yıllık sempozyumunda duyduktan sonra, kendime oyuncak bir tabanca edindim (hayatımda elime gerçek bir tabanca almadım) ve aynı hızla silahı kullanmayı boşuna denedim. Fakat bu, anlatılanın olanaksız olduğunu değil, benim yeteri kadar hızlı olmadığımı gösteriyordu.</p>
	<p class="block_14"> </p>
	<p class="block_21">Halloween, uyuşturucu ve rock’n roll </p>
	<p class="block_13">Anthony Lee, Hollywood’un dördüncü sınıf oyuncularından biriydi. Bazı filmlerde ve dizilerde -bunların arasında bir polis dizisi olan <i class="calibre2">LAPD Blues </i>da vardı- oynamıştı. Halloween’den önceki Cuma akşamı, Los Angeles’ın batısındaki şık Benedict Canyon semtinde bir Halloween partisini ziyaret etti. Partinin yapıldığı ev, misafirler tarafından “The Castle” diye adlandırılıyordu. Ev, Almanya’da yeni türedi zenginlerin sahip olduğu türden tipik bir yapıydı. Parti de buna uygundu: Yüksek sesli müzik, kısmen profesyonel giysiler için de misafirler, alkol, kokain ve Ecstasy - tam da Los Angeles’te liberal çevrelerin yaptığı türden bir parti.</p>
	<p class="block_13">Komşulara “biraz fazla” gürültü olacağı önceden haber verilmesine rağmen, daha akşam saat on olmadan komşuların sabrı taşmaya başladı. Sorun, yüksek sesli müzikten ziyade gruplar halinde caddede toplanmış olan ve oraya buraya gidip gelerek şamata yapan misafirlerdi. Bir polis devriye arabası, gürültüyü önlemekle görevlendirilmiş olmasına rağmen, tabii ki olayla ilgilenmedi. Devriyenin “çok meşgul olduğu” resmi açıklaması, Los Angeles gibi bir şehir için tamamen inandırıcı bir gerekçedir. Bunun üzerine saat 23.53’te komşular polise ikinci kez telefon ettiler. Saat 00.30 dolaylarında ise nihayet polis memurları Tarriel Hopper ile Natalie Humpreys, Yoakum Drive 9720 adresindeki eve vardılar.</p>
	<p class="block_13">Polisler, girişte partiyi düzenleyenlerin kim olduğunu sordu, fakat nerde olduklarını bilen yoktu. Zaten bilen olsa bile söylemezdi. Zira Los Angeles’da liberal çevrelerin polisle ilişkisi, LAPD’nin gereksiz yere sert tutumu, ayrıca kadınlara ve siyah tenli insanlara diğerlerine davrandığından daha kötü muamele etmesi nedeniyle oldukça gerilimliydi. Bunun dışında partide atmosfer oldukça eğlenceli bir hal almıştı.</p>
	<p class="block_13">Polisler, başka misafirlerle de konuşup sürekli budalaca ve işe yaramayan yanıtlar aldıktan sonra, şimdi de partinin güvenliğinden sorumlu güvenlik görevlisi onları bekletmek istedi. Fakat polislerin bu isteğe uymak gibi bir niyeti yoktu. Neşeli bir topluluğun parti gürültüsü ve komşularıyla uğraşmaktan daha önemli işleri vardı.</p>
	<p class="block_13">Bir an önce işlerini halletmek için, evin etrafını dolaşıp arka tarafta neler olduğuna bakmak istediler. Bu sırada sol tarafında bir pencere bulunan oldukça dar bir koridora geldiler. Koridordan, içinde üç kişinin bulunduğu bir yatak odasına vardılar. Pencerenin yanında bir kapı bulunuyordu. Pencerenin önünde duran bir adam, içeriye bakıyordu. Tarriel Hopper de camdan içeriye bakmak isteyince, her şey kaşla göz arasında olup bitti.</p>
	<p class="block_13">Polis memuru Hopper, içeride pek bir şey göremediği için küçük cep fenerini yaktı. Odayı oldukça sönük bir lamba aydınlatıyordu. Odada parti elbiseleri içinde duran üç kişi, polisin fenerini yakması üzerine feci şekilde korkmuştu. Birisi ellerini havaya kaldırıp bir adım geri attı ve öylece kalakaldı. Fakat sağ elini kapalı tutuyordu -herhalde avucunda ya o sırada el değiştirmiş ya da değiştirecek olan uyuşturucu bulunuyordu. Diğeri, daha az ayıktı. Bu adam, 1.91 metre boyu, yüz otuz kilo çeken ağırlığı, üzerinde kapüşonlu siyah bir kazak, yukarı doğru çekilmiş bir şeytan maskesi ve siyah çizmeleriyle akşamın etkileyici karakterlerinden yukarıda adı geçen Lee idi. Bundan sonraki birkaç saniye içinde olanları, polis memuru Hopper olaydan kısa bir süre sonra şu sözlerle anlattı.</p>
	<p class="block_13">Adam, cam kapıdan bana doğru, gözlerimin içine bakıyordu. Aynı anda sağ eliyle mavi yarı otomatik metal bir tabancayı kavradı. Tabancayı bana doğru yönelttiği için, bana sıkacağını düşündüm. Beylik tabancamı çektim. Silahının namlusu üzerime doğru çevrilmişti. Ateş ederken, kendimi korumak için bir adım geriye gittim. O sırada silahımdaki mermilerin bittiğini fark ettim.”</p>
	<p class="block_13">Fakat Hopper, işini tam bitirmemişti. Boş şarjörü çıkarıp yenisini taktı. Ancak o sırada şeytan maskeli adamın yerde yattığını ve kıpırdamadığını fark etti. Buna rağmen Hopper, telsiz ve cep telefonuyla acil takviye istedi. Fakat her ikisine de cevap veren olmadı -polis hâlâ “çok meşguldü”, ayrıca aletler çekmiyordu. Hopper, sinema oyuncusuna kelepçe takmak istedi, fakat artık bunun gereği kalmamıştı. Sırt, karın ve kafasına dört mermi isabet etmişti, ayrıca beş mermi de duvara isabet etmişti. Nabzı artık atmıyordu, şeytan maskesinin boynuzları düşerken kopmuştu. Yanında yerde yatan tabanca, plastikten oyuncak bir tabancaydı.</p>
	<p class="block_13">Polisler, nihayet parti sahiplerinden en azından birini bulmuştu. Cesedin yanında ayakta duruyordu. Yatak odası ona aitti. Telsizle çağrılan ambulans gelmeden önce, odasından dışarı çıkarıldı. Ölüyle aynı odada bulunuyor olmasına rağmen, olay anında olup bitenden haberi yoktu. Bunun nedeniyse kendi ifadesine göre olaydan önceki bir saat önce içtiği dört kokteyldi.</p>
	<p class="block_13">Fakat bir nokta üzerinde bütün tanıklar görüş birliği içindeydi: Lee, plastik tabancasını çekmişti -ve silah, tamamıyla gerçek bir silaha (İsrail yapımı bir “Desert Eagle” tabancasına) benziyordu. Sinema oyuncusu, oyuncak silahı muhtemelen bir film setinden almıştı. Hopper’ın yanındaki diğer polis memuru ve koridordan odayı seyreden bir adam da olayın söz konusu seyrini onayladılar: Lee, akıl almaz bir şekilde davranarak bir polise silah çekmişti -bunu hem de çok sayıda insan silah taşıdığı için, polisin kendisine silah çekildiğinde karşılık vermek zorunda olduğu bir ülkede yapmıştı.</p>
	<p class="block_14"> </p>
	<p class="block_21">İlk şüpheler</p>
	<p class="block_13">“Olanları anlamam mümkün değil.” Bu sözler, hâlâ olayın şoku altında bulunan oyun yazan Mitch Hale’nin ifadesinde yer alıyor. Anthony Lee ile ortak bir prodüksiyon sırasında tanışmıştı. “Anthony, Budistti ve şiddetten nefret ederdi. Nasıl olur da bir silahlı çatışmada ölür? Gerçekten yetenekli bir oyuncu ve iyi bir insandı. Çok kötü. Nasıl olur da Halloween partisi sırasında bir insan öldürülür?”</p>
	<p class="block_13">Açıkça söylemek gerekirse, bu sorunun şöyle sorulması gerekiyordu: Nasıl olurdu da bir Halloween partisi sırasında silahı sıkanın gözlerinin içine bakan biri, <i class="calibre2">sırtından </i>üç, <i class="calibre2">kafasının arkasından </i>bir kurşunla vuruluyordu? Ama bu ayrıntılar, polis tarafından ilk birkaç gün gizlenmeye çalışıldı. Etnik ayrımcılığa ilişkin seslerin yükselmeye başlaması şaşırtıcı değildi, zira Anthony Lee siyahtı. Oyuncuyu yakından tanıyan bir kadınsa, sonradan kehanet gibi görülmesi gereken bir açıklamada bulundu: “Anthony’nin hayattaki en büyük korkusu, uzun boylu bir siyah olduğu için, bir gün polis tarafından öldürüleceği korkusuydu.”</p>
	<p class="block_13">Anthony’nin diğer arkadaşları daha da ileri gittiler. Onunla on üç yıldır arkadaş olan komşusu, Lee’nın “kesinlikle” kimseye silah doğrultmayacağını söyledi. Partinin yapıldığı “saray yavrusunun” sahibi de şaşkınlık içindeydi: “Olan biteni anlamıyorum. Eğer Anthony gerçekten de polise silah doğrulttuysa, neden eğilmedi ki?”</p>
	<p class="block_13">Olay, muhtemelen bu kadar basit değildi. Buna rağmen belki de Hopper, önyargılarıyla hareket etmiş ve dar koridorda kendini köşeye sıkışmış hissetmiş olabilir miydi? Anthony Lee’nin arkadaşları için, olay açıktı. Duygusal davrandılar ve basına şu açıklamada bulundular: “Bir polisin, böyle bir partide durduk yere kurşun yağdırması akıl alacak gibi değil. Oldukça özel ve iki adet güvenlik görevlisinin görev yaptığı bir partiydi. Davetlilerden bazıları, altı haneli rakamlarla ölçülen yıllık kazanca sahip. Bir polis geliyor ve bir kostüm partisinde oyuncak tabanca taşıdığı için birini öldürüyor!”</p>
	<p class="block_13">Peki Lee, (plastik) tabancayı neden çekmişti? Belki de 27 yaşındaki Tarriel Hopper’in polis üniformasıyla partiye gelen bir misafir olduğunu sanmıştı. Lee, çocukların ve rahat insanların yaptığı gibi, başka bir misafirle oyun icabı bir çatışmaya girmek için oyuncak tabancasını gerçekten bu yüzden Hopper’e doğru doğrultmuştu.</p>
	<p class="block_13">Plastik tabancasının ne kadar gerçek göründüğüne ilişkin sorunun bir süre sonra sorulmasına gerek kalmadı. Üretici firmanın ifadesine göre, silah gerçekten de mükemmel bir kopyaydı. Üretici firma, bu tür oyuncak silahların sadece filmlerde kullanıldığını belirtti. Filmlerdeki silahlı çatışma sahnelerinde gerçek ve tiyatro silahlarının yerine, bunların hasara uğramaması için kullanılırlar. Bu yüzden de bu tür plastik revolverler, en ince ayrıntısına kadar orijinal silahla aynı olmalıdır. Orijinal silahlarla aynı kalıba sahiptirler. Kısacası silah, orijinaliyle tıpatıp aynıydı.</p>
	<p class="block_13">LAPD şefi de aynı düşünüyordu: “Trajik bir olaydı. Ölünün yakınlarına en derin üzüntülerimi bildirmek isterim. Fakat birisi polis üniformasıyla, bir polis arabasıyla ve polis amblemiyle önünüzde durduğu zaman, durumun açık olması gerekir. İster bir soygun sırasında ister normal devriye görevi sırasında ya da bir Halloween partisinde olsun, önce karşıdakinin elindeki silahın gerçek mi, oyuncak mı olduğunu inceleyemeyeceğimizi anlamanız gerekiyor.”</p>
	<p class="block_13">Bu konuda haklıydı. Fakat bir sorun vardı: Bir polis, yüzü kendisine dönük olan birini nasıl olur da sırtından ve kafasından vurabilirdi ve kurban ayakta kalabilirdi?</p>
	<p class="block_14"> </p>
	<p class="block_21">Bir taktisyen devreye giriyor</p>
	<p class="block_13">Anthony Lee’nın ailesi, bir avukat tuttu. Ama bu avukat herhangi biri değil, Johnnie L. Cochran idi. Cochran, genellikle teatral, ama jüriyi etkileyen taktiği nedeniyle korkulan ve -suç işleyen ya da kurban fark etmeden- siyah haklarının yılmaz savaşçısı bir avukattı. Almanya’da özellikle O.J. Simpsons’ı savunmasıyla tanınıyor. Cochran, söz konusu savunma sırasında becerikli bir şekilde dikkatleri olay mahallinde bulunan ipuçlarından saptırarak, siyah bir adamın ırkçı olduğu bilinen beyaz bir LAPD polisi tarafından haksızlığa uğramış olup olmadığı sorusu üzerinde yoğunlaşmıştı. Gerçi bunun olayla pek ilgisi yoktu, ama yine de sporcunun ilk duruşmada tahliye edilmesini sağlamıştı. (Bkz. M. Benecke, <i class="calibre2">Mordmethoden, </i>s. 264-283).</p>
	<p class="block_13">Cochran, şimdi de bu davaya bakmaya karar vermişti. Aralık ayında, Los Angeles şehir yönetimine karşı yüz milyon Dolar tazminat talep ederek dava açtı. Avukatlar, böylesi davaları açmayı çok severler, çünkü şehir yönetimlerinin deep pockets (para dolu derin cepleri) vardır. Bu, şehir yönetimlerinden yüksek tazminatlar istenebileceği -bazen de alınabileceği-anlamına gelir, çünkü tazminatlar vergilerden ödeniyor.</p>
	<p class="block_13">Suçlama, ağır kusur iddiasını öne sürerek her şeyden önce hiçbir insanın özellikle kurbanın vücudunu sarmalayan bir eğri oluşturan bu kadar fazla mermi sıkamayacağı olgusuna dayanıyordu. Cochran, olaya ilişkin şunları söyledi: “Hopper’in sabah uyandığında o gün birini öldürme kararı aldığını söylemiyorum. Ama Hopper ihmalkâr davrandı ve polis için geçerli olan temel kurallara uymadı. Her şeyden önce LAPD’nin Hopper’in bu tür durumlarda davranılması gerektiği gibi davrandığı görüşünde olmasını da tuhaf buluyorum.”</p>
	<p class="block_13">2002 yılının Nisan ayında, yani olaydan yaklaşık bir buçuk yıl sonra Los Angeles Savcılığı, Hopper hakkında dava açılmaması kararını verdi. Gerekçede şu sözler yer aldı: “Her şey o denli hızlı bir şekilde meydana geldi ki, Hopper muhtemelen can korkusu duymuş olmalı. Bir saniyeden daha az bir zaman içinde ne yapması gerektiği konusunda karar vermesi gerekiyordu. O da silahını çekip ateşlemeye karar verdi.”</p>
	<p class="block_13">Fakat Cochran ve ölünün kız kardeşi farklı düşünüyorlardı. “Polisler, kendi kendilerini tehlikeye soktular” açıklamasında bulundular: “Anthony Lee’nin silah doğrultup doğrultmadığını kimse bilmiyor. Bu olay, aynı yıl içerisinde sadece elinde bir tornavidayla üzerine yürüdüğü için, bir polis tarafından öldürülen sokakta yaşayan ve psikolojik hasta kadın olayını andırıyor.”</p>
	<p class="block_13">Bir oraya bir buraya derken, 2003 yılı Şubat ayında şu sonuca varıldı: Hopper hakkında dava açılmadı, ama iç hizmetlerde görevlendirildi. Cochran, kendisi ve ölünün ailesi için devletten iki yüz yirmi beş bin Dolar koparmayı başardı. ABD şartlarıyla karşılaştırıldığında az denebilecek bu miktara rağmen, avukatlar sonucu bir başarı gibi göstermeye çabaladılar: “Los Angeles şehir yönetimi, Hopper’in hatalı olduğu kanaatinde olmasaydı, tazminat ödemezdi.” Olay böylece hukuki açıdan kapanmış oldu.</p>
	<p class="block_13">O sırada adli tıp uzmanları, hâlâ olayla ve bu kadar kısa süre içinde bu kadar fazla mermiyi sıkmanın nasıl olup da mümkün olduğu sorusuyla meşguldü. Hepimiz için önemli olan bu soru, siyasi tartışmaların gölgesinde kalmıştı. Ancak 2003 yılı Temmuz ayında olayın açıklamasını öğrenebildik. Gözüyle görmedikten sonra, insan aklının almayacağı bir açıklamaydı.</p>
	<p class="block_13">Eski polis Tom Streed ve Biodynamics Engineering firması, Hopper’i davet edip olayın meydana gelme biçimini tekrarlamasını istediler. Hopper, verilen bir işaret üzerine belirlenen bir hedefe ateş etti. Olay, yüksek hızlı bir kamera tarafından kaydedildi. Orada bulunanlar, Hopper’in silahını çekerek nişan alıp dokuz mermiyi sıkması için topu topu 2,293 saniyeye ihtiyacı olduğuna şaşkınlık içinde şahit oldu. Hatta Hopper, beş denemenin birinde sadece 1,826 saniye içinde bütün bunları yapabildi. Lee’nin daha ayakta iken vücuduna birden fazla kurşun saplanması bu yüzden şaşırtıcı değildi. Lee, polisin gerçek bir polis ve Halloween şakası olmadığını fark ettiğinde hızlı bir şekilde sırtını dönmüştü, ama Hopper artık nişan almıştı ve bir çırpıda bütün şarjörü Lee’nin üzerine boşalttı. Kırık camın arkasında durduğu için de odanın içini iyi göremiyordu Hopper’in yere düşen Lee’ye ateş etmediği, diğer kurşunların duvara isabet etmesinden anlaşılıyor</p>
	<p class="block_13">Ateş etme hızı, başka bu sebepten dolayı da şaşırtıcıdır. Eski polis Streed, bunu “Aslında ilk bir ya da iki mermiden sonra, ne yapılacağını düşünmek üzere ara verilir” diye açıkladı. Hopper’in bunu yapmaması, muhtemelen birincisi daha üç yıllık bir polis olmasından kaynaklanıyordu, ikincisi ise gerçekten de odanın içinde bir şey görmesi mümkün olmamıştı ve bu yüzden de mümkün olduğu kadar çok sayıda ateş ederek işi garantiye almak istemişti.</p>
	<p class="block_13">Savcılar, sonucu bir kez daha özetleyerek şu sözlerle noktayı koydular: “Polis memuru Hopper, Anthony Lee’ye ateş ederken kendisine ve diğerlerine yönelik tehlike karşısında nefsi müdafaaya başvurdu. Bu nedenden dolayı dosyayı kapatıp başka herhangi bir tedbire başvurulmasına gerek görmüyoruz. Saygılarımızla - Savcı Yardımcısı.”</p>
	<p class="block_14"> </p>
	<p class="block_21">Epilog</p>
	<p class="block_13">Lee’yı öldüren polis memuru, iç hizmette görevlendirildi. Fakat LAPD, ihtiyaten “Ama bu önlemin disiplinle ilgili bir sebebi bulunmamaktadır” açıklamasını yaptı.</p>
	<p class="block_13">Polis karakolunda düzensizlikler devam etti. Örneğin, 2000 yılında, Hopper’in arkadaşlarından Rafael Perez, görevden atıldı. Perez, LAPD’nin delil odasında bulunan ve daha önce ele geçirilmiş kokaini çalmıştı. Basın tarafından “komik derecede az bir ceza” olarak nitelenen hapis cezasını çekmek üzere teslim olduğunda Perez konuşmaya başladı. Yetmişten fazla polisi, suçsuz insanlara sahte deliller isnat etmek, yaralamak ve/veya tutuklamakla suçladı. Bunun üzerine mahkemeler, yüzden fazla suça ilişkin davaları yeniden görmek zorunda kaldı. Bu sefer, Los Angeles’ın <i class="calibre2">deep pockets’leri </i>gerçekten de yük altına girdi: Sözde suçlulara, milyonlarca Dolar tazminat ödendi.</p>
	<p class="block_13">Fakat hem Hopper’in hem de akıl hastası kadını öldüren polisin “hukuk kuralları içinde ve yönetmeliklere uygun şekilde davrandıkları” kararlarında bir değişiklik olmadı. Bu tür karışıklıklar göz önüne alındığında, Lee’nin yakınlarının polise karşı duydukları güvensizlik tamamen anlaşılabilir bir durumdu.</p>
	<p class="block_13">Sinema oyuncusu, parti ve partilerde uyuşturucu kullanmayı seven, uzun boylu, iri yarı ve siyah olması itibarıyla belki de çok korkak bir insana korku verebilecek biriydi. Buna rağmen Anthony Lee, tamamen zararsız bir insandı. Ölümüne neden olan, budala bir insanın ona karşı duyduğu önyargılardan çok Halloween ayyaşlığı, ödünç aldığı oyuncak silahla yaptığı budalaca yaramazlık -ve LAPD’nin en hızlı nişancısının o akşam bir şanssızlık eseri olarak West Los Angeles’in sakin Yoakum Drive caddesinde devriye görevi yapmasıydı.</p>
	<p class="block_14"> </p>
	<p class="block_21">Olanaksız bir trafik kazası</p>
	<p class="block_13">Erich Fritz’in 1939 yılında anlattığı aşağıdaki olay, “en kusursuz cinayetlerin” tesadüf sonucu değil, tam tersine sabırla araştırma, deliller ve bir parça da sezgiyle çözülebileceğini gösterir. Daha önce anıldığı gibi, bu meselenin birçok insanı büyülediği görülüyor. En azından çok sık olarak bana bu soru yöneltiliyor. Bu yüzden bu konuya ilişkin olarak bir kez daha görüşlerimi belirtmek isterim: Kusursuz cinayetler, uzmanlar yani kiralık katiller tarafından işlenir. Acemilerin şanslarına güvenmelerini salık vermem, sorunlarına kansız bir çözüm bulmalarının en iyisi olduğunu söyleyebilirim. Birincisi, bu sizin ruh sağlığınız için daha iyi bir çözüm anlamına gelir, ikincisi ise cinayetin bir gün ortaya çıkmayacağından emin olamazsınız. Şimdi Erich Fritz’in <i class="calibre2">Zeitschrift für die gesamte Gerichtliche Medizin</i><span class="text_12"> </span>(31. Cilt, 1939, s. 162-173) dergisinde anlattığı olaya gelelim:</p>
	<p class="block_13">“Kaza ya da intihar süsü verip bir cinayetin üzerini kasıtlı olarak örtmek, adli tıp alanında az rastlanır bir şey değildir. Çok denebilecek sayıda ceset muayene eden her adli tıp doktoru, bu tür garip olaylarla karşılaşır. Cinayetleri kasıtlı örtmeye, daha çok asılan ya da suda bulunan ve trenin üzerinden geçtiği cesetlerde, özellikle de erkeğin nafaka ödememek için çocuğu anneyle birlikte feda ettiği hamile, kadın cesetlerinde rastlıyoruz.</p>
	<p class="block_13">Harici muayene sonucu -her deneyim sahibinin bildiği üzere- ölüm nedeninin belirlenmesi hemen hemen imkânsız olduğu için, bu sebepten dolayı ufak tefek ya da ağır yaralarla bulunan cesetlere her defasında otopsi yapılması salık verilir. Doğal nedenlerle ani ölümleri bir yana bırakırsak, iç organlar büyük ölçüde parçalanmışken ağır şiddet uygulanmasına rağmen vücudun dıştan zarar görmemesi, oldukça sık rastlanan bir durumdur. Buna özellikle genç kurbanlarda daha çok rastlanır.</p>
	<p class="block_13">Mesela bir keresinde cesedin bulunduğu yer ve durumu itibarıyla cinayet olduğu tahmin edilen bir olayda, otopsi sonrasında ölümün bir trafik kazası sonucu meydan geldiği tespit edilmişti: Yolun ortasında bacakları açık ve dizleri bükük, elbiseleri yukarı doğru çekilmiş ve cinsel organı tamamen açık bir şekilde bir kadın cesedi bulundu. Cesedin vazıyeti cinsel bir suça işaret ediyordu, ancak bir dizi sıyrık ve daha sonra otopsi sonucu tespit edilen iç organlardaki ağır tahribatlar, kadının bir trafik kazası sırasında öldüğünü ortaya koydu.</p>
	<p class="block_13">Cinayete kaza ya da intihar süsü vermek için kurbanın yüksekten, özellikle de dağdan aşağı veya tren altına atılması gibi durumlarda, sonuca ulaşmaksa daha zordur. Yaralama veya öldürme kastının vücutta yol açtığı yaralar, sonradan meydana gelen ağır tahribat ve doku parçalanmaları nedeniyle genellikle fark edilmediği ve muhtelif ve ağır şiddetin dış tesiriyle açıklandığı için, kimi zaman incelenemez.</p>
	<p class="block_13">Bu tür cinayet gizleme yöntemlerinin aksine, sonradan trafik kazası süsü verilen kasıtlı ve tasarlanarak işlenen cinayetler oldukça seyrektir.</p>
	<p class="block_13">Gazetede okuduğum bir habere göre, Allgäu’da gerçekleşen bir bisiklet kazasının sevgiliyi öldürme teşebbüsü olduğu ortaya çıkarılmıştı. Ancak savcılığın bu olayla ilgili dosyasına ulaşmam şimdiye kadar mümkün olmadı. Habere göre, kadın pek işlek olmayan bir şose yolun kenarında bisikletinin altında ağır yaralı ve bilincini kaybetmiş bir halde bulundu. Görünüşe göre olay bisikletten düşme sonucu meydana gelmişti, ancak yapılan tahkikatlar hamile kadının (çocuğun, M.B.) babası tarafından doktora götürülmek bahanesiyle bu ıssız yere getirildiğini ve bisiklet pompasıyla kafasına şiddetli iki darbe indirildiğini ve kadının bunun üzerine yere yığıldığını ortaya çıkardı. Adam, bisikleti öylesine tahrip etmişti ki, gören olayın düşme sonucu meydana geldiğini düşünürdü.</p>
	<p class="block_13">Aşağı yukarı aynı türden başka bir olaya Münster’de asistanlık yaptığım dönemde tanık olmuş ve olaya ilişkin bilirkişi raporu hazırlamıştım. Ölüm olayı, yine yetkililer tarafından önce normal bir trafik kazası olarak değerlendirilmiş, fakat sonrasında ceset mezardan çıkarılıp otopsi yapılınca ölümün ateşli silahla işlenen bir cinayet sonucu gerçekleştiği tespit edilmişti. Özel koşulları ve oldukça rafine bir şekilde işlenmesi ve kaza süsü verilmesinin yanı sıra polisle yetkililer arasındaki yetersiz işbirliği nedenlerinden ötürü bu olaydan, trafik kazası süsü verilmiş bu tür cinayetlerin nadir örneklerinden biri olması sebebiyle söz etmeye değer.</p>
	<p class="block_13">Jandarmanın düzenlediği ilk rapora göre, 24 Kasım 1936 günü akşam saat yediye doğru pek işlek olmayan ve biraz meyilli bir yolda bir kadın cesedi bulunmuştu. Kadın, eğik olarak kafası yolun kenarında ve bacakları yolun ortasında olacak şekilde, daha ziyade sağ tarafa doğru yatar vazıyetteydi. Cesedin üç metre uzağında, ön tekerleğin göbeğinde kan izleri ve toprak bulunan bir kadın bisikleti duruyordu.</p>
	<p class="block_13">Yolun kenarındaki taşların birinde aşağıdan yukarıya doğru sıçramış bir kan lekesi vardı. Gidiş yönünde bulunan bir sonraki taş eksikti ve yaklaşık üç metre ötede yamaçta çalılıkların içinde yatıyordu. Taşın üzerinde iki adet kan izi bulunuyordu ve sanki kan taşa elle sürülmüş gibi görünüyordu. Hem kadının siyah yün başlığında hem de saçlarında ve kafasında beyaz kireç parçacıkları vardı. Kafanın bulunduğu yerde ise büyükçe bir kan gölü oluşmuştu.</p>
	<p class="block_13">Kadının kocası ilk sorgusunda, yaklaşık dokuz yıldır evli ve iki çocuklarının bulunduğunu söyledi. Her evlilikte olan ufak tefek kavgaların dışında aralarında bir anlaşmazlık yaşamamışlardı. 24 Kasım günü saat 13.00 şualarında eşiyle birlikte bisiklete binerek kuşburnu aramaya çıkmışlardı. Saat 16.30’a doğru ise tekrar eve doğru yola koyulmuşlardı. Köyün girişinde eşine seslenerek gelip gelmediğini sormuş -o sırada çok sis vardı-, eşi ise “devam et, geliyorum” diye yanıt vermişti. Kendisi, S.’deki icra memuruna uğrayacağı için, önden gitmişti. Bunun üzerine yola devam etmiş ve hiçbir şey özellikle de bir çarpışma olduğunu gösterebilecek bir çığlık veya gürültü duymamıştı.</p>
	<p class="block_13">Eve geldikten sonra, çocuklarla kuşburunlarını ayıklamıştı. Neden hemen icra memuruna gitmediği sorusuna ise verecek bu cevabı yoktu. Çocukların, annelerinin nerede kaldığına ilişkin sorusuna ise, biraz sonra geleceği yanıtını vermişti. Fakat bir süre sonra gelmeyince, eşini aramaya karar vermişti.</p>
	<p class="block_13">Yolda çok sayıda kamyonu durdurarak bir kadın görüp görmediklerini sormuştu. Tanıdık biri, bir kadının yukarıda yattığını, ama durumunun kötü olmadığını söylemişti. “Herhalde benim eşim değildir!” diyerek yola devam etmiş ve eşini anlatıldığı gibi yerde bulmuştu. Orada bulunanlar, önce komisyonun gelmesi gerektiğini ileri sürerek onu ölünün yanına yaklaştırmamışlardı. Kazanın nasıl meydana gelmiş olabileceği konusunda bir açıklaması yoktu. Parçalanmış bisiklet, kadına bir kamyonun çarptığına işaret ediyordu. Eğer sise rağmen eşini arkada bırakıp yola devam ettiği yüzüne vurulacaksa, eşinin bisikleti her zaman çok dikkatli kullandığını söylemek zorundaydı. Kendi bisikletinde elektrikle çalışan bir lamba vardı, ama eşinin bisikleti lambasızdı.</p>
	<p class="block_13">Kadının kocası oldukça tuhaf davranışından dolayı önce gözaltına alınsa da, elbisesinde herhangi bir kan izine rastlanmadığı için, kısa süre içinde tekrar serbest bırakıldı.</p>
	<p class="block_13">Soruşturma hâkiminin isteği üzerine, ölüm nedeni açık bir şekilde tespit edilemediği için, cinayet komisyonu olayı araştırmaya devam etmekle görevlendirildi. Ceset, morga kaldırılmıştı. Kadının elbiseleri ne yırtılmış ne de kirlenmişti. Sadece eldiven birazcık kirlenmişti.</p>
	<p class="block_13">Cesedin üzerindeki elbiseler çıkarılıp ceset yıkandıktan sonra, vücutta herhangi bir yara ve sıyrığın olmadığı tespit edildi. Sadece kadının kafasında bir dizi yaralanma olduğu belirlendi: Kafanın sağ tarafında on santimetre uzunluğunda, geniş ve açık bir yara bulunuyordu. Yaranın altındaki kemik birçok yerinden kırılmış ve içe doğru çökmüştü. Ayrıca saç diplerinde kemiğin dışarı çıktığı daha küçük bir yara ve kulaklarda küçük sıyrıkların yanı sıra sol şakakta mercimek büyüklüğünde ve yuvarlak deri kesiği tespit edildi. Kesiğin çevresindeki deri düzensizlik arz ediyordu ve azıcık kirlenmişti.</p>
	<p class="block_13">Devlet hastanesinden çağrılan bir doktorun yaptığı muayenede, bu yaranın altında bulunan kemiğin hasar görmediği saptandı, zira doktor delme sırasında zorlukla karşılaşmış ve sondaj yaparken kafatasını delememişti. Cinayet masasındaki memurların kanaatine göre, yaralar trafik kazalarında sıkça rastlanan yaralarla benzerlik gösteriyordu.</p>
	<p class="block_13">Cinayet masasının raporu, özetle şunları içeriyordu: “Nesnel bulgular, kadının ölümünde ikinci bir kişinin suçlu olduğunu kabul etmek için herhangi bir dayanak noktası sunmamakta, daha ziyade bayan R.’nın yokuş aşağı bisikletle inerken düşüp kafasını yolun kenarındaki taşlara çarpma suretiyle kaza sonucu hayatını kaybettiğine işaret etmektedir.”</p>
	<p class="block_13">Soruşturma hâkimi, cinayet masasının söz konusu raporuna dayanarak cesedin gömülmesine izin verdi ve ceset 27 Kasım günü defnedildi.</p>
	<p class="block_13">Kadının kocası, gazeteye aşağıda bulunan ölüm ilanını verdi: ‘Şurası kesindir ki, en sevdiğinden ayrılmak tanrının tavsiyesidir.’ Hayat ve ölüm hakkında karar sahibi olan tanrı, Salı akşamı saat 16’da bir kaza sonucu sevgili eşim ve çocukların sadık bakıcısı olan anneleri bayan R.’yi kendi yanına aldı.</p>
	<p class="block_13">Eğer bir polis memurunun aklına kadının ölümünde bir başkasının parmağının olması gerektiğinden yola çıkarak kaza mahallini yeniden ayrıntılı bir şekilde inceleme düşüncesi gelmeseydi, bu ‘kaza’ kesinlikle açığa kavuşmayacaktı. Polisin şüphesi, güvenilir bir kaynağın kendisine çiftin evlilik hayatlarının, kendini iyi bir aile reisi olarak gösteren kocanın söylediğinin aksine iyi olmadığını söylemesiyle daha da güçlendi.</p>
	<p class="block_13">Başka kanıtlara da dayanan bu şüphe nedeniyle, D.’deki cinayet masasından bir görevlinin hazırladığı ve aslında öncelikle elde bulunan bulgulara dayanması gereken yeni bir bilirkişi raporu sonucu, 4<b class="calibre4"> </b>Kasım günü mezarın açılması başvurusunda bulunuldu. Bunun üzerine resmi olarak görevlendirilmiş bir doktorla birlikte, kadının ölümünden on gün sonra mezarı açtım. Sadece yedi gün yerin altında kalmış olduğu ve soğuk mevsimde gömüldüğü için, ceset tamamen sağlam durumdaydı.</p>
	<p class="block_13">Ceset, çıplak gözle incelendiğinde vücutta yaralanma ve sıyrıklar pek görülmezken, kafatasında oldukça fazla tahribatlar ve kafa derisinde çok sayıda yaralar göze çarpıyordu. Kafa derisindeki yaralar, sağ şakağın saçlı kısmındaydı ve aynı yerde kireç parçacıkları bulunuyordu. On santimetre uzunluğunda genişçe açılan yaranın altındaki kemik parçası birçok noktadan parçalanmış ve kafatasının iç tarafına doğru çökmüş vazıyetteydi.</p>
	<p class="block_13">Bu bulgular, bir trafik kazasını ihtimal dışı bırakmasa da -özellikle ağır bir kamyonun altında kalma yoluyla meydana gelen ölüm olaylarında bu tür kafatası parçalanmalarına sıkça rastlanır- sol şakaktaki küçük yaranın ve yaranın kenarındaki çok sayıda yırtıldı sıyrığın durumu, en azından <i class="calibre2">kurşun yarası olduğu şüphesi </i>uyanıyordu. Bu şüphe, cesedin otopsisi sırasında da onaylandı.</p>
	<p class="block_13">Otopsiden önce kadının kocasına, cesedin kafasında bir kurşun yarası olduğu söylendiğinde, kadın öldüğünde yanında olmadığı için bu konuda bilgisi olmadığı cevabını verdi.</p>
	<p class="block_13">Cesedi incelemiş olan hastane doktoruna, neden bu yaranın kurşun yarası olduğunu tespit etmediğine ya da en azından kuşun yarası olabileceğine dair şüphesini dile getirmediğine dair ithamda bulunmak kesinlikle yerinde olmayan bir tavır olacaktır, zira o, kurşun yaralarını değerlendirmede şüphesiz ki hiç deneyime sahip değildi ya da çok az deneyime sahipti. Yaranın delinmesi işlemi, kemik kayması sonucu başarısızlıkla sonuçlandığı için, yaranın çarpma sonucu meydana geldiği ihtimalini kuvvetlendirmiş olabilir.</p>
	<p class="block_13">Ceset incelenmeye devam edildiğinde, sol şakak kemiğinde altı milimetre çapında, yuvarlak bir kurşunun bulunduğu tespit edildi. Kurşun yarasının deldiği kemiğin çevresi siyahlaşmıştı ve deliğin alt kısmında yine siyah bir torba oluşmuştu. Bunun yanı sıra çenede çok sayıda kırık mevcuttu.</p>
	<p class="block_13">Kurşunun çıktığı yerdeki deride önce çıkış yeri bulunamadı. Ancak sağ taraftaki büyük yaranın dikkatle incelenmesinin ardından yaranın hem üst hem alt kenarlarında birer çıkıntılı yırtılma olduğu saptandı.</p>
	<p class="block_13">Bu bulgu, büyük ve açık yaranın kurşun beyni delip geçtikten sonra oluştuğunu, aksi takdirde hem üst hem de alt kenarlarda birer yırtılma olmasının imkânsız olduğunu ortaya koyuyordu. (Kafatası, yaraların daha iyi incelenmesi için yumuşatıldı [yumuşak dokulardan arındırıldı, M.B.] ve tekrar bir araya getirildi.)</p>
	<p class="block_13">Kurşunun, açık yaradan sonra kadının kafasına sıkılmadığı, nefes alırken ağzına kan girmesinden ve kanı yutmasından başka, diğer yaralara bağlı olarak akciğere kısmen yağ sızmaları oluşmasından da anlaşılıyordu. Yaralar, kadın daha yaşarken oluşmuş olmalıydı.</p>
	<p class="block_13">Ateş etme mesafesine gelince, daha önce sözü edilen kurşun deliğinin hemen altındaki barutun siyahlaştırdığı nitritli doku torbasının yanı sıra yaranın kenarındaki yırtıklardan yola çıkarak kurşunun kesinlikle yakından yani birkaç santimetre mesafeden sıkıldığı söylenebilir. Belki de kadın yere düştükten sonra yerden küçük yaraya bulaştığı kabul edilen lekeler de aslında barut iziydi, ama<b class="calibre4"> </b>otopsi sırasında silinme ve yıkama sonucu gitmişti.</p>
	<p class="block_13">Kemiğe kurşunun girdiği yerin büyüklüğü ve kurşunun kafayı delip çıkması olgusundan kullanılan silahın 6,35 milimetre kalibresinde (gömlekli mermi) olduğu kanaatine varıldı.</p>
	<p class="block_13">Tarafımdan hazırlanan bilirkişi raporunda, ağır derecedeki kafatası parçalanması kesinlikle sadece kafayı delip geçen merminin yol açamayacağı ayrıntısıyla izah edildi. Daha büyük kalibrelerin son derece hızlı mermilerin yol açtığı kurşun yaraları, bazen kafatasının parçalanmasına yol açsa da, kafatasının yüz kısmındaki ağır kırıkların yanı sıra kırık kafatası kemiğinin sivri çatı şekline gelmesi ve kafanın sağ tarafındaki büyük açık yaranın sadece kurşunla meydana gelmesi olanaksızdı.</p>
	<p class="block_13">Bu yaralar sadece kafanın sağlam bir yerde -muhtemelen asfaltın üzerinde- bulunurken geniş bir maddeyle parçalanmasıyla meydana gelmiş olabilirdi.</p>
	<p class="block_13">Kurşun yarasından sonra, kafanın üzerinden geniş bir kamyon tekerleğinin geçmiş ve kafayı ezmiş olması, önemli sıyrıkların olmamasından dolayı ihtimal dışıydı. Buna karşılık, olay mahallinin incelenmesi sırasında yolun kenarındaki hendekte bulunan altmış beş kilo ağırlığındaki yol kenar taşı, bu kadar ağır bir tahribat için oldukça uygun görünüyordu.</p>
	<p class="block_13">Değişik başka hususlar, bu olasılığın doğru olduğunu gösteriyordu: Her şeyden evvel cesedin saçlarının arasında ve siyah yün başlıkta bulunan kenar taşından kopmuş olan kireç parçacıkları, cesedin bulunduğu anda tespit edilen, ama doğru değerlendirilmeyen bulgular.</p>
	<p class="block_13">Hatta yol kenar taşının iki tarafında kan izlerine rastlanmıştı, ancak on gün sonra yapılan inceleme sırasında, bu arada yağan yağmurun kan izlerini silmesi nedeniyle, tarafımızdan yapılan hassas numune alma sonucunda bile doğal olarak tespit edilemedi. Bu taştaki kan izlerinin, olay mahalli incelemesi sırasında kadının ölümüne uygulanan bir şiddetin sebebiyet verdiği şüphesini uyandırması gerekiyordu. Peki cesetten dört-beş metre uzaklıktaki bir hendekte bulunan bu taştaki kan izleri nasıl açıklanmıştı?</p>
	<p class="block_13">Şayet taş, bir kamyonun çarpması sonucu hendeğe atılmış olsaydı, o zaman en azından herhangi bir tekerlek izinin olması gerekiyordu. Fakat taştaki kan yine de bununla açıklanamazdı. Yoksa kadının bisikletten düşerken taşa çarpıp, az kilosuyla ve çarpma hızıyla yola dikili olan taşı yerinden söküp hendeğe attığı mı düşünülmüştü?</p>
	<p class="block_13">Yol ustasının belirttiği üzere, taş “kazadan” günlerce önce hendeğin yanına konulmuştu. Ama cesedin yanında bulunan yol koruma taşındaki aşağıdan yukarıya doğru fışkırmış leke halinde bulunan kan izlerinin nazarı dikkate alınmaması akıl almaz bir durum olarak kalmaya devam etti. Bu kan izleri, biçimi itibarıyla yere çarpma sonucu meydana gelmiş olamazdı, ama yerdeki kafanın üzerine hendekteki taşın bırakılması suretiyle oluşması olanaklar dahilindeydi.</p>
	<p class="block_13">Otopsi bulgularına ve olay mahallinin keşfine göre, kadına ateş edildiği ve daha yaşarken ama bilincini kaybetmiş durumda yerde yatarken öldürmek için kafasına taşla vurulduğu sonucuna varıldı. Cinayet sırasında işlenen cürümlerin sırası, - bu sıranın gerçeğe yakın olması bir yana bırakılsa bile -cesetteki kanın akma biçim ve yönlerinden de çıkarılabildi.</p>
	<p class="block_13">Sol şakak kasındaki kurşun deliği kanla dolmuşken, sağ şakakta kurşunun çıktığı delikte ise neredeyse kana rastlanmadı. Aynı zamanda kafatasının ağır derecede tahribi, kadın daha yaşarken meydana gelmiş olmalıydı, zira otopsi sırasında kadının nefes borusuna soluk alma sonucu kan girdiği tespit edildi. Yani kafatası parçalandığında kadın daha yaşıyordu.</p>
	<p class="block_13">Bana göre, olayın açığa kavuşmasında cesedin arka tarafında bulunan, ön tekerleği eğilip bükülmüş ve tekerleğinin göbeğine oldukça kalın tabaka halinde çamurla karışmış kan olan bisiklet ayrıca kayda değerdir. Bir trafik kazasında bu izlerin tekerlek yuvasına bu kadar yakın olması mümkün değildir! Yuvadaki kan, sadece ve sadece kurşunla mümkündü ve cinayete kaza süsü vermek için tekerlek tekmeyle eğik bükük hale getirilirken, kanlı ayakkabıdan yuvaya sürülmüş olması gerekiyordu. Böylesi bir eylem, nihayetinde çürüme kaza süsü vermek amacıyla yapılmış olabilirdi -ki neredeyse başarıya da ulaşacaktı.</p>
	<p class="block_13">Nihayetinde kadının kocası, eşini öldürme ve cinayeti kaza süsü vererek örtbas etme şüphesiyle tekrar tutuklandı. Ancak bir dizi sorgudan sonra geçirilmesine rağmen, eşi ‘kaza geçirdiğinde’ yanında bulunmadığından ısrar etti.</p>
	<p class="block_13">Bu arada adamın, evinde çalışan bir hizmetçiyle ilişkisi olduğu, ona mektuplar yazdığı ve hizmetçiye bir dikiş kutusu (dikiş kutusu hizmetçinin evinde bulundu) hediye ettiği öğrenildi.</p>
	<p class="block_13">Bundan başka, polise başvuran bir silah taciri, kadının kocasının tabanca mermisi satın almak için kendisine başvurduğunu açıkladı. Yüzleştirme sırasında, silah taciri cinayetin işlendiği gün kendisinden 6.35 milimetre kalibresinde bir silah için mermi isteyenin o olduğunu teyit etti.</p>
	<p class="block_13">Bunun üzerine cinayetin işlendiği gün adamın giymiş olduğu elbiseler, üzerindeki kan izleri incelenmek üzere bize teslim edildi. İnceleme sırasında baştan geçmeli ceketinde ve pantolonunda Aı kan grubunda olduğu tespit edilen kan lekelerinin yanı sıra sıçramış ince kan izlerine rastlandı. İnceleme, birden fazla kan lekesi üzerinde yapılmasına rağmen, her seferinde aynı neticeye varıldı. Adamın kan grubu 0 idi, kadınınkı ise Aı.</p>
	<p class="block_13">Bu neticenin kendisine bildirilmesi karşısında adam, bilirkişi raporunun kendisine gösterilmesini istedi. Pantolonunda kan lekesinin bulunmasının olanaksız olduğunu söyledi.</p>
	<p class="block_13">Silah taciriyle tekrar yüzleştirilen suçlu, aniden ve hiçbir gerekçe olmadan, sadece mermileri değil, silahı da silah tacirinden satın aldığını kabul etti.</p>
	<p class="block_13">Yeri tarif etmesi üzerine, silah cinayet mahallinin yaklaşık üç yüz metre uzağında bir çalılıkta bulundu. Adam, savcıya içini dökmeye başladı: Eşinin başından geçen <i class="calibre2">kazadan </i>-bir sürek avının olduğu- bir gün önce, silahı çalılığa fırlatmıştı. Fakat silah taciri buna rağmen, silahı kendisinin satmış olmasının mümkün olmadığı konusunda ısrarlıydı.</p>
	<p class="block_13">Nihayet 11 Aralık günü tutukevindeki hücresinde yazılı olarak aşağıdaki itirafta bulundu: ‘Bayan E. (hizmetçi) hamile. Bayan E.’yi sevdiğim için, eşimi öldürdüm ve taşı kafasına vurdum.’</p>
	<p class="block_13">Ertesi gün itirafı yazmak istediğini, çünkü yazarak kendisini daha iyi ifade edeceğini söyledi.</p>
	<p class="block_13">‘Nişanlım (hizmetçi), benden hamile kaldı. Kendisi, bunu bana iki ay önce söyledi. Ondan sonraki süre içinde ne yapmamız gerektiği konusunda sık sık konuştuk. Kendisine, onu benim evime alacağıma dair söz verdim.</p>
	<p class="block_13">22 Kasım günü Hansa-Cafe’de bana ya sen bir şeyler yapmalısın ya da ben yapmak zorunda kalacağım, dedi. Bu sözlerden ya intihar edeceğini ya da benim eşimi ortadan kaldırmam gerektiği sonucunu çıkardım. Kendisi bana böyle söylemedi, ama ben böyle anladım.</p>
	<p class="block_13">İki kadından birinin halledilmesi gerektiğini düşündüm. E.’yi daha çok sevdiğim için, eşimi ortadan kaldırmaya karar verdim. Fakat mermileri, bunun için satın almak istemedim. Tavşan avına çıkmayı düşünüyordum. 24 Kasım günü eşimi kuşburnu toplamaya gitmek için ikna ettim. O sırada onu öldürmeye karar verdim. L.’den geri dönerken, eşimin 80-90 metre kadar önündeydim. O anda seslendi: ‘Walter, arka tekerleğin havası indi!’</p>
	<p class="block_13">Bunun üzerine bisikletten indim ve tekerleği şişirdim. Eşim her iki bisikletin arasında ayakta duruyor ve bisikletleri elleriyle tutuyordu. Orada o anın geldiğini düşündüm ve silahımı cebimden çıkardım. Yaklaşık 75 santimetre mesafeden (bulgulara göre inanılmaz! Erich Fritz) kafasına sıktım. Yerde yatarken, aklıma yerinden sökülmüş taşı kafasına fırlatmak geldi. Yarasının ölümcül olmayabileceğini düşünerek bunu yaptım. Çünkü başka mermim yoktu. Eğer eşim hayatta kalsaydı, suçum hemen kanıtlanacaktı.</p>
	<p class="block_13">Bunu engellemek için, işi garantiye almak istedim. Onun artık öldüğünü biliyordum. Kaza süsü vermek istedim ve bisikleti bulunduğu yere koydum. Bisikletin arka kısmını tekmeledim ve ön kısmını eğip büktüm. Taşı, çalılıktan aşağıya doğru attım ve hemen bisikletime binerek olay yerinden uzaklaştım. Revolverin bulunduğu yere kadar geldim. Düzeltmek zorundayım: <i class="calibre2">Önce </i>silahı fırlatıp attım, sonra olay yerine tekrar dönerek eşimin ölüp ölmediğinden emin olmak istedim. Hâlâ yaşadığını düşünüyordum. Şimdi mevcut deliller karşısında inkâr etmemin bir anlamının kalmadığını anlıyorum. Bütün süreç boyunca bana iyi davranıldığını ve şantaj görmediğimi bilhassa belirtmek isterim...</p>
	<p class="block_13">Katilin itirafı kelimesi kelimesine böyleydi ve olayı işleyiş biçimi, otopsi ve cinayet mahallinin keşif sonuçlarına tamamıyla uyuyordu. R., Aralık ayının ortasında tutukevinin bir hücresinde çarşafla kendini astı. Böylece rafine biçimde tasarlanmış ve uygulanmış olan en adicesinden bir cürüm, yasal olmasa da cezasını bulmuş oldu.</p>
	<p class="block_13">Bu olay, görünüşte ‘açık bir şekilde trafik kazası olduğu’ kesin olan -en azından ıssız yollarda bulunan cesetler söz konusu olduğunda- durumlarda, deneyimli, tıbbi ve kriminal açıdan iyi eğitim görmüş bir uzmanın ilk araştırma ve olay mahallinin incelenmesinde görevlendirilmesinin, söz konusu uzmanın cesedin dıştan incelenmesini sonucu elde edilen bulguları doğru değerlendirmesinin ve bu bulguları olay mahallindeki diğer ayrıntılarla pozitif ve negatif anlamda ilişkilendirmesinin ne kadar önemli olduğunu gösteriyor.</p>
	<p class="block_13">Otopsi, tasarlanarak işlenen ve akabinde yol kenarı taşının kafaya indirilmesiyle tamamlanan cinayeti ortaya çıkardı ve böylece oldukça rafine bir şekilde trafik kazası süsü verilmek suretiyle örtbas edilmek istenen ve ilk incelemeleri yapan organların doktorla yetersiz işbirliği neticesinde ‘trafik kazası’ olarak kayda geçirilen ve sadece bir polis memurunun dikkatli araştırmaları sayesinde yeniden soruşturulan bir cürümü açığa çıkardı.</p>
	<p class="block_13">Bu olay, ayrıca yaralı cesetlerin otopsi yapılmadan hiçbir suretle <i class="calibre2">yakılarak defnedilmemesi </i>gerektiği konusunda da ikna edici bir etkiye sahiptir. Şayet söz konusu olayda ceset yakılarak defnedilseydi, kanıtlar ortadan kaldırılmış olacaktı.”</p>
	<p class="block_14"> </p>
	<p class="block_21">Katil her zaman preparatördür</p>
	<p class="block_13">Artık en inanılmaz soruşturmaları bile takip etmede denetimli olduğunuz için, şimdi herhalde en görmüş geçirmiş polisiye film seyircilerini bile hayrete düşürecek bir olay anlatacağım. Bu olayda, gerçekten de fail, amatörlerin en fazla tahmin edebilecekleri kişidir. Fail, bu sefer bahçıvan ya da kriminal biyolog değil, -başlıkta da belirtildiği gibi- preparatördür. Olayı anlatan, başta Tsunami (2004) ve Kosova (1999’dan itibaren) olmak üzere yurtdışında çeşitli görevlerde bulunmuş olan adli tıpçı Wolfgang Huckenbeck’tir. Hugenbeck, ayrıca artık yayımlanmayan <i class="calibre2">SeroNews </i>isimli (adli tıp uzmanlarının adli tıpçılar için çıkardığı) derginin de yayıncısıydı. Dergi, rahat okunabilir ve çok sayıda örnek olay incelemesi içermesi dolayısıyla ayrıca itfaiyeciler, ölü gömücüler ve hâkimler tarafından da severek okunuyordu. Aşağıdaki örnek olay, Hugenbeck’in ilginç uğraşısının belki de en iyi örneklerinden birisidir. Hugenbeck, günlüğünde şunları yazıyor:</p>
	<p class="block_13">“Mısır’da dört hafta önce dalış sırasında ölmüş bulunan bir dalgıç cesedinin otopsisinin tam ortasındayken telefon çaldı. Federal Kriminal Daire’den (BKA) bayan Salzmann, spontan olarak Yemen’e bir göreve -muhtemelen önce bir ön araştırma için- gidip gidemeyeceğimi sordu. Seri cinayetler, cesetler ve ceset parçaları, organ ticareti ve İçişleri Bakanı’nın düşürülme planları söz konusuydu. Ortada biraz muğlak bir durum vardı, ama Alman büyükelçiliğinden gelen ve içeriği bahis konusu olaylardan oluşan bir faks söz konusuydu.</p>
	<p class="block_13">Alman Dışişleri Bakanlığı, Alman bir adli tıpçının gönderilmesini onaylamıştı. Bu, Yemen tarafından arzu ediliyordu. Bunun üzerine her şey çok çabuk gelişti. Cuma günü uçuş günüydü. Akşam, Kosova’da birlikte çalışmış olduğum BKA görevlisi Toralf Kral ile Paris’te buluştum ve oradan Sana’ya (Yemen’in başkenti) birlikte uçtuk.</p>
	<p class="block_13">Sabah saat sekizde Sana’ya vardık. Bizi, Kriminal Teknik Araştırma Dairesi’nin şefi albay Al-Hamdani karşıladı. Vize almak zorunda kalmamamız için, bizi gümrükten kaçak geçirdi. Bu yüzden de görev pasaportlarımız dört gün boyunca elimize geçmedi. Suç mahalli ‘valizini’ (gerçekten büyük bir sandık) taşımak zorunda kalmıyoruz: Hamallar o işi hallediyor. Polis eşliğinde savcılığa doğru yola çıkıyoruz.</p>
	<p class="block_13">Orada gittikçe daha çok insan toplanıyor ve oda dolusu insan birikiyor. Çay ve limonata eşliğinde sıcak bir şekilde karşılanıyoruz. İyi ama suç mahalli nerede?</p>
	<p class="block_13">Bunun için, davayla ilgilenen hâkimin karar vermesi gerekiyor. Fakat önce hâkimin gelmesi bekleniyor. O arada uzman sıfatıyla yemin ediyoruz, bizim Kur’an üzerine yemin etmemiz gerekmiyor. Birdenbire ortaya bir fotoğraf dosyası çıkıyor: Adli tıpta çekilmiş cesetler ve ceset parçaları resimleri. O sırada Adam’ın - preparatör ve katilin ismi - iki cinayeti daha itiraf ettiği haberi geliyor.</p>
	<p class="block_13">Fakat Adam, cesetleri sakladığı yeri polise gösteriyor: Cesetler, teşrih odasında bulunuyor. Daha sonra daha fazla şey hatırlıyor, şimdiye kadar yirmi ile otuz arası insanı öldürdüğünü itiraf ediyor. Doğranmış bir ceninin kendi çocuğu olduğunu ve kendi elleriyle annesinin karnından çıkardığını söylüyor.</p>
	<p class="block_13">Ayrıca perde arkasındaki planlayıcılar ve Suudi Arabistan’a yapılan organ ticareti hakkında söylentiler duyuyoruz. Olay, siyasi muhalefetin işine geliyor. Kur’an, ceset otopsisini yasaklamasına rağmen, Yemen de otopsi yapılıyor. İktidar karşıtları, bunda şaşıracak bir şey yok, diyor: Kur’an’a ters düşen bir siyasetin, seri cinayetler gibi hadiselere yol açması doğaldır.</p>
	<p class="block_13">Katil, Sudanlı. Sudanlılar, Yemen’de Çingene olarak adlandırılıyor ve alt tabakanın bir kesimini oluşturuyorlar. Sana’da anne babalar, söz dinlemeyen çocuklarını ‘Akıllı olmazsan, Sudanlı gelip seni alıp götürecek’ diye korkutuyor.</p>
	<p class="block_13">Bulaştığımız durum, bize gerçekten çok yabancı geliyor. Ama bununla da kalmıyor: Bir saat içinde İçişleri Bakanı’nın huzuruna çıkacağımız bildiriliyor. Eğer bizi ekstra kabul ediyorsa, bu başının belada olduğu anlamına geliyor.</p>
	<p class="block_13">Görüşme, bir tercüman aracılığıyla yapılıyor. Tercüman bay Soori, Alman büyükelçiliğinde çalışıyor ve önümüzdeki günlerde bize refakat edecek. Görüşme sırasında, iç siyasetin bütün önemli adamları hazır bulunuyor: İçişleri Bakanı yardımcısı, polis şefi, Interpol şefi ve daha kimbilir kimler.</p>
	<p class="block_13">İçişleri Bakanı, burada bulunanlar olaya ilişkin herhangi bir bilgiyi hiçbir şekilde dışarıya sızdırmayacaklar, diye birkaç defa uyarıyor! Olayı çok ciddiye aldığı belli oluyor. Ama suç mahalli nerede?</p>
	<p class="block_14"> </p>
	<p class="block_21">Cehenneme hoş geldiniz</p>
	<p class="block_13">Emniyet müdürlüğüne uğradıktan sonra nihayet üniversiteye gidiyoruz. Polis arabaları tıp fakültesinin önünde duruyor. Önce anahtarların alınması gerekiyor. Giriş salonundan sonra çok sayıda koridor bulunuyor. Bunlardan biri, bizi <i class="calibre2">Department of Patholohy and Forensic Medicine’e </i>götürüyor. Tekrar mecburi bir mola veriyoruz, zira anahtarlar aranıyor. Nihayet olay mahalline varıyoruz.</p>
	<p class="block_13">İçinde tekerlekli masalar ve çok sayıda tabure bulunan büyük bir salona giriyoruz: Daha sonra, burada anatomi derslerinin verildiğini öğreniyoruz.</p>
	<p class="block_13">Bir masanın üzerinde bir insan vücudunun parçaları duruyor: Kesilmiş ayak ve eller, çok sayıda kafatası, diğer vücut parçaları ve kemikler. Dikkatimi önce bu sergi parçalarına veriyorum. Bunların muhtemelen anatomi dersi için kesilip doğranmış, mumyalanmış ve formalinle dayanıklı hale getirilmiş kadavralar olduğunu düşünüyorum.</p>
	<p class="block_13">Dehşet, bizi yandaki odada bekliyor: Paslanmış kapakları olan altı adet kirli teknenin içinde kısmen formalinli ceset parçaları ve ceset dolu. Avrupa’da anatomi derslerinde kullanılan cesetlerle karşılaştırmak pek mümkün olmasa da, formaldehit yüzünden yaşaran gözlerime rağmen bunların muhtemelen kadavralar için kesilmiş olduğunu fark ediyorum.</p>
	<p class="block_13">Tuhaf bir şey dikkatimi çekiyor: Vücutlar kısmen ortadan ikiye ayrılmış. Sağdaki en son tekne kuru olmasına rağmen, cesetle dolu durumda. Bir insan cesedinin alt kısmı, yarı preparat hale getirilmiş bir adet yüz, kollar, ayaklar, arasında kirli önlükler ve plastik çöp görülüyor. İnsan vücuduna yapılan bu muamele, bana inanılmaz geliyor.</p>
	<p class="block_13">Salonun ortasında Toralf’a rastlıyorum. ‘Arka taraf dehşet’ diyerek eliyle diğer yönü işaret ediyor. Burada salona açılan altı küçük oda bulunuyor: İnce doku kesitlerinin yapıldığı ve incelendiği bir laboratuvar, bürolar, kısmen kurutulmuş bir şekilde cam içinde korunan bir kadavra koleksiyonu, son derece düzensizliğiyle göze çarpan bir depo odası. Arka tarafında adli tıbbın otopsi salonuna açılan kapı bulunuyor: Adam’ın krallığının hüküm sürdüğü yer.</p>
	<p class="block_13">Yedi adet buzdolabı, agregatlar yüksek sesle çalışıyor. Tamamen kır içinde iki otopsi masası. Yerler inşaat molozuyla kaplı, salonun kenarında yerde açılan iki delik görülüyor: İki kızın cesedi, daha doğrusu ceset parçaları burada bulunmuş. Soğutma raflarında mumya gibi çarşafa sarılmış cesetler, muhtemelen erkek cesetleri, tamamen kurumuş, iki adet parçalara ayrılmış kadın cesedi, mumyalanmış ceset parçalarıyla dolu iki tane plastik çuval.</p>
	<p class="block_13">Toralf, gözle görülür biçimde sarsılmış durumda. Tıp fakültesinin önündeki merdivenlere oturup birer sigara içiyoruz. Ağzından ‘Kosova, burayla karşılaştırıldığında hiçbir şeydi’ sözleri kaçıyor. Anatomi cesetleri, Toralf için yeni bir şey. İlk defa böyle bir şeyle karşılaşmak korkunç olmalı.</p>
	<p class="block_13">Ama ben yine de suç mahallinin kabaca incelenmesi ve taksim edilmesinin mümkün olacağını düşünüyorum. Ama kesin olan bir şey var. Benim adli tıp incelemesi, Toralf’ın da dokümantasyon yapma planının gerçekleşmesi imkânsız. Olayı, o da mümkünse, ancak adli tıp ve kriminal açıdan işbirliği içinde çözebiliriz. Dolayısıyla çalışma tekniği açısından ayrı ayrı çalışmak zorundayız. Ama bu kadar çok sayıda ceset varken, dokümantasyon nasıl mümkün olabilir ki?</p>
	<p class="block_13">Toralf, öğleden sonrasının geri kalan kısmında suç mahallinin fotoğraflarını çekmekle geçiriyor. Ben de ceset parçalarını geçici bir düzene sokmaya çalıştım ve ilginç bulduğum her şeyi video kamerasıyla kaydettim. Yarın ne olacağını kim bilebilir ki?</p>
	<p class="block_13">Soğutma çekmecelerini açıp bir sedyeyi çekerken (sol elle, zira sağ elimde video kamera bulunuyor) fazla çektiğim için sedye aşağı düşüyor ve ceset parçaları kucağıma geldikten sonra ayaklarımın üstüne düşüyorlar. Birçok şeyi aynı anda yapmamam gerektiği bana daha önce sık sık söylenmişti. Ama bu, şu anda beni o kadar da rahatsız etmiyor. Her yere sinmiş olan formalin kokusu, muhtemelen her şeyi sterilize ettiği gibi insanın ruhunu da sterilize ediyor.</p>
	<p class="block_14"> </p>
	<p class="block_21">Ceset denizinde Alman intizamı</p>
	<p class="block_13">Yerine getirilecek işin sandığımızdan daha az olduğu ve az zamanda bitirilebileceği ümidimiz güçleniyor. Ama bunun için de, hangi cesetlerin eğitim amacıyla anatomi cesedi olarak kullanıldığını ortaya çıkarmamız gerekiyor. O zaman bu cesetleri incelemek zorunda kalmayacağız. Polislere, ceset ve ceset parçalarını teknelerden çıkarıp, tekerlekli masalara yerleştirmelerini rica ediyoruz. Formalin kokusu, artık dayanılacak gibi değil.</p>
	<p class="block_13">Görünüşe bakılırsa Almanya’dan gelen uzmanları karşılamak için özel olarak şık elbiselerini giymiş olan Yemenli sevgili polis arkadaşlarımız, imrenilecek bir yanı olmayan işlerini maharetle yerine getirdiler.</p>
	<p class="block_13">Akşam büyükelçilik baş sekreteri tarafından davet ediliyoruz. Bavyera yemekleri, Jever birası, meyve brendisi: Bu, burada içeceğimiz son alkol olacak. (Böyle bir şeye söyleseler inanmazdım. Otellerde bile alkol bulunmuyor)</p>
	<p class="block_13">Baş sekreteri kafaya alıp diktafonunu bize vermesi için ikna ediyoruz. Ayrıca bize dikte edilecek her şeyin büyükelçilikten bir sekreter kadın tarafından yazılmasını sağlayacağı sözünü veriyor. Bu iyi. Böylece daha iyi çalışabileceğiz.</p>
	<p class="block_13">Gece kısa, sabah saat 8.30’a doğru polis gelip bizi alıyor. Başka bir yoldan -şimdiden itibaren gidiş yollarımız her gün değişiyor- üniversiteye doğru yola koyuluyoruz.</p>
	<p class="block_13">Toralf, sorgulara başlıyor Yaptığı işin gıpta edilecek bir tarafı yok. Dakikalarca süren lakırdılardan sonra (Bay Soori çevirmenlik yapıyor), her seferinde sorguya çekilenin her şeyi başkalarından işittiği, ihtimaldir ki ikinci üçüncü elden duyduğu ortaya çıkıyor. Toralf’ın etrafındaki insan yığınının yanından ne zaman geçsem, onun Arap mentalitesine nasıl uyum sağlamaya çalıştığını fark ediyorum. Sorgulanan kişinin bilgileri nerede edindiği sorusunu giderek daha erken soruyor -sona doğru neredeyse en önce sorduğu soru bu oluyor. Federal Kriminal Daire’de (BKA) öğrendiği her şeyi bir yana bırakarak kendi sorgulama tekniğini geliştirmesi gerekiyor. Ajandasını nasıl el yazısıyla sayfa sayfa doldurduğunu gördüğümde ona neredeyse acıyasım geliyor.</p>
	<p class="block_13">Aslında benim işim daha kolay. Anatomi cesetleri korkunç durumda bulunuyor, preparasyon olarak adlandırmak neredeyse mümkün değil. Fakat benim sadece bir durum tespiti yapmam gerekiyor ve istesem de istemesem de sadece gözlerimin gördüğüne inanmak zorundayım.</p>
	<p class="block_13">Şayet bir gün videoya kaydettiklerimin film kurgusu yapılırsa, filmin adı ‘Vücut Dünyaları-Anti Film’<sup class="calibre3"><sup class="noteref" id="back_note_51"><a href="index_split_064.html#note_51" title="51" class="calibre1">51</a></sup></sup> diye kafamdan geçiyor.</p>
	<p class="block_13">Formalin kokusu, gerçekten artık dayanılacak gibi değil. İnsanın gözleri yanıyor, gözlerden yaşlar boşanıyor ve gözlük buğulanıyor.</p>
	<p class="block_13">Yerli polis memurları, hayret verici derecede hızlılar. Kendilerine ne yapmaları gerektiği söylendiğinden bu yana, işler aniden yoluna girmeye başladı. Muhtemelen dört hafta önce burada incelemelere başladıklarında, karşılarına çıkan yükün altından kalkamadılar. Bu arada sadece formalin kokusuna takmış kafamda, buraya ilk geldiklerinde sanki şeytan görmüş gibi çığlıklar atarak kendilerini dışarı zor attıkları hayali beliriyor. Hayır, kesinlikle öyle olmamıştır, ama suç mahalli incelemesi ya da en azından bir durum tespiti herhalde mümkün olmamıştı.</p>
	<p class="block_13">Şimdi bize canı gönülden yardım ediyor ve incelenen cesetleri tekrar teknelere koyuyorlar. Cesetleri öylesine dönderip tersyüz ediyorlar ki, bulgularımı kesintisiz bir şekilde dikte ettirebiliyorum. Cesetler gerçekten anatomi dersinde kullanılan cesetlerden oluşuyor. Başka yaralar söz konusu değil.</p>
	<p class="block_13">Peki Adam, hepsini boğup, sonra da anatomi cesedi süsü vermek için kesip doğramışsa ne olacak? Bunu, benim açıklığa kavuşturmam zaten olanaklı değil. Bu noktada sadece adli tıp hiçbir şey yapamaz.</p>
	<p class="block_14"> </p>
	<p class="block_13"><b class="calibre4">Cenbiyeli</b><sup class="text_9"><sup class="noteref" id="back_note_52"><a href="index_split_065.html#note_52" title="52" class="calibre1">52</a></sup></sup><b class="calibre4"> ziyaret</b></p>
	<p class="block_13">Buradaki görevinin başka türlü olacağı düşünülmüş olsa da, bir BKA elemanının benimle birlikte gönderilmesi fikri gerçekten akıllıcaydı İngilizce yayımlanan Jemen Tribüne gazetesinde, bilgiler doğru olmasa da bugün ‘Prof. Bach from the Institute of Forensic Medicine in Düsseldorf and his assistant Prof. Kal’ diye yazıyordu...</p>
	<p class="block_13">Toralf, anatomi doçentlerini sorgulamak zorunda. Ona bunu söylemek istediğimde, kendisinin buna tabii ki çoktan karar vermiş olduğunu fark ediyorum. Beyler, yarın için sorguya çağrıldı.</p>
	<p class="block_13">Şimdi de onlardan yeteri sayıda orada bulunuyor. Üniversitenin dekanı, cenbiyeli korumalarıyla olay yerini incelemeye geliyor. Arkasından maiyetiyle birlikte rektör görünüyor, ikisinin ziyareti bir yere kadar anlaşılır, ama akabinde başkaları bizi çalışırken rahatsız etmeye devam ediyor: Yabancı uzmanların çalışmasını görmek isteyen Prof. X ve Prof. Y vesaire. Hamarat tercümanımız Bay Soon, her seferinde diktatı keserek hepsini tek tek tanıtıyor. Bu yetmiyormuş gibi, bir de eski Doğu Almanya’da üniversite okumuş olan bir dizi beyefendi hâlâ Almanca konuşabildiklerini kanıtlamak istiyor. Kısa kesmek zorunda kaldığım için, beni anlayacağınızı umuyorum, zira şu anda sizinle Dresden ve Leipzig üzerine sohbet edecek durumda değilim.</p>
	<p class="block_13">Bu bakımdan Toralf’ın işi daha kolay. Kesintisiz konuşmak ve soru sormak zorunda olduğu için, beyefendilerden neredeyse bir tanesi bile onu rahatsız etmeye cesaret edemiyor.</p>
	<p class="block_13">Öğle vakti, hem formalinli cesetlerle hem anatomi bölümünün boş teknelerindeki kurumuş ceset parçalarıyla işim bitiyor.</p>
	<p class="block_13">Bu arada artık Muhammed diye çağırdığımız Albay Al-Hamdani, bizi üniversite yemekhanesinde öğle yemeğine davet ediyor. Keyif içinde elle yemek yiyoruz, Cola ve Sprite içiyoruz. Çok tatlı bulduğum için çay içmiyorum.</p>
	<p class="block_13">Öğle yemeğinden sonra sıra yine formalinli ceset parçalarına geliyor: Yumuşak bölümleri büyük ölçüde kesilmiş bir dizi kemik. Sanki maserasyon için hazırlanmış gibiler. Ses tellerim yavaş yavaş iflas ediyor. Diktat yapmam zorlaşıyor. Bunun nedeni sadece hızlı bir tempoyla kaydettiğimiz beş kaset değil, aksine formalin kokusu da etkisini gösteriyor. Umarım büyükelçilik sekreteri bayan Rabe -daha tanışmış değiliz- kasete konuştuklarımı yazıya dökerken anlayabilir.</p>
	<p class="block_13">Bizim sevgili tercümanımız bay Soori, harika bir fikir ileri sürüyor: Bugünlük paydos etmeli ve onunla birlikte eski şehri ziyaret etmeliyiz.</p>
	<p class="block_14"> </p>
	<p class="block_21">Buzdolabındaki iki genç kız</p>
	<p class="block_13">Geri kalan ceset parçalarına ümitsiz bakışlar fırlatıyoruz. Ama aslında o kadar yol gelip bir şey görmeden gitmek gerçekten de delilik olur! Daha hızlı çalışmaya başlıyorum. Eğer şuradaki ceset parçalarıyla işim biterse, zaten son kaset dolmuş olacak. Yarın da işler bugünkü gibi hızlı yürürse, o zaman sorun kalmayacak demektir. Diktat ise zaten hızlı bir şekilde halledilir.</p>
	<p class="block_13">Toralf ile birlikte bu öğleden sonrası büro ve laboratuvar odalarını tetkik etmeyi de başardık. Gerçekten de yerde kan izlerinin yanı sıra mikroskobik ince kesitler için kullanılan boya çözeltisine rastlıyoruz. Toralf, sonuncusunu Toralf, Adam’ın -muhtemelen protokole geçirilmemiş- itiraflarından tanıyor.</p>
	<p class="block_13">Akşam saat beşten itibaren sahiden de eski şehirde dolaşıyoruz. Binalar, gerçekten de etkileyici. Yalnız olsaydık herhalde şimdi dolaştığımız yerlerin çoğuna girmeye cesaret edemezdik. Burada çiviler elle dövülüyor, çekiç ve baltalar el işi. Baharat, buhur ve mira satın alıyoruz. Memleketten meslektaşım Freudenstein, kendisi için bir cenbiye satın almamı rica etmişti.</p>
	<p class="block_13">Bir dükkânda birkaç cenbiyeye bakıyorum: Kötü kaliteye sahip ve çok pahalılar. Enstitünün koridorlarında bununla beni kovalar, diye korkuyorum ve cembiyenin sırtıma saplandığını hayal ediyorum. Cenbiye almamaya karar veriyorum.</p>
	<p class="block_13">Ertesi gün yine çok erken işe başlıyoruz. Toralf, bugün daha önceden çağırttığı şahısları sorgulayacak. Ben ise adli tıp bölümündeki buzdolaplarını inceleyeceğim. Polisler, bana yine olağanüstü bir şekilde destek oluyor.</p>
	<p class="block_13">Plastik torbaların içinde iki adet kadın cesedinin geriye kalan parçalarını buluyoruz. Anatomi dersi için kullanıldıkları şüphe götürür. Formalinli olduklarını tespit etmek mümkün değil, kuruma her şeyi örtmüş durumda. Biraz bastırıldığında kemikler dağılıyor. Bu cesetler ne zamandan bu yana burada yatıyor? Neden buzdolabında?</p>
	<p class="block_14"> </p>
	<p class="block_21">Düzen şart</p>
	<p class="block_13">Ortada ceset giriş kayıt defteri yok! Bizim memlekette bürokrasiye, iki-üç defa kayda geçirme ve kayıttan düşürme işlemlerine ne kadar sık küfredilir. İnsan, burada bunun avantajlarını anlıyor. Adam, gerçekten de bütün odaları istediği gibi kullanıyordu. Artık bir şey anlamak mümkün değil. Fakat mumyaların çok eski olduğu kesin. Adam için çok eski.</p>
	<p class="block_13">Toralf yanıma gelip anatomi hocalarının dün son olarak incelediğimiz ceset parçalarının kendilerine ait olduğunu kabul etmediklerini söylüyor. Bu kemikleri vs. daha önce hiç görmemişlerdi. Belki de bu işe bulaştırılmaktan korkuyorlar. Böyle bir domuz ahırında ben yakalansaydım, ben de korkardım.</p>
	<p class="block_13">Bu kemiklerin ve ceset parçalarının anatomi kadavraları olduğu kararımızı değiştirmiyoruz.</p>
	<p class="block_13">Polis yardımcılarım, bu arada otopsi masalarından birini çerden çöpten temizlediler. Hatta artık su bile akıyor, ama atık su boruları pek çalışmıyor. Beni ilgilendirmez!</p>
	<p class="block_13">Buzdolaplarında bulduğumuz son cesetler-Toralf’ın da sorgu sırasında tespit ettiği gibi- kaza kurbanları. Söylendiğine göre bir otomobil kazasında ölen ve sahibi çıkmayan Sudanlılar. Mumyalar gibi kurumuş olarak çarşafa sarılı duruyorlar. Cesetlerde, trafik kazalarında rastlandığı gibi şiddet sonucu meydana gelen yaralar bulunuyor. Bizim preparatör Adam’ın bu cesetlerle bir ilişkisi olduğuna pek ihtimal vermiyoruz. Düsseldorf’taki preparatörümüz Uli Schmidt aklıma geliyor. Yemen’e gelmeyi ne kadar isterdi! Bu manzara, bir preparatörün meslek hayatinin doruğu olmalı. Sonrasında hemen emeklilik! Maalesef Uli, video kayıtlarıyla yetinmek zorunda kalacak.</p>
	<p class="block_13">Dünkü kasetler yazıya geçirildi bile. Bay Soori, disketleri birlikte getirdi. Ama öğle vakti, önce tekrar kantine gidiyoruz. Yemekten sonra yan masada eksik ayrıntıları cihaza dikte ediyorum.</p>
	<p class="block_13">Toralf, şimdilik sorgularını bitirdi. Herhalde artık kulakları uğulduyordur. Gelecek sefere BKA’nın yarısını birlikte getireceğini ilan ediyor. Birazcık dinlenmek yerine, kadın ceset parçalarının yapılacak otopsilerinin dokümantasyonunda hazır bulunmak istiyor.</p>
	<p class="block_13">Her iki ceset aynı şekilde mumyalanmış. Biri yedi, diğeri üç parçaya ayrılmış. İlk kadın cesedinin göğsünün açılması sırasında iç organların hâlâ tazeliğini koruması hayret verici. Bu durum, cesedin dış görünüşüyle nasıl bağdaştırılabilir? Bunu söylemek kolay değil. Ölü bedenler, bu kuru ve sıcak iklimde nasıl değişim gösteriyorlar acaba? Tamamen başka bir iklime sahip bir ülkede Alman uzmanları... harika! Ama uyanık enstitü müdürleri bile kendilerine aynı soruyu sorar, diyerek teselli buluyorum.</p>
	<p class="block_13">Bununla birlikte ölüm nedenlerini tespit edebildiğimiz için hoşnutuz. Bir ölümün kafaya darbe indirildikten sonra boğma, bir diğerinin ise kafatasının parçalanması sonucu meydana geldiğini saptıyoruz. Ölüm nedenlerini saptamak zahmetli olmasına zahmetli, zira kurumuş durumdaki deriyi kesmek pek olanaklı değil. Fakat vücudun iç bölgelerindeki olası kanamalar hakkında doğru bir şekilde hüküm vermek için, cesedin çeşitli yerlerinde dokudan içeriye girmem gerekiyor.</p>
	<p class="block_13">BKA’nın suç mahalli valizinin donanımı, bunun için kullanılacak pek gereç içermiyor. Valiz, zaten böyle bir operasyon için hazırlanmamıştı. El testeresi pek kullanışlı değil, zira testere demiri eğilip bükülüyor. Kesilen kafalar, yerinde durmuyor. Bir elimle testereyle keserken diğer elimle kafayı kucağıma bastırıyorum.</p>
	<p class="block_13">Dakikalar boyunca bir yandan testereyle keserken diğer yandan ölünün yüzüne bakmak, meslek yaşamının diğer bir zirvesi olsa gerek.</p>
	<p class="block_14"> </p>
	<p class="block_21">Ölünün gözleri bana dikilmiş bakıyor</p>
	<p class="block_13">Failin cesetlerden birini ölünün kasıldığı anda testere ile kestiğini belirlemek mümkün oluyor. Zira tekmil anatomi bilgileri, bacakların kasılı halde bulunması karşısında bir işe yaramamış. Bir taraftan kalça kemiğini, diğer taraftan uyluk kemiğini kesmiş. Bu sırada cinsel organın olduğu bölge parçalanmış. Muhammed sorduğu için, ona izlenimlerimi aktarıyorum. Muhammed’in Almanca dil bilgisi, küçük bir soruna yol açıyor: ‘Almanca ne denir, eğer erkek kadınla yatarsa ve kadın bundan keyif almazsa?’ diye soruyor. Tecavüz’ kelimesini kastettiğini ancak ikinci kez tekrarladığında anlıyorum. Cesetlerin otopsisini bitirdikten, numuneleri aldıktan ve bütün bulguları kataloglayıp resim çektikten sonra, ödüllendiriliyoruz: Polis memurları, bize yakında bulunan, kayalara oyulmuş bir sarayı göstermek istiyorlar. Seve seve kabul ediyoruz.</p>
	<p class="block_13">Yaklaşık yarım saat kadar arabayla gidiyoruz, önce asfaltta, arkasından tarlalar arasında yol alıyoruz. Gat<sup class="calibre3"><sup class="noteref" id="back_note_53"><a href="index_split_066.html#note_53" title="53" class="calibre1">53</a></sup></sup> plantasyonlarda kaplı bir vadinin derinliklerinde etkileyici kaya kütleleri. Yemenli refakatçilerin yanaklarının (ağızlarına doldurdukları nedeniyle) dolu olduğu gözüme çarpıyor.</p>
	<p class="block_13">Tabii bize de sundular. Kısa süre sonra, yaprakları ağzımızdan tekrar çıkarıp atıyoruz. Tadı iğrenç.</p>
	<p class="block_13">Kayadan saray, gerçekten de görülmeye değer. Dönüş yolunda polis teşkilatına ait bir dükkândan alışveriş yapıyoruz: Kemerler, polis gömlekleri. Pazarlık yapmaya çoktan alıştık.</p>
	<p class="block_13">Daha sonra Muhammed ve polis müdürü, otelimizin lobisine bir daha geliyorlar. Son dört hafta boyunca meydana gelen soruşturmaya ilişkin teknik kusurları, yarın telafi edeceklerini söylüyorlar. İçişleri Bakanı’nın yarın geri dönmemizden kesinlikle hoşnut olmadığı, hatta dönmemize karşı olduğunu öğreniyoruz. Birbirimize bakıyoruz: Pasaportlarımız hâlâ ortada yok. Bakalım ne olacak?</p>
	<p class="block_13">Gece, korkunç geçiyor: Uykuya dalmaya çalışırken, kucağıma bastırdığım kafayı testereyle kesiyorum. Koskocaman açılan gözler bana dik dik bakıyor. Çok uzun süredir başıma böyle bir şey gelmemişti.</p>
	<p class="block_13">Ertesi sabah, anatomi hocalarının tanımadıklarını söyledikleri kemikleri ve ceset parçalarını incelemeye karar verdim. Toralf, yine daha önceden davet ettiği kişileri sorguluyor. Sorguya çekilenlerin hepsinden tükürük numunesi alınıyor. Toralf’a cezaevinde bulunan Adam’dan da tükürük numunesi alınması ricasında bulunuyorum. Büyükelçilikten Bayan Rabe, yine inanılmaz bir mükemmellikle kasetleri yazıya geçirdi. Bu iyi, çünkü içişleri bakanına sunacağım geçici raporu hazırlamak zorundayım.</p>
	<p class="block_13">Toralf, muhtemelen daha önce fark edilmeyen laboratuvardaki kanlı bir parmak izine beyefendilerin dikkatini çekti. Aniden ortalığı bir telaş alıyor ve artık gat çiğnemiyor.</p>
	<p class="block_13">Benden bir kurbanın vajinal sıvılarını incelemem isteniyor. Bir lam ile bir mikroskop bile tedarik edildiğini hayretle karşılıyorum. Olası sperm ve deri hücrelerini boyamak için laboratuvarlarda herhangi bir boya arayıp bulma işi de bana düşüyor. Piyostanin moru buluyorum. Tıbbi teknik asistanları, şimdi lam ile nasıl uğraştığımı görseler, herhalde gülmekten katılırlar. İlk beyhude boyama denemelerinden sonra birden aklıma ısı fiksasyonu, yani hücrelerin sıkıştırılması için lamların kısaca ısıtılması gerektiği geliyor.</p>
	<p class="block_13">Muhammed, öğle yemeği için balık ve sebze ısmarladı. Gerçi içişleri bakanı beklediği için, zamanımız yok, ama nezaket icabı yemek zorundayız. Yere oturuyoruz ve harika balığı elle yiyoruz. Pideyi sebzeye bandırıyoruz.</p>
	<p class="block_13">Şimdi büyükelçiliğe gitme vakti. Raporu yazıcıda döktürmemiz gerekiyor. Fakat resmi görevliler bizi daha caddede karşılıyorlar. Toralf’ın raporu büyükelçilikten basıp getirmesini kararlaştırıyoruz. İçişleri bakanlığına gidiyorum.</p>
	<p class="block_13">Çok fazla yol alamıyoruz, çünkü devlet başkanı ülkeye geri dönüyor. Bu yüzden de ana cadde trafiğe kapatılmış ve her şey durmuş. Şükürler olsun ki eski BMW sadece zırhlı değil, kliması da var. Başkanın konvoyunun cadde boyunca ilerlemesini seyrediyoruz ve nihayetinde içişleri bakanlığına yürüyerek gidiyoruz.</p>
	<p class="block_13">Bakan da yeni gelmiş. Bizden uzun bir rapor beklediğini ifade ediyor ve sorular yöneltiyor. Bu arada Toralf da geliyor. Orada bulunanların, altmış beş sayfalık (Almanca) rapordan gözle görülür derecede etkilendikleri belli oluyor. (Formatlamayla oynayarak sayfa sayısını on sayfa kadar arttırmıştık.) Büyükelçilik görevlilerinden biri, ‘Bu kadar raporu hazırlamak, bu ülkede en az bir yıl sürer’ diye kulağımıza fısıldıyor. İçişleri bakanı, bize içtenlikle teşekkür ediyor, hediyeler sunuyor ve incelemenin devamı için yakın zaman içinde tekrar gelmemizi diliyor.</p>
	<p class="block_13">Yirmi-otuz kadar cesetten ‘sadece’ ikisinin Adam tarafından öldürülmüş olabileceğini söylememiz, onu rahatlatıyor ve konumunu güçlendiriyor. Yani ortada bir seri katil yok.</p>
	<p class="block_13">Muhammed, bizimle vedalaşmak için, gala üniforması ve üniformanın bir parçası olan eğri hançerini takmış olarak çıkageliyor. Bizi son dakikada uçağın kapısına kadar götürmek üzere bir limuzin yanaştığında birbirimizi kucaklıyoruz.</p>
	<p class="block_13">Gece uçuşu sırasında, hayatımda ilk defa otururken iki saat uyumayı başarıyorum. Gerçekten de yaşlanıyorum galiba. Aktarma için Beyrut’a inerken hayret ediyorum: Yoksa günlerce alkol içmemenin sonucu olarak delirium başlangıcı mı var bende? Uçağın içinde bir küçük bulut görüyorum! Fakat Toralf, beni sakinleştiriyor Jemenia Havayolları uçaklarında hâlâ sigara içmek serbestmiş.</p>
	<p class="block_13">Frankfurt’ta aktarma yapıyoruz, sabah saat sekizde ise Düsseldorf havalimanına iniyoruz. Eski uçak korkum, gerçekten tamamen geçmiş. Bunda belirleyici olan, kesinlikle öncesi ve sonrasını gölgede bırakan Transall ile yaptığım uçuştu.</p>
	<p class="block_13">Aradan birkaç hafta geçti. Toralf, birlikte getirdiğimiz numuneleri bana vermek için Düsseldorf’a getirdi. DNA araştırmaları ise devam ediyor. Yemen İçişleri Bakanı, tekrar Yemen’e gelmemiz ricasını gerçekten de resmi olarak tekrarladı. Ne olacağını bekleyip göreceğiz. Ne kadar yorucu olsa da, Yemen’deki görevimiz sonuç olarak bize keyif verdi. Kosova’daki ilk dönemle karşılaştırdığında, Yemen’deki görev tatmin ediciydi.</p>
	<p class="block_13">Kriminolog artı adli tıp uzmanı biçimindeki ekip kombinasyonu, bu görev sırasında da doğruluğunu kanıtladı ve minimal terkip olarak muhafaza edilmelidir. Bu kadar kısa süre içinde, bir yandan soruşturma işleri sürerken yirmi iki ceset ve yüzden fazla ceset parçasını inceleme işi iki kişi için genel kural haline getirilmemeli, ama sonuç olarak altından da kalktık. Her halükarda benzeri başka bir göreve her zaman hazırım.”</p>
	<p class="block_14"> </p>
	<p class="block_21">Sonuç</p>
	<p class="block_13">Kriminalistik dünyasına yaptığımız, pratikte olan biteni gösteren yabanıl ve çok yönlü yolculuk, her adli tıpçı geçerli olan bu içtenlikti sözlerle sona eriyor. Gerçi günlük yaşam, genellikle burada sunulduğu biçiminden daha az ilginçtir ve meslektaşlarımızın çok azı ekstrem hadiselerle ilgilenir. Fakat her kim ki, hangi kriminal alanda çalışırsa çalışsın, bir çocuğun alışılmadık olana ilişkin meraklı bakışını korursa ve ara-sıra önsözde belirtildiği gibi uçlara kadar gitmeye cesaret ederse, sadece gerçekliğin bütün romanlardan daha ilginç olduğunu değil, aynı zamanda insanı kendisi yapan birçok şeyi bildiğimizi, ama buna ilişkin her şeyi anlamadığımızı açıkça gösterdiğini de idrak edecektir: Sık sık tarif etmeye kalkıştığımız, ama kavramamızın olanaksız olduğu evrimin kaprisi işte.</p>
	<p class="block_7" id="calibre_pb_15"> </p>
</body></html>
