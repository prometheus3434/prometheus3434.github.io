<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>ÖLÜMÜN İZLERİ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_12" id="id_Toc403760959">1. Vampir cürümleri, yamyamlar ve bir tecavüz</p>
	<p class="block_17"> </p>
	<p class="block_15"><i class="calibre2">“Gerçeğin, kurgudan daha dehşet verici olduğunu bilmiyor </i>musun?” Mirror Queen (<i class="calibre2">Brothers Grimm </i>adlı filmden)</p>
	<p class="block_18"> </p>
	<p class="block_13">İnsan eti gibi iyi tadı olan başka ne vardır? Çiğ ton balığı. Eğer bu artık bir gerçeklik halini almasaydı, modern yamyamların psikolojik destek gruplarında yapılan iyi bir espri olabilirdi. Issei Sagawa’nın 1981 Haziran ayındaki notlarından: “Şimdiye kadar gördüğüm en güzel kadın. Onu Japon yemeği yemek üzere akşam yemeğine eve davet ettim. Kabul etti. Yemekten sonra, en sevdiğim Alman ekspresyonizmi tarzındaki şiiri okumasını rica ettim. Gittikten sonra, şiiri okurken yatağın üzerinde oturduğu yerde hâlâ kokusunu alabiliyorum. Yemek yerken kullandığı çubukları ve tabağı yalıyorum. İçimde büyük bir arzu var, bu kadını yemek istiyorum. Böylece, sonsuza dek bir parçam olacak.”</p>
	<p class="block_13">Bu güzel kadın, Issei’in evinde bir kez daha şiir okuduktan sonra, onun tarafından tabancayla öldürülür. Kan, kadının kafasından aralıksız olarak damla damla akar. İnsan eti yiyicisi, arkadaşını doğrarken, derinin hemen altındaki yağ tabakasının hayret verici derecede taneciklerden oluşmasına şaşırır (“aynı irmik gibi”), ama nihayetinde bu yağ tabakasının altındaki normal eti kazıyarak ortaya çıkarır:</p>
	<p class="block_13">“Kokusuz ve tadı yok. Mükemmel bir ton balığı parçası gibi ağzımda eridi. Onun gözlerine bakarak, ‘çok tatlısın’ diyorum.”</p>
	<p class="block_13">Daha sonra cesedin resimlerini çeker ve ölü kadınla cinsel ilişkide bulunur. Belin bir parçasını keserek yer, ama bu kez çiğ değil. Kızartır ve biraz tuz atarak, bir parça hardalla yer. Kurbanının külotunu peçete olarak kullanır. O kadar da kibarlık olacak artık!</p>
	<p class="block_13">Yediğinin tadına varan yamyam, bu sefer kadının göğüslerine yönelir. Ama göğüsleri fazla yağlı bulduğu için yemekten vazgeçer ve önce uylukları yemeği tercih eder. Ertesi gün cesedi tamamıyla parçalara ayırarak bir bavula koyup bir göle atmak ister. Ama sonra fikrini değiştirir:</p>
	<p class="block_13">“Baldırı keserken tadına bakmak istedim. Yağ tabakasının alt kısmı çok yumuşak. Daha sonra aynaya baktığımda yüzümün yağla kaplandığını gördüm.”</p>
	<p class="block_13">Tabii bu arada ceset iyice kasıldığı için ortaya sorunlar çıkar: “Çenesini açamıyorum, ama parmaklarım dişlerinin arasına girdi. Dilini kesiyorum ve ağzıma sokuyorum. Çok sert. Aynada dilimle onun dilini nasıl döndürdüğümü görüyorum. Ağzımı kapatmayı denerken dil ağzımdan dışarı kayıyor. Bunun üzerine dilinin derisini yüzüp eti yiyorum.”</p>
	<p class="block_13">Bir gün sonra kurtçuklar ortaya çıkana kadar, vücudun her kısmını tadar. “Bir çocuğun oyuncağını kırması gibi, şimdi kız arkadaşımı kaybettiğimi anlıyorum. Sinekler bunu bana gösteriyor.”</p>
	<p class="block_13">lssei birkaç et parçasını, sonraki günlerde daha önce yaptığı ve çok beğendiği hardal ve tuzla terbiye edilmiş kızartma için buzdolabına kaldırır. Hoşnutlukla not alır: “Et, günden güne yumuşuyor, tatlılaşıyor ve daha da lezzetli oluyor.” Kasaplar ve et lokantaları, bu durumu “gevşemek” olarak adlandırırken, kriminologlar “çürüme” diye tanımlarlar: Dokular, depolama sırasında ayrışarak gerçekten de yumuşar ve “tatlı” hale gelir.</p>
	<p class="block_13">Para içinde yüzecek kadar zengin babası, Issei’yi 15 aydan sonra psikiyatri kliniğinden çıkarır. O zamandan bu yana Issei, altı tane kitap yazdı ve ara sıra bir <i class="calibre2">Gourmet </i>dergisi için yazılar kaleme aldı. Bu ‘insan gurmesi’, şimdiye kadar herhangi bir pişmanlık göstermedi, ama yine de o zaman bırşeylerin ters gittiğini kabul etti:</p>
	<p class="block_13">“Onu öldürdüğüm için çok üzgünüm. Bu yüzdendir ki bu yamyamlık suçunu bir daha tekrar işlemedim. Bugün artık, sevgilimin etini yemek yerine, onun idrarını içiyorum. Şayet güzel bir beyaz kızı öldürmeden pişirmek mümkün olsaydı, bunu seve seve yapardım.”</p>
	<p class="block_13">Devir değişti. Yamyamlar eskiden olduğu gibi nadir bir tür de olsalar, yamyamlık kriminal olarak mümkün bir suç sayılmaktadır. Armin Meiwes, günümüzde Almanya’nın en tanınmış yamyamıdır ve insanların başka bir insanın etini yeme geleneği oldukça eskiye dayanır.</p>
	<p class="block_13">Tuhaf bir insan olan Münsterbergli (bugün: Ziebice, Polonya) Karl Denke böyle bir örnek. Ailesi Karl’ın küçükken oldukça sessiz, suskun ve kötü bir öğrenci olduğunu hatırlıyordu. Bu sakallı adam, ziyaret ettiği son aile eğlencesinde tek kelime etmeden kocaman bir tabak dolusu eti mideye indirdikten sonra akrabalarının şaşkın bakışları altında çıkıp gitti. Denke, evsiz barksız ve oradan oraya dolaşan insanlara bir sığınma evi sunduğu için çevresinde seviliyordu. Onlardan biri bir gün soluk soluğa Münsterberg’e gidip Karl Baba’nın baltayla kafasını kesmeye yeltendiğini anlattığında kimse bu sözlere inanmadı. Ama Denke’nın mutfağına bir göz atmak bu iddianın doğrulanmasına yetti: Kremşanti ile pişirilmiş kaba et, para cüzdanında dişler, insan derisinden yapılmış ayakkabı bağcıkları. Tutuklandığında taşıdığı, deriden yapılmış pantolon askılarında kurbanlarının mumyalanmış göğüs uçları tespit edildi. Bunun üzerine o zamanki arkadaşları Denke’nin düzenli tuttuğu kesim listelerini ele geçirdiler: Suskunluğuyla tanınan yamyam, “289.5 kilogram insan eti” kesip yemişti.</p>
	<p class="block_13">Issei’den farklı olarak Denke hiç konuşmadı. Münsterberg belediye binası içinde bulunan küçük cezaevinde en küçük bir tereddüt geçirmeden mendiliyle kendini astı. Ona ait tek doğru dürüst fotoğraf, tabutta yatarken çekilen ve elleri karnında birleştirilmiş resimdir.</p>
	<p class="block_13">Denke, bir canavara yakışan bir şekilde şehre sadece ölüm değil, uğursuzluk da getirdi: Münsterberg için önemli bir gelir kaynağı olan ravent konservesinin satışı, Denke’nin yakalandığı andan itibaren kesildi, çünkü bu sebzenin kırmızı renginin tarlalara serpilen insan kanından kaynaklandığı söylentisi yayıldı. Münsterberg’in başka bir gelir kaynağı olan ekmek sepetleri de artık alıcı bulmamaya başladı, insanlar, ekmek sepetlerinin örülmesinde insan derisi kullanıldığına inanıyorlardı.</p>
	<p class="block_13">Bu olaydan birkaç yıl önce -bugün epeyce ünlü olan- Fritz Haarmann da muhtemelen bir dizi yamyam cinayeti işledi. Haarmann, sokakta ve tren garında avladığı genç çocukları<sup class="calibre3"><sup class="noteref" id="back_note_6"><a href="index_split_019.html#note_6" title="6" class="calibre1">6</a></sup></sup> boyunlarına dişlerini geçirerek öldürdüğünü itiraf etti. Bunun neredeyse imkânsız olduğu kendisine söylendiğinde, ağlamaklı bir şekilde kurbanlarım ısırarak öldürdüğünde ısrar etti. Muhtemelen gövdelerini parçalara ayırarak et olarak satmıştı. Haarmann, müşterileri ve kendini korumak için, sorguda buna ilişkin hiçbir ayrıntı vermedi.</p>
	<p class="block_13">Haarmann, dik kafalı ve tamamen duygusuz bir korku figürü değildi. Kurbanlarının etini yediğini kabul etmesi bir yana, sattığını bile bir kere olsun itiraf etmedi. Polis bu yüzden onu konuşturmak için, kurbanlarından birinin kafatasını hücresinin bir köşesine ulaşamayacağı şekilde bir tahta parçasının üzerine koydu. Geceleri yakılan bir mumun tüyler ürperten titrek alevleri, hücrenin içine vuruyordu. Bu psikolojik hile, Haarmann’ı gerçekten de sarstı. Baş ağrılarının giderilmesi için (canlı) bir gencin hücresine getirilmesi ricasında bulundu.</p>
	<p class="block_13">Unutulan daha birçok başka yamyam var. Mesela Kuzey Ren-Vestfalya’daki Ruhr bölgesinden Joachim Kroll, 1976 yılında kazara bir kız çocuğunun iç organlarını tuvalete atıp kat tuvaletini tıkayınca yakayı ele vermişti. Hemen sonrasında evinde yapılan aramada, kayıp çocuğun elleri ocağın üzerinde duran tenceredeki sebze çorbasının içinde bulundu.</p>
	<p class="block_13">Bütün bu cinayetler o denli korkunç ve dehşet verici ki, bu tür şeyleri normal bir insanın değil, ancak delilerin yapabileceğini düşünmek isteriz. Maalesef seri cinayetler işleyen bu yamyamların çoğu oldukça normaller -hatta genellikle fazlasıyla uyumlu ve sakin tipler. Bu rahatsızlık verici bir şey zira bu tür özellikler Almanya’da aslında oldukça makbul sayılır. Eğer mahkemede izleyici bir suçluya her türlü işkenceyi reva görüyorsa, suçluları izleyicilerden ayıran kanlı çizginin ne kadar irice olduğu açık bir şekilde ortaya çıkar. Özellikle izleyici sıralarının en sonunda oturanların taleplerinin genellikle suçluların fantezi ve eylemlerini gölgede bırakması şaşırtıcıdır. Ama bir suçluyu canlı canlı yakmanın ya da derisini yüzmenin, suçlunun işlediği suçla eşdeğer olduğunu, korkutucu izleyiciler tabii ki kabule yanaşmazlar.</p>
	<p class="block_13">Bir tür yamyam daha var. Bunlar, bir vampiri huzura kavuşturma umuduyla hareket ederek, ölen bir yakınının kalbini kesip çıkarırlar. Böylece huzursuz ölünün kalbi, gitmeyi arzuladığı yere, aşkın ikametgâhına ulaşmalıdır: yaşayan yakınlarına. İnsan eti yiyen katil, antisosyal bir zorlama dürtüsüyle hareket ederken, kırsal kesimdeki kalp yiyiciler toplumsal uyumun korunması ve huzur için çaba gösterdiklerini düşünürler.</p>
	<p class="block_13">Bildiğim en son mezardan vampir çıkarma olayı 2005 yılında gerçekleşti. Bu olayda ve başka olaylarda göreceğiniz gibi, sevgi ile vehim arasındaki sınır, ölen bir damar kadar incedir -ve bazen (eksik) bir kalp atışı, sevgiden bir mezbaha yaratmak için yeterlidir.</p>
	<p class="block_14"> </p>
	<p class="block_19">Vampir cürümleri</p>
	<p class="block_13">Vampir oldukları iddiasıyla cesetlerin mezardan çıkarılması, sadece Avrupa’ya özgü değildir. Protestan Prusya’da da bu tür vakalara rastlandı. Hem de bu vakalar birçok kez mahkemelere taşındı ve böylece resmen “vampir cürümleri” olarak tanındılar. 1870’lerde bu korkunç dalga oldukça şiddetlendi. Daha sonraları, mezardan çıkarma zahmetine katlanmamak için, kimi endişeli akrabaların ölen yakınlarının kafasını daha morgdayken kestikleri oldu. Bunun için genellikle geceleyin gizlice morga girilip ritüel yerine getiriliyor ve ölünün kafası kesildikten sonra tabut tekrar “nizami” bir şekilde kapatılıyordu. Nitekim Prusya’da nizam, bir zorunluluktur -söz konusu olan bir akrabanın kafasını kesmek bile olsa.</p>
	<p class="block_13">Modern insanların eski bir batıl inançtan böylesine etkilenmeleri, her şeyden önce Avrupa’da gazetelerde vampir cesetleri üzerine haberler çıkmasının yanı sıra inandırıcı gözlemlerle bilimsellik kazandırılmasında, yani tabiri caizse bir hakikat payesi ile süslenmiş olmasında yatmaktadır. Bu etkinin yaratılmasında özellikle Christoph Friedrich Demelius ve Leipzigli diyakoz<sup class="calibre3"><sup class="noteref" id="back_note_7"><a href="index_split_020.html#note_7" title="7" class="calibre1">7</a></sup></sup> Michael Ranft tarafından yazılan iki kitabın payı büyük oldu. Kitapların isimleri o kadar iyi seçilmişti ki, yalnızca bu bile kitapların hafızalara kazınmasına yetiyordu: Ranft’ın <i class="calibre2">Tractat von dem Kauen und Schmatzen der Todten in Grabern-worin die wahre Beschaffenheit derer Hungarischen Vampyrs und Blut-Sauger gezeigt, auch alle von dieser Materie biβher zum Vorschem gekommene Schrifften recensiret werden</i><sup class="text_4"><sup class="noteref" id="back_note_8"><a href="index_split_021.html#note_8" title="8" class="calibre1">8</a></sup></sup><i class="calibre2"> </i>adlı eseri 1725 yılında Latince ve 1734’te ise Almanca olarak yayımlandı.</p>
	<p class="block_20"><span class="text_">Demelius’un </span><span class="text_5">Aktenmaβige und Umstandliche Relation von denen Vampiren oder Menschen-Saugern, welche sich in diesem und vorigen </span><span class="text_6">fahren</span><span class="text_7"> um</span><span class="text_5"> Konigreich Serbien hervür gethan</span><sup class="text_8"><sup class="noteref" id="back_note_9"><a href="index_split_022.html#note_9" title="9" class="calibre1">9</a></sup></sup><span class="text_5"> </span><span class="text_">adlı kitabı ise 1732 yılında basıldı.</span></p>
	<p class="block_13">Ranft’ın kitabının başlığındaki “çiğnemek ve ağız şapırdatmak” tabirleri, köken olarak “Nachzehrer”<sup class="calibre3"><sup class="noteref" id="back_note_10"><a href="index_split_023.html#note_10" title="10" class="calibre1">10</a></sup></sup> inancı ile ilişkiliydi. Aslına bakılırsa bu hayalet ya da yaşayan ölüler, başka insanlara zarar vermedikleri ve yalnızca mezarda kefenlerini veya kendi vücutlarını yedikleri için vampir olarak kabul edilmiyorlardı. Kendi kefen ya da vücutlarını yemek, ilk elde korkutucu görülse de zararsız olarak algılanıyordu. Kaldı ki bu ölülerin dişlerinin arasına taş, madeni para, limon ya da benzeri şeyler konuyordu ve böylece çiğnemeleri engelleniyordu.</p>
	<p class="block_13">Ama Sırbistan’ın Avusturya idaresi altındaki bölgesinde ölen Peter Plogojowitz adında bir adam, tipik vampir özelliklerine sahipti: uzayan saç ve tırnaklar, deri soyulması ve vücut kanaması. Ranft, buna akılcı açıklamalar getirmeye çalıştı. Ama Calmet gibi tanrının ölüleri diriltebileceğinden tamamıyla emin olduğu için ve vücut organlarının tedrici bir şekilde öldüğüne inandığından ötürü, kısmen belirsizlikle malul olan açıklamaları halk arasındaki bu korkutucu inanışlara karşı bir işe yaramıyordu. Ranft’a göre münferit dokular, vücuttan bağımsız olarak kendi başlarına varlıklarını sürdürebiliyor ve en başta saç ve deri olmak üzere ölümden sonra da aktif değişime uğruyorlardı.</p>
	<p class="block_13">Kendisi hayaletlere ve yaşayan ölülere inanmamasına rağmen Ranft, bununla birlikte yeraltındaki hayaletlerin, insanların gücünü ve enerjisini sihirle çaldıklarına ve onları hasta ettiklerine inanıldığı için, acil durumlar için aşırı çözümler öneriyordu: İlk önce ölüyle barışıp uzlaşmak gerekiyordu ki, ölüler öfke ve kızgınlık duymasınlar; bundan başka bir kere farkına varılsa da çiğnemek ve ağzını şapırdatmak konusunda endişe taşımamak lazımdı. Ranft, şayet bunların bir faydası olmazsa, o zaman cesedin mezardan çıkarılıp zararlı etkinin “tamamen yok edilmesini” tavsiye ediyordu.</p>
	<p class="block_13">Hayaletlere dair inanışın, hiç de seyrek olmayan letarjiden<sup class="calibre3"><sup class="noteref" id="back_note_11"><a href="index_split_024.html#note_11" title="11" class="calibre1">11</a></sup></sup> mı, yoksa her ölümden hemen sonra katılaşan vücudun tekrar normal hale dönmesi üzerine alt çenenin aşağı düşmesi sonucu bir kerelik şapırdatmadan mı beslendiğini söylemek hiç de kolay değildir. Her halükârda Avrupa’da hayalet ve yaşayan ölülerin varlığına dair inanış oldukça yaygındı ve bu durumun ilk elde vampirlerle bir ilişkisi yoktu.</p>
	<p class="block_13">Ama 1732’den itibaren Almanca konuşulan bölgelerde -Calmet ve Ranft’ın kitaplarında anlattıkları vakaların da etkisiyle- mezarda ayrışmayan ve bozulmayan cesetlere ilişkin anlatılar o denli sıklaştı ki, günümüzdeki en güçlü varyantı olan vampire kadar envai çeşit cin, hayalet ve hortlak türü ortaya çıktı. Bram Stoker’ın <i class="calibre2">Dracula’sı </i>18. yüzyıldaki bu anlatıların geç bir ürünüdür: Roman, 150 yıl sonra -1897’de İngilizce, 1908’de Almanca- yayımlandı. Stoker, kitabında başkalarının yanı sıra Eflak Beyliği prensi Voyvoda III. Vlad’dan (Drakula) esinlenmişti.</p>
	<p class="block_13">Her şeyden önce doktorlar ve resmi makamlar tarafından ölü birinin vampir olduğuna dair söylentilerin onaylanması, vampir inanışının yayılmasına önayak oldu. Halkın vampir inancı bu sayede resmiyet kazanmış oldu.</p>
	<p class="block_13">İlk resmi tahkikler 1725 yılında yapıldı. Ticaret Müdürü Frombald, Viyana’daki resmi dairelere gönderdiği bir mektupta, Peter Plogojowitz’ın cesedini Kisovola’da (Kisiljevo) bizzat gördüğünü ve cesedin mezardan çıkarıldığı sırada şöyle göründüğünü anlatır:</p>
	<p class="block_13">Düşen burnun dışında vücut tamamen tazeydi,</p>
	<p class="block_13">Saç, sakal ve tırnaklar uzamıştı,</p>
	<p class="block_13">Deri biraz beyazlaşmış ve soyulmuştu, eski derinin altında yeni bir deri tabakası oluşmuştu, Ve ağızda taze kan bulunuyordu.</p>
	<p class="block_13">Frombald, ölünün bu durumuna ilişkin herhangi bir açıklamada bulunmamıştı. Plogojowitz, daha önce mezardan çıkıp bir kişiyi öldürmüş olduğuna göre, tahkikat raporunda onun bir hortlak olduğuna işaret ediliyordu. Buna rağmen rapor, evrakın arasına kondu ve böylece ortadan kayboldu.</p>
	<p class="block_13">1731 yılında yine benzen bir olay, ama bu kez Medvegya’da tekrarlandı. Olay yerine gönderilen Doktor Glaser, beklentilerinin aksine köyde herhangi bir salgın hastalık ya da hastalığa ilişkin hiçbir ipucuna rastlamadı. Köy sakinleri, son zamanlarda meydana gelen 13 ölüm olayının sorumlularının kan içici vampirler olduğundan emindi.</p>
	<p class="block_13">Glaser, söylenenlere kuşkuyla bakmasına rağmen mezarları açtırdığında şaşkınlık içinde kaldı. Cesetler, gerçekten tahmin ettiğinden çok daha az bozulmuştu. Ağızları açık durumdaydı. Kan tazeydi ve rengi açıktı. Cesetlerin karınları şişmişti -karakteristik vampir işaretleri.</p>
	<p class="block_13">Ama gerçekten çoğu ölü böyle görünür, çünkü bunlar sıradan postmortem, yani ölüm sonrası ortaya çıkan fenomenlerdir. Buna karşın Glaser, meselenin kendisine şüpheli geldiği yorumunu yaptı -gerçi her cesede ilişkin durumuna göre bazen az, bazen çok, ama genelde gittikçe artan bir tedirginlik raporda göze çarpar.</p>
	<p class="block_13">Glaser, “felaketin önüne geçmek” için cesetlere “ritüel muamele” yapılıp yapılmayacağı -yani kafalarının kesilip kesilmeyeceği- hakkında bilgi isteyince, her ihtimale karşı ikinci bir inceleme talimatı verildi. Bu inceleme, o zamanlar resmi işlerin yürüme hızına göre oldukça hızlı bir şekilde, üç hafta içinde yerine getirildi. Aynı ölülerin askeri doktor yardımcısı Johann Flückinger tarafından yapılan otopsisi, Orta Avrupa’da vampirlere dair inancın iyice yayılmasına neden oldu. Flückinger, başta kan ve cesetlerin az bozulması olmak üzere, bir kez daha ölülerin vampir olduğuna ilişkin kanıtlar öne sürdü. Bu yüzden de cesetlerin yok edilmesine izin verdi:</p>
	<p class="block_13">“Yapılan kontrolden sonra, olay yerindeki ‘Çingeneler’ tarafından vampirlerin kafaları kesildi ve bedenleriyle birlikte yakıldıktan soma, külleri Morova Nehri’ne atıldı. Diğer ‘normal’, yani bozulan cesetler, tekrar eski mezarlarına konuldu.”</p>
	<p class="block_13">İki doktor ve resmi yetkililer tarafından teyit edilen ve tutanaklara geçirilen bu hadise, tabii ki hemen gazete ve el Ilanlarında yer buldu. Avrupa’da modern vampir inanışı böylece başlamış oldu.</p>
	<p class="block_13">Eğer Fluckinger başka işlerin yanı sıra subayların saçını tıraş eden ve askerlerden kan alan bir asken doktor değil de otopsi konusunda eğitim almış bir doktor olsaydı, gördükleri karşısında muhtemelen daha az şaşırırdı. Çünkü Flückinger’in gördüğüne inandığı “gerçek” vampir işaretlerinin tamamı, ölü bir bedenin normal çürüme seyriyle açıklanabilir. Şayet ölüyle birlikte mezara sinek larvası girmezse ya da mezar iyice soğuksa, örneğin cesedin toprak mezarda görünüş olarak “az bozulması” oldukça normaldir. Toprak mezarlarda cesetlerin haftalar sonra bile “bozulmaması” söz konusu olabilir. Genellikle “kafayı çekme” ya da “tıkınma” sonucu cesette meydana geldiğine inanılan şişkinlik ise, çürüme bakterilerinin oluşturduğu gazdan ötürü oluşmaktadır. Bu sırada yüzün şişmesi nedeniyle ölünün birden şişmanladığı intibaına yol açması tamamen anlaşılabilir bir durumdur, (bkz aşağıdaki bölüm)</p>
	<p class="block_14"> </p>
	<p class="block_19">Calmet’nin vampir kitabı</p>
	<p class="block_13">Bir Fransız Benedikten başrahibi olan Augustin Calmet (1672-1757), aslında karşısına çıkan her saçmalığa elinde kılıç savaşan biriydi. Örneğin vampir inanışına dair şöyle diyordu: “Mezarda ölülerin domuz gibi ağız şapırdattığını duyduğunu söyleyenlerin bu fantezisi, aksinin ispat edilmesini bile hak etmeyecek denli budalaca ve çocukçadır.”</p>
	<p class="block_13">Neyse ki, ne oldukça mütevazı kişiliği (Papanın kendisine teklif ettiği piskoposluk unvanını bile reddetmişti) ne de doğaüstü olana dair kuşkuları, Calmet’nin ulaşabildiği bütün kaynak ve zamanlardan “sansasyonel” vampir, hortlak ve Meryem’in görünme<sup class="calibre3"><sup class="noteref" id="back_note_12"><a href="index_split_025.html#note_12" title="12" class="calibre1">12</a></sup></sup> fenomenlerini bir araya toplayıp yazmasına engel olmadı.</p>
	<p class="block_13">Bu derleme onun için büyük olasılıkla egzersiz gibi bir şeydi, çünkü Calmet manastırın başı olarak Eski Ahit ve Yeni Ahit’e ilişkin yorumları içeren 23 ciltlik ünlü bir eserin (1707 ile 1716 arasında yayımlandı) yazarı olmasının yanı sıra, Almanca, Hollandaca, İtalyanca ve İngilizceye çevrilen çok sayıda İncil tefsirinin yazarı olarak muhtemelen gerçek bir işkolikti. Calmet’nin <i class="calibre2">Erscheinungen der Geister</i><sup class="text_4"><sup class="noteref" id="back_note_13"><a href="index_split_026.html#note_13" title="13" class="calibre1">13</a></sup></sup><i class="calibre2"> </i>kitabı, 1746 Ocak ayında hem kilisenin hem de Paris kraliyet kitap listesinin iltifatını kazandı Kitap hemen komşu ülkelerde yayımlandı Daha 1752 yılında Almanca çevirinin ikinci baskısı, “Fransızca orijinalinde bulunmayan tuhaf ilavelerle” iki cilt olarak piyasaya çıktı. Calmet kitabında her şeyden önce hayaletlere musallat olan ve onları harekete geçirenin ne olduğu üzerine kafa yoruyordu. Zira ruhların ve onların görüntülerinin yeryüzünde gezinmesine tanrının izin vermesinin ya da bunu buyurmasının teolojik olarak kavranması neredeyse imkânsızdı. Çünkü ölülerin içinde tepindiği Araf’ın yaşadığımız bu dünyada olması söz konusu olamazdı.</p>
	<p class="block_13">Pek tabii ki hayalet ve hortlakların varlığından da kimse kuşku duymuyordu: Hatta o zamanki Paris’te, eğer ölülerin ruhları evin etrafında dolaşıyorsa kira sözleşmesini feshetmek mümkündü. Calmet, böylece bilinen bütün olguları bağdaştıran bir açıklamada bulundu:</p>
	<p class="block_13">Varoldukları şüphe götürmeyen hortlaklar, Calmet’ye göre tanrının kudretinin doğrudan kanıtıydılar, çünkü insanlar kendi başına mezardan çıkma gücüne sahip değildi. Melekler ve şeytan da ölüyü diriltme kudretinden yoksundular: “Hayır, gerçekten hayır! Tanrının emri ve izni olmadan hiçbir zaman böyle bir şey gerçekleşemez!” Tanrının kendisi ara sıra ruh ve bedenleri yerin altından çıkarıyordu. Tanrının bunu neden yaptığına ilişkin ise Calmet’nin de hiçbir fikri yoktu.</p>
	<p class="block_13">Hortlaklara ve onların tanrıyla olan ilişkilerine dair ispatını içeren bu düşünce silsilesi, uzman hatasını gösteren güzel bir örnektir: Bilirkişi raporu mantıklı, ama temel varsayımlar yanlış...</p>
	<p class="block_14"> </p>
	<p class="block_19">Kazıklamak ve “gerçek” vampir belirtileri </p>
	<p class="block_13">Tarihçi ve Balkan bilimci Peter Mano Kreuter, eski belgelerde bir vampirin neden kazıklanması gerektiğine dair ilginç bir açıklama buldu Daha önce değindiğimiz gibi, Eflak hükümdarı Kazıklı Voyvoda (asıl ismi Drâculea III. Vlad Tepeş. 1431-1476, gaddarlığıyla ünlüydü) ile vampirler arasındaki bağlantı, Bram Stoker’den bu yana söz konusudur. Ama romanın yayımlanmasından çok önceleri de hortlakları delik deşik etmek alışagelmiş bir olguydu. Hortlaklara uygulanan bu ritüel ile hoşlanmadığı ya da nefret ettiği kişileri kazıklayarak öldüren (binlerce yıldan bu yana uygulanan bir idam tarzı) Kazıklı Voyvoda’nın bu alışkanlığı arasında hiçbir ilişki yoktur. Zira “gerçek” bir kazıklama vücudun eksen çizgisi boyunca (aşağıdan yukarıya doğru) yapılırken, vampirlere kazık çakma önden arkaya doğru cereyan eder.</p>
	<p class="block_13">“Vampirler” için kazık yerine bir çivi yetiyordu, hatta bu çivinin Bulgarcada bir ismi bile vardı: <i class="calibre2">palmarec. </i>Bu çiviyle -icap eden durumlarda dikiş iğnesi ya da vampirlerin genellikle nefret ettiği beyaz dikenle- hortlakların karnında ve sırtında yara açılırdı. Burada cesette gaz birikmesi ile -bu durum sıcak ortamda her zaman olan bir şeydir- şeytanın ölü bedeni şişirdiğine dair inanış arasındaki bağlam, hakikaten etkili bir tedbirle kombine edilmiş olur. Vücutta açılan delikler yeteri kadar çok ve derinse çürümeden dolayı oluşan gaz, vücudu şişirmeden dışarı çıkar. Ama gerçekten şeytanın değil, bakterilerin gaza neden olması burada bir rol oynamaz. Zira şeytana ve <i class="calibre2">palmarec’</i>e<i class="calibre2"> </i>inanan biri, cesede delik açmanın gerçekten de dilediği etkiye (gaz birikmemesi) yol açtığını görür ve hiç de haksız sayılmayacak -ama haklı da olmayan- bir şekilde kötülüğü oyuna getirdiğinden emin olacaktır.</p>
	<p class="block_13">Aynı şey vampir cesetlerini inceleyenlerin, cesetlerde kanın akışkan olmasından ötürü doğaüstü güçlerin işin içinde parmağı olduğuna inanmaları için de geçerlidir. Ama burada da söz konusu olan, sadece batıl mana pekiştiren ceset konusundaki deneyimsizlikten başka bir şey değildir Eğer kasapların hayvan kesimi sırasında kanın pıhtılaşması gözlenirse cesetlerde kanın katiyen söylendiği gibi her zaman katı olmadığı görülür. Cesetlerde kan çoğu kez akışkan kalır.</p>
	<p class="block_13">Kaldı ki insan vücudu büyük oranda sudan oluşur. Bu yüzden de kırmızı sıvının biraz kanla karışmış çürük sıvıdan oluşması da kuvvetle muhtemeldir. Ölü, insan kanı içtiği için değil, çürümeden dolayı oluşan gaz, çürük sıvıyı dışarı attığı için kanla karışmış olan sıvı ağızdan ve burundan dışarı çıkar. Fakat aynı batıl inanç burada da geçerlidir: Günlük hayat tecrübesinden kanın pıhtılaştığını bilen ve üstüne üstlük ölülerin mezardan çıktıklarına inanan kişi için, yüzünde süzülen kırmızı çizgiler bulunan ve karnı şişkin bir ceset, bu cesedin kan içmiş olduğunun yani bir facianın nesnel kanıtıdır.</p>
	<p class="block_13">Tırnaklar ve sakal ölümden sonra uzamaz. Ama özellikle kurumuş cesetlerde, altındaki deri kurumuşsa tırnakların çok uzun görünmesi mümkündür. Bunun dışında çoğu hasta insan, ölmeden önce tırnaklarını artık kesmedikleri için, öldükleri sırada tırnakları zaten uzamış vaziyettedir.</p>
	<p class="block_13">Beyazımsı bir renk alarak dökülen eski deri tabakasının altında “yeni” bir derinin oluşması da gerçektir. Soyulan tabaka, çürümenin başlamasıyla vücuttan ayrılan ana deri tabakasıdır. Eğer mezar rutubetli ise bu deri tabakası süt gibi beyaz bir renk alır (aksi takdirde tamamen kurur ve ince olduğu için de dikkat çekmez) Suyun içinde uzun kaldığınızda derinizin sütbeyazı rengini aldığını mutlaka fark etmişsinizdir: Sonrasında deri kabarır ve süngerimsi bir hal alır. Eskiden çamaşıra kadınlarda sık görüldüğü için, buna canlılarda ve ölülerde “çamaşıra teni” denir. Deri bu durumda çok kolayca soyulabilir. Bu, canlı insanda deri kabarcıklarınkine benzeyen iltihap ve ağrılara sebebiyet verir, illüzyonist ve maceracı David Blaine, 1-8 Mayıs 2006 tarihleri arasında suyla dolu bir tankerde kaldığı için, vücudu oldukça ciddi boyutlarda çamaşırcı tenine dönüşmüştü. Bu ceset fenomenleri gerçi tamamen normaldir ve bunların birçok cesette ortaya çıkması muhtemeldir. Birincisi bunu bilen neredeyse yoktur (kim düzenli olarak çürüyen cesetleri inceler ki?) ve ikincisi ise bunu bilmenin korku ve batıl inancın hâkim olduğu bir ekshümasyon<sup class="calibre3"><sup class="noteref" id="back_note_14"><a href="index_split_027.html#note_14" title="14" class="calibre1">14</a></sup></sup><sup class="calibre3"> </sup>gecesinde zaten faydası da olmaz. Çünkü önemli olan, kuruyan derinin çekmesi ve “yeni derinin” sadece eski derinin altındaki tabaka olması ve cesedin “semiz olmasının” adiposir veya gaz birikmesinden kaynaklanması ya da “taze kan” denilen şeyin düpedüz cesedin salgıladığı sıvı olması (çürüme evreleri için bkz. benim <i class="calibre2">Dem</i> <i class="calibre2">Täter auf der Spur. So arbeitet die moderne Kriminalbiologie </i>kitabım, Bergisch Gladbach 2006) değildir. Bir vampir avında söz konusu olan başka bir şeydir, daha yüce bir şeydir: Ölünün ruhunu kurtarmak ve arta kalan ailesinin varlığını sürdürmesini olanaklı kılmak.</p>
	<p class="block_13">Prusya mahkemelerine sorun çıkaran da tam da buydu. Bu tür fiillerde muhakkak ki garez söz konusu değildi, çünkü hiç kimse ölü bir yakınının kafasını isteyerek kesmezdi. Ama hukuki açıdan bakıldığında ne bir insan yaralama (bir ceset canlı değildir), ne de herhangi bir mala zarar bahis konusu olduğu için, bir vampirin kafasının kesilmesinin yasal olarak yasak olup olmadığı tartışma götüren bir durumdu.</p>
	<p class="block_13">Hukukçu Otto Steiner, bu meseleyle detaylı olarak iştigal etti. <i class="calibre2">Vampirleichen. Vampirprozesse in Preuβen</i><sup class="text_4"><sup class="noteref" id="back_note_15"><a href="index_split_028.html#note_15" title="15" class="calibre1">15</a></sup></sup><i class="calibre2"> </i>(1959) isimli kitabından aktarıyoruz:</p>
	<p class="block_13">“Eski belgelerde görüldüğü gibi, vampirler hatırı sayılır derecede geniş bir alanda, ama yine de Avrupa’nın öncelikle Slavca ve Yunanca konuşulan bölgelerinde yaygındır. İngiliz Lord Byron’un fragmanlar şeklindeki anlatısı <i class="calibre2">Vampir </i>ve Alman operası <i class="calibre2">Der Vampyr </i>nihayetinde edebi katkılardı.</p>
	<p class="block_13">Vampir inancının kökenlerinin insanlık tarihinin çok eski dönemlerine kadar gittiğine dair hiçbir şüphenin olmadığı açıkken, özellikle Avrupa’nın Slav ve Yunan bölgelerinde bu inancın yaygın olduğuna ilişkin nedenler tartışmalıdır, bu yüzden de bu kısa metin çerçevesinde bunu tartışmayacağız.</p>
	<p class="block_13">1870 dolaylarında yayılma birdenbire yön değiştirdi: Vampir, Prusya taşrası olan Batı Prusya’da zuhur etti ve Gehrke isimli bir aileye el attı. Orman bekçisi Gehrke’nin eşi, Batı Prusya’nın bir köyünde öldü ve orada gömüldü. Bundan kısa bir süre sonra kocası ve çocukları ağır şekilde hastalanınca, ölü kadının kocasını ve çocuklarını ‘yanına alacağı’ köyde fısıldanmaya başlandı. Hastalanan orman bekçisinin erkek kardeşi G. Gehrke, birçok arkadaşıyla mesele üzerine konuştu ve arkadaşlarıyla kocasının ve çocuklarının beklenen ölümünü engellemek için kadının mezarının açılmasını ve tabutunun içine bir parça sicim ve ketentohumu konulmasına karar verdi.</p>
	<p class="block_13">Karanlıkta mezarı kazarak tabutu açtılar. Ama cesedin yanaklarının kırmızı olduğunu gördüklerinde, cesedin kafasını gövdeden ayırmanın daha doğru ve güvenilir bir yol olduğunu düşündüler. Adamlardan biri, mezarı açmakta kullanılan küreklerden birini cesedin boynuna dayayıp sapından sıkı sıkıya tuttu. Diğerleri ise baş cesetten ayrılıncaya kadar ellerindeki küreklerle küreğin sapına vurdular. Daha sonra kesik başı, cesedin kolunun altına koydular ve tabutu itinayla kapatıp mezara yerleştirdiler.</p>
	<p class="block_13">Savcılık, şikâyet üzerine olayı inceledikten sonra, ‘mezara salahiyetsiz zarar ve tahkir edici rahatsızlık verme’ suçunu sabit gördü. Bölge mahkemesi, savcılığın bu görüşüne uyarak G. Gehrke’yi hapis cezasına çarptırdı.</p>
	<p class="block_13">G. Gehrke, temyiz mahkemesinde -kanıtladığı gibi- ölünün yakınlarının rızasını alarak, yani yetkili kişilerin iznini alarak hareket ettiğini ve cesette söz konusu tedbirleri kesinlikle edepsizce değil, tam tersine hasta kardeşine olan sevgisinden dolayı onun iyileşmesi için, oldukça isteksizce ve tereddüt ederek yerine getirdiğini iddia etti. Gehrke’ye göre yetki ve salahiyeti olmadan bir fiil işlememiş ve tahkir edici bir şey yapmamıştı.</p>
	<p class="block_13">Ama temyiz mahkemesi, G. Gehrke’nin ileri sürdüğü ispatı dikkate almadan bölge mahkemesinin kararını onayladı: ‘Mezarın açılması hususunda (ölünün yakınlarının iznine dair) bu ispatın gerçekliği halinde gerekli bilincin mevcut olup olmadığı bir yana bırakılacak olsa bile, her halükârda tahkir edici fiil meydana gelmiştir.</p>
	<p class="block_13">Zira ölü kadının en yakınları, Gehrke’ye cesede bunu yapmamasını açık bir şekilde söylemelerine rağmen, o bu sözleri dikkate almadı. Ayrıca Gehrke, gerçekleştirdiği fiilin cesedi ve dolayısıyla mezarı tahkir edici bir fiil olduğunu bilmek zorundaydı.’</p>
	<p class="block_13">Gehrke’nin hükümsüzlük itirazı üzerine, üst mahkemenin 8<b class="calibre4"> </b>Şubat tarihli bu kararı geçersiz sayıldı ve davanın başka bir temyiz mahkemesinde yeniden görülmesine hüküm verildi.”</p>
	<p class="block_13">İkinci temyiz mahkemesi gerçekten de kararın iptaline karar verdi.</p>
	<p class="block_13">Gerekçe: “Önemli olan sanığa her şevin söylenmesi ve onun bunları bilmesi değil, bilakis sanığın bilerek salahiyetsiz davranmış olduğudur.” Ama davalı, “hukuka uygun bir tarzda, tamamen bilinçli bir salahiyetle ve övgüye değer bir biçimde hareket ettiğini inandırıcı bir şekilde izah ettiği için sonuç olarak beraat etti. Yani burada iyi niyet, cezadan korudu.</p>
	<p class="block_13">Buraya kadar olay, hukuk tarihine ancak bir dipnot olarak geçebilirdi. Ama ne yazık ki batıl inanç, bu dönemde garip bir şekilde suç serisi halini aldı. Steiner’den bir alıntı daha: </p>
	<p class="block_13">“Aynı zaman dahilinde ikinci bir vampir olayı, Neustatt’a bağlı Kantrzyno köyüne meydana geldi. Orada 5 Şubat 1870 tarihinde toprak sahibi ve kilise yönetim kurulu başkanı Franz von Poblocki ‘zayıflayıp eriyerek’ 63 yaşında öldü ve eyalet sınırları dışında, Pommern’e bağlı Lauenburg kazasının Roslasin köyünün mezarlığına gömüldü. Babasının ölümünden birkaç gün sonra 28 yaşındaki oğlu Anton von Poblocki de babasının hastalığıyla aynı belirtilen gösteren bir hastalığa yakalandı Çağrılan bir doktor, Anton von P.’nin hastalığına ‘hızla yayılan tüberküloz’ teşhisi koydu.</p>
	<p class="block_13">18 Şubat’ta yani babasının ölmesinden iki hafta sonra oğul da öldü. Babanın ölümü ile Anton von P.’nin hastalanması arasındaki sürede annesi ve kendisinden küçük kız kardeşi de hastalandı. İkisi de takatten düşerek iğne ipliğe döndü. Bundan başka evin ikinci oğlu ve bir damadının da şiddetli kırgınlık, psikolojik korkular ve ciddi derecede kaygı şikâyetleri vardı.</p>
	<p class="block_13">Ailenin kalabalık olan akraba çevresi, büyük bir endişeyle ölü evinde toplandı. Toplantı sırasında evin en büyük oğlu Anton’un cenazesi henüz tabuttaydı ve annesi ile bir kız kardeşi ise hasta yatıyorlardı. Toplanan aile meclisi, kaşla göz arasında mezarda yatan babanın bir vampir olduğu ve gelip oğlu Anton’u götürdüğü kararına vardı. Toplantıda bulunanların hepsi Anton’un da artık bir vampire dönüştüğünden emindi. Şimdi ise ölüm, bütün ailenin peşindeydi.</p>
	<p class="block_13">Aile meclisi, vampirleşmenin devam etmesinin acilen önüne geçecek etkili bir yöntemin uygulanmasına oybirliğiyle karar verdi. Bu yöntem, iki cesedin kafalarının kesilmesinden ibaretti. Kardeşi Anton’un ölümünden sonra aile reisi olan ve belirtildiği gibi hasta durumdaki Josef, bu görevi verine getirmekle yetkili kılındı.</p>
	<p class="block_13">İlk olarak cesedi hâlâ evde tabutta olan Anton’un kafası kesilerek tabutun altına kondu. Kafanın gövdeden kesilmesi operasyonunun icrası için köydeki işçilerden Johann Dzigielski tutuldu. Dzigielski, görevini ağzı keskin bir kürekle yerine getirdi ve tabutu itinayla tekrar kapattı.</p>
	<p class="block_13">Anton, 22 Şubat’la Roslasin mezarlığında gömülü olan babasının yanına gömülecekti. Bir gün önceden Josef von P, Johann Dzigielski ve başka bir işçi daha, yanlarına kürek ve başka iş malzemeleri alarak Anton’un cesedini Roslasin’e götürdüler. Burada Josef v. P, köyün mezarcısını ziyaret ederek ödül karşılığı ondan Anton’un mezarının babasının mezarının iyice yanına kazılması sözünü aldı. Böylece iki mezar arasındaki duvar delinerek, babanın tabutu açılabilecek ve cesedin kafası kesilebilecekti. Bütün ailenin vampir tarafından öldürülmesi böylelikle engellenecekti.</p>
	<p class="block_13">Ama mezar kazıcısı, gün içinde verdiği söz ve planlanan işe bulaşmak konusunda tereddüde düştü ve köyün papazına giderek her şeyi anlattı. Papaz, mezar kazıcısına plana karışmayı yasakladı ve ona Anton’un mezarının babasınınkine uygun bir uzaklıkta kazması emrini verdi. Papaz, ayrıca Josef von P.’ye de haber göndererek niyetinden vazgeçmesi uyarısında bulundu ve Josef’le birlikte gelen iki işçinin mezarlığa adım atmasını yasakladı. Bundan başka işi garantiye almak için de kilisenin orgcusu ile köyün gece bekçisini gece boyunca mezarlığı beklemek ve batıl inançlar amacıyla mezara tecavüzü önlemekle görevlendirdi. Gece saat bire kadar bekleyen orgcunun gözüne bir şey çarpmadı, ama ondan sonra gece bekçisinin neler yaptığı sonradan tam olarak açıklığa kavuşmadı.</p>
	<p class="block_13">Josef von P, yanındakilerle birlikle ne yapıp edip geceleyin babasının tabutunu mezardan çıkarıp cesedin kafasını gövdeden ayırmayı başardı. Fakat failler, iş üzerindeyken fark edildiler: Mezarlığın yakınında oturan köyün meyhanecisi, gece vakti şiddetli patırtılarla uyandı ve mezarlıktakileri görünce, onlara seslenip orada ne yaptıklarını sordu. Karşıdan cevap gelmemesi üzerine meyhaneci, mezarlığa gitmeye karar verince, mezarlıktakiler çareyi kaçmakta buldu.</p>
	<p class="block_13">Franz v. P.’nin mezarının açılmış olduğunu fark eden meyhaneci, tabutun üzerine tekrar toprak atılmış olduğunu gördü. Meyhanecinin duymuş olduğu patırtı, tabutun üzerinde donan toprağın temizlenmesinden kaynaklanmıştı. Mezarı açmakta kullanılan kazmalardan biri, mezarın yanında duruyordu. Tabut tekrar kapatılarak, mezara kondu. Papaz, mezarın yanında bulunan kazmayı aldı. Mezarcı, kazmanın bir gün önce konuştuğu yabancıların elinde gördüğü kazmalardan biri olduğunu teşhis etli. Aynı gün Anton von P. mezarlıkta toprağa verildi. Papaz, mezar başında yaptığı konuşmada, sert sözlerle köylülerin saçma ve tanrısız vampir inancını eleştirdi ve ertesi gün kazmayı delil olarak gösterip, Josef von P. ve ona yardım edenleri savcılığa şikâvet etti.</p>
	<p class="block_13">Johann Dzigielski, mahkemede kürekle her iki cesedin kafasını gövdeden ayırdığını itiraf etti. Savcılık, Prusya Ceza Yasası’nın 137. maddesine dayanarak, yetkileri olmadan mezara zarar verdikleri ve tahkir edici fiil işledikleri gerekçesiyle Josef von Poblocki, işçi Johann Dzigielski ve diğer işçi hakkında dava açtı.</p>
	<p class="block_13">Bölge mahkemesi, 1870 yılının Ekim ayında toprak sahibi Josef von Poblocki ve işçi Johann D.’yi dört ay, diğer işçiyi de dört hafta hapis cezasına çarptırdı. Sanıklar, ölülerin vampir olduklarından emin oldukları için, başka hayatları kurtarma amacıyla hareket ettikleri gerekçesiyle karara itiraz edip temyiz mahkemesine başvurdular. Davalılar, cesetlerin kafalarını kesmelerini, ölülerin vampir olduğuna kanaat getirdikleri ve ölüme karşı tek etkili yöntemin bu olduğu gerekçesiyle açıkladılar.</p>
	<p class="block_13">Temyiz mahkemesi, davalıların beraat edilmesine karar verdi. Savcılığın hükümsüzlük itirazı üzerine en üst mahkeme, eski -özellikle de Gehrke ile ilgili davada ortaya koyduğu- temel görüşleri çerçevesinde beraat kararını onayladı.</p>
	<p class="block_13">O dönemin gazete haberlerine göre, 1873’e kadar Prusya’da Gehrke ve v. Poblocki olaylarından başka birçok vampir olayı mahkemelerde dava konusu oldu. Özellikle Batı Prusya’dan bildirilen, Weichsel (Swiecie) Nehri yakınındaki Schwetz bölge mahkemesinde görülen bir davaya ilişkin haber, ilgi çekicidir. Bir tuğla işçisinin eşinin ölümünün hemen ardından, kadının kız kardeşi de kısa süre içinde takatsiz düşerek hayatını kaybetti. Bu işte vampir parmağı vardı.</p>
	<p class="block_13">Tuğla işçisi, iki kaynı ve bir tanıdığını, ölen eşinin cesedinde olan vampiri halletmek için ikna etti. Gece mezarı kazıp tabutu açtılar ve kürekle olunun kafasını bedenden ayırmaya koyuldular.</p>
	<p class="block_13">Bu sırada kürek kırılınca, kafanın koparılması işlemi bir baltayla gerçekleştirildi.</p>
	<p class="block_13">Gazete haberlerine göre, mezarı tahrip ettikleri için bir hafta hapis cezasına çarptırılan üç kişi kararı kabul etti. Mahkeme kararı, şu anda kaybolmuştur ve dava üst mahkemenin karar dosyaları içinde mevcut değildir. Demek ki Schwetz bölge mahkemesinin kararı, bir üst mahkemeye gitmedi.</p>
	<p class="block_13">Fakat gazete ve dergilerde çıkmış olan haberlere bakılırsa, Gehrke ve v. Poblocki’nin beraat etmesi halkın geniş kesimleri arasında rahatsızlık yarattı. Halk, beraat kararlarından memnun değildi. Kamuoyu, batıl inancın cezai müeyyide gerektiren bir davranışı haklı çıkaramayacağı, tüyler ürpertici bir batıl inancı özendireceği ve bu batıl inançtan ötürü işlenen -aslında suç olan- fiilleri haklı kıldığı için beraat kararlarının emsal olarak vahamet oluşturacağı düşüncesindeydi.</p>
	<p class="block_13">Kabul edilebilir nedenleri sormak gerekiyor: İnanç ve batıl inanç nedir? İkisinin arasındaki sınırlar nerededir? Cezai bir düşüncenin kriteri nedir? İnanç ve batıl inanç, insanın iç dünyasıyla ilgilidir ve bugün ‘batıl inanç’ın, Orta Çağ’da olduğu gibi artık ağır yaptırımları yok.”</p>
	<p class="block_13">Şimdi belki rahatça arkanıza yaslandınız ve insanların eskiden ne kadar da tuhaf olduğunu düşünerek gülümsediniz. Haksız yere! En son vampir avcıları 2005 yılında yargılandı. Hatta bu kez vampir avcıları olan biteni filme çekmişlerdi ve videoda Romanya’nın Marotinul de Sus köyündeki vampiri ortadan kaldırma fiilinin, 1870’lerde Prusya’dakiler ile tıpatıp aynı şekilde gerçekleştiği apaçık görülüyordu.</p>
	<p class="block_14"> </p>
	<p class="block_19">Son vampir</p>
	<p class="block_13">2003 yılının Noel’inde köylüler, eski öğretmenleri Petre Toma’yı toprağa verdiklerinde aslında her şey oldukça sıradandı. Bugün öğretmenin kanserden olduğu tahmin ediliyor, ama Toma 76 yaşında öldüğü için, kimse ölümüne şaşırmadı. Bundan dolayı da ölümün asıl sebebine ilişkin bir muayeneye gerek duyulmamıştı. Söylendiği gibi, hiç kimse öğretmenin doğal olmayan bir şekilde ölmüş olabileceğini, hele hele bir cinayete kurban gitmiş olabileceğini tahmin etmedi.</p>
	<p class="block_13">Toprağa verilmesinden birkaç gün sonra ölü öğretmenin vampir ruhu, Gheorge Marinescu’nun ailesine görünmeye başladı. Gerçi Marinescu ailesi, sorulduğunda vampirin simasını tam olarak görmediklerini kabul etti. Buna rağmen kısa süre içinde, bütün ailenin hastalandığı ve bunun için de ölü öğretmen Toma’nın bir <i class="calibre2">strigoi</i><sup class="text_4"><sup class="noteref" id="back_note_16"><a href="index_split_029.html#note_16" title="16" class="calibre1">16</a></sup></sup><i class="calibre2"> </i>olduğu söylentisi yayıldı. Ailenin hastalığı, Romen bir hortlağın insanları ziyaret etmesinin ortaya çıkardığı belirtiler açısından tipikti. Marinescu ailesinde de bu inanç kuşaktan kuşağa devredilmişti. “Tabii ki ailemin bütün üyeleri, bir vampirin nasıl göründüğünü bilirler” diye açıkladı Gheorge.</p>
	<p class="block_13">Gerçi vampirler, her zaman -bu olayda olduğu gibi- kötü niyetle hareket etmezler. Bu olaydan birkaç yıl önce de genç bir delikanlı ölmüştü. Delikanlının ailesinin fertleri ağır bir şekilde hastalandı, ama aileye ilişkin görüş şuydu: Delikanlı, anne babasını ve kardeşlerini o kadar çok seviyordu ki, onları mezara yanına almak istiyordu. Şayet delikanlı tekrar canlanıp dünyaya dönemiyorsa, o zaman sevdikleri hortlaklar/ölüler dünyasına inmeliydi. Kısacası delikanlıyı harekete geçiren nefret değil, tam tersine ailesine karşı duyduğu aşırı sevgiydi.</p>
	<p class="block_13">“Her ne olursa olsun, bizim olayda hemen harekete geçmem gerekiyordu” diye anlatıyordu Gheorge Marinescu.</p>
	<p class="block_13">“Eğer bir şev yapmasaydık, eşim, oğlum, gelinim ve ben şimdi ölmüştük. Böyle bir şeyle hiç karşılaşmamış biri değilim.”</p>
	<p class="block_13">Aile fertlerinin hastalığı giderek ilerlerken, Gheorge Marinescu 2004 yılının Temmuz ayında bir kısmı uzaktan olmak üzere beş akrabasını bir araya topladı. Gheorge ve akrabaları, Toma’yı mezardan çıkardılar. Üzerinde mavi bir erkek gömleği, başında da siyah bir çoban beresi olan cesedi bir yol kavşağına (Hıristiyan haçının sembolü) götürerek kalbini kesip çıkardılar ve pişirip yediler. Olay, kulağa olduğundan daha korkunç geliyor: Video kayıtlarında ceset o kadar iyi görünüyordu ki, bu altı fesat adam önceden pişirmeselerdi bile, kalbin yine de yenilebilir durumda olduğundan hareket edilebilir.</p>
	<p class="block_13">Marinescu, vampirleşen öğretmen hakkında daha sonra şunları anlattı “Onu mezardan çıkardığımızda, ağzı tamamen kan içindeydi. Göğsünü tırpanla yarıp kalbini çıkardığımızda inledi. Kalbi önce pişirip kül haline getirdikten sonra, suya koyarak erittik ve hastaların hepsine bu sudan içirdik. Sanki birisi bütün acı ve dertlerini onlardan almış gibi, hepsi anında iyileştiler.</p>
	<p class="block_13">Bizim yerine getirdiğimiz bu ritüel, yüzyıllardır uygulanan bir şeydir Kimse, bunun yasak olduğunu aklına bile getirmedi. Aksine iyi bir şey yaptığımızı düşündük, çünkü Petre’nin ruhu peşimizdeydi ve bizi az kalsın öldürecekti. O, bu yüzden ölüler dünyasından geri dönmüştü! -Her halükarda şimdi hepimiz iyileştik.”</p>
	<p class="block_13">Ölü öğretmenin kızının polise giderek şikâyette bulunması üzerine, köy sakinlerinin birçoğu da koparılan gürültüyü anlamakla güçlük çektiler. Köyün kadınlarından Paula Diaconu, cesedin kalbinin kesilip çıkarılması tamamen doğru bir eylemdi” diye görüş belirtiyordu. “Bütün köy halkı tehlikedeydi, ama biz ölülerin kötü ruhlarıyla nasıl baş edileceğini biliyoruz.” Domina Branusci ise ara sıra ölülerin kalplerinin kesilip çıkarılmasının şaşılacak bir şey olmadığını onaylıyordu: “Bu, sık sık olur. Fakat normal olarak şimdiki gibi şamata kopmaz ve bütün taraflar olayı örtbas etme hususunda anlaşırlar. İcabı halinde de kalbin külü bir bardak suya konur ve hastalanan kişiye içirilir. Hasta, külü içtiğinden haberi olmasa bile, giderek iyileşir.”</p>
	<p class="block_13">Birinin nihayet şikâyette bulunmasına sevinen sadece polisti. “Köylülerin neler çevirdiğini biliyoruz, ama şimdiye kadar bir şey yapmamız mümkün olmadı.” Mahkeme, ibret olsun diye sert davrandı: 2005 yılı Ocak ayında faillerin altısı da ölünün huzurunu bozmak suçundan hapis cezasına çarptırıldı. Mahkeme, “bilinen bir vampire” karşı nefsi müdafaa amacıyla hareket edildiği gerekçesini kabule yanaşmadı.</p>
	<p class="block_13">Romen mahkemesinin kanaatini paylaşan herkes, Otto Steiner’in 1956 yılında yazdığı şu sözlere de muhtemelen katılacaktır: “Sözlü ve yazılı anlatımlara bakılırsa, Orta Avrupa’nın doğusunda vampir illüzyonu geçmişte olduğu gibi bugün de bütün gücüyle dehşet saçmaktadır. Ümit edelim ki, tanrı Almanya’yı bu beladan korusun!”</p>
	<p class="block_13">Geçen yüzyıllardan bu yana bu konuyla ilgili hukuki sorunlar hemen hemen hiç değişmedi -nihayetinde bir hortlak ne bir insan ne de bir eşya olduğu için, esasında sadece mezara ya da mezarlığa yönelik bir suç işlenebilir. Şayet davaya bakan hâkim sert biriyse ve Romanya’daki gibi hapis cezası söz konusuysa, bu durumda hukukçu Steiner’in bile gönülsüzce de olsa fikir yürüttüğü gibi - tek bir çıkış yolu vardır; o da ruhsal bozukluk nedeniyle fiilin ceza gerektiren bir suç olduğunu idrak edemediğini öne sürmektir:</p>
	<p class="block_13">“Vampirlerin varlığına inanan kaçıklar, umarım her zaman için başımızdan eksik olur. Şayet böyle olmazsa, artık hâkim önünde fiillerinin tahkir edici olduğunu bilmedikleri ve vampirlerin varlığına inandıkları için sevdikleri bir ölüyü ebedi huzura kavuşturmak istediklerinin yanı sıra kendilerini ve yakınlarını vampirden kurtarmak gibi haklı nefsi müdafaa bahanelerine sunamayacaklardır. Suçlular, böylesi düşüncelere nasıl vardıkları hususunda hesap vermek zorunda kalacaklardır.</p>
	<p class="block_13">Usun canlanıp geliştiği, bir ölünün ve ebedi istirahatgâhının değerini bilmenin bir gereklilik olduğunun idrak edildiği çağımızda aklı başında insan muamelesi görmek isteyen biri, böylesi bir amaç için bir cesedin kafasını koparmanın ve mezarları kazıp açmanın ağır derecede tahkir edici bir etkisinin olduğuna kolay kolay itiraz edemeyecektir. Vampir avcılarının mesul olmadıkları bir hatadan dolayı işledikleri fiilin suç olduğunu bilmedikleri mazeretini geçerli kılmaları mümkün olmayacaktır ve kasten suç işlemekten dolayı cezalandırılacaklardır.</p>
	<p class="block_13">Ayrıca vampirden dolayı duyulan korku ve endişe de, yasa önünde fiillerini haklı çıkarmaya muktedir olmayacaktır. Eğer bu türden bir suçlu, mahkeme önünde aklı başında bir insan gibi değil de, işlediği fiilin yasak ve tahkir edici olan tarafını göremeyecek kadar cezai ehliyeti olmayan biri gibi davranırsa, o zaman ceza yasasının ilgili hükmüne, yani 51. maddeye (bugün Ceza Yasası, § 20/21: cezai ehliyeti olmamak ile ilgili maddeler; M. Benecke) dayanmaktan başka bir seçeneği kalmayacaktır. İşlediği bir fiilin suç olduğunu idrak edemeyecek kadar cezai ehliyet sahibi olmayan bir vampir avcısı, ruhsal olarak hastalıklı bir iç dünyaya sahip demektir.”</p>
	<p class="block_13">Ne kadar çok insanın “sadece işi sağlama almak için” kiliseye mensup olduğu, son yıllarda ne kadar çok koruyucu melek figürünün satıldığı, insanların hâlâ büyücülerle telefonda konuşarak iyileşeceklerini inandıkları ve baca temizleyicisi gördükleri zaman hemen bluz ya da gömleklerinin düğmelerini ters çevirdikleri akla gelince, gündelik hayatta ve kafalarımızda ne denli çok ahmaklık ve kaçıklığın bulunduğunu, bundan dolayı da vampir avcılarını sert bir şekilde uyarmanın, ama nihayetinde hapis cezası vermemenin daha doğru olup olmadığını insan sormadan edemiyor.</p>
	<p class="block_14"> </p>
	<p class="block_21">Armin Meiwes ve düşünce kalıplarımız</p>
	<p class="block_13">“Nefsi müdafaa” amacıyla ceset kafası kesmek kadar sapıkça bir düşünce, yamyam Armin Meiwes’in öyküsüne de içkindir. Kuşkusuz Meiwes’in yaptıkları hâlâ akıllardadır (Meiwes, internet üzerinden tanıştığı bir insanı tamamen yedi), bu yüzden burada ayrıntılara girmeyeceğim.<sup class="calibre3"><sup class="noteref" id="back_note_17"><a href="index_split_030.html#note_17" title="17" class="calibre1">17</a></sup></sup> Bunun yerine dikkatinizi, aslında inandığımız gibi -bunda TV dizilerinin her şeye kadir olan soruşturmacılarının etkisinin de katkısı yadsınamaz- o kadar da aydınlanmış ve bilinçli olmadığımızı ortaya koyan bu hadisenin bir özelliğine çekmek istiyorum. Meiwes’ın gerçekleştirdiği fiilleri hukuki açıdan değerlendirmek aslında mümkün değil, çünkü adalet anlayışına taban tabana zıt olsa da, kurbanı Bernd Brandes’i öldürmesinin korkunç bir yanlış anlamanın sonucu olduğunu söyleyemeyiz. Bu noktaya sonra tekrar döneceğiz.</p>
	<p class="block_13">Dikkatleri toplumun kıyısındakilere çevirdiğimizde, orada olup biteni kaçınılmaz olarak bu konuya dair mevcut deneyimsizliğimizle değerlendirmek doğaldır ki her zaman zor bir iştir. Hiçbir normal insan, Meiwes olayını günlük hayatta karşılaştığı herhangi bir şeyle karşılaştıramaz. Aynı şey hâkim ve polisler için de geçerlidir. Bazen sıra dışı hadiselerle ilgili soruşturmaları yürütürken, söz konusu sosyal grubun -burada modern yamyamların-durum, alışkanlık, teamül ve normlarına uygun düşmeyen bir bakış açısıyla hareket ediyorlar. Demek ki her kriminal polisin, “her şeyi görüp geçirmiş” olduğu hiçbir suretle doğru değildir ve hâkimler ile savcılar için de durum benzerlik arz eder. Her olayı öyle sınıflandırmalılar ki, olay geçerli normlara göre herhangi bir şekilde değerlendirilsin. Meiwes olayı, bu sınıflandırmanın mümkün olmadığı hallerde her şeyin nasıl birbirine karıştığına dair iyi bir örnektir.</p>
	<p class="block_13">Bu alanda çalışanlar, bu tür karışıklıkların öyle çok da alışılmadık bir durum olmadığını bilirler: Avukatların günlük iş hayatında, polisiye faaliyetlerin belli düşünme alışkanlıkları sebebiyle zorlaştırıldığına dair pek çok örnek vardır. Aynı örnekler, kendi çalışma hayatım için de geçerlidir. 1990’Iı yılların sonunda eğlence partilerinde <i class="calibre2">ecstasy </i>olarak bilinen uyuşturucunun kullanımı aniden artış gösterince, gençler diskolara sızmaya çalışan sivil polislerin beceriksizliğine katıla katıla gülüyorlardı. Gençler, tuhaf giyinen ve konuşan bu parti misafirlerinin polis olduğunu hemen anladılar. Çünkü polis, <i class="calibre2">ecstasy</i>’nin kullanışlı ve fazla zararlı olmayan bir uyuşturucu olduğuna inanan ve yetişkinlerin <i class="calibre2">ecstasy </i>yüzünden neden bu kadar gürültü kopardığını anlayamayan genç uyuşturucu kullanıcılarının düşünce tarzı hakkında hiçbir bilgiye sahip değildi.</p>
	<p class="block_13">Avukat Rolf Bossi ise, düşünce tarzlarının şiddetle çarpıştığı başka bir olayı şöyle anlatır. Müvekkillerinden biri, ikisinin de dolu birer silah kullandığı seks oyunu sırasında yanlışlıkla karısını öldürmüştü. Olayın bir cinayet olduğuna ilişkin elde herhangi bir kanıt olmamasına rağmen (olayda sinsilik, zevk için öldürme, para hırsı, gaddarlık veya başka bir suçu örtbas etme çabası gibi bir saik söz konusu değildi), adam cinayetten hüküm giydi. Normal olarak şöyle deriz: “Hak etmiş! Kasten öldürmediğini, yani bir cinayet olmadığını kim bilebilir ki? Zaten olayın tanığı da yok!”</p>
	<p class="block_13">Ama hukuk böyle işlemez. Ya öldürme olayının bir cinayet olduğu delilerle kanıtlanmalıdır, ya da olayın bir kaza veya olsa olsa kasıtsız bir öldürme hadisesi olduğunu kabul etmelidir; çünkü kanıtlanamayan bir şey, kanıtlanmış gibi gösterilemez. Nitekim sosyal olarak anlamakta zorluk çektiğimiz bir suçluya karşı herkesin nezdinde haklı olarak kabul edilebilecek <i class="calibre2">hisler, gerçekleri </i>muhtemel bir kazayı kasıtlı bir cinayete dönüştürünceye kadar evirip çevirmemizin gerekçesi olamaz. Aşağıdaki örneği, suçlunun hiçbir okuyucu nezdinde sempatik bulunamayacağını varsayarak seçtim. Ama şunu düşünmek zorundayız: Mahkemede söz konusu olan, kimin ahlaki davranışları nedeniyle hapse tıkılmayı “hak ettiği” değildir. Mahkeme kararı, sadece ve sadece kanıtlar göz önünde bulundurularak verilmek durumundadır. Şayet hakikat yeteri derecede ortaya çıkmamışsa, aslında adaletin terazisi -rezil adamın teki olsa da- davalının lehine olmalıdır. Meiwes hadisesine geçmeden önce, şimdi bir çeşit zihinsel ısınma için seks oyunu sırasındaki öldürme olayına bir daha dönelim. Neye inanıp inanmayacağınıza kendiniz karar verin...</p>
	<p class="block_14"> </p>
	<p class="block_21">Cinayet ya da aşk?</p>
	<p class="block_13">Failin ismi Josef Peters. Ortaokuldan sonra fayans kaplama ustası mesleğini öğrenen Peters, ilk gençliğinin bir kısmını yurtlarda geçirdi. Hiç evlenmedi.</p>
	<p class="block_13">Otuz dört yaşında malulen emekli olan Peters, ayda 500 Euro emeklilik maaşına sahipti. Gerçi daha sonra maaşı kesildi. Bunun üzerine kendisine sunulan legal hiçbir işte çalışmama kararı alan Peters, bunun yerine kaçak işlerde çalışmaya başladı. Daha sonra avukatlığını üstlenen Rolf Bossi, onu “genellikle kullandığımız ‘sıradan bir adam’ tabirine tam anlamıyla uyan biri” sözleriyle tanımlıyordu.</p>
	<p class="block_13">Peters’ın arkadaşları, onun “iyi bir arkadaş” olduğunu ifade etseler de, Peters 1989 yılına kadar tecilli hapis ve para cezası olmak üzere toplam dört defa hüküm giydi: İlk olarak Alman ordusunda askerlik yaparken amirine karşı itaatsizlikten ceza aldı. Peters çıtayı giderek yükseltti. Sırasıyla sarhoşken araba kullanmak, hakaret ve son olarak ağır yaralama ve izinsiz silah taşımaktan dolayı hüküm giydi.</p>
	<p class="block_13">Peters’in hep aynı anda birden fazla sevgilisi vardı ve bunu inkâr da etmiyordu. 1985 yılında bu sevgililerinden biri, ilişkiyi bitirmek isteyince zıvanadan çıkan Peters tarafından vahşice dövüldü ve zorla sekse zorlandı.</p>
	<p class="block_13">Paola Santini, Peters’in sevgililerinden biridir. Bir de kızları vardır. Kadın onun çamaşırlarını yıkar ve böylece Peters’in “asıl eşi” rolünü oynar. Peters’in başka kadınlarla ilişkisinin olduğundan Paola’nın haberi vardır. Peters, formalite icabı kameriyeli bir bahçe kulübesi kiralar ve kulübeyi nüfus müdürlüğünde ikamet adresi olarak gösterir. Fakat gerçekte genellikle ya Paola Santini’nin evinde yaşar ya da şehir dışında çalıştığı şantiyelerde kalır.</p>
	<p class="block_13">Paola, 1995’in Ağustos ayında kızıyla birlikte bahçeli kulübeye gider ve Peters’i sevgililerinden biriyle yakalar. Peters, Paola ve kızını kulübeden kovar. Kız kardeşinin ifadesine göre, Paola Santini ilk kez o akşam -on beş yıl süren sorunlu bir ilişkiden sonra- hayat arkadaşı Peters’i terk etme kararını verir. Kızı ise bugüne kadar bunu inkâr etmektedir. Aslına bakılırsa Santini’nin tam olarak ne söylediği çok da önemli değildir, zira Santini / Peters ailesinin gevşek yapısı göz önüne alındığında ilişkideki sürekli gelgitler bir sıradanlık arz etmektedir. Kızın ifadesine maalesef mahkemede beklenmedik bir önem atfedildi.</p>
	<p class="block_13">Yaklaşık bir ay sonra, 1995 Eylül’ünde Peters gündüz bahçeli kulübede çalışır ve bu sırada yarım kasa bira içer. Akşamın geç saatlerinde herhangi bir nedenden ötürü Paola Santini’ye telefon ederek gelmesini ister. Davanın ilk görülüşü sırasında mahkeme, Peters’in söz konusu gece kadını diyalog aradığı için çağırdığı kanaatine varmıştı. Peters’in kendisi, kulübedeki yeni şömineyi görmesi için Santini’yi davet ettiğini ifade etmişti.</p>
	<p class="block_13">Paola Santini, avukat Bossi’nin anlatımına göre “makyajlı ve çok özel siyah bir elbise içinde” saat 23:00’e doğru kulübeye gelir. Önce Peters’den olan kızını arar ve ona gece Peters’in yanında kalacağını söyler.</p>
	<p class="block_13">Olayın bu noktadan itibaren tasviri sadece Peters’in anlatımlarına dayanmaktadır, çünkü Paola Santini sabaha çıkamayacaktır. Peters’in anlatımına göre, ön sevişmeden sonra seksüel açıdan “farklı bir şey” denemek amacıyla içinde yatak bulunan kulübeye girildi -Peters, kadına kelepçe takmak istediğini söyler.</p>
	<p class="block_13">Kadın bu isteği kabul eder. Peters, cinsel oyunu daha heyecanlı bir hale getirmek için Colt-Revolver’e davranınca silah patlar. Peters, sevgilisiyle fingirdeşirken kadının duyduğu heyecanı artırmak için tehdit edercesine tabancanın orasıyla burasıyla elle oynarken, silahın horozu güya önceden tesadüf esen kalkmış vaziyette bulunuyordu. Peters, silahın neden dolu olduğu sorusuna ise, kulübeye hırsız girmesi olasılığına karşı hızlı davranması gerektiği cevabını verdi: “Hırsızlar içeri girdikten sonra, silaha mermi koymak için vaktim olmazdı.”</p>
	<p class="block_13">Gece saat 02:30’da polisi arayan Peters, bir ambulans gönderilmesini istedi. Fakat polis kulübenin önüne geldiğinde, Peters’in delice havlayan çoban köpeğinden başka ortalıkta görünen olmadı. Ancak ikinci polis arabası ve acil doktoru eve vardıklarında Peters dışarı çıktı, Titreyen Peters, oyun sırasında “karısını” yanlışlıkla öldürdüğünü söyler. Bu sırada daha sonraki ifadelerinde kabul etmediği bir şeyi -tabancanın dolu olduğunu bilmediğini- söyler.</p>
	<p class="block_13">Firar etme tehlikesi olmadığı gerekçesiyle, Peters yedi haftalık tutukluluktan sonra tahliye edilir. Hakkında açılan dava cinayetten değil, kasıtsız adam öldürmekten dolayıdır.</p>
	<p class="block_13">İlk duruşmada mahkeme, savcılığın da talep ettiği gibi tecilli iki yıl hapis cezası verilmesine karar verir. Kararın gerekçesi, Peters’in verdiği ifadeyle bağdaşmaktadır: Sanığın, silahın dolu olduğunu unutmuş olması tasavvur edilebilir. Eğer böyleyse, yani aptalca bir seks oyunu aksilikle sonuçlanmışsa, o zaman sanık hayat arkadaşını kasıtlı öldürmemiş demektir. Fiilde kasıt olmadığı için, bu ne bir cinayet ne de taammüden adam öldürmektir.</p>
	<p class="block_13">Kamuoyunda kızgınlığa yol açsa da, bu mantıklı karar sonucunda 1996 Mart’ında Peters “suçsuz” bulundu. Gerçi sanık, kasıtsız adam öldürmekten dolayı iki yıl hapis cezasına çarptırıldı, ama kamuoyunun gözünde bu yeterli değildi, zira Peters cezaevine gönderilmemişti. Şayet bir hükümlü ortalıkta “serbest” dolaşıyorsa, insanlar onun gerçekten tecilli hapis cezasına hüküm giydiğini nereden bilsinler ki! Peters’in dışarıda özgürce dolaşmasını kimsenin aklı almıyordu. Bizzat avukatı Bossi bile, mahkemenin kamuoyunun duyarlılığını göz önüne alarak daha ağır bir ceza vermesinin daha iyi olacağını kabul etmek zorunda kaldı. İki yıldan fazla olan hapis cezaları tecil edilmediği için, “Peters’in böylece iki ya da üç yıl hapis yatmış olacağını” söyleyen Bossi, bu cezanın müvekkilinin işlediği suça denk düşeceğini teslim ediyordu.</p>
	<p class="block_13">Davaya iştirak edenlerin içinde, en çok kurbanın erkek kardeşi kararı bu şekliyle kabul edilemez buldu. Davaya müdahil taraf olarak katılan kurbanın kardeşi, kız kardeşini öldüren adamın sadece birkaç haftalık hapisten sonra mahkemeden elini kolunu sallayarak çıkmasını anlayamadı. Bu sebepten ötürü karara itiraz etti ve davanın bir üst mahkeme tarafından tekrar ele alınması için çabaladı. 1996 yılının Ekim ayında eyalet mahkemesi, davayı bir duruşmada ele aldı.</p>
	<p class="block_13">İşte bu esnada garip bir şey oldu. Eyalet mahkemesinin hâkimleri, kendilerinden önce davaya bakan meslektaşlarının kararına gerçekten güvenmemiş gözüküyorlardı ve davanın yeniden görülmesine kanaat getirdiler. Tanıkların yanı sıra silah uzmanları ve adli tıptan bir doktor çağrıldı.</p>
	<p class="block_13">Mahkeme, Peters’in öldürme motifleri üzerine, maddi delillerden bağımsız olarak yeni bir kanaate vardı. İlk başta silahın dolu olduğunu inkâr eden Peters’in daha sonra bunun tam tersini söylemesinin altında fesat olduğu fikrine varıldı. Polisin eve gelmesinden sonra Peters neden o kadar geç dışarı çıkmıştı? İpuçlarını yok etmek için zamana mı ihtiyacı olmuştu?</p>
	<p class="block_13">Sanık ve kurbanı son yıllarda sık sık kavga etmemişler miydi? Ayrılığın gündemde olduğu bu karmaşık durumda kadın, hoyrat ve öfkeli olarak bilinen hayat arkadaşının yanında gecelemeye neden ve nasıl karar vermişti?</p>
	<p class="block_13">Peters’in hayat arkadaşını tuzağa düşürdüğü ve kasten öldürdüğü şüphesi fikri kafalarda ve dosyalarda yer bulduğu için, dava ağır ceza mahkemesine havale edildi. 1998 Ocak ayında, başladığından bu yana davada ilk kez tutuklama kararı da çıktı.</p>
	<p class="block_13">Peters’in eski sevgilisi, 1985 yılında meydana gelen çıldırma olayına ilişkin oldukça tatsız ayrıntıları da anlatınca, her şey giderek sanığın aleyhine işlemeye başladı. O zaman da kendisini terk etmek isteyen bir kadını acımasızca dövmüş ve silahla tehdit etmişti. Bu hadise de bahçeli kulübede Paola Santini’nin ölümüyle sonuçlanan duruma tıpatıp benzemiyor muydu?</p>
	<p class="block_13">Bossi anlatıyor: “İlk önce sanık lehine tanıklık eden en önemli şahidin, yanı Peters’in kızı Janine’in ifadesinin kimseye fark ettirilmeden tahrifatı gerçekleştirildi. Kız, daha polise verdiği ilk ifadede annesinin olay gecesi Peters’in yanına geldikten hemen sonra kendisini aradığını ve geceyi babasının yanında geçireceğini söylediğini belirtmişti. Bu ifadede açık olmayan bir taraf yok.</p>
	<p class="block_13">Görünmeyen bir el, Paola Santini ile kızı arasında meydana gelen bu tek telefon görüşmesinden iki telefon görüşmesi ortaya çıkardı. İlk görüşmede güya annesi kızına kulübeye geldiğini söyledikten sonra, Peters kızıyla kısaca konuşmuştu. Kadın, Peters’in yanında geceyi geçireceğinden söz etmemişti. Paola Santini kızını ikinci kez aradığında, geceyi babasının yanında geçireceğini bildirmişti.</p>
	<p class="block_13">Janine’in kendisi hiçbir zaman ikinci bir telefon görüşmesinden bahsetmedi. Telekom’un kayıtlarında, hakimlerin bu yaratıcı buluşunu tasdik edecek ya da çürütecek görüşme kaydı tabii ki çoktan silinmişti. Avukat olarak bu durumda saçınızı başınızı yolmazsınız da ne yaparsınız?</p>
	<p class="block_13">Sanık, çok sayıda tanık ve hatta savcı -hepsi birden- kızın annesinin telefonda babasının yanında geceleyeceğini söylediğini teyit ediyorlar, ama mahkeme bu gerçeği bilmek istemiyor.</p>
	<p class="block_13">Sarih bir şekilde sanığın lehine olan kızın bu ifadesinin saçma ve tahrif edilmiş çeşitli versiyonlarına karar gerekçesinde rastlamak mümkün. Ama buna karşı hiçbir şey yapamıyorsunuz, zira duruşmaların içerik protokolü mevcut değil. Hâkim, mesela bir tanığın şunu söylediğini iddia ediyor, ama ben bunun tam tersinin doğru olduğunu iyi biliyorum. Buna rağmen karar gerekçeleri, kutsal kitap gibi tartışma götürmüyor. Kâbuslara yol açan mevzular işte böyle ortaya çıkıyor.”</p>
	<p class="block_13">Mahkeme, bu minval üzere de karar verdi. Peters, “gururu incindiği ve aşırı bencil olduğu için” Paola Santini’yi bile bile öldürmüştü. Ama sadece kasıt, birine cinayetten hüküm giydirmek için yeterli değildir. Meiwes davasında olduğu gibi bundan başka ortada sinsilik ya da para hırsından vs kaynaklanan açgözlülük türünden bir cinayet sebebi olmalıdır. Burada mahkeme, Peters’in Paola Santini’nin ilişkiyi bitirme kararını, sadece hasta egosunu riske atmak istemediği için değil, bilakis Santini’nin artık çamaşırlarını yıkaması ve kızıyla olan ilişkisi tehlikeye düşeceği için de istemediğini kabulünden yola çıktı. Bütün bunlar, sanığın “normal olmayan bir karaktere sahip olduğunu” ve bundan ötürü de alçakça saiklerle hareket ederek cinayeti planladığını gösteriyordu. Yani tek kelimeyle bir cinayet işlemişti.</p>
	<p class="block_13">Tabii ki mahkemenin Peters’in kadını tuzağa düşürmüş olduğu kabulü, Santini’nin kızına telefonda hayat arkadaşının evinde geceyi geçireceğini söylemesiyle bir çelişki arz ediyor. Çünkü Santini ya Peters’in yanında geceyi geçirmek ve ilişkiyi pekiştirmek için onunla seks yapmak istemişti, ya da ilişkiyi bitirmek istiyordu, ama birlikte geçirdikleri o gece siyah elbise içinde ayrılma dileğini Peters’e açmakta zorluk çekmişti. Ya da açmış mıydı?</p>
	<p class="block_13">Burada hiç kimse makul bir karar vermeyeceği için -zaten bu talihsiz akşamda aklın hiçbir rol oynamadığını biliyoruz- duruşmalar da makul bir şekilde yapılmadı. Sanığın avukatı Bossi, olayın bir kaza olduğunda direniyordu; mahkeme ise ölümün seks oyunu sırasında gerçekten kazayla vuku bulduğunu tahayyül edemiyordu. Savcının ise derdi bambaşkaydı. Bir daha sözü Bossi’ye verelim:</p>
	<p class="block_13">“Neyse ki savcılık, bu tehlikeli karar alma tarzına katılmadı. Ağır ceza mahkemesinde de iddia makamı, baştan itibaren davaya bakan kadın savcı Kremer tarafından temsil edildi. Bayan Kremer, deneyimli bir hukukçu olarak, mahkemenin duruşmaları yürütme tarzı karşısında bildiğinden şaşmadı.</p>
	<p class="block_13">Savcı, mütalaa ve iddia beyanı için son defa söz aldığında tasarlanmış tanık ifadelerini değil, gerçek tanık ifadelerini konuşmasına baz aldı. Savcıya göre, mahkemenin en ağır cezayı vermekte gösterdiği kararlı tutum, görülen davanın rahatsız edici insanı trajedisiyle bir tezat oluşturuyordu. Neredeyse ağlayacak durumda olan savcı, sanığa kasıtsız adam öldürmekten ötürü ceza verilmesini talep etti. Alman ceza hukukunda az rastlanan bir dava: İddia makamının anlayış ve yumuşaklığı, mahkemenin gereksiz sertliği karşısında boyun eğmek zorunda kaldı.”</p>
	<p class="block_13">Bu dava, gerçeğin ortaya çıktığı, fakat artık kimsenin işine yaramadığı birçok davadan biridir. O gece o evde gerçekten neler olup bittiğinin fazla bir önemi yok, zira Peters ile Santini arasındaki ilişki temellerinden sarsılmıştı. Tabancadan çıkan kurşun, yıllardır birbirine ait olmayan şeyleri nihai olarak ortadan kaldırmıştı. Olayın herkesin kabulleneceği bir açıklamasının olmaması, bu davanın insanı rahatsız eden tarafıydı ve bu böyle de kalacak.</p>
	<p class="block_14"> </p>
	<p class="block_21">Oyun olarak insan doğramak</p>
	<p class="block_13">Böylece nihayet Meiwes olayına geldik. Önceki olayda değinildiği gibi failin yaşam şekli ve alışkanlıkları, burada söz konusu olan biçimiyle aşırı ve anlaşılması zor bir sado-mazoşizm (S/M) olarak, anlaşılmaya çalışılmamakta yahut yanlış anlaşılmaktadır. Sado-mazoşizm neredeyse yüz yıldan bu yana edebi ve bilimsel olarak tanımlanmış olsa da, cinselliğin bu oyun şekli cinayetlerde olayın ciddi nedeni olarak muhakeme edilmek şöyle dursun, hemen hemen hiçbir popüler bilimsel eserde cinsel aydınlanma için bile ele alınmamıştır.</p>
	<p class="block_13">“Rotenburglu yamyam”ın kurbanı Bernd Brandes, sado-mazoşist stüdyoların müşterisiydi. Sado-mazoşist pratiklerde bazen kullanılan fantezilerden biri de insan kesmek ve idam etmektir. Sado-mazoşizmin bu nadir biçiminde müşterilerin dileklerini stüdyoya önce yazıyla, her halükârda önceden sözlü olarak da bildirmeleri alışılmış bir şeydir.</p>
	<p class="block_13">Kararlaştırılan randevu sırasında bu istekler, istekleri yerine getirecek (“aktif” ve “dominant”) şahıs ile (“pasif” ve “sub”<sup class="calibre3"><sup class="noteref" id="back_note_18"><a href="index_split_031.html#note_18" title="18" class="calibre1">18</a></sup></sup>) müşteri arasında bir kez daha ayrıntılarıyla konuşulur. Doğrama, kesme oyunlarında kararlaştırılan senaryolar genellikle oldukça itinalı bir şekilde yerine getirilir. Bu, senaryodan en küçük bir sapma halinde bile müşterinin “alemle ilişkilerini kesmesine” neden olmamak ve böylece müşterinin dileklerinin ruhsal ve bedensel olarak tatmin edilmemesinin önüne geçmek içindir.</p>
	<p class="block_13">Heteroseksüel bir müşterinin kaleme aldığı senaryo metnini bunun bir örneği olarak veriyoruz:</p>
	<p class="block_13">“Her iki başparmağımı boyun atardamarlarına koyup yavaşça bastırıyorum. Sen kendini savunmaya çalışıyorsun, ama sıkı sıkıya bağlı olduğun için bir şey yapamıyorsun. Birkaç saniye sonra bayılıyorsun. Güzel ve yarı çıplak kadın gövdesi önümde palangada gevşemiş halde duruyor. Şimdi külotunu ve sutyenini çıkarmak bana büyük bir zevk veriyor.</p>
	<p class="block_13">Bu arada elektrik akımı, senin güzel vücudunda dalga dalga yayılıyor Sarsıntılarla çırpınıyorsun, titriyorsun ve bağlı olduğun sandalyede çılgınca dans ediyorsun. Neredeyse sandalyeyi devireceksin. Başını öne arkaya doğru atıyorsun ve iplerden kurtuluyorsun. Bu sefer cereyanı on beş saniye kadar kesmiyorum. Nihayet akım kesiliyor. Sen yere yığılıyorsun.</p>
	<p class="block_13">Ağzın kenarında akan salya, çeneye doğru yayılıyor (aksın, çok aksın) ve memelerinin üzerine damlıyor.”</p>
	<p class="block_13">İstismar genellikle sadece ima düzeyinde kaldığı ve elektrik verme -o da verilirse- düşük akımla verildiği için, bu tür fantezilerin gerçekleştirilmesi o bakımdan tehlikeli değildir. “Doğrama, kesme” seansları sırasında ilk başta gerçekten tehlikeli aletler ortaya gelir, ama bunlar daha sonra uygun zamanda icracı tarafından tehlikesiz plastik ya da kör aletlerle değiştirilir.</p>
	<p class="block_13">Örneğin ucu eğik büyük bir bıçak, kurbana fark ettirilmeden metal bir cetvelle değiştirilir ya da vücut bir bıçak yerine kör bir dikiş iğnesiyle “kesilir”. Kan yerine kana benzeyen herhangi ılık bir sıvı akar vs. Ticari olarak sunulan sado-mazoşist hizmetler, esasen psikolojik ve fiziksel manipülasyon, oyun, illüzyon sanatı ve kendi hayat deneyimlerinden elde edilen olaylarla beslenen lüle tekniğinin karışımından ibarettir. Doğrusunu söylemek gerekirse olay kafada olup bitmektedir</p>
	<p class="block_13">Özel yaşamda ise bazen heyecanı artırmak için bilinçli olarak bıçağın sahtesiyle değiştirilmediği ve tabii ki gerçekleşmesi söz konusu olmasa da öldürmenin en azından teknik olarak mümkün olduğu <i class="calibre2">(knife play) </i>tehlikeli oyun sahnelerinin yaşandığı biliniyor.</p>
	<p class="block_13">Bununla birlikte yaralamaları önlemek, diğer bir deyişle alıcının fiziksel gücünü zorlamamak için, dünya genelinde sado-mazoşizm aktiviteleri sırasında kesinlikle uyulan iki temel kural mevcuttur:</p>
	<p class="block_13">1. Dışarıdan bakanlara tuhaf gelse de, her eylem karşılıklı rıza dahilinde <i class="calibre2">(safe, sane and consensual</i><sup class="text_4"><sup class="noteref" id="back_note_19"><a href="index_split_032.html#note_19" title="19" class="calibre1">19</a></sup></sup><i class="calibre2">) </i>ruhsal ve fiziksel açıdan sağlıklı bir durumda gerçekleşmelidir. Bu esnada davranış ve edimlerin toplumsal olarak nasıl değerlendirildiğinin hiçbir önemi yoktur. Bütün katılımcılar, başka bir hayat hikâyesine ve eğilimlere sahip “normal” insanların anlamayacağı bir sınır bölgesinde hareket ettiklerinin tamamen farkındadırlar</p>
	<p class="block_13">2.<b class="calibre4"> </b>Söylendiği anda eylemin hemen sona ermesini sağlayan bir bitiş kelimesi <i class="calibre2">(safe word; </i>genellikle sadece “stop” ya da “peynirli tart”) vardır</p>
	<p class="block_13">Bir bitiş kelimesi kararlaştırılmamış bile olsa, sado-mazoşizm alanında deneyimli şahıslar diğer insanın katlanacağı sınırları hiçbir zaman aşmazlar. Özellikle öldürülme arzusu ya da cinsel organın kesilmesi isteği, istisnasız bir şekilde ciddiye alınmaz, bilakis fantezilerde olup biten rol oyununun bir parçası olarak anlaşılır</p>
	<p class="block_14"> </p>
	<p class="block_21">Talep üzerine öldürme?</p>
	<p class="block_13">Burada ele alman çerçevedeki insan doğrama/kesme ve idam sahnelerinde, “acımasız davranmanın” kararlaştırılan pratiğin bir parçası olması bir sorun teşkil etmektedir. Dayak, kırbaçlama, hapse atma ve bu gibi sado-mazoşist pratiklerinden farklı olarak, burada kurban “öldürülmek ister.” Kurbanın rolünü oynamasını kesmeyecek şekilde bu sahneyi kesmenin dilsel olarak hemen hemen olanağı yoktur, çünkü bu durumda eylem esas anlamını yitirecektir.</p>
	<p class="block_13">Aktif olan şahıs (kasıtlı ya da kasıtsız), “kurbanın” “öldürülme” talimatını yanlış anlayıp da yerine getirirse, deneyimli bir pasif sado-mazoşist partneri bile olsa talimatı geri almaya fırsat bulamayacak -öldürücü yaralanmaların geri dönüşü olmayacaktır.</p>
	<p class="block_13">Buna bir de gerçek bir öldürülme talebini, oyun icabı olan böylesi bir istekten ayırmayı imkânsız hale getiren alışkanlıkların karanlık dünyasından gelen teamülleri de eklemek gerekir. Mesela ABD’de özel yaşam alanında “kurbanların” ciddi bir şekilde cinsel organlarının kesilmesini istedikleri uç örneklere rastlıyoruz. Fakat sonuç olarak bunu isteyenler, her halükârda bu taleplerinin yerine getirilmesi için zorlamada bulunmadılar. Buna rağmen sado-mazoşist pratikleri çerçevesinde cinsel organ kesme olayları gerçekleştiğinde de, kurbanların olay sonrasında olan biteni onaylamaları şaşkınlık uyandırıcıdır.</p>
	<p class="block_13">Şayet burada aktif partner, kendisi için kişisel sınırlar koymak yerine “kurban”ın “arzusunu” kelimesi kelimesine yerine getirirse, kurbanın lehine ve aleyhine istenmeyen durumların meydana gelmesi kaçınılmazdır.</p>
	<p class="block_13">Bernd Brandes’in öldürülmesindeki asıl sorun, işte çözülmesi mümkün olmayan bu çelişkide yatmaktadır. Bu, özellikle başkalarının bu tarz isteklerine izin verip vermememizden ve önüne geçilemeyen bu arzunun Brandes’te psikolojik değişimlere yol açıp açmadığından bağımsız olarak, kendisinin kesilerek öldürülmesine ne kadar onay verdiği sorusunu sorduğumuz durumda geçerlidir.</p>
	<p class="block_13">Hâlbuki mahkeme, 2004 yılına ait ilk karar gerekçesinde Brandes’in öldürülmeyi onayladığını açıkça beyan etti, buna rağmen mahkeme talep üzerine öldürmeyi reddetti. Bu alışılmadık hukuki değerlendirmeyi anlamak için, değerlendirmenin dayandığı düşünce silsilesini kriminal açıdan dört boyutta değerlendirmek gerekir:</p>
	<p class="block_13">- Adli tıp, kurbanın daha yaşarken ölümcül bir şekilde yaralanıp yaralanmadığını ya da Brandes’in doğranmadan önce zaten ölmüş olup olmadığını inceledi. Bu kontrol, esas itibarıyla olayın bir cinayet olup olmadığını tespit etmek için gerçekleştirildi.</p>
	<p class="block_13">Video kayıtlarından tespit edildiği üzere Brandes, ölümcül yaraları aldığı 10 Mart 2001 sabahı fazla sayıda uyku hapı almasına rağmen hâlâ yaşadığı için, bir cinayetin söz konusu olduğu kesindir.</p>
	<p class="block_13">- Kurban, defalarca ve açık bir şekilde doğranarak öldürülme isteğini inandırıcı olarak dile getirmişti. Bu sebepten dolayı mahkeme, Brandes’in öldürülmeye “resmi olarak rıza gösterdiğini” kabul etti. Hâkim Volker Mütze, bu durumu “Brandes, etinde dişleri hissetmek istedi. Bunu final edimi olarak gördü, gerisi umurunda değildi” sözleriyle yorumladı.</p>
	<p class="block_13">- Talep üzerine öldürme söz konusu olduğunda “öldürülenin öldürülmeyi istediğine dair sözlü ve ciddi talebinin” (yasa metni) mevcut olması gereklidir. Öldürülme talebinin mevcut olduğu mahkeme tarafından onaylandı. Kamuoyu, bunun üzerine cezai muafiyetin oluşacağı korkusuna kapıldı. Yaygın olan kanının tersine talep üzerine öldürmenin cezası vardır. Bunun toplumsal nedeni, temel insan haklarından -burada: yaşama hakkından- vazgeçilmesinin imkânsız hale getirilmesi düşüncesidir. Gerçi bu suçun cezası cinayet ve kasıt olmadan öldürmeye nazaran daha düşüktür, ama yine de altı aydan beş yıla kadar hapis cezası olarak belirlenmiştir.</p>
	<p class="block_13">- Mahkeme, talep üzerine öldürmeyi ihtimal dışı bıraktı, zira Meiwes için kurbanın arzu ve motiflerinin hiçbir önemi yoktu. Meiwes, fiiliyle kurbanın isteğini yerine getirmedi, aksine bencil bir şekilde kendi kişisel maksatlarını gerçekleştirdi. Hâkim Mütze’ye göre, “bir insanı kestikten sonra yemek, Meiwes’in şevkle istediği bir şeydi. Ağır basan sebep buydu.” Her ne kadar öldürme eyleminin kendisi Meiwes’in “hiç hoşuna gitmese” de, asıl eylemi için gerekli bir şart olarak öldürmek zorunda kalmıştı.</p>
	<p class="block_13">- Talep üzerine öldürme olasılığı devre dışı kalınca, hukuki olarak geriye sadece cinayet veya kasıtsız adam öldürme seçenekleri kaldı. Kassel Eyalet Mahkemesi, 31 Ocak 2004 günü kasıtsız adam öldürmenin söz konusu olduğuna karar verdi, çünkü bir cinayet gerekçesi mevcut değildi -ne sinsilik, ne gaddarca bir suç işleme türü, ne başka bir suçu örtme ya da olanaklı hale getirme, ne maddi hırs, ne de cinsel arzulan tatmin ya da “herhangi başka bir alçakça saik” söz konusu değildi.</p>
	<p class="block_13">Mahkeme, dışarıdan biri için kabul edilmesi mümkün olmayan bu kararı, fiilin “motifleri ve arka planı kolaylıkla ortaya konacak türden” bir fiil olmadığını ve hukuki olarak daha önce değerlendirilmediğini öne sürerek gerekçelendirdi. Mesela Meiwes, “sevimli bir insanı yemek, yani içine almak istediği” için, mahkemeye göre kurbanına aşağılayıcı tarzda davranmamıştı. Kısacası alçakça bir fiil mevzubahis değildi. Yani müşfik bir kasıtsız adam öldürme!</p>
	<p class="block_14"> </p>
	<p class="block_21">Altkültürden tepkiler</p>
	<p class="block_13">Medyanın liberal sesleri bile cinayet kararı verilmemesini şaşkınlıkla karşıladılar. Eşcinsel internet platformu “Braveboy-Deine schwule Jugendcommunity”’de 31 Ocak 2004 tarihinde yer alan bir örnek:</p>
	<p class="block_13">“Başka bir insanı sonradan doğramak ve etini yemek için öldürmek alçakça bir fiil değil mi? Cinsel güdülerle bir insanı öldürmenin aşağılık bir fiil kabul edildiği yerde, damak zevki için bir insanı kesmek daha az aşağılık bir fiil mi sayılıyor? ‘Kumda oynayan bir çocuğun dikkatiyle işini bitirirken’ Armin Meiwes’in kendi kendine mırıldandığı gibi: ‘Bundan sonraki daha genç olmalı ve şişman olmamalı’ ya da ‘cicim, eğer etin sertse, senden köfte yaparız’ yahut Meiwes’in zevkle hazırlanmış insan etinden ve iyi bir kırmızı şarapla donatılmış güzel bir sofrada ‘tadına bakmaktan’ bayılarak bahsetmesi gibi.”</p>
	<p class="block_14"> </p>
	<p class="block_21">Kriminal ve sosyal değerlendirme</p>
	<p class="block_13">Seyrek de olsa düzenli olarak gözlemlenen yamyamlığın modern fenomenlerinde şimdiye kadar mevzubahis olan hep cinayetti. Fiiller, bundan önceleri sado-mazoşist çevrelerde işlenmiyordu, hele hele karşılıklı rıza söz konusu hiç değildi.</p>
	<p class="block_13">Mahkemenin görüşüne göre öldürülmeye açıkça onay veren Bernd Brandes olayı, buna karşın kriminal ve sosyal açıdan yegâne bir karakter taşır ve çözümsüzdür. Bir insanı kesmenin toplumsal açıdan haklı bulunabilir bir tarafının olmadığı açıktır. 2004 yılının Ocak ayında hukuki olarak oldukça teknik ve kamuoyuna kapalı bir biçimde alınan kasıtsız adam öldürme kararı, halk arasında şaşkınlığa yol açtı.</p>
	<p class="block_13">Mahkemenin düşünce silsilesi takip edildiğinde, fiil aynı şekilde cinayet ya da talep üzerine öldürme olarak da değerlendirilebilirdi. Sado-mazoşist çevrelerde “kesme” hizmetleri sunan profesyonellerin bana, kendi muhitlerinde gerçekte vuku bulan kesme eylemlerinde cinayetin <i class="calibre2">esasen </i>söz konusu olamayacağını, çünkü bunun “kurbanın” arzusu olduğunu bilmenin mümkün olmadığını ifade ettiler. Bunun nedeni, diğer sado-mazoşist pratiklerden farklı istisnalar olarak “kesme” ve “idam” kurbanının tamamen “pasif olmasının” yanı sıra öldürmeyi icra etmeye dair, giderek ciddileşen ve ne zaman geri dönüleceği hiçbir zaman bilinemeyecek bir istekte bulunmalarıdır.</p>
	<p class="block_14"> </p>
	<p class="block_21">Yanlış anlama sonucu öldürme</p>
	<p class="block_13">Sado-mazoşizm pratikleri, bu çevrelerde ya arızalı cinselliğe bir köprü ya da Simone de Beauvoir’in dediği gibi “kendini tanımak için kendisinden dışarı çıkma” işlevi gördükleri için, gerçekten meydana gelen bir kesme/doğrama bu tür çevrelerde geçerli olan kuralların dışına çıkar:</p>
	<p class="block_13">Ölü bir insanın ne cinselliği yaşama, ne de kendisinden dışarı çıkma olanağı vardır.</p>
	<p class="block_13">Bu yüzden altkültür mensupları bile kurbanın rızasını gündelik hayatın gerçekliği içerisinde geçersiz olarak değerlendirirler. Kesme/doğrama pratikleri sırasında oyun ve gerçekliğin dilsel ve mizansel olarak birbirinden ayırt edilmesi olanaksız olduğu için, reel öldürme hiçbir zaman mevzubahis olamaz.</p>
	<p class="block_13">Öldürmek, kurbanın arzusunu yerine getirmenin dostça bir biçimi değil, bir yanılgıdır.</p>
	<p class="block_13">Kassel Eyalet Mahkemesi de, davanın ilk görülmesi sırasında olayın “aslında farklı beklentilere sahip ve psikolojik olarak hasta iki insanın fiili” olduğuna hükmederken böylesi bir yanılgıyı ima etti.</p>
	<p class="block_13">Ama 2006 yılında davanın tekrar görüldüğü Frankfurt/Main Eyalet Mahkemesi’nde Meiwes’ın bu cinayet işlediği kararının çıkması, toplumun kıyısındaki marjinal gerçekliği algılayamadığımızın göstergesidir.</p>
	<p class="block_13">Özellikle Meiwes’in muhtemelen kendisinden daha güçlü olan psikolojik bir zorlamanın etkisi altında olup olmadığı sorusunun değerlendirilmesi hiç de kolay değildir.</p>
	<p class="block_13">Meiwes mahkemede oldukça aklı başında konuştuğu ve defalarca söylendiği gibi işlediği fiil her türlü hayal gücünü aştığı için, mahkeme, değerlendirmelerine başvurulan uzmanların söylediklerine dayanarak Meiwes’in pekâlâ fiili işlememe seçeneğinin bulunduğu kararına vardı.</p>
	<p class="block_13">Göttingenli raportör Georg Stolpmann’ın 2006 yılında dava görülürken mahkemeye sunduğu ve Meiwes’i mahvetmeyi amaçlayan değerlendirmesini anlamak, gerekli hukuki bilgi olmaksızın hemen hemen imkânsızdır.</p>
	<p class="block_13">Stolpmann, “cinsel ve ruhsal olarak son derece anormal, insanlarla ilişki kurma yeteneğinden yoksun, başkalarının acılarına kayıtsız, kişilik parçalanması yaşayan ve suçu işlediği sırada bir hayvanın düzeyinde olan” birinin nasıl olup da özgür bir iradeye sahip olduğunu sorar.</p>
	<p class="block_13">Eğer normal bir insan başkalarının otobanda hızlı araba sürmesine sinirlenirse ya da bir futbolcu penaltı kaçırınca böğürür, birtakım hareketler yapıp kıpkırmızı kesilirse, Armin Meiwes gibi ağır derecede hasta birinin oto-kontrole sahip olması nasıl beklenebilir ki?</p>
	<p class="block_13">Bunun nedeni belki de, toplumun en kıyısında yaşayan insanların ruh haline ilişkin hâlâ yeteri kadar bilgi sahibi olmamamız ve bu yüzden de doğru karar <i class="calibre2">veremiyor </i>oluşumuzdur. Federal Yargıtay’ın Armin Meiwes ile ilgili ilk kararı “eksik ve çelişkili” bularak bozmasını ve davayı yeniden görülmek üzere Frankfurt mahkemelerine nakletmesini de ancak böyle açıklayabiliriz.</p>
	<p class="block_13">Almanya’nın en tanınmış cinsel araştırmacısı Volker Sigusch’un neden Armin Meiwes’ın kendi kendisine bile yardım edemeyecek kadar ağır derecede hasta olduğunu söylediği üzerine kafa yormak meseleyi daha iyi anlamamıza belki yardımcı olacaktır:</p>
	<p class="block_13">“Armin Meiwes, bütün gelenekleri paramparça eden bir şey yaptı. Ama fantezi olarak değil -umarım hepimiz en azından bir kere ‘birini yiyecek kadar çok sevmişizdir’<sup class="calibre3"><sup class="noteref" id="back_note_20"><a href="index_split_033.html#note_20" title="20" class="calibre1">20</a></sup></sup> - somut bir fiil olarak.</p>
	<p class="block_13">Fakat gazeteler tarafından üstüne üstlük ‘psikiyatrisi’ gibi yalan yanlış etiketlerle paye verilen sözümona uzmanlar şu düşünceye vardılar: Yemek ve böylece cinsel isteklerini tatmin etmek için başka bir insanı öldüren bu insan, ruhsal olarak sağlıklı olacak kadar cezai ehliyete sahiptir. Meiwes, işlediği fiilin alışılmadık tarafının farkında olacak ve -en önemlisi- buna göre de hareket edecek denli ruhsal olarak sağlıklıdır.</p>
	<p class="block_13">Ama bunun böyle olduğu şüphelidir. Eğer mahkûmda örneğin bağımlılık derecesinde sapıkça bir gelişim söz konusuysa, failin idrak ve yönlendirme yetenekleri genellikle o denli kısıtlıdır ki, artık burada o sözümona uzmanların varlığını raporla beyan ettikleri ruhsal sağlıktan söz edilemez.</p>
	<p class="block_13">Peki tedaviye muhtaç ve bağımlılık derecesindeki bu sapıkça gelişimin mevcudiyetinin belirtisi nedir? Bana göre, eğer bir insanda belli psikolojik mekanizmalar ve tecrübe biçimleri o denli ön plandaysa ve bu insan bunlar olmadan ne cinsel tatmine ulaşabiliyor, ne de kendi hayatını içsel bir boşluk ve tahribat olmadan idame ettirebiliyorsa, bu tarz bir gelişim söz konusu demektir.</p>
	<p class="block_13">Eğer sapıklık söz konusuysa, çocukluğun bütün algı ve duyuları fetişte olduğu gibi bastırılmıştır. Buna karşın normal cinsellikte ilgi çeken bir eğlence mevcuttur: Ten, göğüs, saç, popo, dışkı, ses, elbiseler vs. tam olarak dürtü nesnesi olmayacak derecede şu ya da bu ölçüde az buçuk fetişleştirilir. Normal insanların cinsel arzusu, belli bir fetiş olmaksızın çok çabuk sönümlenir.</p>
	<p class="block_13">Açığa vurma, cinselleştirme ve fetişleştirmenin zorlaması, tutkulu bir tecrübeye bağımlıdır. Şayet sapıkça fiil bastırılırsa, örneğin psikosomatik şikâyetler ve depresyon gibi uzaklaşım sendromları<sup class="calibre3"><sup class="noteref" id="back_note_21"><a href="index_split_034.html#note_21" title="21" class="calibre1">21</a></sup></sup> ortaya çıkar. Eğer cinsel edimin bağımlılık yaratan karakteri artık göz ardı edilemeyecek kadar zuhur etmişse, ‘bağımlılık derecesinde sapıkça gelişim’ teşhisi konulmalıdır. Yani burada klinik olarak can alıcı nokta, bağımlılığın başat semptomudur.</p>
	<p class="block_13">Gerçekleştirdiği fiilinde duyduğu anormal derecede büyük hazdan dolayı sapık şahıs, genellikle tedavi edilmek istemez. Buna paralel olarak da psikolojik bir terapinin başarı şansı da sınırlıdır.”</p>
	<p class="block_13">Görünen o ki Meiwes olayı gibi hadiseler, karmaşıklık arz etmektedir. Failin obsesif bir şekilde hareket edip etmediğine, yani hasta olup olmadığına ya da belli bir noktadan sonra ‘frene basmasının’ mümkün olduğuna karar vermek imkânlar dahilinde değildir. Kaldı ki kurbanın kendisinin yamyamca kesilmesini onaylamış olması da olasıdır, çünkü Meiwes ve Brandes’in birlikte kaleme aldıkları sado-mazoşist metin “acımasızlığı” öngörmektedir.</p>
	<p class="block_13">Fiilin makul ya da en azından adalet anlayışını tatmin edecek derecede bir değerlendirmesi imkânsızdır. Bu, kendisini mahkemenin önce talep üzerine öldürmeyi, daha sonra cinayeti tartışmasından, ara ara da psikolojik bir istisnai durumun müzakere edilmesinden de görülebilir. Bu arada birşeylerin doğru gitmeyeceği ise gün gibi aşikârdır: Ancak üç olasılıktan birinin doğru olduğunu söyleyebiliriz.</p>
	<p class="block_13">Brandes/Meiwes olayından öğrendiğim, normal olanın kıyısında karşıtlar birbirlerine öylesine yakın dururlar ki, onları birbirinden ayıramayacağımızdır. Bu olayda ve benzeri bir olayda mahkemede karar veren taraf olmak istemezdim -zira benim için kaçınılmaz bir şekilde şu düstur geçerlidir: “Tereddüt halinde davalının lehine karar verilmelidir.” Bu kadar çok kuşkunun olduğu bir davadaysa aslında bir tek karar geçerlidir: Beraat.</p>
	<p class="block_14"> </p>
	<p class="block_21">İnsan yiyiciler ve yamyamlar her zaman vardır. </p>
	<p class="block_13">İnsanların başka insanları yemesi, sandığımızın aksine çok sık meydana gelen bir olaydır. Burada söz konusu olan denizcilerin -bugünse etnologların- anlatımlarından tanıdığımız “insan yiyiciler” değil, bilakis kültürümüzde görülen somut insan yeme olayıdır. İnsan yemek, Avrupa’nın Almanca konuşulan parçasında hiç de seyrek değildir. Size şimdi kronolojik olarak bazı olayları anlatacağım ve böylece ne Meiwes’in ne de bir sonraki bölümde anlatılan Avustralyalı “vampir faili kadının” fiillerinin sandığımız gibi tasavvur dünyalarımızın o kadar da ötesinde olmadığını ortaya koyacağını. Genellikle açlıktan dolayı da olsa, insanlar her zaman başka insanlar tarafından yendi ve kültürel tabuların bizi inandırmak istediğinin aksine ceset ve ceset kısımlarıyla münasebette bulunma hiç de az rastlanan bir vaka değildir.</p>
	<p class="block_13">Bu arada aşağıda anlatılan hadiselerin küçücük bir seçme olduğunu söylemeliyim. Olayları derlerken hayretler içinde kaldım ve bu olayların çoğunu hiç duymamıştım. Hatta çaltışma arkadaşım Tina Baumjohann, haftalarca süren yamyamlık olaylarını derleme sonrasında, insan etinin tadının acaba nasıl olduğunu kendine sormadan edemedi.</p>
	<p class="block_13">Çok eski olaylar kısaca anlatıldı -kitapların sayfa sayısı önceleri azdı ve eğer Michael Kirschschlager (bkz. Başvuru kaynakları) bu olayları araştırmasaydı, bu oldukça eski olayların çoğu hakkında hiçbir şey bilemeyecektik.</p>
	<p class="block_14"> </p>
	<p class="block_21">Wendigo</p>
	<p class="block_13">Bu figür, bugünkü Kuzey Kanada bölgesinden olduğu kabul gören bir insan yiyicidir. Mitolojik bir karakter olmasına rağmen, Wendigo’nun kökenleri gerçektir: WindigowakIar, soğukta kalan ve açlıktan ölmemek için yanındaki diğer insanları yiyen gerçek insanlardır. Wendigolara ait birçok belirtilere sahip olan ve ayrıntılı bir şekilde belgelenen olay (uçak düşmesi) kitabın ilerleyen sayfalarında anlatılmaktadır.</p>
	<p class="block_13">Kuzey Amerikalı Anişinaabe Kızılderililerinin inanışına göre, insan eti yiyen insanın ruhu bir Wendigo (Windigo, Wı-indigoo) ruhuna dönüşür. Genellikle ayak parmakları bulunmayan bu canavar, insan eti bulamadığı zaman yosunla karnını doyurur ve yalnız başına dolaşan seyyahları takip eder. Kalbi buzdandır ve bir Wendigo’yu öldürmek isteyen, onun kalbini eritmek zorundadır.</p>
	<p class="block_13">Wendigo hikâyesi, Anglo-Amerikan dünyasında bizde olduğundan daha çok bilinir. Wendigolar üzerine şiirler, kısa hikâyeler ve hatta iki sinema filmi bulunmaktadır <i class="calibre2">-Ravenous </i>(1999) ve <i class="calibre2">Wendigo </i>(2001). Ravenous filminde, Wendigo ruh olarak belirmez, bunun yerine 1847 yılında Kuzey Amerika’nın ıssız bir ileri karakol mevkiindeki askerler insan eti yeme bağımlılığına yakalanırlar, insan eti yiyerek daha güçlü, daha hızlı ve neredeyse yaralanmaz olurlar -aynı canavarsı mahlûklar gibi insanın dünyasının marjinal alanlarıyla iştigal eden Mordor, bu konuda bana şunları anlattı:</p>
	<p class="block_13">“Kuzey Amerikalı Kızılderililerin inanışlarına göre bu mahlûklar, ıssız ormanlarda yaşayan yaratıklardı. İnsanlara tanrıça veya hayalet suretinde görünüyorlardı.</p>
	<p class="block_13">Windigowaklar, yoldan sapan başıboş ve aylak kimseleri daha çok kaçıklık ve deliliğe teşvik ederlerdi. Her zaman yoldan sapan delilerin arkasında ya da yakınında bulunurlardı, onları hissederdiniz, bazen duyardınız, ama hiçbir zaman göremezdiniz. Takıp edilmekten kaynaklanan bu sürekli baskı, insanı korku, panik ve nihayetinde de deliliğe itiyordu ve işte o anda Wendigo, kurbanını alıp götürmek için ortaya çıkıyordu. Wendigo’nun çok büyük, ama profilden bakıldığında da görülemeyecek kadar ince oldukları söylenirdi. ‘Akıncı’ olarak da adlandırılırlardı.</p>
	<p class="block_13"><i class="calibre2">Tom Gordon’a Aşık Olan Kız </i>adlı romanında Stephan King, kitapta Wendigo ismi geçmese de bir Wendigo’yu anlatır.</p>
	<p class="block_13">Ama bu, nihayetinde hikâyenin mitolojik kısmıdır. Ravenous filminde bahis konusu olan, Wendigo’nun başka bir yönüdür: Filmde, insan eti yiyerek olağanüstü WendigowakIara dönüşen insanlar anlatılır.</p>
	<p class="block_13">Altkültür çevrelerinde, kişiliği dönüşen düşsel yaratık, hayvan-insan ve kurt-insan anlamında ‘Shifter’ olarak da bilinen Wendigo, bu bağlamda daha çok romantikleştirilir.</p>
	<p class="block_13">Wendigo, asli biçimiyle hayalet benzeri, kalbi buzdan müteşekkil bir mahlûktur. Bazen, kısmen bir ayı ya da kediye benzeyen ve oldukça uzun azı dişlerine sahip yırtıcı bir hayvan olarak da tanımlanır. Aynı şekilde görüntü ve biçim olarak tamamen başka bir yapıya sahip olduğundan da bahsedilir.</p>
	<p class="block_13">Mitolojik anlatımlarda (hizmetine girdiklerine göre) gölge olarak görünürler, ama insan biçimine de girerler. İnsan kılığındayken, en göze çarpan karakteristikler, kırmızı parlak gözleridir. Sesleri, bir fısıltı kadar alçak da olabilir, bir tornado kadar güçlü de.</p>
	<p class="block_13">Daha ziyade bir insanın korku dolu etiyle yatıştırmaya çalıştıkları bastırılamayan bir açlık güdüsüyle hareket ederler.</p>
	<p class="block_13">Wendigo’nun tasviri büyük farklılıklar arz eder. Bazı söylencelere göre ayakları hayvan ayaklarına benzer, bazılarına göre de bir tek ayak parmağına sahiptir. Başka efsanelere bakılırsa, insana nerdeyse ayırt edilemeyecek kadar çok benzemektedir.</p>
	<p class="block_13">Sık olarak Windigo diye de adlandırılır. Kullanılan diğer isimleri ise Atcen ve Kokodju’dur. Kızılderililer tarafından kullanılan ilk ismin, ‘yalnız yaşayan’ anlamına gelen ‘Witiko’ olması kuvvetle muhtemeldir.</p>
	<p class="block_13">Bir insanın Wendigo’ya dönüşmesinin birçok yolu vardı. Bunlardan biri, rüyada bir Wendigo’nun ismiyle çağrılmak ya da rüyada bir Wendigo olduğunu görmekti. Aynı şekilde ıssız bir ormanda yolunu kaybetmişken bir Wendigo tarafından (yenmek yerine) ismiyle çağrılma neticesinde de Wendigo olmak mümkündü. Bir Şaman tarafından bedduaya uğrayınca da Wendigo olmanın kapısından içeri adım atılıyordu. Keza -belirsiz ve kuşkulu- bir alacakaranlık isteyenler için de bir dönüşüm ritüeli vardı.</p>
	<p class="block_13">Tabii ki bir de, yiyen birini dönüştüren ve ondan bir Wendigo ortaya çıkaran insan eti. Bu günah aracılığıyla, hemen hemen yaralanmaz hale gelen, daha hızlı ve güçlü olan ve hayata olan açlık tarafından kovalanan bir yaratık haline geliniyordu</p>
	<p class="block_13">Ama mesela kızgın içyağı içirilmesi sonucunda buzdan kalbinin erimesinin ardından iyileşen Wendigo örneklerinden bahseden söylenceler de mevcuttur.</p>
	<p class="block_13">Bir Wendigo’yu yenmenin ve öldürmenin nadir olanaklarından biri, bizzat Wendigo’ya dönüşerek onunla cenge tutuşmaktır. Ama dikkat etmek lazım: Wendigo’yu öldürsen de, senin daimi olarak Wendigo olarak kalma tehliken de söz konusudur.”</p>
	<p class="block_13">Wendigo figürü, Mervel-Comics’te<sup class="calibre3"><sup class="noteref" id="back_note_22"><a href="index_split_035.html#note_22" title="22" class="calibre1">22</a></sup></sup> Kanada’nın soğuğunda lanetlenmiş kurban rolünde ortaya çıkar ve başkalarının yanı sıra Hulk’a karşı savaşır. H.P Lovecraft örneğinde olduğu gibi -Ctulhu-Mythos’unda- birçok yazar hikâyelerinde bu figürü kullandı. Orada Wendigo, Ithaqua veya Windwalker olarak adlandırılır</p>
	<p class="block_13">Stephan King’in <i class="calibre2">Hayvan Mezarlığı </i>romanında da bahis konusu yine Wendigo’dur: Ev hayvanlarının mezarlığında bir Wendigo tarafından lanetlenmiş olan bir kabristan bulunmaktadır. Oraya gömülen ev kedilerinin hiç de hoş olmayan bir görüntüyle ve kalpsiz olarak yeniden dirilmelerinin nedeni budur.</p>
	<p class="block_13">Bütün Wendigo versiyonlarının bahis konusu, soğuk bölgelerde öncelikle Kuzey Amerika’nın Alaska bölgesinde yaşayan daha doğrusu oradan oraya dolaşan bir figürdür. Genellikle kar gibi beyaz bir renge sahiptir. 19. yüzyıldan 20. yüzyıla dönerken, Minnesota’nın kuzeyinde bir Wendigo birçok defa görüldü. Yaratığın her ortaya çıkmasından sonra sebebi bilinmeyen bir ölüm olayı meydana geldi.</p>
	<p class="block_13">Bütün hikâyelerde ortak olan soğuk motifidir: Buz gibi bir kalp, donmuş vücut organları, yosun yeme ve sapsarı bir beniz; bir yolculuktan zar zor soğuğa dönen bir insana işaret eder. Eğer gerçeklikte kar çok yağmışsa, açlığa dayanmanın tek yolu ölmüş olan grup üyelerini -ya da daha düşük bir ihtimalle yolu oradan geçen bir gezgini- yemekten geçer. Bu deneyimin, mutasyona uğrayarak insan yiyici olan bir insanı (kadınlar da Windigowak olabilirler) normal dünyaya geri dönüşüne kadar seçeneğe bağlı olarak gedikli bir “canavara” ya da tehlike ve zorluklara karşı ruhsal olarak karşı koyabilen bir şahsiyete dönüştürdüğü muhtelif kereler belgelenmiştir: Örnek olarak, Ant dağlarındaki düşen uçak olayı. Hayatta kalanların bir kısmı başarılı birer işadamı olarak isim yaparken, diğerleri alkolik olup hayatlarını mahvettiler.</p>
	<p class="block_13">Böylece tekrar gerçekliğe dönmüş olduk -şimdi sıra olay anlatımlarına geldi.</p>
	<p class="block_14"> </p>
	<p class="block_21">Ruh hastası bir yamyam (1555)</p>
	<p class="block_13">1555 yılının Ağustos ayında Hessen eyaletine bağlı Aldendorf’da bir adam, eşine onu yemek istediğini söyledi. Kadın, adamın ricasını -orijinal ton- “nazikçe” reddedince, adam bunun yerine çocuğunu beşikten alıp bir bacağını kesti. Bacağı anneye (yani biraz önce yemek istediği eşine) götürüp, çocuğun bacağından kendisine bir yemek hazırlamasını rica etti. Olay günümüze bu kadar kısaca aktarılmış olsa da, o zaman olduğu gibi bugün de adamın ruhsal bir hastalığının olduğu tahmin edilmektedir. Yine de bu tespitte bulunmak o denli kolay değildir, zira yamyamlığa yol açan, açlık ve ruhsal bozukluğun karışımları da bulunmaktadır.</p>
	<p class="block_14"> </p>
	<p class="block_21">Kocadan hazırlanan ziyafet (1562) </p>
	<p class="block_13">562’de bugünkü Sachsen-Anhalt eyaletinin Zeitz kasabası yakınlarındaki bir köyde bir kadın kocasını öldürdü. Kadın, eylemini gece vakti sopayla adamın başına vurarak gerçekleştirdi. Kurbanının gövdesini büyükçe et parçaları elde edinceye kadar doğrayan kadın, kocasının kafa, el ve ayaklarını bir kazanda kaynattı ve diğer parçaları “çengel ve şişlere” geçirerek şöminenin bacasına astı. Et parçalarını için için yanan nemli samanla tütsüleyerek dayanıklı hale getirmek istemişti.</p>
	<p class="block_13">Hiç de iyi bir fikir olduğu söylenemez. Çünkü -eski bir anlatıma göre- “kötü kokan duman ve istim kokusu yayılınca, kadın yakayı ele verdi ve sonra kızgın maşalarla üzeri parçalandı ve bir tekerleğin üzerine yatırılarak bağlandı.”</p>
	<p class="block_13">İdam edilmeden önce, kocasını neden öldürüp tütsülediği soruldu. Kadın, onun kendisini başka bir kadınla aldattığını ve bunu yapan herkese “aynı şekilde davranılması”, yani aldatan erkeklerin öldürülmesi gerektiğini söyledi. Olayı o zaman kaleme alan raportör, kadının öldürme gerekçesine inanmamıştı, zira koca hakkında “köydeki herkes, onun dindar ve uysal biri olduğunu biliyordu” değerlendirmesinde bulunuyordu. Bu olayda bardağı taşıran son damlanın ve adamı tütsülü et olması için bacaya getirenin, açlık mı, kötülük yapma isteği mi, yoksa öfke mi olduğu her halükârda belirsizdir. Muhtemelen asıl sebep, üç nedenin harmanlanmasından oluşmuştu.</p>
	<p class="block_14"> </p>
	<p class="block_21">Kıtlık ve öldürme hazzı</p>
	<p class="block_13">Başka tali sebeplerin yanı sıra Otuz Yıl Savaşları’ndan ötürü 1638 yılında, bugünkü Almanya’nın bazı yörelerinde fiyatlar aşırı derecede yükseldi ve çok kötü bir kıtlık baş gösterdi. Bu kıtlık sırasında insanlar başka insanları yedi. İnkâr edilemez kıtlığa rağmen, bu fiiller adli makamlarca kovuşturmaya uğradı.</p>
	<p class="block_13">Mesela bir demirci çırağı, Hettstedt’te geceyi geçirmek üzere karı-koca kasaplık yapan Schicke çiftinin evine misafir geldi. Açlık çeken ev sahipleri, misafirlerini hemen öldürüp gövdeyi kestiler. Parçalar halinde tuza yatırdıkları etini azar azar yediler. Çift, cesedin kafasını kasabanın dışında apar topar bir tarlaya gömmek isterlerken, bir grup atlıyla karşılaştılar. Kafatası bir sepetin içinde olduğundan, atlılar korkunç şeyi atların üzerinde oldukları için yukarıdan fark edebilmişlerdi -kesik kafaya el koyup belediye başkanına götürdüler. Belediye başkanı, kasap çifti tutuklattı ve bir süre sonra da 6 Şubat 1639’da kasabanın cezaevine attırdı.</p>
	<p class="block_13">Hem kasap hem de eşi kendilerini oldukça becerikli bir şekilde savundular. Misafirleri doğal bir nedenden öldükten sonra, onu yemeği planlamışlardı. Söylediklerine kimse inanmadı. Bunun üzerine mahkemede kullanılabilecek bir ifade elde etmek için o dönemde oldukça sıradan bir araç olan işkenceye başvuruldu. (Bugün işkence altında alınan ifadelerin mahkemede kanıt olarak kullanılması yasal açıdan kabul görmemektedir.)</p>
	<p class="block_13">Yasal olarak müsaade edilen işkence, o devirlerde talimatnameyle düzenlenmişti. Prosedür ilk önce işkence aletlerinin, yani kanatlı vidanın gösterilmesiyle başlardı. İşkence aletleri kendilerine gösterilmesine rağmen demirciyi öldürdüklerini itiraf etmeyen kasap çifte bunun üzerine işkence yapıldı. “Son derece mecalsiz oldukları için dayanamayan” çift, işkence sonucu birkaç gün sonra cezaevinde öldü.</p>
	<p class="block_13">Eskiden bu türden cinayetler sık sık işleniyordu, ama her zaman soruşturma açılıp cezalandırılmaları söz konusu değildi. Mesela 1637 yılında Meiningen’de birçok defa açlık çeken insanların, köpeklerle birlikte açlıktan ölen başka insanların yerde yatan cesetlerini yediğine tanık olundu.</p>
	<p class="block_13">İnsan eti yiyen Meiningenliler, daha önce kepek, yabanı ot, öğütülmüş palamut ve ottan ekmek ya da bulamaç yaparak yemeği denemişlerdi. Bazıları ise adeta yemek hazırlıyormuşçasına otu yağda kızartmaya çalışmıştı. Kıtlık döneminde tuz bulmak mümkün olmadığı için, var olan yemekler sadece kıt değil, bir de tatsız tuzsuzdu.</p>
	<p class="block_13">Benzen bir olay, Litvanya’da tekrarlandı. 1657 yılı baharında ülkenin özellikle kırsal kesimlerinde çok büyük bir kıtlık egemendi. Açlık o dereceye gelmişti ki, o dönemden kalan yazılı belgelere göre “en iyi arkadaşlar bile bir parça ekmek uğruna birbirini öldürdüler.” Hatta çocuklarını kesip yiyen ebeveynler de oldu.</p>
	<p class="block_13">Litvanya’da bazı insanlar, kıtlığın sebebiyet verdiği bu cinayetlerden haz almaya başladılar. Örneğin bir asilzade, bir süre sonra “insan etine öylesine alıştı ki, yemek olarak pişirmek için sokakta insanları tabancayla öldürmeye başladı.”</p>
	<p class="block_13">Nihayetinde bu adam, açlıktan dolayı değil, keyfi nedenlerden ya da öldürme hazzından dolayı katile dönüştü. Adamın evinde yapılan aramada, yarım bir ceset ve “kısmen tencerelerde kaynatılmış, kısmen de şişte kızartılmış” insan eti bulundu. Adam yoksul olmadığından, açlık sebebiyle fiilleri işlemediği apaçıktı. İnsan yiyici asilzade, ölüm cezası gerektiren fiil işleseler de soylulara seyrek verilen idam cezasına çarptırılarak infaz edildi.</p>
	<p class="block_13">Daha erken dönemlerde yaşanan kıtlık olaylarında da insan eti yendiği bilinen bir olgudur. Örneğin, Erfurt ve havalisinde 1312 ile 1314 arasında görülen kıtlık sırasında, güç dengesine bağlı olarak ya ebeveynler çocuklarını yedi ya da tersi oldu. Münsterli bıçakçı Jonas Düring de o dönemde evinde çalışan hizmetçi kızı öldürdü ve eşiyle birlikte yedi. Hizmetçi kızın eti bittikten sonra, tekrar aç kalınca Düring bu sefer kiliseyi soyduğu için idam edilen bir haydudun cesedini çaldı. Cesedi çalmak o kadar zor olmadı. İdam edilenin cesedi ibreti alem olsun diye teşhir edildiği için kolayca ulaşılabilir durumdaydı. İdamın üçüncü gününün akşamında bıçakçı, cesedi alıp eve götürdü. “Kollardaki kalın eti mideye indirdi ve istekle kolların kanını emdi” (muhtemelen saf kan değil çürümeden dolayı oluşan sıvıydı; M.B.). Ama çaresizlikten işlediği suç, Düring’i kurtarmadı - yine de bundan kısa bir sure sonra açlıktan öldü.</p>
	<p class="block_14"> </p>
	<p class="block_21">İhtiyar Todt (1673)</p>
	<p class="block_13">Aşağıda anlatılan Georg Todt olayı, insanları yemesi sözde şeytani bir karaktere sahip olmasıyla ilişkilendirilmesi açısından ilginçtir. Bu, alışılmadık olaylar muhakememize meydan okuduğunda günümüzde bile hâlâ sık rastlanan bir tepkidir. Gerçi insan kalbinin, çağlar boyunca batıl inanca sahip olanlarca arzu edildiği doğrudur. Bu arzunun arkasında şeytanın yattığı düşüncesi, hayatı daha basit kavramayı sağlar, zira böylece insan olmayan bir suçlu bahis konusu olmaktadır. Ama şeytanın gücüne dair inanışla, asıl sebebin temeline varmak mümkün değildir. Zaten şeytan, her insanın içinde taşıdığı ve netameli fokurdayan fantezilerden başka nedir ki?</p>
	<p class="block_13">Olaya gelelim. 16 Aralık 1673 günü nalbant Georg Todt, ayak işlerine bakan hizmetçisi Samuel Sultze’yi Naumburg’da öldürdü. Kurban, yirmi iki yaşındaydı ve cinayetin işlendiği gün zahire ambarında çalışıyordu İşini bitirdikten sonra patronunun evine giden Sultze, mutfakta akşam yemeğini yerken Todt ile sohbet etti. Katilin sahte gündelik yaşam rutininin de alçakça bir tuzak (entrika) olduğu sonradan ortaya çıktı.</p>
	<p class="block_13">Katil, Sultze yemekten sonra uyumak için uzanmıştı ki, kafasına vurarak onu öldürdü. Kurbanın pijamalarını “ortadan ikiye” ayırdı. Sonra cesedin derisini ön tarafından başlayarak, boyundan ayak tabanlarına kadar uzunlamasına yüzdü.</p>
	<p class="block_13">Hizmetçinin başparmak ve penisini kestikten sonra, kalbini ve karaciğerini kesip çıkardı. Kestiği organları tuzlayıp yatağının altına koyan Todt, cesedi bodruma sürükleyip üzerine taş attı.</p>
	<p class="block_13">Cesedi parçalayıp ortadan kaldırması neredeyse bütün gece sürdü. Buna rağmen evdeki diğer hizmetçi hiçbir şey fark etmedi. Ertesi sabah efendisine (çoktan ölmüş olan) Samuel’in nerede olduğunu sorunca, ondan “arabacılarla” Leipzig’e gittiği cevabını aldı.</p>
	<p class="block_13">Ama evin her tarafında kan izleri vardı. Todt, kan izlerinin üzerine kül serpmişti, ama bu çok fazla işe yaramamıştı. En büyük kan izinin üzerine de bir kütük koymuştu, fakat bu diğer hizmetçinin garibine gitmişti. Todt, kanın nereden geldiğini izah eden iyi bir hikâye uydurmak zorundaydı: Samuel, gece bir kedinin kuyruğunu kesmişti. Kan izlerinin nedeni buydu.</p>
	<p class="block_13">Bu fazla inandırıcı olmayan hikâyeden sonra meyhaneye gitti ve iyice kafayı bulana kadar içti. Bu, özgürken yaptığı son eylemdi: Daha meyhanede otururken gözaltına alındı. Suçunu itiraf ettikten sonra, kendini cezaevinde astı.</p>
	<p class="block_13">Nalbant ustasının, neden kurbanının özellikle kalbini ve karaciğerini kesip aldığı bir sır olarak kaldı. Evin aranması sırasında ne cesette, ne de failin yatağının altında kalp bulunamadı. Bu nedenden dolayı, Todt’un kalbi yediği tahmin edildi. Mutfağında da zaten bir tava ve kızartma için “biraz tereyağı” bulundu</p>
	<p class="block_13">Bundan başka failin yatağının yanında bir de satanik bir kitap bulunduğu iddia edildi. Kitap daha sonra cellat tarafından yakıldığında, sözüm ona “birkaç sefer silah sesine benzeyen patlamalara” sebebiyet verdi. Patlama, orada hazır bulunan ahlak dersi veren vaize göre (o zamanlar bir meslekti, şimdiki gibi olumsuz bir anlamı yoktu) yirmi santimetre kalınlığındaki kitabın şeytanı tesirinin belirtisiydi.</p>
	<p class="block_13">Fail ağır derecede alkolik olduğu için, cinayetin -özellikle hastalıklı ruhsal değişim başta olmak üzere- birçok sebebi olabilir. Ateş cayırtısını her halükarda sıkça duymuşumdur, ama o zamanlar bu, kalp yemekten ziyade kalp kırmaya yarardı.</p>
	<p class="block_14"> </p>
	<p class="block_21">Korsan kıtlığı (1684/85)</p>
	<p class="block_13">Johnny Depp’in <i class="calibre2">Karayip Korsanları’</i>nda canlandırdığı korsan, büyük ölçüde gerçek Karayip belası Henry Morgan’a benzer. Morgan, İngiltere kraliyetinden aldığı korsanlık fermanıyla İspanya’yı tüyler ürperten bir şekilde yağmaladı.</p>
	<p class="block_13">Morgan, gözünü kırpmadan şehirleri ateşe verdi (mesela 1671’de yanıp kül olan Panama, altı kilometre uzakta yeniden kuruldu), keyfine göre insanları öldürdü ve Jamaika vali yardımcısı sıfatıyla kendi adamlarından yüzlercesine birçok defalar ihanet etti. Nihayetinde İngiliz tahtı tarafından yerel görevlerle görevlendirildikten sonra, asilzade unvanı almış bir büyük çiftlik sahibi olarak öldü.</p>
	<p class="block_13">Asıl adı Alexander Olivier Exquemelin olan John Exquemelin, Morgan’ın eline düşenlerden biriydi ve onun gemilerinde muhtemelen berber olarak çalışıyordu. Bukaniyerlerin (Fransızca <i class="calibre2">Boucanier, </i>“et tütsüleyen.” O dönemde ilk önceleri, Karayip adalarında daha çok yaban domuzu etinden tütsülü et yapıp gemilere ve çiftlik sahiplerine satan Avrupalılara verilen isim) yaptıkları üzerine en eski kitap, Exquemelin’ın kaleminden çıkmıştır. Bukaniyerler avcılık mesleklerinden ötürü çok iyi nişancıydılar. Gemileri yağmalamaya başladıkları andan itibaren, Bukaniyer ismi 16. ve 17. yüzyılda Karayip korsanları için kullanılmaya başlandı. Exquemelin’in kitabı, Karayipli korsanların yaşamları üzerine en eski ayrıntılı belgedir. Kitaptaki bir paragraf, gerçi insan eti yemekten bahsetmez, ama açlığın insana neler yaptırabileceğine dair ilginç bir örnektir. Kitapta anlatılanları okuyunca insan, açlıktan dolayı insan eti yiyenlerin fiillerini daha iyi anlıyor:</p>
	<p class="block_13">“(Yiyeceksiz geçen: M.B.) dördüncü gün, korsanların büyük bir çoğunluğu karaya doğru yola çıktılar Diğer kısım, İspanyolların tuzaklarını önceden ortaya çıkarmak için botlarla önden gittiler. Diğer taraftan İspanyolların deneyimli gözcüleri, korsanların yaklaşmaları halinde bile altı saat öncesinden haber veriyorlardı.</p>
	<p class="block_13">Öğleye doğru korsanlar Torna Cavallos’a ulaştılar. Korsanların lideri, bağırarak İspanyolların tuzak kurmuş olabileceğini söyledi. Açlık çeken korsanlar nihayet yiyebilecekleri bir şeyler bulacaklarına emin oldukları için, bu tahmine çok sevindiler. Fakat İspanyollar çoktan tüymüşlerdi ve geriye birkaç boş deri çantadan ve yerde bulunan birkaç ekmek kırıntısından başka bir şey bırakmamışlardı.</p>
	<p class="block_13">İspanyolların bir önceki kamp yerinde buldukları küçük deri parçalarını saklayanlar avantajlıydılar, çünkü bu en azından akşama bol suyla çiğneyip yiyecekleri bir şeyleri olduğu anlamına geliyordu.</p>
	<p class="block_13">Hâlâ annesinin yemeklerini yiyen birisi, kuşkusuz kendi kendisine korsanların sert ve kuru deriyi nasıl yiyip sindirebildiklerini soracaktır. Açlıkla savaşan herkes, buna bir çözüm bulacaktır ve bu korsanlar için de geçerlidir.</p>
	<p class="block_13">Korsanlar, ilk önce deriyi ince şeritler halinde kestikten sonra, ara sıra suya koyup ıslatarak taşla dövüp yumuşattılar. Böylece deri esneyip yumuşadı. Hâlâ derinin içinde bulunan kıl ve tüyleri temizlediler. Daha sonra deriyi ateşe tutan korsanlar, küçük lokmalar şeklinde keserek, yanlarında bulunan bol suyla yiyerek mideye indirdiler.”</p>
	<p class="block_13">Bu arada korsanlar açlıktan ölmekten kurtuldular -Morgan, beşinci gün buldukları iki çuval unu adamları arasında paylaştırdı. Ama bu yeterli değildi ve adamların en ağırlarından kimden ayakta duracak mecalleri olmadığı için yolun bundan sonrasında botla taşınmak durumunda kaldılar.</p>
	<p class="block_13">Korsanlar, altıncı gün de yiyecek hiçbir şey bulamadıkları için, artık yaprak ve ot yemek zorunda kaldılar Ancak aynı günün akşamı, Santa Cruz yakınlarında bir zahire ambarında depolanan mısır buldular ve çiğ çiğ mideye indirdiler.</p>
	<p class="block_13">Grubun morali artık sıfırdı ve dikkatli de olsa liderliği eleştiren sesler çıkmaya başladı. Açlık çeken ve üstüne üstlük karınları şişen korsanların neredeyse hiçbiri gece uyku yüzü görmedi, ama yedinci gün nihayetinde Santa Cruz’a vardılar. Orada özlemini çektikleri yiyecek maddelerini bulabildiler ve keyifleri tekrar yerine geldi.</p>
	<p class="block_14"> </p>
	<p class="block_21">Cani çoban (1771)</p>
	<p class="block_13">Johann Goldschmidt, 1771 yılı Eylül ayı sonunda Thüringen’deki Eichelborn kasabası yakınlarında sürüsünü otlatıyordu. Koyunlar birdenbire ürküp kaçışmaya başladılar. Buna sebebiyet veren oradan tesadüfen geçen ve ne Goldschmidt’in ne de sürünün tanıdığı bir zanaatkâr çırağıydı. Sürüsünü ürkütmesine kızan çoban, genç çırağın kafasına sopayla vurarak ölümüne neden oldu.</p>
	<p class="block_13">Goldschmidt, çırağın cesedini çalılıklara sürükleyerek ertesi güne kadar orada sakladı. Bir sonraki gün, üzerindeki elbiseleri çıkarıp cesedi parçaladı ve bir kısmını eve götürdü. Evde pişirip yedi -kalan birkaç parçayı köpeğinin önüne attı. Ölünün elbiselerini muhtemelen ölünün kimlik tespitini zorlaştırmak için sakladı. İlk başta cinayet ortaya çıkmadı.</p>
	<p class="block_13">Bundan altı ay sonra Goldschmidt, on bir yaşında bir kız çocuğunu evine davet etti. Bu, onun (ve kız çocuğunun) yazgısını belirledi. Goldschmidt, kıza sözde oturma odasındaki duvar saatini göstermek istemişti. Kız çocuğu saate bakarken, onu yakaladı ve bıçakla boğazını kesti. Öldürdüğünden emin olmak için baltayla kızın kafasına ve ensesine vurdu.</p>
	<p class="block_13">Olay, gazete haberinde devamla şöyle anlatılıyor: “Kanı sildi ve cesedi küçük parçalara böldü. Kafa derisinin saçlı kısmını yüzerek sakladı. Cesedin kafasını, el ve ayak parmaklarını keserek yaktı. Geri kalan cesetten 250 gram pişirdi ve bir kısmını yedi. Bir sonraki gün cesedin arta kalan kısmını bir çuvala koyup komşunun bodrumuna attı.” Yaktığı parmakları evinin önündeki gübre yığınının üzerine fırlattı.</p>
	<p class="block_13">Kızın kaybolduğu ortaya çıkınca, hemen akla gelen ilk isim Goldschmidt oldu, zira çuval içinde atılan insan eti parçaları bulunmuştu. Bunun akabinde gübre yığının içinde yanmamış olan ayak parmakları bulundu ve polis, Goldschmidt’in evinde yaptığı aramada kayıp kız çocuğunun elbiselerini buldu.</p>
	<p class="block_13">Böylece cinayet aydınlanmış oldu. Soruşturmanın hızla sonuçlanmasının tesiri altındaki çoban, şimdiye kadar faili meçhul olarak kalan çırak cinayetini de itiraf etti. Çırak, sözüm ona hayvanları çok rahatsız etmişti.</p>
	<p class="block_13">Fiilin süratle açıklığa kavuşmasına rağmen, Goldschmidt’in yaptığı savunma ilginçtir: Oradan geçen delikanlıyı “galeyana gelip öfkelendiği için” öldürdüğünü iddia eden çoban, kendi ifadesine göre bu cinayetten sonra sürekli yeni bir cinayet işleme düşüncesiyle yaşamıştı.</p>
	<p class="block_13">Bunun doğru olup olmadığını bilemeyiz. Fakat Goldschmidt’in bu ifadesi, daha önce verdiği bir ifadeyle çelişiyordu. Daha önce kızı, insan eti yemek için öldürdüğünü söylemişti. Bu iki ifadeden sadece birisinin doğru olabileceği, o zamanki gazete muhabirlerinin de dikkatini çekti.</p>
	<p class="block_13">Davaya bakan hâkim, davalının “akıl hastası olduğuna dair hiçbir belirti göstermediği” kanaatine vardı. Mahkeme jürisi, bu yüzden failin uyluk ve kollarının parçalanıp işkence çarkıyla öldürülmesine karar verdi.</p>
	<p class="block_14"> </p>
	<p class="block_21">Torinolu kız celladı (1835)</p>
	<p class="block_13">1835 yılında Torino’da, semt pazarında yumurta satan on beş yaşında bir kız kayboldu. Polis, yumurtacı kızı en son kimin gördüğünü tespit etmeye çalıştı. Soruşturma sonucu, kızın en son bir domuz yağı ve sucuk tüccarının evine yumurta siparişi teslim etmeye gittiği ortaya çıktı.</p>
	<p class="block_13">Polis, yaptığı araştırmalar sonucunda aynı evde birkaç genç kızın kaybolduğunu belirledi. Tüccar tutuklandı ve evi arandı.</p>
	<p class="block_13">Aramalar sırasında kızın münferit organları, bodrumdaki fıçıların içinde bulundu. Bu olayda da, insan eti yeme fiillerinin genelinde olduğu gibi, failin yakalanması nihayetinde dikkatleri olan bitene çevirmekle mümkün olabildi.</p>
	<p class="block_13">Failin kamuoyuna açık olarak yapılan sorgusu sırasında “dinleyicilerin tüyleri diken diken oldu”: Tüccar sucuğu gerçekten de kısmen insan etinden üretilmişti. Ama olay bununla da bitmiyordu. Kızları kesmeden önce onlara tecavüz etmişti ve etlerini kendisi de yemişti.</p>
	<p class="block_14"> </p>
	<p class="block_21">Batıl inancın yol açtığı yamyamlık (19. yüzyıl başları)</p>
	<p class="block_13">1809 yılında, Rus serseriler tarafından kaçırılan üç yaşındaki Tirsch isminde bir çocuk, Komotau’da (bugünkü ismi Chomutov, Çek Cumhuriyeti) terk edildi. Çocuk, burada büyüdü ve şehir halkı tarafında “Rus” diye adlandırıldı.</p>
	<p class="block_13">Komotau yakınlarındaki ormanda altmış yaşındaki bir kadının cesedi bulununca, şüpheler hemen Tirsch’e yöneldi. Bunun nedenlerinden biri cesedin bulunmasından birkaç gün önce bir lokantacının kızının ormanda Tirsch’e rastlamış ve kızla konuşmaya çalışmış olmasıydı.</p>
	<p class="block_13">Tirsch, imarethanede yaşıyordu. Polis, kaldığı yerde onu sorguya çektiğinde suçunu hemen itiraf etti: “Aradığınız kişi benim. Kadını ben öldürdüm.”</p>
	<p class="block_13">Tutanaklara göre, “Tirsch, kadından kendisiyle cinsel ilişkide bulunmasını istemiş” ve kadın onun bu isteğini yerine getirmişti. Cinsel ilişkiden sonra kadının üzerinde yatar durumdayken, kadını boğmuş ve göğüsleriyle cinsel organını kesip elbiseleriyle birlikte yanına almıştı.</p>
	<p class="block_13">Bütün bunların doğru olduğu sadece cesedin durumundan değil, Tirsch’in mutfağına göz atıldığında da ortaya çıktı Gerçi mutfakta et bulunmadı, ama “bir tencere içinde bulunan yağ artıklarını jandarmalara kendi eliyle gösterdi”.</p>
	<p class="block_13">Neyse ki olay büyük yankı yarattı da, failin dikkate değer savunması akıllarda kaldı ve daha sonra da <i class="calibre2">Archiv für Kriminal-Anthropologie und Krimmalisti</i><sup class="text_4"><sup class="noteref" id="back_note_23"><a href="index_split_036.html#note_23" title="23" class="calibre1">23</a></sup></sup><i class="calibre2"> </i>dergisinde yayımlandı:</p>
	<p class="block_13">Tirsch, aslında “laternacı bir kadınla” evlenmek istiyordu, ama kadın tarafından reddedildi. Bir kadının cinsel organını yiyen erkeğin kadınlarca karşı konulamaz bulunduğunu duyan Tirsch, bu öldürücü yönteme başvurmaya karar verdi. Ziyaret yeri Quinau’ya giden yol üzerinde pusuya yatan Tirsch, oradan uygun bir kadın geçinceye kadar bekledi. Lokantacının kızı, onunla konuşmaktan kaçındığı için, o da şansını yaşlı kadında denemişti.</p>
	<p class="block_13">Bundan başka Tirsch hakkında bilinenler, kısa boylu, tıknaz ve güçlü kuvvetli olduğuydu. İlerlemiş yaşına rağmen, saçları siyahtı ve yüz itibarıyla Tatara benziyordu.</p>
	<p class="block_14"> </p>
	<p class="block_21">Alferd Packer (1873/74 kışı)</p>
	<p class="block_13">Alfred Packer’in hikâyesi, ismi filmde anılmamasına rağmen, Ravenous filmine ilham kaynağı oldu (bkz. Wendigo bölümü). Ama Almanya’da onu tanıyan hemen hemen yok gibidir. Alfred (daha sonraları güya dövme yaptırırken harflerin yer değiştirmesi sonucu “Alferd”) Packer, 1842’de doğdu. 1873 yılında yirmi kadar başka maden işçisi daha doğrusu altın arayıcısı ve birkaç arabayla birlikte Salt Lake City’den San-Juan ocaklarına doğru yola çıktı. Bunun için de, iki ay sonra kendilerini Ute Kızılderililerinin yaşadıkları kampa ulaştıracak kestirme Gunnison patikasını (Gunnison Nehri’nden alınmış bir isim) tercih ettiler. Ute kabilesinin reisi Ouray, onlara çok kar yağmış olması nedeniyle yola devam etmemelerini tavsiye etti ve bahara kadar kendi kamplarında kalmalarını önerdi. Baharda yol açılınca yola devam edebilirlerdi</p>
	<p class="block_13">Altın arayıcıları, reisin önerisini akla yatkın bularak kalmaya karar verdiler. Kabile reisi, hatta kendilerine ihtiyaçları kadar un ve gıda maddesi verdi ve kabile tarafından da dostlukla karşılandılar.</p>
	<p class="block_13">Fakat 9 Şubat’ta yolcuların altısı artık dayamayarak 120 kilometre uzaklıktaki Los Pinos’a doğru yola çıktılar. Kızılderililer, bu cesaretli gruba 50 kilometre kadar eşlik ettikten sonra geri döndüler. Grubun yanında on gün yetecek kadar yiyecek vardı.</p>
	<p class="block_13">Altı altın arayıcısından sadece biri, Alferd “Al” Packer, Los Pinos’a on gün değil, altmış beş gün sonra ulaşabildi. Packer, önce zayıf ve hastalıktan dolayı ölen arkadaşı Israel Swan’ı yediğini, dehşete kapılmış personele anlattı. Swan’ı hâlâ hayatta olan diğer dört arkadaşıyla birlikte yemişti.</p>
	<p class="block_13">Akabinde James Humprey kaza geçirerek ölmüştü, onun ardından ise Frank Miller. Ne var ki ölüm sırası dinleyicilere tuhaf geldi, çünkü sadece Al Packer ve Shannon Bell -en son hayatta kalan ikisi de- silahlıydılar. Shannon Bell de öbür dünyayı boylamadan önce ölme sırası George Noon’a geldi.</p>
	<p class="block_13">Ekim 1874 tarihli Harper’s Weekly gazetesi, “Packer’in anlattığı hikâye yarı yarıya bile gerçek olsa, son olarak hayatta kalan ikisinin neler çektiğini tahmin etmek o kadar da zor değil. İkisi birbirlerine güvenmedikleri için, uyumaları söz konusu olamazdı -korkunç derecede açlık çekiyor olmalıydılar. En son kavgada Packer, Bell’i öldürebildi” diye yazdı.</p>
	<p class="block_13">Tuhaf olan başka bir şey de, yolculuğun güya meşakkatli son iki gününde hiçbir şey yemediğini iddia eden Packer’in Los Pinos’a geldikten sonra hiç yemek istememesiydi. Packer, anlattıklarının çok da inandırıcı olmadığını biliyordu, zira evvela yola çıktığında cebinde tek bir kuruş olmadığını söylemişti, ama Los Pinos’a vardığında cebinde para tıngırtısı geliyordu. İkinci olarak bir arama ekibini en son kamptan daha öteye eşlik etmekten imtina etmişti. Bütün bunlar, Packer’in cinayetle suçlanmasına neden oldu. Bunun üzerine Packer, tutuklanmadan kaçmayı başardı. Colorado müzesinin bugünkü küratörü David Bailey’ın tahminine göre Packer, muhtemelen kalabalık tarafından linç edilip asılmaktan korktuğu için firar etti. Packer’dan artık tanık olarak yararlanmanın olanağı kalmadığı için, cesetler önce bulunamadı.</p>
	<p class="block_13">Eğer ressam ve fotoğrafçı John A. Randolph, 1874 Ağustos ayında Uncompahrage dağlarında bir yaz gezintisine çıkmasaydı, bu hikâye belki de unutulup gidecekti ya da yerel bir korku masalı haline dönüşecekti. Randolph, gezi sırasında tesadüfen çok sıkı ağaçlanmış bir ormanda beş cesede, daha doğrusu iskelete rastladı. Cesetlerin yanında hâlâ elbise ve battaniyeler duruyordu, ayakkabı ve özel eşyalar başta olmak üzere diğer her şey ortadan yok olmuştu.</p>
	<p class="block_13">Cesetler incelenince, “vücutta darp izlerine” rastlandı, buna göre de büyük olasılıkla öldürülmüşlerdi. Bununla birlikte Packer’in yol arkadaşlarının ayakkabılarını kimin çaldığı belirsizliğini korudu. Zira bu, onlar hayattayken meydana gelmiş olmalıydı -yoksa ayaklarına neden yırtık elbiseler sarılı olduğunun bir açıklaması olamazdı. Peki bunun için neden yanlarında bulunan battaniyeleri kullanmamışlardı? Ve cesetlerin biraz uzağında bulunan sığınak ne anlama geliyordu? Sığınakta barınmış olan birisi ara sıra gelip ölülerin etiyle mi beslenmişti? Cesetlerin başka bir insan tarafından yendiği, başka belirtilerin yanı sıra kurbanların eksik göğüs kaslarından da belliydi. Packer, daha sonraları asıl yamyamın Shannon Bell olduğunu ileri sürdü. Bell’in ölümünden sonra kampa yerleşmiş ve<b class="calibre4"> </b>başladığı “ziyafeti” birkaç hafta sonra sona erdirmişti.</p>
	<p class="block_13">Packer, dokuz yıl sonra Wyoming’e bağlı Cheyenne’de tekrar bulunarak tutuklandı. İdama mahkûm edildi, fakat cezanın bir sonraki pazartesi infaz edileceği Ilan edilmesine rağmen, bilinmeyen nedenlerden ötürü idam gerçekleşmedi. Muhakkaktır ki bunu engelleyen hâkim değildi, çünkü hâkim Melville Gerry Packer’e olan öfkesini dizginleyemiyordu. 13 Nisan 1883 günü kararı açıklarken, Packer’e “bana kalsa sizi kendi ellerimle eşek cennetine gönderirdim, ama maalesef böyle bir şey yasal değil” dedi.</p>
	<p class="block_13">Buna benzer etkili birçok söyleme rağmen -hâkim ve iddia makamı bu anlamda birbirinden geri kalmadılar- karar, geçmişi de kapsayan bir yasa değişikliği nedeniyle geçersiz kılındı. Dava yeniden görüldü ve failin aldığı ceza bu sefer de o kadar az değildi: Packer, kırk yıla mahkûm edildi -her öldürdüğü kişi başına sekiz yıl (bu perakende ceza hesabı ABD’de normaldir).</p>
	<p class="block_13">Packer, daha 1901 yılında özgürlüğüne kavuştu, muhtemelen <i class="calibre2">Denver Post</i>’un arka çıkması bunda etkili oldu. Bunun bir nedeni Packer’in katil olduğuna ilişkin delillerin zayıflığıydı, diğeri ise gazetenin Packer’i bir yamyam-<i class="calibre2">freak</i><sup class="text_4"><sup class="noteref" id="back_note_24"><a href="index_split_037.html#note_24" title="24" class="calibre1">24</a></sup></sup><b class="calibre4"> </b>turuna göndermek istemesiydi. Packer’in vaktinden önce salıverilmesinde olasıdır ki onun cezaevinin <i class="calibre2">everbody’s darling’i</i><sup class="text_4"><sup class="noteref" id="back_note_25"><a href="index_split_038.html#note_25" title="25" class="calibre1">25</a></sup></sup><i class="calibre2"> </i>olmasının da etkisi vardı. Normalde kaba saba biri olan Packer, içeride başka şeylerin yanı sıra çiçek yetiştirmekle ve cep saatleri için kılıf yapmakla iştigal etti. Bunun dışında, istenirse tahliye sebebi sayılabilecek bazı hastalıkları da vardı -mesela böbrek sorunları ve dokularda su birikmesi Packer’in hastalıklarından ikisiydi.</p>
	<p class="block_13">Packer tahliye olduktan sonra, aylık yirmi beş dolar emekli maaşıyla inzivaya çekilmiş bir şekilde yaşadı. 1907 yılında 64 yaşındayken Colorado eyaletine bağlı Littleton’da öldü. Daha sonra resmi olarak suçsuz olduğu açıklandı. Yargı alanında sıkça olduğu gibi suçsuz olduğunun açıklanması biraz uzun sürdü, yani1981 yılına kadar.</p>
	<p class="block_13">Geç gelen aklama kararı, Packer’in suçlu olduğuna dair kelimenin tam anlamıyla delil olmamasına ve bunun yanı sıra cesetleri otopsisini yapanların ve Packer’in ifadelerinde çok sayıda çelişki bulunduğuna dayanıyordu. Bundan yirmi yıl sonra (belki) bundan bir adım daha ileri gidildi -bazı meslektaşlarım Packer’in suçsuzluğunun nihai olarak kanıtlandığı düşüncesini taşıyorlar.</p>
	<p class="block_13">Buna ilişkin ipuçlarını yukarıda adı geçen müze görevlisi David Bailey araştırdı. 1994 yılında Western Colorado Müzesi’nin ateşli silahlar koleksiyonunu karıştırırken, gözüne 38 kalibrelik 1862 yapımı Colt bir tabanca ilişti. Silah tamamen paslanmıştı, ama beş mermilik tabancanın içinde üç mermi hâlâ duruyordu. Revolvere ait müze kartında sadece bir cümle yazıyordu: “Bu silah, Alferd Packer’in beş arkadaşını öldürüp yediği yerde bulundu.”</p>
	<p class="block_13">“Bu paslı şeyin, Packer’in Shannon Bell’i öldürdüğü silah olduğu düşüncesi tabii ki beni büyüledi” dedi Bailey. “Araştırmaya devam ettim ve silahın 1862 yapımı özgün model değil, 38 lik toplu mermilerinin kullanıldığı, değişikliğe uğrayan bir 1873 versiyonu olduğunu ortaya çıkardım. Başka bir ifadeyle, altın arayıcıları ve maden işçilerinin satın alabileceği kadar ucuz bir silahtı.”</p>
	<p class="block_13">Peki revolver, müze koleksiyonuna nasıl gelmişti? Silah, 1950 yılında bir arkeoloji öğrencisi tarafından bulunmuş ve elden ele geçtikten sonra nihayetinde Bailey’in eline geçmişti. Allahtan daha önceki sahiplerinin -hepsi do titiz arkeologlar- kart kayıtları sayesinde silahın müzeye ulaşana kadar aldığı bütün yol kanıtlanabildi.</p>
	<p class="block_13">Bailey, artık silahın gerçekten ceset mahallinde bulunduğuna emin olduğu için, beş yıl boyunca olayla ilgili eline geçen her belgeyi evirip çevirerek inceledi. Bir dosyada bulduğu bir not, onu özellikle ilgilendirdi: Bu notta<i class="calibre2"> </i>diğer kurbanlar baltayla öldürülmesine rağmen, sadece Shannon Bell’in cesedinde iki kurşun izi bulunduğu yazılıydı (bir kurşun kalça kemiğini parçalamış ve para cüzdanına isabet etmişti). Diğerlerinin kurşunla ölmediği sadece kemiklerinde kurşun izi bulunmamasından değil, hâlâ giyinik oldukları için elbiselerinde de kurşun izi olmamasından anlaşılıyordu.</p>
	<p class="block_13">“Şimdi olay iyice heyecanlı duruma gelmişti. Sadece bir tek cesette iki kurşun izi vardı. Koleksiyonumuzdaki revolverde de beş mermiden ikisi eksikti”, diye yorumda bulundu Bailey.</p>
	<p class="block_13">Bailey, bundan başka bir de Packer’in mahkemede tekrar tekrar verdiği bir ifadeye rastladı. Packer, gerçek katilin kendisi değil, Shannon Bell olduğunu iddia etmişti. Bell’i silahla öldürmüştü - ama bunu Bell bütün grubu baltayla öldürmeyi planladığı için yapmıştı. Bell, zaten bunu neredeyse başarmak üzereydi. Yani Packer ve Bell için bu ölüm kalım mücadelesiydi ve silahlar patlayınca hayatta kalan sadece Packer olmuştu.</p>
	<p class="block_13">Ortaya çıkardıkları, Bailey’e artık rahat vermedi. 2000 yılının Ekim ayında, ilişkide olduğu bir mahalli tarih derneğini ziyaretinde Packer cesetlerinin fotoğraflarına göz atma olanağını buldu. Cesetlerden birinin kalçasında bir delik vardı -bu, Shannon Bell olmalıydı ya da “İskelet No. A”. Dernekte yalnızca fotoğraflar değil, o zamanlar iskeletlerde bulunan bütün ipuçları da mevcuttu: Yün, iplikler, düğmeler ve toprak.</p>
	<p class="block_13">Araştırmacılar, 2001’de iğneyle kuyu kazarcasına yaptıkları araştırmalarda gerçekten de elektron mikroskobu ile sadece elli mikrometre (metrenin milyonda biri) büyüklüğünde bir kurşun parçası tespit ettiler.</p>
	<p class="block_13">Spektrografik araştırmalar sonucu, bu parçanın o dönemde mermi imalatında kullanılan kurşunla aynı özelliğe sahip olduğu kanıtlandı. Dahası silahın içindeki üç mermiden birinin incelenmesi sonucunda, bunların Bell’in vücudundaki kurşunla aynı terkibe sahip olduğunu ortaya koydu. Bu, Bell’e isabet eden kurşunların, Bailey’in arşivde bulduğu revolverden çıktığı anlamına geliyordu. Bailey’in sonuçlar üzerine değerlendirmesi şöyle: “Bence bu sonuç, Packer’in ifadesini doğrulamaktadır. Olayın üzerinden yüz yıldan fazla bir zaman geçtiği için, davalıyı şahsen savunmak artık mümkün değil, ama hakikat için hiçbir zaman geç değildir.”</p>
	<p class="block_13">Tabii ki Packer’in önce Bell’i silahla vurup, diğerlerini de baltayla öldürüp soyduktan sonra yemiş olabileceğinden yola çıkarak Bailey’in söylediklerine itiraz etmek mümkündür. Ayrıca ilk teşhislere göre sadece Shannon Bell değil, bütün kurbanlar silahla öldürülmüştü.</p>
	<p class="block_13">Bailey, buna rağmen elde ettiği bulguların Packer’in ifadelerini doğruladığını ve böylece onun suçsuzluğunun kanıtlandığına inanıyor.</p>
	<p class="block_13">Kemik uzmanı James Starrs ise farklı düşünüyor. Starrs, 1983 yılında on<b class="calibre4"> </b>üç meslektaşıyla birlikte kurbanların kemiklerini buldu ve gömdü. Uzman Starrs araştırmalarından sonra, “Packer, yüzde yüz suçluydu. Saldırgan Shannon Bell değil, bilakis her bakımdan Packer’dı. Mevzu, bu kadar basit” açıklamasında bulundu.</p>
	<p class="block_13">Gerekçelendirme: Bütün iskeletlerde kendini savunmadan dolayı yaralanma izine rastlanıyor. Kollardaki balta izleri, kurbanların kendilerine baltayla saldırıp öldüren birine karşı el ve kollarıyla korumaya çalıştıklarının açık bir işaretidir. Bu gerçeklik, Packer’in adamlardan bazılarının mecalsiz kalıp öldükleri ve kendisinin de ondan sonra etlerini yediği ifadesini çürütmektedir.</p>
	<p class="block_13">Packer’in insan eti yiyen bir yamyam olduğu konusunda herkes hemfikir, zaten kendisi de bunu itiraf etmişti. Buna rağmen insanların akıllarında kalan aksi bir halk kahramanıdır ve artık 1873/74 kışında gerçekten kimin kimi öldürmüş olduğu belki de artık bir önem teşkil etmiyor.</p>
	<p class="block_13">Colorado Üniversitesi’nin çok sayıda yemekhanesi, bugün artık Packer’in adını taşıyor. Bu isimlendirmeye neden olan, 1960’lı yıllardaki bir öğrenci şakasıydı. Packer, 1981’den bu yana resmi olarak bir katil değil, sadece bir yamyam olarak tanımlandığı için, üniversitenin öğrenci işleri yönetimi şakayı benimseyerek, yemekhanelere resmi olarak Packer’in ismini verdi. Şayet bir gün yolunuz Boulder (Colorado) şehrine düşerse, oradaki üniversite yemekhanesine de uğrayın -ya Alferd E. Packer Memonal Grill’e (kısaltılmış ismi “Alferd-Packer-Grill” ya da “Packer Snacker”) ya da benim gibi vejetaryenler adına Alferd-Packer-Salatbar’a.</p>
	<p class="block_13">Afiyet olsun!</p>
	<p class="block_14"> </p>
	<p class="block_13"><b class="calibre4">Resmi mercilerden korunmak amacıyla yapılan yamyamlık</b> <b class="calibre4">(1900/01)</b></p>
	<p class="block_13">Aşağıda anlatılan olayda, fiilin gerçek motifleri pek net değildir, ama bu da hikâyeyi daha sürükleyici hale getirmektedir. Hikâye, günümüze savcı August Nemanitsch’in aldığı notlar sayesinde ulaşma olanağı buldu. Elinizdeki kitaptaki bütün orijinal metinlerde yaptığım gibi, bu notları sadece hafiften günümüz Almancasına uyarladım, onun dışında olduğu gibi bıraktım-şaşırtıcı ve dobra.</p>
	<p class="block_13">Her şey, 24<b class="calibre4"> </b>Mayıs 1888 doğum tarihli Johanna Bratuscha adındaki kız çocuğunun kaybolmasıyla başladı. Johanna, en son 6 Mayıs 1900 günü oturduğu yerin çiftçilerinin yanında görüldü. Bu zaman aralığı oldukça tuhaftır, çünkü Johanna aslında Prassdorf’ta (Monsberg’e yakın Pettau kasabasına bağlı bir köy, bugünkü ismi Ptuj’dur ve Slovenya sınırları içinde yer alır) ikamet eden, üzüm bağları olan ve şarapçılıkla uğraşan ailesinin yanında yaşıyordu. Johanna’nın babası, 26 Nisan tarihinde, yani yukarıdaki tarihten daha on gün önce, Maria Neustift’teki yetkili jandarma komutanı Alois L.’ye başvurarak kızının kayıp olduğunu bildirdi.</p>
	<p class="block_13">Polisin hemen kızı aramamasının fazla bir önemi yoktu. Babası kızı zaten çoktan yemişti. Fakat bu, babanın ancak bir yıl sonra ifade vermek üzere resmi makamlarca çağrılması üzerine ortaya çıkacaktı... </p>
	<p class="block_13">Savcı, anlatıyor:</p>
	<p class="block_13">“Franz Bratuscha, Marburg bölge mahkemesi (Tuna Nehrinin kolu olan Drava üzerindeki bir şehir, bugünkü ismi Maribor) tarafından, kaybolan kızı hakkında şahit sıfatıyla bilgi vermek üzere 16 Nisan 1901 günü mahkemede hazır olması çağrısını alınca, 14 Nisan günü Mana Neustift’teki jandarma karakoluna giderek görevli Alois L.’ye heyecanlı, ama dostane bir tarzda şahit olarak ifade vermesinin zorunlu olup olmadığını sordu. Kendisine çağrıya uymasının zorunlu olduğu söylenince, ‘çok şükür ki, bu olayla ilgili olarak başıma bir şey gelmez’ sözlerini sarf ederek oradan uzaklaştı.</p>
	<p class="block_13">Alois L., onun bu davranışını tuhaf bulduğu ve bundan başka da Franz Bratuscha’nın çocuklarına barbarca davranmayı alışkanlık haline getirdiğini duyduğu için, bizzat Bratuscha’nın sözde kaybolan çocuğunu öldürdüğü şüphesine kapıldı. Bundan ötürü 20 Nisan günü Bratuscha’nın evine bir kez daha giden Alois L., kızın elbiselerine dair sorduğu sorulara babanın çelişkili cevaplar vermesi üzerine evi aramaya karar verdi.</p>
	<p class="block_13">Alois L., arama sırasında bir sandıkta kaybolan kız çocuğuna ait bir adet ceket, bir etek ve iki tane alt eteklik buldu ve elbiselerde kan izleri olduğunu gördü. Bunun üzerine şok geçiren Franz Bratuscha, daha sonra sorgu hâkimi tarafından sorgulandığında da tekrarladığı şu itirafta bulundu:</p>
	<p class="block_13">‘Kızım Johanna, 1900’ün paskalya yortusunun pazartesi günü bir kestane ağacını ateşe verdiği için evden kaçtı. Etrafa yayılan ateş, neredeyse Maria Menzinger’in evini saracaktı. Menzinger, bu sebepten dolayı kızımı tehdit etti.</p>
	<p class="block_13">Ondan sonra her yerde kızımı arayıp sordum, ama nerede olduğuna ilişkin bir bilgi edinemedim. Aziz Pankratius gününden, yani 12 Mayıs’tan birkaç gün önce patronumun ormanına çalı çırpı toplamaya gitmiştim. Ormanda birden kızım Johanna’ya rastladım. Açlıktan iğne ipliğe dönmüştü ve mecalsiz olduğundan ses çıkarmadan yerde yatıyordu.</p>
	<p class="block_13">Buna rağmen hâlâ yaşadığını fark ettim. Onu yerden kaldırdım ve onunla konuşmaya çalıştım. O kadar yavaşça fısıldıyordu ki ne dediğini anlamadım. Ayakları üzerinde duramadığı için tekrar yere yıkıldı. Bunun üzerine iki elimi boynuna koydum ve<i class="calibre2"> </i>yaklaşık beş dakika kadar boğazını kuvvetlice sıktım. Kendini savunmaya kalkışmadı, elimi boynundan çektiğimde artık nefes alıp vermiyordu.</p>
	<p class="block_13">Söz dinlemediği, okulu astığı ve şimdi de evden kaçtığı için, zaten hep çocuğuma kızgındım. Bundan başka onun dünyada bir işe yaramadığını, evde de işime yaramayacağını ve üstüne üstlük bir de hastane masraflarını ödeyeceğimi düşünerek onu öldürdüm. Bütün bunlar öğleden sonra saat üç-dört civarlarında oldu. Ondan sonra cesedi yakındaki bir mağaraya sürükledim ve üzerini toprak ve yapraklarla örttüm. Onu buraya saklamamın sebebi, onu en iyi şekilde nasıl ortadan kaldırmam gerektiği üzerine düşünmeye ihtiyacımın olmasıydı.</p>
	<p class="block_13">En sonunda, yapılabilecek en iyi şeyin akşama kadar bekledikten sonra onu eve götürüp ocakta yakmak olduğuna karar verdim. Eşim Maria Bratuscha da akşam saat yedide işten eve geldi. Yaptığım her şeyi ona anlattım. Biraz üzüldü, ama bana kötü bir şey söylemedi, çünkü kızın ölmesi onun da işine geliyordu. Bunun üzerine cesedi sakladığım yerden çıkarıp eve taşıdım ve yanan ocağın önüne yatırdım. Elbiselerini çıkardım. Ekmek bıçağını alarak bedeni beş parçaya ayırdım. Elime bulaşan kanı, onun elbiselerine sildim.</p>
	<p class="block_13">Cesedi ben kestim, ama karım da yanımda durdu ve cesedi tutarak kesmeme yardım etti. Önce kafayı kestim; bıçak sadece et kesebildiği için, elime küçük bir balta aldım ve omurgayı baltayla parçaladım. Daha sonra iki ayağı diz kapaklarından kestim ve bedeni yukarıdan aşağıya ikiye ayırdım. Karım, bunu yaparken de bana yardım etti.</p>
	<p class="block_13">Her beş parçayı birbiri ardına ateşe attım ve üstüne de odun attım. Bu, sabah saat üçe kadar devam etti. Akabinde de ikimiz uyumaya gittik. Bütün vücuttan geriye ocakta sadece birkaç kemik parçası kaldı, onları da gübre yığınının üzerine fırlattım.’</p>
	<p class="block_13">Franz Bratuscha, daha sonraki bir sorguda 1900 Mayıs başında, yani korkunç fiili işlemeden kısa bir süre önce rüyasında ‘kaybolan kızını bir samanlıkta bulduğunu ve kızının simsiyah göründüğünü, bunun sebebini sorduğunda kızın buna ‘üzüntü’ diyerek yanıt verdiğini anlattı. Eşine hemen rüyasını anlatmış ve ona, kızını gerçekten bu durumda bulduğu takdirde öldürüp yakacağını söylemiş, eşi de biraz tereddüt ettikten sonra kendisini onaylamıştı.</p>
	<p class="block_13">Bu sorgudan birkaç gün sonra Franz Bratuscha, gönüllü olarak tekrar sorgu yargıcının huzuruna çakmak istedi ve pişmanlığını çok belli eden bir haleti ruhiye ile şu ifadeyi verdi: ‘Daha önce itiraf etmeye utandığım bazı şeyleri şimdi anlatmak istiyorum. Kızım Johanna’nın cesedini yaktığımızda, evde ertesi gün yiyecek çok az şeyimiz vardı. Etin ocakta piştiğini görünce, gençliğimde değişik kitaplarda Kızılderililerin ve başka vahşi toplulukların insan eti yediğini ve bundan ölmediklerini okuduğumu hatırladım. Bunun üzerine içimde, ocakta pişen etin tadına bakma arzusu uyandı.</p>
	<p class="block_13">Bir çömlek aldım ve baldırlardan parçalar keserek çömleğe koyup kızarttım. Sonra hepsini yedim. Yaptığımdan utandığım için, bunu eşimden sakladım, ama o kesinlikle yaptığımın farkına vardı. Kendisinden onun da kızın etini yemesini istemedim ve yediğine de şahit olmadım.’</p>
	<p class="block_13">Franz Bratuscha, itiraflarının arkasında durdu ve ağır ceza mahkemesinde de her şeyi sükûnet ve pişmanlık içinde bir kez daha tekrarladı.</p>
	<p class="block_13">Cinayetin nedenine gelince, Franz Bratuscha’nın kendisi tarafından sayılan gerekçelerden yola çıkmak doğru olur, zira zaten oldukça asabi bir karaktere sahip olduğu bilmiyor. Kendi çocuklarına son derece merhametsizce kötü muamele ediyordu. Bir keresinde on yaşındaki oğlu Franz’ın şapkasını rüzgâr götürdü diye, çocuğun yüzünü bir taşla parçalamıştı.</p>
	<p class="block_13">Franz Bratuscha’nın itiraflarının doğruluğunda şüphe duyulamayacağı tahkik sonucu tespit edildi. Sorgu yargıcı tarafından Bratuscha’nın evinde ve evin çevresinde yapılan keşif, tahkikat ve aramalar sonucu, cesede ilişkin en küçük bir ize bile rastlanmadı. On yaşındaki oğlu Franz da, sözü edilen zaman zarfı içerisinde bir gece ocağın çok aşırı derecede yakıldığını ve ocağın üst kısmında bulunan yatak yerini o gece terk etmek zorunda kaldığını ifade etti.</p>
	<p class="block_13">Adlı tıp raporlarına göre, çevresinde son derece zeki bir insan olarak tanınan Franz Bratuscha’nın ruh sağlığı tamamen normaldi...</p>
	<p class="block_13">Kendi çocuğunun etini yemesine gelince, vahşi halkların âdetlerini anlatan kitapları okuması sayesinde bu fikri edindiği teyit edildi. Evinde yapılan arama sırasında <i class="calibre2">Australien und seine Inseln</i><sup class="text_4"><sup class="noteref" id="back_note_26"><a href="index_split_039.html#note_26" title="26" class="calibre1">26</a></sup></sup><i class="calibre2"> </i>isminde bir kitap bulundu. Franz Bratuscha, kitaptaki vahşilerin kendi çocuklarına yaptıklarıyla ilgili bölümlerin altını çizmiş ve ilgili sayfaların kenarına kendi el yazısıyla ‘Kayıp Johanna Bratuscha’ notunu düşmüştü.</p>
	<p class="block_13">Kitabın ilgili sayfasında şunlar yer alıyordu:</p>
	<p class="block_13">‘Misyonerlerin, mutlu evlilik hayatı üzerine bize anlatacakları pek fazla bir şey yok. Avustralyalı çocukların yaşamı da acı ve cefalarla dolu, yine de Avustralyalılar çocuklara kötü davranmıyorlar. Seyyahlar, bu konuda etkileyici şeyler anlatıyorlar. Özellikle önemli bir erkeğin yeni doğan oğlunun şerefine dans edilir ve çocuk kırmızıya boyanır. Sıradan ve fakir ebeveynlerin çocuklarıysa, pahalı olan kırmızı boya yoksa, en azından kül ve kömürle boyanır.</p>
	<p class="block_13">Bazı yörelerde anneler, ölen çocuklarını onlardan sadece geriye kemikleri kalana dek, haftalar boyunca yanlarında taşırlar: Sonrasında kemikler yakılır ve toprağa gömülür. Seyyahların anlatımlarına bakılırsa, çocuğu ölen bir annenin teselli bulması mümkün değildir. Avustralyalı kadınlar, çocuklarını bizim annelerimizin çoğuna örnek verilebilecek kadar sevgi dolu bir tarzda yetiştirirler. Çocuklar ağlarsa, elden ele dolaştırılırlar; küçük çocuklar yürüyemedikleri sürece -çoğunlukla üç yaşına kadar- anneleri tarafından sırtlarından taşınırlar. Babalar, erkek çocukları yürümeye başladıkları andan itibaren yanlarına alıp avlanmaya götürür, onlara hayatta ihtiyaç duyacakları maharetleri öğretir ve hikâyeler anlatırlar. Erkek çocuklar, daha sonra tırmanma, cirit atma ve bumerang fırlatmanın yanı sıra açlık ve susuzluğa dayanmayı öğrenirler. Ayrıca balık tutmak, avlanmak ve hayat için lüzumlu her şey konusundan eğitime tabi tutulurlar.</p>
	<p class="block_13">Bu yüzden, çocuklarına bu denli özen ve sevgi gösteren Avustralyalıların, onları öldürmek gibi korkunç âdetlere sahip oldukları kesinlikle inandırıcı ve anlaşılabilir değildir. Avrupalıların buraya gelmesinden sonra, bu âdetin yayılmış olması kuvvetle muhtemeldir. Böylesi bir kabile, gerçekten tuhaf olarak adlandırılmayı hak eder: Bir taraftan çocuklara karşı büyük bir sevgi ve itina, diğer taraftan böylesi bir gaddarlık! Yoksulluk ve kıtlık, bunu açıklayacak biricik nedenler olamaz, zira verimli bölgelerde yaşayan ve bolluk içinde yüzen kabileler de çocuklarını öldürmektedirler -belki de sebep, herhangi bir batıl inançtır.’</p>
	<p class="block_13">‘İnanç ve batıl inanç’ başlıklı bir bölümde şu paragraf yer alır: ‘Her şey olup bittikten sonra, şayet cesedi yememişlerse, toprağa verme ritüeli için hazırlık yapılır.’</p>
	<p class="block_13">Melanezyalıların beslenme âdetleri üzerine olan bölümün sonunda şunlar yazılıdır:</p>
	<p class="block_13">‘Ama Melanezyalılar<sup class="calibre3"><sup class="noteref" id="back_note_27"><a href="index_split_040.html#note_27" title="27" class="calibre1">27</a></sup></sup>, bugün de bütün bu leziz yiyeceklerden daha fazla insan etini tercih ederler. Bu, bütün adalar için geçerlidir. Solomon adalarında, karaya ayak basan her yabancının öldürülüp yenmesi kural olarak geçerlidir. Yeni Kaledonya adaları yüzyıllardır Fransız egemenliği altında olmasına rağmen, Fransızlar hükmettikleri yerlilerin bu korkunç âdetini ortadan kaldırmayı hâlâ başaramadılar.’</p>
	<p class="block_13">Franz Bratuscha, herhangi bir batıl inançtan etkilendiğini kararlılıkla reddetti. İçende kendisiyle sohbet eden hücre arkadaşlarına da bu mealdeki düşüncelerini tekrarladı. Dindar olduğunu gösteren kendi özel notlarında da buna dair açık bir kanıtın bulunması söz konusu olmadı.</p>
	<p class="block_13">Fakat aşağıdaki olay, onun batıl inanca öyle çok da uzak durmadığının kanıtı sayılır.</p>
	<p class="block_13">Franz Bratuscha, askerliğini Bosna’da piyade olarak yapmıştı. 30 Temmuz 1886 tarihini taşıyan bir nöbet değişimi raporunda kendi el yazısıyla Almanca yazdığı şu satırlar yer alır: ‘Bulunmuş bir dikiş iğnesi ve bir sürtüğün kafasından yolunmuş bir saç teli -saçı iğneden geçirmeli ve dışarıda bir çardağa bağlamalı- ondan sonra istediğin kadar ona sahip olabilirsin. Zaten sonra kendisi gelip seni arayıp bulacaktır.’</p>
	<p class="block_13">Başka bir kâğıt parçasına şu tarifi yazmıştı:</p>
	<p class="block_13">‘Papatya, ısırgan otu, kemik tozu, sığır kuyruğu otu ve nane -Allah aşkına bu otları bulmalı ve şimdi mayıs ayında toplamalıyız ki onlardan ilaç yapabilelim.’</p>
	<p class="block_13">Ölüm cezasının ömür boyu ağır hapis cezasına çevrilmesinden sonra, yani gerçeği ortaya çıkarmak ya da tahrif etmek için ortada bir sebebin olmadığı bir zamanda konuyla ilgili soruları yanıtlayan Franz Bratuscha, kızının etini yağsız kavurduğunu, ama tuzladığını ve ekmeksiz yediğini, çünkü çok yoksul olduğu için yağ ve ekmekleri olmadığını belirtti. Franz Bratuscha, etin dana eti tadında olduğunu, açlığını giderdiğini, ama mahcubiyet duyduğu için ağız tadıyla yiyemediğini de sözlerine ekledi.</p>
	<p class="block_13">Franz Bratuscha, kriminal deneyimler göz önünde tutularak özellikle, suçluların şayet suçsuz bir kız çocuğunun etini yerlerse, hesap vermek zorunda kalmadan istedikleri her şeyi yapabileceklerine, öldürdükleri bir çocuğun etini yedikten sonra yakalanmadan hırsızlık yapabileceklerine, böylece işledikleri suçlar üzerine kafa yormayacaklarına ve rahat bırakılacaklarına dair bir şey duyup duymadığı ya da okuyup okumadığı konusunda sorguya çekildi. Ayrıca suçluların aşağıdaki batıl inançlara biat ettiklerini bilip bilmediği de soruldu:</p>
	<p class="block_13">1. Beyin ve ilik yenmesi durumunda, yenilenin gücü yiyene geçer,</p>
	<p class="block_13">2. Kalp, ciğer ve yağın yenmesi uçabilmek, görünmez olmak vs. gibi doğaüstü yetenekler kazandırır,</p>
	<p class="block_13">3.<b class="calibre4"> </b>Kızartılmış insan eti yemek, birini düşmanlarının ve resmi mercilerin takibinden korur.</p>
	<p class="block_13">Franz Bratuscha’nın bütün bu sayılanlar hakkında hiçbir bilgisi yoktu ve tüm sorulara verdiği tek bir cevap vardı:</p>
	<p class="block_13">‘Çok aç olmamdan başka hiçbir şey düşünmedim.’ Bu cevap, Andrees’in ‘insan eti yemenin, açlıktan kaynaklanan genel bir çocukluk hastalığı olduğu’ fikrinin hayret verici bir tasdikidir.</p>
	<p class="block_13">Suça iştirak etmekten üç yıl ağır hapis cezasına çarptırılan Franz Bratuscha’nın eşi, başta inkâr etmesine rağmen, günah çıkararak eşinin bütün sorumluluğu taşıdığını onayladı. Ama onun kızın etini yediğini görmediğini iddia etti.”</p>
	<p class="block_13">Savcının anlattıkları burada bitiyor.</p>
	<p class="block_13">Sonraları Bratuscha’nın bir “hatırlama yanılsamasına” kurban gittiği söylendi. Şöyle ki 1903 yılında bir kadın hırsızlık yaparken yakalandı ve Bratuscha’nın güya yenmiş olan kızı olduğunu iddia etti. Kadın, Kranjska’nın Krsko bölge mahkemesince tutuklanmıştı ve o zamanlar DNA kontrolü sonucu kimliğinin tespit edilmesi olanaksız olduğundan, gerçekten de Bratuscha serbest bırakıldı. Önce ölüm hücresine konmuştu, daha sonra cezası müebbet hapse çevrildi ve en sonunda da beraat etti. Mahkemeye neden yalan ifade verdiği sorusuna Bratuscha şu cevabı verdi: “Erkek adam sözünde durur, diye düşündüm. Bu yüzden de jandarmanın baskısı sonucu kabul ettiğim itiraflarımı geri almadım.”</p>
	<p class="block_13">Bana öyle geliyor ki, bir babanın kızını yemiş olabileceği kabul edilmek istenmedi ve bir insanın böylesine canavarca davranabileceğinin kavranması yerine Bratuscha’nın özgür bırakılması tercih edildi.</p>
	<p class="block_14"> </p>
	<p class="block_21">İlaç olarak insan (1911)</p>
	<p class="block_13">Genç köylü Franz Putz, 1911 yılının soğuk ve karanlık bir şubat akşamında Pöllau’da (Graz yakınlarında bir köy) eczaneye ilaç satın almaya gitti. Kapıyı, eczacı Franz Kobernauer açtı. Köyde elektrik olmadığı için, Kobernauer elinde bir şamdan tutuyordu. Franz Putz’a ilacı verdikten sonra, kapıya kadar Putz’a eşlik ettiği sırada yanlışlıkla ona çarptı. Keşke çarp-masaydı! Genç köylü, eczacının kendisini öldürmek istediğini düşündü ve korkuya kapılarak tabanları yağladı. Korku sonucu bir “sinir şoku” yaşadığı doktor muayenesiyle tespit edildi ve bunun sonucunda günlerce yatakta yatmak zorunda kaldı. Birkaç gün içinde bütün yöre halkı, eczacı Kobernauer’in delikanlıyı öldürmek istemiş olduğundan emindi.</p>
	<p class="block_13">Olayın gelişiminin tuhaflık arz etmesi, koşulların bunu sağlamasıyla ilgıliydi, zira kırsal bir bölge olan Oststeiermark’ta bir eczacının, kurbanlarından ilaç imal etmek için her yıl “en azından” bir erkek ve bir kadını öldürdüğü inancı genel olarak yaygındı.</p>
	<p class="block_13">Bundan dolayı da insanlar, Franz Putz olayında sakinleşmeye yanaşmadılar. Eczaneyi boykot ettiler ve Franz Kobernauer, “haftalar boyunca bir tek Kronluk satış” bile yapamadı. Kobernauer, tamamen iflas etmemek ve ticari itibarını tekrar kazanmak için, genç köylüyü mahkemeye verdi.</p>
	<p class="block_13">Fakat Franz Putz pes etmedi. Sadece söz konusu akşam değil, daha önce de Kobernauer onu zaten öldürmek istemişti. Genç köylü, hakareti geri almak bir yana, üstüne üstlük yeni suçlamalara giriştiği için, iki haftalık hapis cezasına çarptırıldı. İçerdeyken de iddiasından vazgeçmedi. Köyün papazı bile olayı ciddiye almak durumunda kaldı. Bazı eczacıların insan öldürdüklerini o da duymuştu. Bu sebepten dolayı, kendisinden rica edilmesine rağmen, kilisede verdiği vaazlarda batıl inancın saçmalığı üzerine konuşmaktan imtina etti ve bu mevzuda geri durmayı yeğledi.</p>
	<p class="block_13">O yıllarda, mesela Aydınlanmadan nasibini tamamen almış olan Dresden’deki bir büyük hastanenin eczanesine bir göz atıldığında, uçak ve zeplinlerin uçtuğu, Roald Amundsen’in Güney Kutbu’na ulaştığı, Titanic’in battığı ve Alfred Wegener’in kıtaların yer değiştirmesi üzerine yazdığı bir çağda, eczacıların insan öldürdüğü inancının 1912’lerde halk arasında kabul görmesinin o kadar da şaşırtıcı olmadığı anlaşılır. Dresden’de 1912’de sara hastalığına karşı, belirli on iki gecede avlanmış olması şart olan ve kavrulmuş saksağanlardan üretilen bir toz kullanılırdı.</p>
	<p class="block_13">“Bir kez düşünün - Dresden’de, ‘aydınlanmış Saksonyalılar’, üstüne üstlük bir de büyük bir devlet hastanesinde!” diye ürpererek yazıyordu Hans Gross, aslında kasavete alışık olan <i class="calibre2">Archivs für Kriminal-Anthropologie und Kriminalistik</i>’ın yayıncısı. Yine de: “Bu tür şeylere inanmak mümkün değildi, ama eczacı şehirde ve yörede ürünü için pazar bulmak zorundaydı.”</p>
	<p class="block_14"> </p>
	<p class="block_13">Ölü yiyici Muchin (1922)</p>
	<p class="block_13">Aşağıdaki olay, izaha gerek duymayacak kadar açıktır. Olaya ilişkin rapor, okuma yazması olmayan Petr Kapitanovic’in 12 Ocak 1922 tarihinde ifadesini alan sorgu yargıcı Balter’in kaleminden çıkmadır. Olayda tipik olan, soğuk ve açlığın yol açtığı Wendigolaşmadır.</p>
	<p class="block_13">“Ben, Petr Kapitanovic Muchin, elli altı yaşındayım ve aslen Samara vilayeti, Uezd Busuluk, Volost Efimovka’dan geliyorum. Ailem beş kişiden oluşur. Ben, eşim ve üç çocuğum. Paskalya yortusundan bu yana ekmek yüzü görmedik. Önce ot ile at, köpek ve kedi eti yedik, ayrıca kemik toplayıp öğüttük. </p>
	<p class="block_13">Bizim yörede ve köyde sokakla ya da köy samanlığında ki yığınların üzerinde bir sürü ceset vardır. Ben, Muchin, akşam samanlığa sokuldum ve yedi yaş civarlarındaki bir erkek çocuğunun cesedini aldım. Bizim köyden bazılarının insan<b class="calibre4"> </b>eti yedikleri daha önce kulağıma gelmişti. Cesedi kızakla<b class="calibre4"> </b>eve getirdim. Baltayla küçük parçalara ayırdım ve akşam kaynattık.</p>
	<p class="block_13">Ondan sonra çocukları, Natalya (16 yaşında), Fedor (12 yaşında) ve Afanaskij (7 yaşında) uyandırdık ve hep birlikte yedik. O gece ve ertesi gün tüm cesedi yedik, öyle ki geriye sadece kemikleri kaldı.</p>
	<p class="block_13">Köy Sovyet’inden bir adam evimize geldi ve bana insan eti yediğimizin doğru olup olmadığını sordu. Ben, doğru olduğunu söyledim. Beni Sovyet’e getirdiler. Eşim Aleksandra Charitonovna’yı neden getirmediklerini bilmiyorum, çünkü o da bizimle birlikte yedi.</p>
	<p class="block_13">Köyde birçok insan, insan eti yiyor, ama bunu gizliyorlar. Köyde bazı aşevleri var. Orada sadece küçük çocuklara yemek verilir. Her evden bir çocuğa, aşevinde yemek hakkı var. Benim küçük iki çocuğum aşevinden beslenir. Her çocuğa 250 gram ekmek ve bir tas çorbadan başka bir şey verilmez.</p>
	<p class="block_13">Köyde herkes mecalsiz ve çalışamayacak durumdadır. Bütün köyde sekiz yüz çiftlik için sadece on adet at kaldı. Eskiden, yani geçen sene ilkbaharda köyde yaklaşık iki yüz elli tane at mevcuttu.</p>
	<p class="block_13">Etin tadının nasıl olduğunu hatırlamamız mümkün değil, çünkü insan etini yediğimizde bilinç olarak zayıf durumdaydık. Köyde, etini yemek için hiç kimse öldürülmedi. Bizde zaten yeteri kadar insan cesedi olur, hiçbir zaman birini öldürmeyi aklımızdan geçirmedik.</p>
	<p class="block_13">Söyleyeceklerim bundan ibarettir, ifadem yüzüme karşı okundu. Söylediklerimin aynen yazıldığını tasdik ediyorum.”</p>
	<p class="block_14"> </p>
	<p class="block_21">Uçak düşmesi sonrası yamyamlık (1972)</p>
	<p class="block_13">Tam da 13 Ekim 1972 Cuma günü bir Fairchild F-227 Montevideo’dan (Uruguay) havalandı. Uçağın elli iki koltuğu vardı, “Old Christians” adındaki rugby takımı, uçağı komple Uruguay ordusundan kiraladığı için, yirmi beş akraba ve arkadaş da uçağa alındı. Uçakta toplam kırk beş yolcu vardı.</p>
	<p class="block_13">Hava durumu kötüydü, ama Mendoza’da (Arjantin) zorunlu olarak yapılan inişten sonra genç sporcular, tekrar uçmaları için iki pilota ısrar ettiler. Pilotlar, ya sporculara kandı ya da uçuşu sağ salim yapabileceklerine inandı. Askeri uçak, uzun süre Arjantin’de kalamayacağı için her halükarda tekrar uçmaları gerekiyordu. Ama cevaplanması gereken soru, tekrar Uruguay - güneşli hava - yoksa dostluk maçı için Ant Dağları üzerinden Santiago de Chile -fırtına- istikametine doğru mu uçacaklardı? Nihayetinde öğleden sonra saat üç sıralarında ikinci seçenekte karar kılındı.</p>
	<p class="block_13">Kararın makul olmadığı sonradan belli oldu. Feci olan sadece dağlardaki hava durumu değildi; öğleden sonra yerden yükselen ve güneşin ısıttığı hava, kayalar boyunca buz gibi bir ortamla bir araya geldi. Böylece ortaya çıkan hava karışımı, küçük Fairchild uçağı için muazzam türbülanslar anlamına geliyordu. Uçak, yaklaşık 3500 metre yükseklikteyken bir dağa çarptı.</p>
	<p class="block_13">Bir dizi tesadüfler sonucu uçaktaki yolculardan otuz iki tanesi hayatta kaldı: Gerçi uçak birçok parçaya bölünmüştü, ama yolcu kabini aynı eğime sahip bir yüzeyin üzerine düştü. Bundan başka çok kalın olan kar yüzeyi -Ant Dağları’nda kar kalınlığı onlarca metreyi bulabilir- saatte 300 kilometreden fazla bir hızla gerçekleşen çarpmanın etkisini azaltmıştı. Yolcu kabini, bir süre kaydıktan sonra ezilmiş durumda olan pilot kabiniyle birlikte durdu.</p>
	<p class="block_13">Pilot kabinindeki yükseklikölçer, kazadan sonra artık çalışmadığı için, üç kilometreden fazla olan yüksekliği iki kilometre olarak gösteriyordu. Zaten doğruyu gösterse bile bunun kurtulan gruba bir faydası yoktu. Hepsi sıcak düzlüklerde yaşamaya alışkınlardı ve dağlara yabancıydılar. Kurtulanlar, on gün sonra kısa süre için açtıkları bir radyodan arama çalışmalarına Ant Dağları’nın zorlu konumu dolayısıyla ümit kesildiği için son verildiğini öğrendiler. Uçak o kadar küçüktü ki, havadan görülmesi neredeyse imkânsızdı. Buz gibi soğukta, yemeksiz, korunaksız ve yeterli kalınlıkta elbisesiz geçirdikleri on günden sonra, gerçekten kurtulacaklarına dair umutları artık kaybolmuştu. En son uçağın üzerine bir çığ düşmüştü ve bu olaydan sonra uçağın artık havadan görülmesi iyice olanaksız hale gelmişti. Buz gibi soğukta geçirdikleri ilk haftada, kurtulanlardan beş kişi daha aldıkları yaralardan öldüler. Böylece uçağın etrafında yatan ceset sayısı on sekize ulaştı.</p>
	<p class="block_13">Kazayı küçük sıyrıklarla atlatanlar için başta her şey o denli kötü görünmüyordu. Gerçi yüksek rakımda olmaları dolayısıyla vücutlarının su ihtiyacı artmıştı, ama uçaktan kopardıkları alüminyum parçalarından yaptıkları tavalara koydukları karı güneşte eriterek elde ettikleri su sayesinde kimse susuzluk çekmek zorunda kalmadı. Uçağın enkazına sığındıkları için, soğuğa karşı iyi kötü korunabiliyorlardı. Birazcık ısınabilmek için, üzerlerindeki bütün kâğıt parayı -yaklaşık 7500 Dolar- yaktılar. Biraz çikolata, birkaç paket ceviz ve uçağın düşmesi sırasında kırılmayan birkaç şişe alkollü içkiden<b class="calibre4"> </b>başka yanlarında hiçbir yiyecek yoktu.</p>
	<p class="block_13">Altıncı günden itibaren açlık, dayanılmayacak sınıra geldi. Rugby takımının oyuncularından Fernando (“Nando”) Seler Parrado, 2006 yılında şunları söylüyordu: “Yiyecek bulmak için her şeyi yapabilirdik. Bizi harekete geçiren güdü, iştah ve öğle açlığı değildi. Eğer beyin, gerçek açlığı ve vücudun rezervlerinin tükenmekte olduğunu ciddi olarak fark ederse, tehlike anında kaçan bir hayvanın salgıladığı gibi adrenalin salgılar. Bizi de böyle bir ölüm korkusu sarmıştı.</p>
	<p class="block_13">Dağlarda yiyebileceğimiz hiçbir şey bulmamız mümkün değildi -ne kuş, ne böcek, bir ot sapı bile yoktu. Çölde ya da açık denizde bile yiyecek bir şey bulma şansımız olurdu.</p>
	<p class="block_13">Yolcu kabinini, küçük bir parça bile olsa yiyecek bulma umuduyla defalarca arayıp taradık, hatta seyahat çantalarından kopardığımız deri parçalarını bile yemeyi denedik. Koltukları bile didik didik ettik, ama yenilebilecek hasırla değil, yenilmesi mümkün olmayan polyester materyalle doldurulmuşlardı.</p>
	<p class="block_13">Ne polyester ne uçağın alüminyum parçalarını ne de plastik çöp ya da taş yememiz mümkün olmadığına göre, geriye beslenme maddesi olarak sadece elbiselerimiz kalıyordu. Ama bunu yapamazdık, çünkü o zaman da soğuktan donup ölürdük.</p>
	<p class="block_13">Takıntılı bir halde yenebilecek herhangi bir şey aradığım zaman süresince çevremizde bulunan yenebilecek yegâne nesneyi algılayamamamı oldukça tuhaf bulduğumu söylemeliyim. İnsan bazen kalın kafalı oluyor.</p>
	<p class="block_13">Nihayet zihinsel olarak o kritik sınırı, ilkel bir güdüyle aştım. Kuşluk vaktiydi, parçalanmış uçağın yolcu kabininde uzanmış yatıyorduk. Bakışlarım, yanımdakinin bacağında iyileşmeye başlayan yaraya takıldı. Yaranın iç kısmı, ıslak ve çiğ görünüyordu, kenarı kabuk bağlamıştı. Gözlerimi yaranın kabuğundan bir türlü alamadım ve burnumda kanın enfes kokusunu hissettim. İştahım kabardı. Gözlerimi yaradan ayırdığımda, diğerlerinin de yaraya baktıklarını fark ettim. İnsan etiyle beslenmemiz gerektiği sonucuna içgüdüsel olarak varmıştık.</p>
	<p class="block_13">İçimizdeki bu duvar bir kere yıkılmıştı ve geri dönüş artık olanaksızdı. O andan itibaren aklım artık sık sık karın altında yatan cesetlere kayıyordu. Hayatta kalmamız için tek şansımız onlardı.”</p>
	<p class="block_13">Yeni besin kaynağını kullanmaya, uçağın düşmesinden on gün sonra karar verdiler. Aralarında bazıları, bu olanaktan faydalanmayı sonuna dek reddettiler ve bir süre sonra da öldüler. Nando Parrado, bu “besin kaynağını hor görenlerden” değildi: “Gerçi et, açlığımı gidermedi, ama vücudumun şimdi artık ölmeyecek kadar yeterli proteine sahip olması beni rahatlattı. İlk ‘öğün’den sonra içimde umut yeşerdi.”</p>
	<p class="block_13">Grup, daha sonra eti yenir hale getirmede ileri adımlar attı. Ocak yokluğundan eti pişirmeleri mümkün olmadığı için, yemek nöbeti olanlar ceset kaslarını küçük parçalara ayırarak güneşte kurutuyordu.</p>
	<p class="block_13">“Zamanla en azından benim için insan eti yemenin daha kolaylaştığını söyleyebilirim. İstisnai durumlarda bir ateş yakma olanağımız olunca, etin tadı çok daha iyi oluyordu” diye anlatıyor Parrado.</p>
	<p class="block_13">Kaslı et stokunun çabuk bitmemesi için, böbrek, ciğer ve kalpleri de yemeye başladık. Organların besin değeri yüksekti. Kulağa korkunç gelse de, arkadaşlarımızı ve grup üyelerini kurbanlık hayvanlar gibi kesmeyi yadırgayan neredeyse artık kimse yoktu.”</p>
	<p class="block_13">Sonradan bulduğumuz bir ekmek ve iki şişe romu saymazsak, sadece insan eliyle uçak kazasından kurtulanların on altısı hayatta kaldı.</p>
	<p class="block_13">“Son dönemde mönüyü genişletmek zorunda kaldık. Organ ve et tükendiğinden, içindeki beyni yiyebilmek için ölülerin kafataslarını kırmak zorunda kaldık. Daha sonraları içimizden bazıları, daha önce ağızlarına alamadıkları dokuları da -örneğin akciğer, el, ayak ve kalplerde pıhtılaşan kan- yemeye başladılar.”</p>
	<p class="block_13">Uçağın düşmesinden altmış bir gün sonra Parrado, başka birisiyle birlikte yardım bulmak için yola çıktı. Vadi istikametine doğru on günlük zorlu ve teçhizat açısından imkânsız bir yürüyüşten sonra (Mount Seler’i ilk defa tırmanmak da dahil olmak üzere) bir köylüye rastladılar. Köylü, atla on saatlik bir yolculuktan sonra polise haber verdi ve böylece kurtarma operasyonu başladı.</p>
	<p class="block_13">Parrado, daha sonraki hayatında amatör yarış arabası sürücüsü oldu. Bugün iki kız babası olan Parrado, başarılı dört firmanın genel müdürlüğünü yapmaktadır.</p>
	<p class="block_13">“Döndükten sonra ebeveynlerimiz, terapi yapmamız gerektiği düşüncesindeydiler, ama hayatta kalanlar grup olarak terapi yapmayı reddettiler. Bugün bile insanlar, yaşananların üzerimdeki psikolojik tesirlerinin ne olduğunu bana soruyorlar. Kâbus görüp görmediğimi, kötü anılarımın olup olmadığını ya da suçluluk duyup duymadığımı. Hayır, hiçbiri. Felaketten sonra, suçluluk ve acı duymadığım mutlu bir hayat sürdüm” diye konuşuyor Parrado.</p>
	<p class="block_14"> </p>
	<p class="block_13"><b class="calibre4">“Patient</b><sup class="text_9"><sup class="noteref" id="back_note_28"><a href="index_split_041.html#note_28" title="28" class="calibre1">28</a></sup></sup><b class="calibre4"> X” - paranoyak bir yamyam (1979)</b></p>
	<p class="block_13">“Patient X’in doğduğu yıl olan 1940’ta Fransa’nın Mayenne bölgesinde hâlâ cadıların varlığına inanılırdı. Doktor raporunda isimsiz olarak kaydedilen Patient, çocuklarını sıkı bir disiplinle yetiştiren katı bir ailede büyüdü. Hiç kimse, sıkça yaşadığı duygusal patlamalar dışında daha sonraları yamyam olacak X’in tuhaf herhangi bir davranışına tanık olmadı.</p>
	<p class="block_13">1965 yılında, takip edilme hissi ve kişilik bölünmesi hastalığına sahip bir kadınla evlendi ve iki çocuk yaptı. Çift, birlikte bir komşu kadını öldürmeye kalkıştılar. Haklarında dava açıldı, fakat mahkeme ikisini de delil yetersizliğinden dolayı beraat ettirmek zorunda kaldı. Patient X, otuz beş yaşına geldiğinde artık açık bir şekilde psikozluydu. X, vaaz vermek için dünyayı dolaşmaya başladı.</p>
	<p class="block_13">1978’de yine bir komşusunu -bu kez tek başına- öldürmeye kalktı ve hapis cezasına çarptırıldı. Patient X, bir yıl sonra eşini suda boğarak öldürdü; bundan kısa süre sonra dokuz yaşında bir kız çocuğuna tecavüz etme ve kanını içme girişiminde bulundu. Fakat çocuğun annesi son anda gelince, fail kaçmak zorunda kaldı.</p>
	<p class="block_13">Daha aynı gün, kendilerini yabayla yüreklice savunmalarına rağmen köylü bir karıkocayı öldürdü.</p>
	<p class="block_13">Cinayetten sonra fail tutuklandı ve suç serisi böylece son buldu. Patient X, psikiyatristlerini şu sözlerle şaşırttı: “Tanrı, bana insanları öldürmem için emir verdi. İşlediğim fiillerle kötülük yapmış olsam da, onun etini yedim ve kanını içtim. Böylece tanrının şu emrini yerine getirdim: ‘Bu, benim bedenim ve kanımdır. Kim ondan yer ve içerse yaşayacaktır. Bu yüzden hepiniz ondan alın ve yiyin (için).’”</p>
	<p class="block_13">Dinsel karakter taşıyan yamyam ve vampir hezeyanlarını bir yana bırakırsak, Patient X tamamen sağlıklıydı ve beyin fonksiyonlarının ölçümünde de göze çarpan bir şeye rastlanmadı. Delüzyonel bir çarpıtmaya uğratmış olsa da, İsa’dan yaptığı alıntı doğrudur. Hıristiyan ayini sırasında gerçekten de şarap ve ekmek, İsa’nın “kanı ve bedeni” imiş gibi dağıtılır, yenir ve içilir. Bu yüzden, şarabın transformasyonu anlamında şunlar denir: “Bu, sizin ve herkesin günahlarının affedilmesi için dökülen kanımdır. Herkes alsın ve içsin.”</p>
	<p class="block_13">İncil’de vampir yamyamın sözlerine yakın duran yerler vardır. Yuhanna İncilinde (6,56-58) şunlar yazar: “Bedenimi yiyip kanımı içen bende yaşar, ben de onda. Baba beni gönderdiği ve ben Baba’nın sayesinde yaşadığım gibi, bedenimi yiyen de benim sayemde yaşayacak. İşte gökten inmiş olan ekmek budur... Bu ekmeği yiyen sonsuza dek yaşar.”</p>
	<p class="block_13">“Beden ve kanın” sembolik transformasyonunu anlamayan kişi, ruhani olarak söyleneni harfi harfine yerine getiren kötü niyetli biridir.</p>
	<p class="block_14"> </p>
	<p class="block_21">Güya köpek eti (1997)</p>
	<p class="block_13">Burada anlatılan diğer olayları tanımazsak, aşağıdaki olayı okuduğumuzda bunun Kuzey Kore’deki diktatörlüğe karşı bir propaganda hikâyesi diye düşünebiliriz. Brüksel’deki Human Rights Without Frontiers örgütü, 2001 Mart aynıda Seul’e kaçan bir kadının anlattığı aşağıdaki inandırıcı olayı kamuoyuna açıkladı.</p>
	<p class="block_13">Wundok bölgesinin Obongni kasabasında çok sayıda çocuk kaybolmuştu. Bir lokanta sahibi, çok sayıda aç çocuğun toplandığı pazar yerine giderek, çocuklara kendisiyle gelirlerse onlara yemek vermeyi teklif etti. Kadının torunları da bu çocukların arasında bulunuyorlardı.</p>
	<p class="block_13">Çocuklardan biri, eve girmedi ve evin<b class="calibre4"> </b>önünde durarak arkadaşlarını bekledi, ama çocuklardan hiçbiri tekrar dışarı çıkmadı. Çocuk, koşa koşa polise giderek haber verdi. Polis, evin etrafını kuşatarak gizlice izlemeye başladı. Ev sahibi dışarı çıktığında, elinde parmak ve kafa parçalarıyla dolu bir kova vardı. Polis, evde başka ceset parçaları da buldu. Adam, muhtemelen çocukların etini yalnız kendisi yememiş, restoranında <i class="calibre2">dog noodie </i>-köpek etli makarna, yörenin alışıldık yemeklerinden biri- olarak da müşterilere sunmuştu. Adam, daha sonra idam edildi.</p>
	<p class="block_14"> </p>
	<p class="block_21">Manastırda yamyamlık (1997)</p>
	<p class="block_13">İngiliz bir gazeteci, Güney Tayland’ın büyük şehirlerinden Nakon Sri Thammarat yakınlarındaki Budist manastırı Wat Thong’un yakınında bir yamyamlık olayını gözlemleyip fotoğraflarını çekti. Olay, sembolik olarak düşünülmüşse de gazetecinin hayret içinde kaldığı gibi harfiyen uygulandı.</p>
	<p class="block_13">Gazetecinin 1997 yılında manastıra gelmesinden iki gün önce manastırın yöneticisi kadın, yetmiş üç yaşında ölmüştü. Rahip ve rahibeler -karma bir manastırdı- yakındaki köye götürmeden önce şeflerinin ölüsünü manastırda tabuta koydular. Ölüyü, köyün pazar yerinde önce limon otu ve Tayland’da sevilen diğer baharat ve otlarla dikkatlice kaynattıktan sonra, tuğla ve sacdan teşekkül bir fırının üzerine koyup kızarttılar.</p>
	<p class="block_13">Kızartılan ölünün etini önce rahip ve rahibeler yedikten sonra, geri kalanı misafir ve köylüler tarafından yenildi. Kazandaki et suyu da aynı şekilde paylaşıldı. Manastır sakinleri için muska yapılmak üzere akabinde ölünün kafatası parçalara bölündü.</p>
	<p class="block_13">Bu yamyamca tutum, baş rahibenin gücünü ve bilgeliğini imkânlar dahilinde doğrudan başkalarına aktarma düşüncesinden kaynaklanıyordu. “Manastır sakinleri, ölen yöneticilerinin azize olduğundan neredeyse emindi. En son kemikleri parçalayıp onlardan muska yaptılar. Böylece ölünün gücü, sevgisi ve bilgeliğinin kendilerine geçeceğine inanıyorlardı.”</p>
	<p class="block_13">Tamamen sembolik bir form olarak yemek ve tapmak eylemleri bütün Hıristiyanlara aşinadır. Kemikler başta olmak üzere andaçlar, bütün Katolik kiliselerde (ama mihraba gömülü şekilde) mevcuttur. Şarap ve ekmek de cemaate İsa’nın “kanı ve bedeni” niyetine dağıtılır. Bunun yanında Katolik ve Protestanlar arasında, transformasyonun gerçekten meydana gelip gelmediği ya da söz konusu olanın sadece İsa’nın yakınında olma ve mevcudiyetini hissetme olup olmadığı ve gerçeklikte “dönüşen” bir şeyin olup olmadığı konusunda büyük bir tartışma devam etmektedir.</p>
	<p class="block_13">Her neyse -İngiliz gazetecinin resimlerle birlikte haberi yayımlamasından sonra Tayland’da yapılan soruşturma üzerine manastırın yeni yöneticisi tutuklandı ve manastır kapatıldı. Sadece ölen kadın yöneticinin değil, cemaatin başka üyelerinin de öldükten sonra yenildikleri ortaya çıktı.</p>
	<p class="block_13">Bu dinsel fiil, o zamandan bu yana artık vuku bulmamaktadır-en azından aleni olarak. Tayland hükümeti, yasağın yanı sıra, insanlara niçin hemcinslerini yememeleri gerektiğini açıklamak için bir de bilgilendirme programı yürürlüğe koydu.</p>
	<p class="block_14"> </p>
	<p class="block_21">Yaşam tarzı olarak yamyamlık (bugün)</p>
	<p class="block_13">En son bahsedeceğimiz yamyam, şimdiki zamanda kendi türünün en <i class="calibre2">cool </i>temsilcisi özelliğini taşıyor. İsmi Nico Claux, internette listesinde iki binin üzerinde arkadaşı olan bir Myspace profiline sahip ve orada güncel parti fotoğraflarını sergiliyor ve eBay’de kendi yaptığı portrelerden oluşan bir duvar takvimi satıyor. Yirmi Dolara satılan takvimdeki resimler biraz anormallik arz ediyor, zira bunlar sadece seri katillerin portreleri olma özelliğini taşıyor Yaptığı portreler o denli çok satıyor ki (300 Dolar civarında) yeni baskılar yapılıyor ve yeni resim serileri hazırlanıyor.</p>
	<p class="block_13">Kriminal literatürü karıştırdığı sürece Claux’un takvim motifleri açısından sıkıntı çekeceğini söylemek doğru olmaz. Portre olarak kullanabileceği en azından daha elli örneğin bulunduğunu belirtmek gerekir</p>
	<p class="block_13">1972 doğumlu Nico Claux’nun popüler kültür karakteri olarak ortaya çıkışı, yaşlı Issei Sagawa’nın 2005 yılında “Kamuoyu beni yamyamların kralı olarak seçti. Bunu hak ediyorum, çünkü dünyaya hep insan yemiş olan birisinin gözleriyle bakacağım” demesine rağmen, artık modası geçmiş olan Bay Sagawa karşısında açık bir avantaj sağlıyor.</p>
	<p class="block_13">Fakat yamyamların yeni kralı olarak Claux, Sagawa’dan daha da ileri gidiyor 2002 yılında Poissy cezaevinden salıverildikten sonra kendisiyle yapılan röportajlarda bu genç Fransız, neşeli ve kayıtsız bir profil çiziyordu: En sevdiği silah sivri tornavidaydı, en sevdiği yemek çiğ et, en sevdiği içecek kan (şayet çok akışkansa külle karıştırmayı tercih ederdi) ve en sevdiği kadın ölü ve uzun saçlı olan kadındı.</p>
	<p class="block_13">Ya hayranları? Claux, e-mail’lerine cevap verirse ya da onlara yaptığı bir portreyi satma şerefini bahşederse yerlere kadar eğilerek ona teşekkür ediyorlar.</p>
	<p class="block_13">Kısacası yamyam, suçluluk duygusundan çok uzakta. Neden mezara tecavüz ve yamyamlıktan başka -yardımcı eleman olarak çalıştığı St. Joseph Hastanesi’nin otopsi kısmından insan eti çalmıştı- bir de 1994 yılı Ekim ayında bir insanı öldürdüğü sorulduğunda, bugün bile hâlâ küstah ve yaramaz bir delikanlı gibi cevap veriyor:</p>
	<p class="block_13">“Niye yaptığımı şimdi ben de bilmiyorum. Kafam karmakarışıktı. Her halükârda çok zevk aldım. O zaman polis, olay yeri tutanağına evime ‘ağır bir çürük kokusunun’ hâkim olduğunu yazmıştı. Bu doğruydu, çünkü ceset parçalarını yazın toplamıştım. Yerde dişler vardı, kemikleri tavana asmıştım. Aşırı sıcaklardan dolayı evde çok sinek de vardı. Müthiş bir şeydi!”</p>
	<p class="block_13">Claux’nun hobileri de düşüncelerine uygun ve tahmin edilebilirdir: satanizm, şeytanı büyü, suç mahallinde çekilmiş fotoğraflar, yamyamlık, eski işkence aletleri, şeytani dövmeler ve - ağırlık kaldırmak. Sürekli spor yapan yamyam Claux, cezaevinde resimli bir yemek pişirme talimatnamesi yazdı. Buraya sadece metni alıyoruz:</p>
	<p class="block_13">“İnsan yemek isteyen, ölünün katılığı geçene kadar beklemelidir (ama bu süre ölüm anından itibaren kırk sekiz saati geçmemelidir). En sevdiğim kas, baldır kaslarıdır - onlara dört yıldız veriyorum. Üç yıldızı kalça kasları ve uyluğa veriyorum, iki yıldız ise sırt kaslarına gidiyor.</p>
	<p class="block_13">Diğer bütün kaslar, ya çok az ya da çok yağlıdır, hele özellikle göğüs -onlardan hiç söz etmek istemem.</p>
	<p class="block_13">Baharat sosu kullanmanızı kesinlikle önermem, aksi takdirde etin ve kanın doğal tadını mahvedersiniz. İnsan eti, tanrının bir lütfudur! Yazıklar olsun o harika tadı baharatla mahvedene! Ekstra hiçbir şey katmamanızı öğütlerim, ne ketçap ne de başka bir şey -sadece plazma ve protein.</p>
	<p class="block_14"> </p>
	<p class="block_21">Sözde vampir cürümleri</p>
	<p class="block_13">Yamyamlar ve başka katiller kan döktüklerinde, gazetelerde sıkça bunun bir “vampir” cürümü olduğu yazılır. Ama bu, ya yanlış anlamadan ya da efekt hilesinden kaynaklanır, çünkü genelde cürüm sırasında yamyamlık olarak adlandırılabilecek hiçbir şey meydana gelmemiştir: ne kazıklama ne kan içme, ne hastalanan akrabalar ne de kefenin ölü tarafından yenilmesi söz konusudur. Ama “vampir” sözcüğü işe heyecan katıyor ya!</p>
	<p class="block_13">Buna rağmen az ya da çok vampir mitosunu çağrıştıran kanlı olayların meydana geldiğini de söylemek gerekir. Gerçi bu olayların failleri, genellikle akli dengesi yerinde olmayan ve vampirler hakkında bilgi sahibi olmayan kimselerdi, ama işledikleri korkunç cinayetler, neden bazılarının vampirlerin sadece film fantezileri olmadığını, insanların da aramızda vampir olarak yaşadığını düşündüklerini en azından açıklar.</p>
	<p class="block_13">Özellikle bir arkadaşlarını “satanik” öğeler eşliğinde öldüren Daniel ve Manuella Ruda olayı, bu anlamda Almanya’da popüler oldu. Fakat failler cezaevine değil sinir uzmanı doktorların “oldukça tuhaf fikirlere” sahip olduklarını tespit etmeleri üzerine psikiyatriye yollandılar. İşledikleri fiil gazetecileri de öyle çok şoka uğratmamıştı. Gazeteciler bilakis kendilerini mahkeme salonunda “üçüncü sınıf bir Hollywood senaryo yazarının sinik ve zevksiz fantezilerine” maruz kalmış gibi hissettiler. Şeytanın insanlık üzerindeki tesiri hakkında söylenecekler bu kadar.</p>
	<p class="block_13">Aslında çok daha ilginç bir olay, kamuoyunun ilgisini çekmedi. Bu cinayet, basında öne çıkarılmak için gereken her şeye sahipti: Kan, gözyaşı, seks ve sözüm ona dört vampir. Ama Ruda çiftinin cinayetinden farklı olarak, failleri (hepsi de genç kızlardı) harekete geçirenin ne olduğu açık ve netti. Bu da şeytanın korkulan tesirinin olmadığını ortaya koyunca, olaydan geriye kalan heder olan dört hayat oldu. Bu olay, kötülüğün muhtemel çehresinin arkasında yatana derin bir bakış imkânı sunduğu için, Tracey Wigginton ve kız arkadaşlarının olayından ilk “vampir” hadisesi olarak bahsetmek istiyorum.</p>
	<p class="block_14"> </p>
	<p class="block_21">Tracey Wigginton: Dolunayda dört kız arkadaş (1989)</p>
	<p class="block_13">Avustralya’nın Brisbane şehri 1980’lerde giderek büyüyen bir şehir olmasına rağmen, dünyanın diğer uçundaydı, yani coğrafik olarak Avustralya’nın en doğusunda bulunuyordu. İnternet daha yoktu, AİDS ise bir rivayetten ibaretti. En yakın büyük şehirler Sydney ve Mackey’e gitmek için en azından beş saat süren bir otomobil yolculuğunu göze almak gerekiyordu. Heyecanlı bir şeyler yaşamak için, yaratıcılığınızı kullanmanız şarttı.</p>
	<p class="block_13">1989 yılının bir Ekim akşamında Tracey Wigginton, diğer üç kızla ilk kez buluştu. Buluştukları yerin özelliği, kahve içip sohbet etmeyeceklerinin bir göstergesiydi: Buluşmak için randevulaştıkları Lewmors Club, bir eşcinsel barıydı.</p>
	<p class="block_13">Her türden insan, bu barda bir araya geliyordu. Ne 1.80 boyu ve yüz kilodan fazla ağırlığıyla metal işçisi yirmi dört yaşındaki Tracey ne de kız arkadaşları barda göze çarpmadılar. Kızlardan birisinin ismi Kim idi ve tamamen siyah giyinmişti. Bir<b class="calibre4"> </b>diğeriyse suskun bir tipti ve genellikle diğer kızları dinlemekle yetiniyordu. Dördüncüsü, yine yirmi dört yaşında olan ve mahalli intihar rekorunu elinde tutan Lisa Ptaschinski idi. Lisa, sadece son beş yılda seksen iki defa hastaneye kaldırılmıştı, çünkü eroin alma, jilet yutma ve yüzde yüz ölüm garantili başka metotlarla intihar etmek istemişti ya da eder gibi yapmıştı. Lisa her seferinde de kurtarılmıştı.</p>
	<p class="block_13">Depresif Lisa ve Tracey ilk görüşte birbirlerini sempatik buldular ve bu gece çiçeğe duran aşklarının üzerine dolunayın doğmasının tesadüf olamayacağına karar verdiler. (Oysa bizim sonradan yaptığımız hesaplara göre, “gerçek” dolunay iki gün sonra çıkacaktı; M.B.) İkisi evin yolunu tuttular ve romantik bir gece geçirdiler.</p>
	<p class="block_13">Tutkuyla sevişmeleri sırasında Tracey, yeni kız arkadaşına kanını içmek istediğini itiraf etti. Bu, hiç sorun değildi, zira Lisa eroin bağımlısı olarak kolda damarların nasıl bağlandığını biliyordu. Lisa, sonradan polise, kolunu bağladıktan sonra Tracey’in bileğini kestiğini ve kanını içtiğini anlatacaktı. Eğer bu doğruysa, eğer büyük bir damar kesilmişse kolun bağlanması durumunda bile ortalık muhtemelen kan gölüne dönmüştü. Ama o gece ne kadar kanın aktığı önemli değildi, dehşetin boyutları birkaç gün sonra iyice artacaktı.</p>
	<p class="block_14"> </p>
	<p class="block_21">Şeytanın teklifi</p>
	<p class="block_13">Sadece birkaç gün sonra dört kız arkadaş yine bir araya geldi, ama bu kez gotik kız Kim’in evindeydiler. Tracey, haftalık planı açıkladı: Şeytan, onu yok edici kimse olarak seçmişti. Şanına layık olmak için bir an evvel birim öldürmeli ve kanını içmeliydi.</p>
	<p class="block_13">Diğer kızlar, hemen mesajı aldılar. Depresif Lisa ve suskun arkadaşı, Tracey’e yardım etmeye söz verdiler. Heteroseksüel hayat kadını kılığına girerek arabaya bir müşteri alacaklardı. Şeytani dörtlü, kurbanlarını uygun bir yere götürüp rahatlıkla öldüreceklerdi.</p>
	<p class="block_13">Kriminologlar, bir plan ne kadar basitse o kadar başarı şansına sahip olduğunu bilirler. Kızların cinayet planı oldukça basit olduğu için de, başlangıç kısmı başarılı oldu. Dörtlü, cinayetten sonra cesedi nasıl ortadan kaldıracaklarını da düşünmüştü, ama iş hemen sarpa sarmaya başlamıştı: Ölüyü, mezarlığa götürecek ve hazır kazılmış bir mezara fırlatıp üzerine de biraz toprak atacaklardı. Böylece ertesi gün mezarın gerçek sahibi ölünün üzerine gömülecek ve ceset ortadan kaybolacaktı. Planın bu iyi düşünülmüş ve yaratıcı, ama bir o kadar da komplike kısmı suya düştü.</p>
	<p class="block_13">Şanssızlıklar ardı ardına geldi. Dört arkadaş, 20 Ekim günü tekrar Lewmors Club’da buluşup şampanya ısmarladılar ve silahlarını karşılaştırdılar: İki tane kanatlı bıçağın -biri Kim’e, diğeri Tracey’e ait- yanı sıra, güzel “fahişeler” Lisa ve suskun arkadaşı. Vampir taklitçileri, gece yarısına biraz kala çakırkeyif halde harekete geçtiler.</p>
	<p class="block_13">Kurbanları, tesadüfen oradan sarhoş halde sendeleyerek geçen Edward Baldock oldu. Baldock, köşe başındaki İskoç kulübünde dart oynadıktan sonra, Anglo-Amerikan kültüründe gelenek olan son kadehi içip kulüpten dışarı çıkmıştı. Kocası eve gelmeyince, sıkı uygulanan gece sokağa çıkma yasağını da göz önünde tutan eşi, onun başına bir şey geldiğini düşündü. Uyandığından kocasını yanında yatarken görmemişliği daha hiç olmamıştı. Bu yüzden sabah uyanınca hemen polisi aradı. Memurların kendisine söyledikleriyle sarsıldı: Kocasının cesedi, Brisbane nehrinin kenarında bulunmuştu. Birisi kocasının boynuna, neredeyse kopacak hale gelene kadar bıçak saplayıp durmuştu.</p>
	<p class="block_14"> </p>
	<p class="block_21">Yol kesme</p>
	<p class="block_13">O gece neler olmuştu? Eşi, Edward Baldock’un sadık bir koca olmadığını zaten biliyordu. Baldock, sendeleyerek bir sokak lambasının direğine tutunduğu sırada, iki amatör hayat kadını ona keyifli dakikalar yaşayıp yaşamak istemediğini sordu. O da olumlu yanıt verdi. Ama ikisiyle ilişkiye girmek istemediğini, sadece iri yarı Tracey’i istediğini söyledi. Tracey ile el ele tutuşarak orada bekleyen otomobile bindi. Arabadaki beş kişi şehrin beş kilometre batısındaki bir yat kulübüne gitti Orada arabadan indiler ve Tracey ile çiçeği burnunda âşık dart oyuncusu su kenarına indiler.</p>
	<p class="block_13">Tracey, birkaç dakika sonra yardım istemek üzere kızların yanına geri döndü. Sarhoş ve cinsel olarak uyarılmış bir halde olmasına rağmen, Baldock şüphelenmeye başlamıştı. Kadınlar, neden özellikle onu seçmişlerdi? Herhalde parasını çarpmak için. Bunun üzerine cüzdanını pantolon cebinden çıkararak gizlice yat kulübünün kapılarından birinin arkasına attı. Bu sırada banka kartının yere düştüğünü sanarak, sözüm ona kartı aldı ve aceleyle ayakkabısının içine soktu. Daha sonra sahile indi ve soyundu. Bir tek çoraplarını çıkarmadı.</p>
	<p class="block_13">Bu arada Tracey, depresif sevgilisi Lisa’yı yanına alarak geri geldi. İkisi arkadan gizlice çıplak olan adama yaklaştılar. Ama Lisa önce sarhoş adamı bıçaklayamadı. Bunun yerine adamın etrafında dolandı ve önünde diz çökerek onunla konuştu. Baldock, şaşkınlıkla Lisa’nın söz yağmuru sırasında cebinden çıkardığı bıçağa gözlenin dikince, genç kadın öldürme bariyerini aştı.</p>
	<p class="block_13">Lisa, psikiyatriste daha sonra o anı şöyle anlatacaktı: “Baldock, ne yaptığımı sorunca, eh hiç, dedim ve bıçağı sapladım. Sonra bıçağı adamın vücudundan çektim ve boynuna boydan boya durmadan saplamaya devam ettim. Akabinde saçlarından yakalayarak kafasını arkaya doğru çektim ve<b class="calibre4"> </b>boğazını mümkün olduğunca derin bir şekilde kestim.</p>
	<p class="block_13">Daha yaşıyordu. Şimdi de arkadan bıçaklamaya başladım. Sinirlerini kesmek ya da en azından oradaki kemiklere isabet etmesi için bıçağı belkemigine soktum. İşim bittiğinde oturdum ve onun nasıl yavaş yavaş öldüğünü seyrettim.”</p>
	<p class="block_13">Korkudan eli ayağı tutulan Tracey, o anda kendine geldi ve Lisa’yı olay yerinden uzaklaştırdı. Ondan sonra neler olup bittiğini ondan başkası bilmiyor. Tracey, arabada bekleyen diğer üç kadının yanına geldiğinde sırılsıklamdı ve ağzından kan kokusu geliyordu. Görünüşe bakılırsa şeytanın teklifini ciddiyetle yerine getirmiş ve ölü adamın kanını içmişti.</p>
	<p class="block_14"> </p>
	<p class="block_21">Sağlam plan çürük çıkıyor</p>
	<p class="block_13">Buraya kadar her şey yolunda gitmişti. Fakat planın ikinci kısmı -çok kurnazca görünen cesedi ortadan kaldırma- kaosla sonuçlandı. Dört fail, Baldock’un cesedini nehrin kenarında bırakıp önce Kim’in evine gitti. Kim daha sonra “Tracey, o gece üç farklı mönüyü mideye indirmiş gibi çok hoşnut görünüyordu” diye anlatacaktı. Ama bu hoşnut olma hali kısa sürecekti, zira Tracey banka kartını kaybetmişti. Satanik bir hadisede bu kadar aptalca bir hatanın olması ilginçti. Yoksa şeytan, bildiğimiz ikili oyununu oynayıp Tracey’i bir an önce yanına mı almak istemişti?</p>
	<p class="block_13">Hanımefendiler hızla tekrar olay mahalline gittiler, lakin bütün arama taramalara rağmen banka kartını bulamadılar. Bunun nedeni inanılmaz olduğu kadar da basitti. Baldock, kendi kartını değil, karanlıkta aynı görünen Tracey’in kartını yerden almış ve ayakkabısının içme sokmuştu. Kurbanın hâlâ nehrin kıyısında düzgünce katlanmış duran elbiselerine ya da ayakkabılarına göz atma fikri akıllarına gelmedi. Neden gelsin ki? Ayrıca ne Tracey’in kartını ille de yat kulübünde düşüreceği ne de Baldock’un onu bulup ayakkabısının içine yerleştireceği ihtimali akıllarına gelmemişti. Gerçekten şeytanca bir tesadüf.</p>
	<p class="block_14"> </p>
	<p class="block_21">Ertesi sabah</p>
	<p class="block_13">Sabahleyin basın nehrin kıyısına ulaştığında, kuru kalabalık da seyre gelmişti. Meraklı seyircilerin çoğu, kan gölü karşısında dehşete düştü. Komiser Pat Glancy, banka kartını cesedin ayakkabısında bulduğu anda seyirci kalabalığının içindeki Tracey de korkudan dehşete düştü.</p>
	<p class="block_13">Polis için gerisi artık çocuk oyuncağıydı, çünkü kartın üzerinde Tracey’in adı ve soyadı bulunuyordu. Tracey şimdi ne yapması gerektiğini düşündüğü sırada, polisler olay yerinde bulunan bütün otomobillerin fotoğrafını çektiler. Tracey de sabah olay yerine otomobiliyle geldiği için, onunki de plakasıyla birlikte polis dosyalarına geçti.</p>
	<p class="block_13">Eğer olay mahalline geri dönmeseydi, belki de sarhoş adamın Brisbane’de herhangi bir yerde kartını çaldığını ya da bulduğunu ve ertesi gün belki kayıp eşya bürosuna teslim etmek üzere aldığını ileri sürebilirdi. Ama olay yerinde hazır bulunmasından sonra, artık bu iddianın da geçerliliği kalmamıştı.</p>
	<p class="block_13">Tracey faka basmıştı bir kere ve zaten kısa bir süre sonra da tutuklandı.</p>
	<p class="block_14"> </p>
	<p class="block_21">Tracey’in hayat hikâyesi</p>
	<p class="block_13">Bu garip olayın arkasında ilginç bir aile öyküsü yatıyor. Seri cinayetler işlemiş katiller üzerine anlatılanlarda olduğu gibi (bkz. 3. Bölüm), burada söz konusu olan merhamet duygusu uyandırmak değildir. Yine de Tracey’in hayat hikâyesine bakmak gereklidir” zira belki aksi takdirde anlaşılamaz bulunacak bir durumu kısmen de olsa anlama imkânı doğacaktır. Çünkü “Bir Tecavüz” bölümünde izah edildiği gibi tecavüz, Tracey’in hayatında silinmeyen nefret tohumlarının ekilmesine neden olmuştu. Bu, tecavüzün hayatını nasıl değiştireceğini anlayamayacak kadar küçük yaşlarda başına gelmişti ve bu yüzden de kendisini savunamamıştı.</p>
	<p class="block_14"> </p>
	<p class="block_21">Zor bir kız</p>
	<p class="block_13">Tracey, çok zengin bir annenin (bir milyonerin evlatlığıydı) ve doğumdan sonra arkasına bakmadan giden hovarda bir serserinin kızı olarak dünyaya gelmişti. Tracey’in annesi, kızını altı yaşındayken kendi anne babasının yanına gönderdi.</p>
	<p class="block_13">Tracey’in büyükannesi ve büyükbabası, torunlarıyla ilgilenen sıradan ihtiyarlardan başka her şeydiler. Dede Wigginton, genç kadınların arkasına düşerken, eşi zaten yıllardır bundan mustarip olduğu için hayata küsmüştü. Tracey sekiz yaşına geldiğinde, dedesi savunmasız çocuğa el attı ve torununa tecavüz etti.</p>
	<p class="block_13">Tracey, zor biri oldu. Liseden atılınca Katolik yatılı okuluna gönderildi. Orada da lezbiyen olduğunu söyleyerek herkesi karşısına aldı. Sonuçta tekrar büyükbabasının evine döndü ve on yedi yaşına kadar okulda kalmayı zar zor başardı. Okulda bir erkek gibi davranıyordu ve giderek daha fazla şiddete başvurmaya başladı. Bu yıllarda evde de sık sık zıvanadan çıkıyor ve eline geçen her şeyi etrafına fırlatıyordu.</p>
	<p class="block_13">Dedesi ve ninesi ölünceye kadar böylece dört yıl daha geçti. Tracey, kendisine kalan az miktarda mirası kısa surede tüketti. İçinde giderek artan bir boşluk hissediyordu. Sevgilisi olan kadın onu terk edince, Tracey kendini günlerce eve hapsetti ve kimseyle konuşmadı. İntihara meyilli Lisa Ptaschmski ile karşılaşması bu zaman diliminde gerçekleşmişti.</p>
	<p class="block_13">Cinayetten sonra Tracey’in kişiliği üzerine değerlendirmeler yapılması gerektiğinde, dünyanın bütün mahkemelerinde olduğu gibi iki farklı iddia karşı karşıya geldi: Polis, ne yaptığını çok iyi bilen bir psikopatı tutukladığından emindi. Buna karşın görüşlerine başvurulan bazı psikiyatristler ise o zamanlar moda olan bölünmüş kişilik teşhisini koydular. Mahkeme ise -böyle olaylarda neredeyse her zaman olduğu gibi- yine davalının cezai mesuliyete ve yaptığının suç olduğunu kavrama ehliyetine sahip olduğuna karar verdi. Bu, Tracey’in psikiyatriye değil, cezaevine gönderileceği anlamına geliyordu.</p>
	<p class="block_13">Tracey’in arkadaşı Lisa’nın hayat hikâyesi üzerine ise bilinenler oldukça azdı. Yüze yakın intihar teşebbüsü sebebiyle, ruhsal olarak hasarlı olduğundan kuşku duyulmadı. Psikiyatristlerin kendisiyle yaptıkları konuşmalarda ve mahkemedeki ifadelerinde Lisa, arkadaşı Tracey’in yüce bir varlık olduğunu söyledi. Doğaüstü güçler karşısında duyduğu korkunun, cinayeti işlemesine sebebiyet verdiğini ifade etti.</p>
	<p class="block_13">Polis, bu ifadeye de inanmadı, çünkü kızlar yabancı güçlerden polise değil psikiyatristlerle konuşmaları sırasında bahsetmişlerdi. Demek ki şeytan ve vampirliğin avukatın bir hilesi olduğu tahmin edilmişti</p>
	<p class="block_13">Daniel ve Manuella Ruda olayına oldukça benzeyen bir olay: Onların da arkadaşlarını öldürmelerinin nedeni olarak ileri sürdükleri şeytanla ilgili saçmalıkları kimse ciddiye almamıştı Ama her şey bu kadar basit değildi. Gerçi şeytana inanmayı saçmalık olarak nitelemek kolaydır, ama bu bir davalının buna rağmen şeytana inanmayacağı anlamına gelmez.</p>
	<p class="block_14"> </p>
	<p class="block_21">Mahkeme kararı</p>
	<p class="block_13">Tekrar Tracey ve arkadaşlarına gelelim. Dördü hakkında da dava açıldı. Grubun en sessizi, sözüm ona doğaüstü güçlerin sebebiyet verdiği olay hakkında en tuhaf gerekçeyi öne sürdü: Tracey büyüleyici cazibesini, grubun bir buluşması sırasında İsalı bir haçın kırılmasından sonra edinmişti: “O andan itibaren kendimizi Tracey’e karşı savunmamız mümkün olmadı” diye açıklıyordu durumu. Kötülüğe önayak olan Tracey’in güçlerinin ne kadar büyük olduğu, başka şeylerin yanında onun görünmez olma yeteneğinde görülüyormuş! Tracey’in kedi gözlerinin dışında tamamen görünmez olabildiğini ileri sürüyordu genç kadın.</p>
	<p class="block_13">Aynı zamanda oyun ve roman yazarı da olan Avustralyalı yaşlı ve görmüş geçirmiş bir gazeteci olan Frank Moorhouse, bu olaya dair şunları söylüyordu:</p>
	<p class="block_13">“Tabii ki olan bitenin doğaüstü güçlerle falan ilgisi yok. Kötülüğün kökü, o zamanki Brisbane’de hâkim olan sofu, dar kafalı ve hoşgörüden yoksun genel atmosferde yatıyordu. Fenalığın gerçek kaynağı bundan başka bir şey değildi. Ama olayın bütün tarafları için, kendi kapısının önündeki pisliği temizlemek yerine deli ve vampirlerin söz konusu olduğuna inanmak daha kolaydı.”</p>
	<p class="block_13">Sadece bu tür liberal seslerin değil, savcının da sabrı taşacaktı. Duruşmada sanıklara hitaben şunları söyledi: “Lütfen, burada söz konusu olan işkence, kan ve cinayettir. Örneğin nasıl oluyor da hiçbiriniz kurbanın önünde yüzünüzü saklama gereği hissetmiyorsunuz? Doğaüstü güçler saçmalığını bir yana bırakalım! Sadece Tracey değil, hepiniz cinayeti baştan itibaren planladınız. Bu yüzden de kurbanın sizi teşhis etmesinden korkma ihtiyacı duymadınız.”</p>
	<p class="block_13">Yargıçlar da savcıyla aynı fikirdeydi. Tracey ile Lisa müebbet hapis cezasına çarptırıldı, Kim ise 18 yıl ceza aldı. Tracey’in kedi gözlerinden ve kırık İsalı haçtan ödü kopan sessiz kız ise beraat etti.</p>
	<p class="block_13">Bu sözde vampir cürmünün de sonu böyle bitti. Ceza koşulları artık gevşetilse de Tracey Wigginton hâlâ hapiste yatıyor. Şimdiye kadar erken tahliye edilmek için dilekçe vermedi.</p>
	<p class="block_14"> </p>
	<p class="block_21">Bir tecavüz</p>
	<p class="block_13">Çevrenin bir insanın kişiliğini hangi boyutlarda etkilediğini bilimsel olarak tam söylemek mümkün değil. Bu sebepten dolayı mahkemeler, fail üzerindeki zarar verici tesirin ölçüsünü belirlemede sık sık zorluklarla karşılaşıyor. “Kötü” bir çocukluğun ya da ergenlik döneminin zorunlu sonucunun şiddet ve nefret olduğu kabulüne, mesela Nord-Brooklyn Cinayet Masası’nda çalışan meslektaşlarım, kendi çocukluklarının da zorluklarla geçtiğini ileri sürerek itiraz ediyorlar.</p>
	<p class="block_13">İnsan hayatı için çok kısa olan bir zaman diliminde meydana gelen bir adaletsizlik ya da şiddet halinin her şeyi kalıcı olarak değiştirebileceği düşünüldüğü zaman, meseleyi bu kadar kolaylıkla bir tarafa bırakmanın mümkün olmadığı görülür. Aşağıdaki örnek bunu açık biçimde gösteriyor. Çok sempatik bir insan olan genç kadına eza veren sadece tecavüz değil, ebeveynlerinin fiili inkâr etmelerinin de en az bu tecavüz kadar onun üzerinde etkisi oldu. Tecavüzden dolayı tabii ki ellerinden bir şey gelmemesine rağmen, diğer yandan ebeveynlerin de tuhaf tutumlarını haklı çıkarmak için kendi nedenleri var.</p>
	<p class="block_13">Daha önce defalarca tekrarladığım gibi, burada da söz konusu olan kurbana acıma değildir. Acımanın kurbana bir yardımı olmaz, zaten hiçbir kurban da acınmayı istemez. Bilakis burada söz konusu olan fiilleri (burada öncelikle tecavüze uğrayanın üzerindeki etkilerini) metanetle algılayıp anlamaktır. Bazı kurbanların neden bir gün gelip de suçluya dönüştüklerini ancak böyle anlayabiliriz.</p>
	<p class="block_14"> </p>
	<p class="block_21">Çocuk sahibi olma arzusu</p>
	<p class="block_13">Okuyacağınız hikâye, uzun bir görüşmenin metnidir. Anlatıcı, metni defalarca okuduktan sonra yayımlamama izin verdi. Ona bundan ötürü teşekkürü borç bilirim. Bu anlatım, çocuklukta meydana gelen bir olayın büyüyen ve sonra da yetişkin olan bir insanın günlük yaşamına ne kadar uzun bir süre damgasını vurduğunu ortaya koyuyor.</p>
	<p class="block_13">“Babam, on çocuklu mutlu bir aileden geliyor. O yüzden kendisi de mutlaka on çocuğunun olmasını istiyordu.</p>
	<p class="block_13">Annem ise beş çocuk istiyordu, çünkü on çocuklu bir ailenin garip görüleceğini düşünüyordu. Her yıl bir çocuk doğuran annem, beşinci çocuktan sonra artık istemedi. Ben, beşinci çocuktum. Annem, insanların ailemizi asosyal olarak görmemesi için, hep canını dişine takarak çalıştı.</p>
	<p class="block_13">Ben doğduktan bir yıl sonra ailece Katolik olan komşu köye taşınmışız. Köyde yaşayanların sayısı bugün altı yüzü bile bulmuyor. Eski köyümüz Protestandı, her şey daha iyiydi. Yeni köy Katolik olduğu için, her şeyin üzerinde katı bir hava vardı. Annem zaten eskiden beri oldukça inançlı bu Katolikti ve biz yeni köyde artık kilisede en ön sırada oturmak zorundaydık.</p>
	<p class="block_13">Aslında annem babam, iyi niyetlerle buraya taşınmışlardı. Bir ormanımız ve oynamak için çayırımız olacaktı. Annem, bu köyde bir kısmı sonradan ölen beş çocuk daha doğurdu.</p>
	<p class="block_14"> </p>
	<p class="block_21">Yatak odasından gizemli öyküler</p>
	<p class="block_13">Ben, her zaman zayıftım. Bu yüzden sık sık beslenmem için ninemin evine yollandım. Dedem uzun süre önce kanserden ölmüştü. Ninemle genellikle aynı yatakta yatardık.</p>
	<p class="block_13">Yatak odasındaki bir kutunun içinde hep şu <i class="calibre2">Das-Neue-Wochenend </i>dergisi olurdu. Dergide her zaman ‘Okul yolunda tecavüz’ türünden başlıklar olurdu. Dergide çıplak erkek resimleri olduğu için, nine sayfaları kapatarak bana sadece yazı metnini gösterirdi. Bana ‘eğer başıma öyle bir şey’ gelirse, bacaklarımı sıkı sıkıya birbirine bastırmamı söyledi: Eğer bacaklar dizden birbirine yapıştırılırsa, demir levyeyle bile açmanın imkânı olmazdı. Herhalde bunları savaş yıllarından biliyordu, bana Ruslar üzerine bir şeyler anlatmıştı.</p>
	<p class="block_13">Annem bana her şeyin güllük gülistanlık olduğunu empoze ederken, diğer yandan ninem ‘Dikkat! Dışarıda erkekler var’ diyordu, ilkinin peydahlanması da uzun sürmedi. Bu, kilisenin papazıydı. Sarı kızlardan hoşlanıyordu. Oğlanlardan da.</p>
	<p class="block_13">Söylediğim gibi kilisede her zaman kardeşlerimle birlikte en ön sırada otururduk. Gözlerini hep bize diker öyle bakardı. Bizi ‘altın melekler’ diye çağırırdı. Onu her gördüğümde kötü oluyordum. Hatta bir kere kilisede bu yüzden kustum.</p>
	<p class="block_13">İğrenç herif, adak helvasını verirken kalın parmaklarını sadece bizim yani ‘altın meleklerinin’ dilinin üzerine bastırırdı. Hepimizi de elledi. Ama benim sadece omuzlarıma dokundu. Sonra bir ara anneme bunu anlattım. Tepkisi şu oldu: Bu<b class="calibre4"> </b>konuda tek kelime etme! Bir papaz<i class="calibre2">, </i>böyle şeyler yapmaz! Uydurduğun bu hikâyeleri sakın babana da anlatma!</p>
	<p class="block_13">Bu, annem için tipik bir davranıştı. Köyde her şeyin yolunda olduğuna inanmak istiyordu. Bence bu, doğru bir tutum değildi. Bu sebepten dolayı anneme daha sonra çok çektirdim, 14 yaşında onu eleştirmeye başladım. Mesela komünyonum sırasında, papazı iğrenç bulduğum için kiliseden çıkıp gittim. Hem de ekmek ve şarabı yiyip içmeden bunu yaptım! Tabii ki bütün komşular bunun dedikodusunu yaptı.</p>
	<p class="block_13">Pantolonumda bir delikle dolaşmama bile izin yoktu. Genellikle etek ve rugan ayakkabılar giymek ve saçımı bağlamak zorundaydım.</p>
	<p class="block_22"></p>
	<p class="block_21">İyi itibar sahibi olmak</p>
	<p class="block_13">Hep bir köpeğim olmasını istediğim için, manevi amcam bir gün bana çok arsız bir çoban köpeği yavrusu getirdi. Adı Blacky idi. Onu çok sevdim. Onu itinayla besliyor ve bakıyordum. Komşularımızın bir oğlu, hep köpeğimi taşlayarak kızdırırdı. Günün birinde Blacky’nin nevri döndü ve oğlanı bacağından ısırdı.</p>
	<p class="block_13">Çocuğun anne babası şikâyetçi olmamasına rağmen -oğullarının hatalı olduğunu biliyorlardı- annem kendini harekete geçmek zorunda hissetti. Beni bir kez daha nineme gönderdiler, döndüğümde köpeğim artık yoktu. Akıbeti konusunda bana hiçbir şey söylenmedi.</p>
	<p class="block_13">Sürekli köpeğe ne olduğunu sorup durunca, annem köpeğin bir at çiftliğine götürüldüğünü ve orada daha iyi koşullarda yaşadığını söyledi. Birkaç hafta sonra annemin köpeği tabancayla öldürttüğünü bir tesadüf sonucu öğrendim.</p>
	<p class="block_13">Annem bahçede sebze ekerdi. Böylece her şeyi kendi bahçesinde pişiriyordu, bebek püresini bile. Annem bahçede çalıştığı zaman, kardeşlerime ben göz kulak olmak zorundaydım. Evde olmadığı zaman, neler olup bittiğinden annemin haberi olmazdı. Beni döven sekiz erkek kardeşe sahiptim. Kardeşlerimden biri yalnız başınayken üzerime yürüdüğünde, tabii ki ben de onu dövüp üzerine otururdum. Bazen erkek kardeşlerimin ağzına tıkaç koyar ve bağlardım. Ama onlarla baş etmemin imkânı yoktu. Buna rağmen onların başında durmak zorundaydım. En son olarak kız kardeşim dünyaya<i class="calibre2"> </i>geldi. Evin prensesiydi.</p>
	<p class="block_13">Köyde görünüşe çok önem verilirdi. Ama oldukça çarpık bir biçimde. Örneğin evli bir adamın bir komşunun kızına bir şey yaptığı dedikodusu vardı. Buna karşı gösterilen tek tepki, kilisede herkesin kızdan uzak durması ve kıza fırıncının ekmek satmaması oldu. Bu yüzden kilisede birçok kez beni gülme krizi tuttu, çünkü yukarıda konuşan herif, yani papaz durmadan yalan söylüyordu. Papaz, okulda din dersine de giriyordu ve bize Pazar günü kilisede ne konuştuğunu soruyordu. Bu yüzden kiliseye gitmeye mecburduk.</p>
	<p class="block_13">Bir gün kilise çalışanlarından biri, papazı arka odalardan birinde bir oğlanla anal seks yaparken yakaladı. Buna rağmen başka bir köye sürülmekten başka bir ceza almadı. Sanki herkes bunu biliyordu. Papaz, zaten çocukları her zaman elliyordu. Beni ve kardeşlerimi de okşayıp dururdu. Ama bütün köy halkı annem gibi düşünüyordu.</p>
	<p class="block_13">Hepsi ikiyüzlü! Birkaç hafta sonraki jübile kutlamalarında içeriye bir bomba fırlatmayı ne kadar çok isterdim. Bombadan zarar göreceklerin içinde çok az sayıda insan olacaktır, bunu hak etmeyen. <i class="calibre2">Das Buch der Schande </i>kitabını bir okusan! Bende var. Kitapta papazların cinsel saldırılarının bir listesi var. (Elinor Burkett / Frank Bruni: Das Bunch der Schande Kinder und sexualler Missbraunch in der katholischen Kirche Viyana. Munih. 1995.<sup class="calibre3"><sup class="noteref" id="back_note_29"><a href="index_split_042.html#note_29" title="29" class="calibre1">29</a></sup></sup>)</p>
	<p class="block_13">Ayrıca şu örnek de yalan üzerine kurulu bu hayatların göstergesidir. Bizim komşunun büyük koyu kırmızı kirazlar veren bir kiraz ağacı vardı. Bizim kiraz ağacının kirazları ise küçük ve fazla kırmızı<span class="text_10"> </span>değildi. Ben daha ufacıktım, incecik ve sarışın bir kız çocuğuydum. Bahçe çitine yaslanır, kocaman gözlerle komşunun kiraz ağacına bakardım. Bunun üzerine bir kere komşumuz, kiraz dolu bir dalı ağaçtan kesip bana verdi. Ama sanırım o dalı zaten kesecekti.</p>
	<p class="block_13">Kirazlı dalını eve götürürken, bir otomobil durdu ve sürücüsü indi. Bana küfretti ve beş tane tokat atarak kiraz çalmamam gerektiğini söyledi. O sırada dışarı çıkan annem, beni çabucak içeri götürdü ve kapıyı kapattı: ‘Senden tek bir ses bile duymak istemiyorum!’ Bu, benim ağlamayacağım anlamına da geliyordu. Ama kirazları buna rağmen aldım.</p>
	<p class="block_13">Her şeyde durum buydu. Annem tecavüz üzerine de -birazdan anlatacağım- hiç konuşmadı. Bugün bile hep onu rahatsız eden bir şeyi hatırlamayacağını iddia eder. Tabii ki bu doğru değil. Onun için en önemlisi kiliseye gitmek, orada görülmek ve komşulara dedikodu malzemesi vermemektir.</p>
	<p class="block_13">Şimdi onun tavrının sadece soğukkanlı olmadığını, onun bütün ailenin iyiliği için kendini feda ettiğini de anlıyorum. Eğer babam olayı duysaydı hapse girecekti, çünkü tecavüzcüyü mutlaka öldürürdü. O zaman da biz on bir kişilik bir aile olarak onun kazancından yoksun kalacak ve devletten aldığımız sosyal yardımla geçinmek zorunda kalacaktık. Annemin en büyük kâbusu tam da buydu: asosyal olmak. Bu yüzden de susmak ve fonksiyonlarımızı yerine getirmek zorundaydık. Annemi affetmiyorum. Aramızda çok soğuk bir ilişki var.</p>
	<p class="block_14"> </p>
	<p class="block_21">Yanlış yola sapmak</p>
	<p class="block_13">Önce kısa bir açıklama yapayım. Ağabeylerimin kendi odaları vardı, onları hiç çıplak görmedim. Yani sadece küçük erkek kardeşlerimi çıplak gördüm ve inik duran penisin cinsel birleşme sırasında bir boru gibi döşendiğini düşünmüştüm.</p>
	<p class="block_13">Anne babamı da hiç çıplak görmedim. Önceleri televizyonumuz yoktu. Sonradan aldığımızda da zaten neredeyse bakmamıza hiç izin verilmedi. Televizyonda bir öpüşme sahnesi olduğu zaman hemen televizyonu kapatıyorlardı. Aileden biri üstünü değiştirmek istediği zaman, bunu bir perdenin arkasında yapardı. Anne babamın önünde üstümü çıkarmak dünyada aklıma gelmezdi. Banyoya gider üstümüzü değiştirir, sonra tekrar dışarı çıkardık.</p>
	<p class="block_13">Şimdi olaya gelelim. Babam, beni hep korumak isterdi. O akşam da beni akşam sekize doğru gelip alacaktı. Onun bir arkadaşının ailesindeydim. Babam arkadaşını, yani aile reisini telefonla aradı beni gelip alamayacağını söyledi. Hemen beni arabayla bırakacak biri bulundu. Aslında buna şaşırmam gerekiyordu. Karşıdaki komşuydu. Beni arabaya aldı. Yolda bana çocuklarından söz etti. Beni eve bırakması için sapmamız gereken bir kavşakta sapmadan yola devam etti.</p>
	<p class="block_13">Dergide ‘Okul yolunda tecavüz’ yazısını okumuştum ya -tamam dedim, Allah kahretsin. Aynısı başıma gelecek. Ama tecavüzle neyin kastedildiğini bile bilmiyordum.</p>
	<p class="block_13">Bütün yolculuk sırasında adama söylediğim tek söz şuydu: ‘Buradan sapmamız gerekiyordu.’ O anda arabadan inip kaçma olanağım vardı, çünkü daha köyün içindeydik. Evlerin arasındaydık ve caddede insanlar vardı. O anda araba hızlanmaya başladı. Ben kapıyı açtım ve inmek istedim. Fakat artık çok hızlı gidiyorduk. Bundan başka çantam da kapıdan uçarak bir çukura düştü. İçinde evin anahtarı, okul malzemesi ve para vardı. Çantamı kaybettim, diye daha sonra evde fırça yedim.</p>
	<p class="block_13">Bunun üzerine ensemden yakaladı ve bir yerlerden çıkardığı bir bıçağın kör tarafını boğazıma dayadı. Bıçağın kör tarafı olduğunu biliyorum, çünkü anlamak için dikkatlice boynumu bıçağa doğru yaslamıştım.</p>
	<p class="block_13">Ormanın içinde bir yolda durdu, arabadan indi ve hemen pantolonunun önünü açtı. Ben, sessiz, küçük, sarışın ve aptal, o ise devasaydı. En azından doksan kilo gelirdi. Pantolonunu açtıktan sonra arabanın diğer tarafına geçti. Birden penisini gördüm. Elindeki bıçakla orayı burayı kurcalıyordu, pantolonumu da kurcaladı. Bu sırada nefes nefese soluyordu, çünkü bacaklarımı birbirine yapıştırdığım ve kendimi savunmaya çalıştığım için epey çaba sarf etmesi gerekiyordu.</p>
	<p class="block_13">Buna çok sinirlendi. Bana kalsa sonsuza kadar dişimi sıkar ve bacaklarımı ayırmazdım. Kız öğrencilerine söyle, onlar da bunu öğrensin.</p>
	<p class="block_13">Ağzımdan tek kelime çıkmıyordu, en fazla ağlayıp sızlıyordum. Belki de böyle bir durumda bir şeyler söylemek daha iyi bir yöntemdir. Benim, kendisine ‘Ben senin küçük meleğinim’ dememi istedi. Ama bir düşün: Şişman, nefes nefese ve terleyen bir adam! Yüzüme tokat attı, ben yıldızları saydım. Kafam cama çarptı. Küçük sert bir şeyle kafama vurunca kan akmaya başladı. O kalın elleriyle kanı yüzüme sürdü ve gözüme kan girdi. Bir ‘ölmek istiyorum’ diye düşünüyordum, bir ‘eve gitmek istiyorum’ diye.</p>
	<p class="block_13">Akşam saat sekizden sonra başladı, gece saat üçe kadar devam etti. Ama bana sanki üç gün sürdü gibi geldi. Dışarısı soğuk olduğu için, her şey otomobilin içinde oldu. O kadar sıklıkla beni dövdü ki, olan bitenin hepsini hatırlayamıyorum. Penisini durmadan ağzıma sokuyordu, az daha boğulacaktım. Penisle ağzımda neden gezdiğini anlamıyordum - Katolik yetiştirme tarzı bizi bu bilgiden mahrum bırakmıştı. Benim bildiğim, küçük kardeşlerimin küçük ve sönük penislerinden ibaretti.</p>
	<p class="block_13">Kanı yüzüme sürdü ve kendini kanlı yüzüme sürttü. Doksan kilo çektiğini ve üzerime çıktığında nefesimin kesildiğini fark etmiyordu. Eğer o sırada bayılmamışsam, nefesim kesilecek durumdaydım demekti. Boğularak öleceğimi düşündüm.</p>
	<p class="block_13">Ayaklarımdan başka her tarafım ağrıyordu. Her tarafımı eğip büktü, kollarımı, bacaklarımı ve durmadan tutup salladığı kafamı ve sürekli üzerine bastırdığı boynumu. Ya üzerimde yattığı için nefes alamıyordum, ya da kendisine ‘Ben senin meleğinim’ dememi istiyordu. Bunun için burnumu tutup tıkıyordu. Nefes almak için ağzımı açınca penisini ağzıma sokuyordu. Penisi ağzımdayken boğulacak gibi oluyordum. Eşi menendi olmayan bir kâbus.</p>
	<p class="block_13">Penisi her tarafıma sokuyordu, ayağımdaki yaraya bile. O anda kelimelerle anlatılamayacak bir zehirlenme duygusuna kapıldım. Her şeyiyle acı veren bir meseleydi.</p>
	<p class="block_14"> </p>
	<p class="block_21">Koruyucu melek yol gösteriyor</p>
	<p class="block_13">Sonra bir ara tekrar yarı baygın durumdaydım ve birden ortalık buz kesti. Hareket edemiyordum, ama mola verdiğini düşündüm. İnşallah artık bitmiştir, diye sevindim. Ama ondan sonra ortalığı sessizlik kapladı. Beni otomobilden sürükleyip dışarı çıkardı ve yere fırlattı. Üzerime yaprak ve bir kaç ağaç dalı attı.</p>
	<p class="block_13">Sanırım benim neredeyse ölmek üzere olduğumu düşündü. Bu yüzden de bir yığın yaprağı ayağıyla üzerime yığdı. Yapraklar görmemi engelleyecek kadar çok değildi. Sen, bir kere bazı katillerin sembolik bir gömme eylemiyle kurbanın onurunu iade etmek istediklerini söylemiştin. Benim olayda öyle değildi. Beni yan tarafım üzerine yatırdı, bir tabuttaymış gibi sırtüstü değil. Benim ölmüş olduğumu düşündüğüne kesinlikle inanıyorum. Arabaya binip gideceği sırada, geri vitesle hareket ettiği sırada beni az daha ezecekti, ama bunu kasten yaptığını sanmıyorum.</p>
	<p class="block_13">Eve nasıl geldiğimi hiç hatırlamıyorum. Belki de koruyucu melekler gerçekten vardır, çünkü zifiri karanlık ve soğuktu. Peki pantolonumu bana kim giydirmişti?</p>
	<p class="block_13">Saat beşe doğru evin önünde dururken “Aman tanrım, şimdi yaralı, her tarafım kan içinde ve soğuktan donmuş halde zili çalarsam’ diye düşündüm ve korkuya kapıldım. Yine de zili çaldım, ama gelen olmadı.</p>
	<p class="block_13">Annem bütün gün durmadan çalıştığı için muhtemelen derin uykudaydı, babamsa şantiyede işteydi. Bir kez daha zili çalınca, küçük kardeşim gelip kapıyı açtı. Ayakta uyuyordu, gözlerini bile doğru dürüst açamadan ‘deli misin sen?’ dedi ve hemen tekrar yatağa gitti.</p>
	<p class="block_13">Aynada kendime baktım ve kan kaybından öleceğimi düşündüm. Banyodaki küçük sobayı kendimizin yakmasına izin yoktu. İçerisi buz gibiydi ve her taraf kandan kıpkırmızı olmuştu. Yapabileceğim bir şey olmadığını düşündüm. Küvetteki su da kandan kıpkırmızı oldu.</p>
	<p class="block_14"> </p>
	<p class="block_21">Susmak</p>
	<p class="block_13">İğrenç elbiselerimi bir top yaptım ve odama gittim. Okula gitmem gerektiği için, sabah saat altıya doğru annem odama beni uyandırmaya geldi. Ne olduğunu sormadı, elbiselerimi aldı ve ‘Kimseye bir şey söyleme. Aileyi mahvetme’ dedi. Aynısını günlerce tekrarlayıp durdu. Bugüne kadar, o gece neler olduğunu merak edip sormadı. Ben de kendisine anlatmadım. Sadece iki kişiye anlattım ve sen o iki kişiden birisin.</p>
	<p class="block_13">Tecavüzden iki yıl önce, yani on yaşımdayken bir bisiklet kazası geçirmiştim. Bir tepeden aşağı inerken bisikletin ön frenine basınca tepetaklak gitmiştim. Annem, ‘Senin yine kötü bir bisiklet kazası geçirdiğini söyleriz’ dedi. Ona karşı çıkacak halim yoktu, çünkü rahat bırakılmak istiyordum. Göze çarpmadan polise gitmemin olanağı yoktu, polis karakolu üç köy ötedeydi. Amcalarımdan biri polisti -ona da bir şey anlatamazdım, zira annem konuşmamı yasaklamıştı.</p>
	<p class="block_13">Artık uyuyamıyordum. Gözlerimi kapattığım zaman, adamın yüzünü görüyordum. Uyuduğumda ise yaşadıklarımı (tecavüzü, M.B.) rüyamda görüyordum.</p>
	<p class="block_13">Yatakta yatarken ölmeyi arzuluyordum: Köydekiler cenaze törenlerini severler. Annem cenazelerde acı acı ağlar. Normal zamanda ise oldukça soğuk biridir.</p>
	<p class="block_13">Şu anda çok kötüyüm. Biraz ara verip bir çay içmeliyim. Birazdan cildimde sivilceler çıkabilir. Kaşıntı yapan, iğrenç benek benek şeyler. Ama sakinleşirsem tekrar kayboluyorlar.</p>
	<p class="block_14"> </p>
	<p class="block_21">Saklambaç oyunu</p>
	<p class="block_13">Şimdi<b class="calibre4"> </b>rüya gördüğümde kendimi tekrar o zamanki çocuk gibi görüyorum. Her şeyi en ince ayrıntılarına kadar hatırlayan biriyim. Bazı insanlar, geçmişi ayrıntılarıyla değil, ana hatlarıyla hatırlarlar. Ben bunu yapamıyorum. Rüya görürken tiksinti duyuyorum. Kalbim hızla çarpmaya başlıyor ve acaba ne zaman bitecek duygusunu yaşıyorum. Eskiden çok sık rüya görüyordum. On sekiz yaşına gelip de köyden taşındıktan sonra azalmaya başladı. En az on beş sene geceleri uyuyamadım. Bu yüzden artık gece çalışıyorum. Gündüzleri de korkuyordum.</p>
	<p class="block_13">Kendimi susmaya çabuk alıştırdım -annemin istediği üzere. Babamdan da uzak tutuldum. Babam genellikle şantiyede çalışıyordu ve bize iyi bir hayat sunmak istiyordu. Ben, en sevdiği çocuğuydum ve hep onun yakınında olmak isterdim. Babam, tecavüzden sonraki iki yıl hiçbir şey fark etmedi. Daha sonra ise asileştiğimi düşündü ve beni ev hapsiyle yola getirmek istedi. Yaralarımı görmesi mümkün değildi, çünkü on iki yaşındaydım, yani onun önünde çıplak soyunacak yaşı geçmiştim. Ben, hep insanların bana bakınca başıma neler geldiğini anlayacaklarını düşünürdüm. Ama işte sandığım gibi değilmiş.</p>
	<p class="block_13">Birkaç gün sonra annem benimle doktor denen o salağa gitmek zorunda kaldı. Olay şöyle gelişti: Perşembeleri hep birlikte televizyondaki bir bulmaca şovuna bakma âdetimiz vardır. Ama ben yataktaydım ve televizyon seyretmeye gitmedim. Babam gelmem konusunda ısrar etti. Annem çaresini buldu ve benimle birlikte yarı karanlıkta sofaya gitti.</p>
	<p class="block_13">Bacağımdaki yara hâlâ kanıyor ve irin akıtıyordu. Kendim sarmak zorunda kalmıştım. Pantolonda kocaman bir leke vardı. Babam lekeyi gördü ve tepesi attı. Ben, tekrar hemen odaya gittim, ama annem babamdan bayağı fırça yedi. Bağırıp çağırdı, masanın üzerindekileri oraya buraya fırlattı. Sonra ecza kutusuyla benim yanıma geldi. İşte o an, ona olanları anlatabileceğim andı. Ama hiçbir şey anlatmadım, çünkü annem gece gündüz kimseye bir şey anlatmamam için kafamın içine girmişti.</p>
	<p class="block_13">Babam, ertesi gün beni doktora gönderdi. Ama salak doktor bir şey görmedi. Ben, her şeyi anlayacak sandım. Yaraya baktı ve sadece ‘Ha, artık yapabilecek bir şey yok’ dedi.</p>
	<p class="block_13">Sonraki günlerde de bana ‘Sen artık hiç yüzemezsin’ ya da ‘Ne kadar çirkinsin?’ gibi laflar söyledi. Ben de bacağımın çok çirkin göründüğünü düşündüm. Bugün de aynı şeyi düşünüyorum.</p>
	<p class="block_14"> </p>
	<p class="block_21">Uslu kızdan isyankâr kıza</p>
	<p class="block_13">Eskisi gibi her gün tecavüzcümün yaşadığı köye gitmek zorundaydım, çünkü okulum o köydeydi. Bir gün olan oldu. Tesadüfen sokakta önümde dikildiğini gördüm.</p>
	<p class="block_13">Benim ölmüş olduğumu sanıyordu ya. Beni gördüğünde bembeyaz kesildi, eli kalbine gitti. Ben, o an oradan tüydüm. Ondan sonra her şey daha kötüye gitti, çünkü onun bir gün bana bir şey yapacağından korkmaya başladım. Bu yüzden gündüzleri de korku içinde yaşadım. Bugün bile arkamdan birinin gelmesine tahammül edemem. Hâlâ yine biri her an ensemden yakalayacakmış korkusunu yaşıyorum. Olaydan hemen sonra yani on iki yaşından on dört yaşına kadar ürkek bir tavşan gibiydim. Ya grup içinde hareket edebiliyordum ya da babamın yakınında olmam gerekiyordu. Otomobilini tamir ettiği zaman akünün nasıl değiştirileceğini, evin bir yerini onardığında pencerelerin nasıl boyanması gerektiğini anlatırdı bana. Hâlbuki bütün bunlar beni ilgilendirmiyordu. Ama onun beni koruduğunu düşünürdüm.</p>
	<p class="block_13">On altı yaşına geldiğimde yalanla yaşamak bana çok saçma gelmeye başladı. Hiçbir şey anlatmadığım için ben de yalancıydım. Artık neredeyse içine sığamayacağım kadar dar pantolonlar giyiyordum. Bunun iyi olduğunu tecrübeyle biliyordum, çünkü bacaklarını yapıştırınca hiç kimse dar pantolonları çıkarıp seni soyamazdı. Dar pantolondan başkasını giymiyordum. Pantolonumu bir kere annem çöpe attı. Çöp kutusundan çıkarıp öylece tekrar giydim.</p>
	<p class="block_13">Daha on dört yaşındayken dudaklarımı ve gözlerimi siyaha boyadım ve kendime yaşı benden iki kat fazla olan bir sevgili buldum. Onu, arkadaşların düzenlediği bir partide tanıdım. Büyük ve güçlü bir erkek, ideal, diye düşündüm!</p>
	<p class="block_13">Ondan sonra artık kiliseye de gitmedim. Millet, bu yüzden gelip evin kapısını çaldı. Annem babam, durumu bir şekilde açıklamak zorundaydılar.</p>
	<p class="block_13">Erkek arkadaşım iri yarı ve güçlü kuvvetliydi. Bir motosiklet grubuna dahildi. Babam durumu hoş karşılamadı ve ‘Böyle tiplerin kızlarla neler yaptığını biliyorum’ dedi. O anda, o işin çoktan olduğunu bir bilseydin, diye düşündüm.</p>
	<p class="block_13">Erkek arkadaşım zaten benimle sadece yıldızları seyretti ve aramızda başka bir şey geçmedi. Çok ürkek biriydi, yani birbirimize tam uyuyorduk. Birkaç ay sonra ilişki bitti. Benimle yatmak istedi. Herhalde artık bu kadar yıldızlara bakmak yeterli, diye düşündü.</p>
	<p class="block_13">Büyük motosikletli korumam benimle yatmak istediğini söylediğinde, beni derin bir ölüm özlemi sardı. Yakında korumamı kaybedeceğimi biliyordum ve bu yüzden otobanda giderken kendimi motosikletten atmaya karar verdim. Kafamda her şeyi planladım. Bir Pazar öğleden sonra yeni cilalanmış motosikletiyle çalımlı çalımlı geldi. Ben, kaskı almayı kasıtlı bir şekilde unuttum. Otobanda bana motoruyla nasıl hızlı gidebileceğini gösterirken, birden oturduğum yerde dikeldim. Hızlı esen rüzgârın beni arkaya doğru devirmesini ve mümkün olduğu kadar çabuk ölmek istiyordum.</p>
	<p class="block_13">Birden ayağımda sıcaklık duydum. Yanlışlıkla ayağımı egzoz borusunun üzerine koymuştum ve çizmenin tabanı erimişti. Her şey berbat olmuştu. Beni azarladı. Ama onun planladığı gibi o akşam sevişmedik ve birkaç gün sonra da ilişkiyi kesin olarak bitirdim.</p>
	<p class="block_13">Bir de Amerikan askerleri vardı. Zaten silahları her zaman severdim. Onlardan biriyle arkadaşlık kurdum ve ondan kiliseve gidenleri kızdırmak için örneğin Pazar günleri askeri devriye arabasıyla köyün içinde tur atmamızı isterdim.</p>
	<p class="block_14"> </p>
	<p class="block_21">İntikam ve paslı bıçak</p>
	<p class="block_13">On altı yaşıma geldiğimde evden taşınmak istedim. Babam buna karşı çıkarak taşınmamı yasakladı. Benim tek başına büyük şehre gitmemi istemiyordu, ama tecavüzcümle tekrar karşılaşmaktan korktuğum için biraz büyükçe bir şehre gitmek istiyordum.</p>
	<p class="block_13">O zaman erkek kardeşimle ara sıra bir diskoya gidiyordum. Kardeşimin tamamen siyah giyinen ve orasına burasına zincir asan seksi bir sevgilisi vardı. Yüzüne bir Venedik maskesi takmıştı.</p>
	<p class="block_13">Bir akşam bu diskoda bir müzik grubunun üyesi benimle konuştu. O kadar tatlıydı ki, bütün akşam boyunca onu öpmek istedim. Fakat bir koruyucunun tam tersi özelliklere sahip biriydi. Buna rağmen en sonunda yatmak istediğim birini bulmuştum.</p>
	<p class="block_13">Birkaç gün sonra o an geldi. Beni şefkatle sevdikten sonra, hemen yan odaya geçerek grubun batericisiyle sevişmeye başladı. Hayret verici bir biçimde bundan rahatsız olmadım, çünkü ikisi de hoş sesler çıkarıyorlardı. Yani bana tecavüz eden adamın çıkardığı sesler gibi değildi.</p>
	<p class="block_13">Bu beni o kadar etkiledi ki, her şeyi günlüğüme ayrıntılarıyla yazdım. Günlüğü bir dolaba kilitledim ve dolabı da ekstra bir zincirle kilitledim.</p>
	<p class="block_13">Bir gün okuldan eve geldiğimde annemi odamda oturmuş, dehşet içinde günlüğümde yazılanları yutarcasına okurken buldum. Kilitleri kırmış ve beni sorguya çekerek alamadığı bilgilere ulaşmıştı.</p>
	<p class="block_13">Sonraları bir polisle tanıştım. Beni tuhaf kitaplar okuduğum, geceleri mutlaka pencereleri kapattığım, boynuma dokunulmasına izin vermediğim ve seyrek uyuduğum için komik buluyordu. O dönemde arada bir uyuduğumda da, kendimi daha iyi hissetmedim. Rüyada kendimi hep savun<b class="calibre4"> </b>duğum için bir keresinde uykudayken polise tokat attım. Bu olaydan sonra ona başıma geleni anlattım. Benim bir terapi yapmamı istedi, yoksa benden ayrılacağını söyledi. İlişki ona zahmetli gelmeye başladı. Sonunda ayrıldık.</p>
	<p class="block_13">Terapi yapmamın bir anlamı yok, terapide kendimi daha kötü hissediyorum ve gördüğüm korkunç rüyalar zaten son bulmuyor. Terapist bana nasıl yardım edebilir ki? Kız arkadaşlarıma da bir şey anlatmıyorum, çünkü er ya da geç başkalarına anlatırlar. Zaten beni tuhaf buluyorlar. Ama benim başkalarına tuhaf gelmem, benim için normal bir durum. Onlara uzun yıllar boyunca susmanın, her zaman görevlerini yerine getirmenin ve başını alıp gidememenin nasıl bir şey olduğunu anlatmak mümkün değil. Fantezilerimin dışında kimseye bir şey yaptığım da yok.</p>
	<p class="block_13">Örneğin temizlik hastalığı gibi takıntılar geliştirmedim. Sadece tecavüzden sonraki günlerde cildimde yaralar oluşana kadar gövdemi kumla ovarak yıkadım.</p>
	<p class="block_13">Sonraları bir keresinde bir cezaevinin ziyaretçi salonunda öyle bir adamla sohbet etmiştim. Adam, bana çocukların arkasından gitme takıntısının ne kadar kötü olduğunu anlatmıştı. Aynı sigarayı bırakmak gibi, üç hafta direnildiğinde bu takıntının yok olacağını söylemişti. Buna rağmen o anda onu boğabilirdim.</p>
	<p class="block_13">Başkasını öldürmek istemenin nedenlerinin öldürmek isteyenin geçmişinde yattığını düşünüyorum. Bu, katiller için de geçerlidir. Burada amaç, öldürmek değil, onlara aynısını yapmaktır: Söz konusu olan, misilleme fantezileridir. Bu fanteziler, asıl insana yöneliktir. Başka birisi onu otomobile alıp ve uzun süre oraya buraya götürmeli, aynı onun bana yaptığı gibi vesaire.</p>
	<p class="block_13">Mesela burada iri yarı güçlü kuvvetli bir Türk komşum var. Bana tecavüz edeni alıp, onun bana yaptığının aynısını ona yapmasını rica etmek isterim. Benim penisim olmadığına göre; aynı şeyi ona ben yapamam. Bıçak kısmını kendim halletmeyi isterdim, ama güzel bir bıçakla değil, iğrenç, kör ve paslı bir raspa bıçakla.</p>
	<p class="block_13">Önce onun bacaklarına bıçak sokmak isterdim. Dediğim gibi ona kendim tecavüz edemem, bunun için iri yarı bir erkek yardımcıya ihtiyacım var. Sonunda bıçağı kalbine saplamak ve zevkle iki defa döndürmek isterdim. Ve ona şunu söylemek isterdim: ‘Ben senin küçük meleğin <i class="calibre2">değilim!’</i></p>
	<p class="block_14"> </p>
	<p class="block_21">Geriye bakış</p>
	<p class="block_13">Hiçbir şeyi unutmak ya da bastırmak istemiyorum. Hiç uyumamaya ya da az uyumaya insan alışıyor. Vücudum giderek zayıf düşeceği için, belki bir gün uykusuzluktan dolayı ölebilirim. Ama bundan dolayı zamanım çok ve daha fazla şey yapabiliyorum.</p>
	<p class="block_13">Şimdi olsa bir tecavüzden dolayı şikâyette bulunmazdım. Mahkemede seyirciler gülüyorlar. Hatta seyircilerden bazılarının nasıl ellerini pantolonlarına attıklarını ve cinsel arzu duyduklarını gördüm.</p>
	<p class="block_13">Kadınlar, mahkemede ağlayıp sızlayan zavallılara dönüşürken isim ve yaşlarını bile söyleyemeyecek duruma geliyorlar. Bir keresinde bir hâkim bir kadına davalının kendisine ‘orospu’ ya da <i class="calibre2">‘</i>pislik<i class="calibre2"> </i>orospu’ deyip demediğini sordu. Böylesi bir tecrübeden sonra davalı olarak insan kendisini öldürmek ister. Bunu yaşayan bir kadın, bir daha şikâyette bulunmaz.</p>
	<p class="block_13">Düşünsene, eğer o zaman şikâyet etseydim, şikâyet beni gerçekten acı çeken bir kurban haline getirecekti.</p>
	<p class="block_11" id="calibre_pb_6"> </p>
</body></html>
