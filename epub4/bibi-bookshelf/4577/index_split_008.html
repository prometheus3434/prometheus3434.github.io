<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>ÖLÜMÜN İZLERİ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_16" id="id_Toc403760961">3. Seri cinayetler Jurgen Bartsch, Luis Alfredo Garavito’ya karşı</p>
	<p class="block_17"> </p>
	<p class="block_26">“Hayal edebildiğimiz her şey vardır.”</p>
	<p class="block_15">Nicolae Paduraru</p>
	<p class="block_18"> </p>
	<p class="block_18"> </p>
	<p class="block_13">Daha önce söylendiği gibi, bu kitapta kovuşturmalardan daha çok işlenen suçların toplumsal düzen açısından anlamı ve suçluların özelliklerinden bahsedileceği için, ileriki sayfalarda iki sıra dışı failin işledikleri fiilleri ve düşünme tarzlarını tasvir etmek istiyorum.</p>
	<p class="block_13">İkisi de farklı zaman dilimlerinde farklı ülkelerde yaşadılar ve farklı yaşlardaydılar. İkisi de birbirini tanımıyordu ve diğer seri katiller hakkında sıradan insanların bildiklerinden daha fazla bir şey bilmiyorlardı, ikisi de işledikleri suçları anlamış değildi. Bütün bunlara rağmen ikisi de eşcinsel pedofil (sübyancı) ve sadistti.</p>
	<p class="block_13">İlk failin ismi Jürgen Bartsch. Bazılarınız onu hatırlıyor olmalısınız. Buna rağmen sürprize hazır olun -Bartsch’ın yaşça büyük arkadaşı Paul Moor’un isteğine uyarak, olaya ilişkin yeni ve açıklayıcı bilgiler vermeye çalışacağım. Bunu da Bartsch’ın şimdiye kadar yayımlanmamış mektuplarını neredeyse yorumsuz olarak vermekle yerine getireceğim. Bu mektuplar, failin iç dünyasına ilişkin oldukça önemli bilgiler veriyor.</p>
	<p class="block_13">Buna benzer bir yöntemi, Bartsch’ın üç yüzden fazla çocuğu işkenceyle öldüren Kolombiyalı benzeri Luis Alfredo Garavito üzerine yazarken de uygulayacağım.</p>
	<p class="block_13">Bu metinleri, özellikle de Jürgen Bartsch’ın mektuplarını okurken parafil -iyileşmesi imkânsız içgüdülerden mustarip- insanların fiillerinde ne iyi ne de kötü olduklarını göz önüne almak gereklidir. Okuyucu olarak failleri ne sevmelisiniz ne de acımalısınız. Hayatınızda hiçbir zaman pedofil bir sadistle karşılaşmama dileğinizi herkes kabul edecektir. Buna rağmen faillere duyduğunuz nefreti bir süreliğine bir kenara bırakın. Belki de böylece her seri cinayete yol açan ve çevreleyen simsiyah tabakayı aralayabilirsiniz. Bu da hiçbirimizin yönlendirme olanağı olmayan ve parafil seri katillerde rastlanan ölümcül bir içtepi olan psikolojik vakayı anlamanızı sağlayacaktır.</p>
	<p class="block_13">Zaten söz konusu fiilleri anlamak zorunda değiliz ve istesek de anlayamayız. Hiçbir kriminolog, psikolog, adli tıp doktoru, gazeteci ya da din adamı, hatta parafil seri katillerin kendileri bile, döllenmiş bir yumurta hücresinin nasıl ve neden çocukları işkenceyle öldüren bir canavar haline dönüştüğünü bilemiyor. Fakat pedofil sadistlerin gerçek canavarlar olduğu konusunda hemfikiriz -zaten faillerin kendileri bile kendilerini sıklıkla böyle tanımlar. Bu bir yana, işledikleri fiillerden sorumlu olup olmadıkları ise başka bir mevzudur. Zira kimsenin kavrayamadığı ve her iradeden daha büyük ve güçlü içgüdülerden mustarip olan bir insanın sağlıklı değil, hasta olduğu aşikârdır.</p>
	<p class="block_14"> </p>
	<p class="block_21">Jürgen Bartsch: </p>
	<p class="block_21">Olaya genel bir bakış</p>
	<p class="block_13">Jürgen Bartsch’ın hayatının son döneminde yazdığı mektupları, daha iyi tasnif etmeye yardımcı olması için, önce olayın kısa bir özetini vermek gerekir. En son çocuk kurban kaçtığı ve faili tarif ettiği için, soruşturmanın sonuçlanması zor olmadı. Polis, kaybolan diğer çocukların cesetlerini de çocuğun kaçmayı başardığı maden galerisinde buldu. Polisin bakış açısından olay, kavranması mümkün olmayan bir hadise olsa da çabucak aydınlatılmıştı. Sorunlar başka bir noktada baş gösterdi: Mahkeme, Bartsch’ın işlediği filleri işlememe iradesi olup olmadığına karar vermek zorundaydı. Aşağıda okuyacağınız ayrıntıları, dehşet verici olandan zevk almak değil, bilakis bu ayrıntılar Garavito olayı için ve fiillerin karşılaştırılması bakımından hayret verici önem taşıdıkları için anlatıyorum.</p>
	<p class="block_14"> </p>
	<p class="block_21">Yaptıkları</p>
	<p class="block_13">Jürgen Bartsch, 1966 yılında tutuklandığında daha on dokuz yaşına henüz basmıştı. Daha önce bahsedildiği gibi, son kurbanın verdiği tarif soruşturmayı kolaylaştırmıştı. Bartsch, sorgu sırasında kaçmayı başaran son çocuk kurbanına dayakla işkence yapmayı, derisini yüzmeyi ve parçalamayı istediğini itiraf etti. Ama çocuk, Bartsch her akşam saat yedide yapmak zorunda olduğu gibi anne ve babasıyla akşam yemeği yerken, bir mumun aleviyle (bir mum da kurtulma denemesi sırasında sönmüştü) ipleri çözmeyi başarmıştı.</p>
	<p class="block_13">Bartsch, 1962 ile 1966 yılları arasında tam da pedofiller için ilginç olan 8-12 yaş aralığındaki dört çocuğu öldürdü: Klaus Jung (8), Rudolph Fuchs ve Ulrich Kahlweiss’ın (12) yanı sıra Manfred Grassmann (11). Kurban sayısının az olması, Bartsch’ın yüzlerce çocuğu Ruhr bölgesinde biraz sapa olan bir maden galerisine kendisiyle birlikte gelmeleri için ikna etmeye çalışmış olduğu düşünülürse, göz boyamamalıdır. Bartsch, şüphelenen ya da lunaparktayken ebeveynlerinin yakında olduğunu söyleyen çocukları hemen rahat bırakacak kadar dikkatliydi.</p>
	<p class="block_13">Fiillerin seyri aşağı yukarı aynıydı. Bartsch, çocukları bir hikâye ile kandırarak babasının arabasıyla (ya da bir taksiyle) maden galerisine götürüyordu. Galeri, caddenin üzerinde bulunuyordu ve savaş sırasında hava bombardımanları sırasında sığınak olarak kullanıldığı için girişi açıktı. Bartsch, taksi parasını ebeveynlerinin dükkânının kasasından çalıyordu.</p>
	<p class="block_13">Bartsch, daha sonra çocukları (bazen daha taksideyken) bağlıyor, dövüyor, penislerine dokunuyordu. Fiil sırasında ve sonrasında mastürbasyon yaptıktan sonra, nihayetinde çocukları döverek ve boğarak öldürüyordu.</p>
	<p class="block_13">Sonrasında cesetleri parçalar halinde kesmiş, hatta bazen başı gövdeden ayırmıştı. Karından ve göğüsten iç organları çekip çıkarmış, gözleri oymuş, penisleri kesmiş, bir olayda da tecavüz etmeye çalışmıştı. Son olarak gövdeden geriye kalanları galeride olduğu yere gömmüştü. Gömmeden önce cesetlerle cinsel ilişkiye girerek orgazm olmuştu.</p>
	<p class="block_13">Bartsch’ın cesetlerden kestiği et parçalarını yiyip yemediği açıklığa kavuşmadı Bartsch’ın tarihte işlediği suçları ayrıntılarıyla itiraf eden tek seri katil olması şaşırtıcıdır. Sadece kurbanlarının etini yiyip yemediği sorusuna herhangi bir cevap vermedi. Bartsch, sadece ceset parçalarına “ağızla dokunduğunu” ve “içini ve dışını etraflıca ellediğini ve kokladığını” söyledi.</p>
	<p class="block_13">Kurban sayısının artmasıyla Bartsch deneyim edindi ve çocukları hemen öldürmeden daha fazla işkence yapmaya başladı. Son işlediği cinayet, bunu açıkça ortaya koyuyor. Bu cinayetle, hedefine oldukça yaklaştığı görülebilir: Çocuğu canlı canlı kesmek. 1966 yılının Anneler Günü’nde Bartsch, Manfred Grassmann’ı galeride bağladıktan sonra, daha önce çağırdığı taksiyle eve gitti. Giysilerini ve ayakkabılarını temizlemek için de taksi şoföründen bir fırça ödünç aldı.</p>
	<p class="block_13">Bartsch, gece yarısına doğru gizlice tekrar olay yerine geldi ve çocuğu bağladığı iplerden çözdü. Çocuğu bağırtmak için var gücüyle tekmeledi. Sonra kurbanının sol dizinin kas liflerini kesti, böbreklerini bıçakladı ve ona mağarada oradan oraya dolaşmasını emretti. Bartsch’ın kendi ifadesine göre çocuğun son sözleri, “Şimdi sen hapishaneye mi gireceksin?” oldu.</p>
	<p class="block_13">Çocukları kendi ifadesiyle çok çabuk öldürdüğü için, Bartsch asıl fantezisini hiç gerçekleştiremedi. Bu konuda şunları anlattı:</p>
	<p class="block_13">“Her zaman (mağaraya giderken) yanıma mum almak istiyorum, el lambası değil. Ben, bazı evli insanlar gibiyim. Onların kırmızı ışığa ihtiyacı vardır. Bunun sebebi, ışığın sıcaklığıyla meydana gelen atmosferdir. Ayrıca çıplak biri el lambasının ışığında, mumun ışığıyla karşılaştırıldığında daha az arzu uyandırıcı görünür...</p>
	<p class="block_13">(Çocuğa) uslu dur, derdim; yoksa sana bir tane çakarım. Çünkü onu kendi ellerimle soymayı her zaman güzel bulurum, hâlbuki korktukları için onlara kalsa kendileri soyunmayı tercih ederlerdi. Bağırmaları şart...</p>
	<p class="block_13">Ondan sonra kesmeye başlardım. Ağızlarını tıkamazdım, zira çığlıklarını duymak çok hoşuma giderdi. Muhtemelen kasap bıçağıyla yukarıdan başlardım, göğüs kemiğinden ta aşağıya kadar. Sadece karın zarı ve diyafram kası kesilecek şekilde keserdim. Kan, beni rahatsız etmez, ama bağırsaklara zarar gelmemeli. Ondan sonra öylece bırakıp, cinsel organı keserdim.</p>
	<p class="block_13">Sonra bıçağı elimden atıp, bağırsaktan mümkün olduğunca dışarı çıkarırdım. Şimdi çocuğun hâlâ yaşayıp yaşamadığını bilmiyorum, ama yaşıyor olabileceğini düşünüyorum. Bağırsakları arkadan yırtardım, kesmezdim. Çocuk, muhtemelen çığlık atacaktır.”</p>
	<p class="block_13">Bartsch, kurbanlarının seçiminde dikkatliydi, ama çocuğun nasıl görünmesi gerektiğine dair de çok kesin tasavvurları vardı: Kurban, beyaz tenli, mümkün olduğu kadar kılsız ve uysal olmalıydı. Çocukların güvenini kazanmak için, mesela onları şehirdeki Neviges barına davet edip elma suyu ısmarlıyordu.</p>
	<p class="block_13">Çocukları kendisiyle birlikte maden galerisine gelmeye ikna etmek için, bir haydut tabancası hikâyesi uydurmakla kalmıyor, ayrıca onlara elli Mark veriyordu. Bu, savaş sonrası dönemde hiç de az sayılmayacak bir meblağdı.</p>
	<p class="block_13">Bartsch, lunaparklarda da benzeri taktikleri kullanıyordu. Örneğin çocukları çarpışan arabalara binmeye davet ediyordu. Böylece çocukların ailesinin dikkatini çekmeden, olası kurbanlarıyla ilişkiye geçiyordu. Çünkü aileler, onu lunapark görevlisi sanıyordu.</p>
	<p class="block_13">Bartsch, birkaç kez az daha yakayı ele veriyordu. Özellikle 1962 yılı Mart ayında Klaus Jung’u öldürdükten sonra, katil olduğu yüzünden belli oluyor diye düşündüğü için bir papazı evinde ziyaret edip günah çıkarmak istemesi kendisi açısından tehlikeye yol açtı. Papaz polise gitmedi, ama Bartsch’a polise teslim olmasını tavsiye etti.</p>
	<p class="block_13">Bartsch, papazın sözünü dinlemedi, ama Volker isimli bir arkadaşına işlediği cinayeti itiraf etti. Arkadaşı ona inanmadı, fakat olayı bir arkadaşına anlattı. Bartsch bunun üzerine telaşa kapıldı ve Volker’i maden galerisine götürdü. Fakat Klaus Jung’un cesedini daha önce alelacele gömmüştü. Böylece itirafının uydurulmuş bir hikâye olduğunu ‘kanıtlamıştı’.</p>
	<p class="block_13">Başka bir seferinde (1962 baharında) oyuncak bir tabancayla bir çocuğu güpegündüz tehdit ederek kendisiyle otobüsle 1,6 km. uzaklıkta bulunan maden galerisine gelmeye zorladı. Çocuk, Bartsch’ın herkesin gözleri önünde kendisini öldüreceğinden korktuğu için, dolu otobüste de sesini çıkarma cesaretini gösteremedi. Otobüsten indikten sonra galeriye giden yolda da kaçmaya yeltenmedi. Buna rağmen Bartsch o denli panikledi ki, çocuğun eline yol parası sıkıştırıp sağ salim gitmesine izin verdi.</p>
	<p class="block_13">Ulrich Kahlweiss’ı öldürdüğünde de zekice davranmasaydı, kendisini kolayca köşeye sıkıştıracak ipuçları vardı. Arkadaşı Volker, Bartsch’ın Kahlweiss’ı kaçırıp içinde dövdüğü arabanın cam ve tavanında kan izlerine rastladı. Bartsch, izlerin son kesim gününden kaldığını ve “çırağın temizlemediğini” iddia etti.</p>
	<p class="block_13">Bartsch yakalandıktan sonra, kurbanlarını beğendiğini, hatta sevdiğini ve kesinlikle nefret duygularıyla öldürmediğini dile getirdi. Bu ifade, “bünyesine katarak birleşme”<sup class="calibre3"><sup class="noteref" id="back_note_31"><a href="index_split_044.html#note_31" title="31" class="calibre1">31</a></sup></sup> kavramına aşina olduğumuz bugün biraz da olsa anlaşılabilirdir.</p>
	<p class="block_13">Fakat Bartsch’ın özellikle bahsi geçen Volker ile şiddetle fazla ilgisi olmayan ilişkileri de mevcuttu. 1966 başlarından ortalarına kadar Bartsch, geceleri kendisini ziyaret edip cinsel ilişkiye girmesi karşılığından Volker’e her defasında, ailesinden çaldığı elli ile yüz yirmi Mark arasında değişen meblağlar vermişti.</p>
	<p class="block_13">Bartsch, önceleri yatılı okulda okurken de marjinal deneyimler yaşamıştı: Arkadaşı Detlef ile yurttan kaçtıklarında, Bartsch onu o anda geçen bir trenin altına atmayı denemişti. Detlef, bunu rastlantısal bir itme olarak değerlendirmişti, fakat Bartsch daha sonra arkadaşının penisine dokunmak istediğini itiraf etmişti. Arkadaşının bunu reddedeceğinden korktuğu için de önce onu öldürmeyi tasarlamıştı.</p>
	<p class="block_14"> </p>
	<p class="block_21">Bartsch’ın ailesi</p>
	<p class="block_13">Bartsch, evlilik dışı doğan ve evlatlık verilen bir çocuktu. Öz annesi, “cinsellikten kaynaklanan yetişme sorunları olan” ve yurtta kalmış olan biriydi. Kocası, Alman ordusunun savaş sırasındaki Rusya seferinden geri dönmediği için, kadın bir maden işçisiyle ilişkiye girmiş ve Bartsch bu ilişkiden dünyaya gelmişti. Bartsch’ın öz annesi verem hastasıydı ve doğumdan sonra hastaneyi hiçbir şey söylemeden terk etmişti. Kadın, beş ay sonra öldü.</p>
	<p class="block_13">Hastanede çalışan altı hemşire, Bartsch’ın sonraki annesinin hastaneye geldiği 1947 baharına kadar bebeğe rotasyonla baktılar. Fakat kadın, evlatlık bir çocuk arayışıyla değil, rahim ameliyatı olmak için hastaneye gelmişti. Artık çocuk doğurmayacağı için, otuz üç yaşındaki kocasıyla evlatlık çocuk edinmek üzerine anlaştı. Küçük Karl-Heinz’ı (sonraları isim Jürgen olarak değiştirildi) bebek odasında ve hemşirelerin kucağında görmüş ve tatlı bulmuştu. Böylece onu evlat edinmeye karar verdi: O zamanlar küçük Karl-Heinz’ı “altınım” diyerek seviyordu. On bir aylıkken Karl-Heinz Sadrozinski’nın ismi Jürgen Bartsch olarak değiştirildi (Evlatlık edinme başvurusu resmi olarak 1952 yılında onaylanmıştı).</p>
	<p class="block_13">Bugünkü bakış açısından Bartsch’ın annesinin karakterini kestirmek zor olsa gerekir. Bartsch ile ilgili soruşturmayı sürdüren polis memuru Armin Maetzler, Bayan Bartsch’ı “katı, sevgi dolu ve koruyup kollayan” bir kadın olarak tanımlarken, Jürgen Bartsch’ın arkadaşı gazeteci Paul Moor onu “aşırı koruyucu ve duygusuz” biri olarak görüyordu. Kesin olan, Bayan Bartsch’ın eşiyle birlikte işlettikleri kasap dükkânında oldukça zor koşullarda çalıştığıydı, ama küçük aile işletmelerinde bu zaten normal bir durumdur. Kesin olan diğer bir şey, kadının oğlunu dövdüğü ve abartılı bir şekilde temizliğe önem verdiğiydi. Bu, o zamanlar alışılmadık bir şey değildi, ama kirlilikten tiksinti duyan bayan Bartsch bunu aşırıya vardırmıştı.</p>
	<p class="block_13">Bayan Bartsch, çocuğunun evlatlık olduğunun ortaya çıkmasını engellemek istediği için, onu diğer çocuklardan tamamen uzak tuttu ve en son ana kadar oğlunun geceleri aylak aylak dolaşmaması için tedbirlere başvurdu. Bartsch, pijamalarını giyip, anne babasıyla televizyon seyrettikten sonra yatağa gitmek zorundaydı. Elbiseleri evin başka bir köşesinde dururdu, ama Bartsch evdeki beton bir boruda yedek elbise saklayacak kadar zekiydi.</p>
	<p class="block_13">Bartsch’ın babası Gerhard’ın ise bütün bu süreçte neredeyse hiçbir rolü yoktu. Oğlunun ne yapıp ettiği onu fazla ilgilendirmiyordu. İlgisini her şeyden önce kasap dükkânına yöneltmişti. Mahkemede, “Gerçekten ifade vermem gerekli mi? Çünkü gidip dükkânımı kapatmak zorundayım” şeklindeki ifadesi kayda değerdir. Gerçi ikinci duruşmada açık bir özeleştiri yapar tarzda konuştu, ama eşini de suçladı: “O, bir çocuk değil, oyuncak bir bebek istiyordu.”</p>
	<p class="block_13">Cezaevinde ve daha sonra psikiyatrı kliniğinde yatarken Bartsch ile özellikle annesi ve teyzesi ilgilendi. Mahkeme oldukça hoşgörülüydü ve iki kadının Bartsch’a polisiye romanlar, Mickey Mouse dergileri ve ufak tefek sihirbaz oyunlarının yanı sıra illüzyon sanatıyla ilgili bir dergi olan <i class="calibre2">Magische Welt’i </i>getirmesine izin verdi Bartsch, 1965 Ekim’inden beri de Sihir Çevresine üyeydi. Fakat işlediği cinayetler ortaya çıkınca, üyelikten atıldı. Bartsch’ın sihir sanatıyla ilgili yetenekleri şimdi bile bakıldığında gerçekten ilginçtir. Bunlar, daha çok zihne dayanan oyunlar ve kâğıt hilelerinin yanı sıra kolayca yapılabilecek şeylerdi. Bu hileler, çok fazla bir yetenek sahibi olmadan da yapılabilecek şeylerdir ve hilenin ne olduğunu anlamadıkları için insanları her zaman hayrette bırakırlar. Fakat bu hilelerin birçoğu için, örneğin kılavuzuna göre “1900 ile 1999 yılları arasındaki haftanın her gününü hızlı ve doğru bir şekilde hesaplayan” Q.E.D. silindirinde olduğu gibi egzersiz ve akılda tutma yeteneği gerekiyordu. Bartsch için bu tür hileleri öğrenmek işten bile değildi: Ortalama bir öğrenci olmasına rağmen, IQ’sü 107 idi.</p>
	<p class="block_13">Sihir yapmayı bu denli sevmesinin nedeni, çocukken kendi yaşıtlarıyla neredeyse hiç kontağının olamaması ve belki de böylesi hilelerle az da olsa ilgi çekme ve yaşıtlarına üstünlük sağlama isteği olabilir. Fakat Bartsch bunda başarılı olamadı. Bartsch, arkadaş olduğu çok az sayıda çocuktan birini ortak seks oyunu sırasında öylesine şiddetle dövdü ki, arkadaşlıkları bu dayağın gölgesinde kaldı. Böylesi anlardaki davranışını Bartsch’ın kendisi bile açıklayamıyordu.</p>
	<p class="block_14"> </p>
	<p class="block_21">Bartsch’ın annesi</p>
	<p class="block_13">Bartsch’ın annesine karşı olan içten davranışı, Rolf Bossi’nin avukatlığını üstlenmesinden sonra değişti. Bartsch, annesinin bir keresinde kasap dükkânında arkasından bir bıçak fırlattığını anlattı -bir kasap dükkânında meydana gelebilecek kayda değer bir olay. Bundan başka, hep dükkânla meşgul oldukları için, ebeveynlerinin hiçbir zaman kendisiyle oynamadıklarını da dile getirdi.</p>
	<p class="block_13">Bunun yerine bir sınavdan geçirildi Bartsch, elbisesini titizlikle katlamak zorundaydı, hatta tutuklanana kadar annesi tarafından yıkandı. Bugünden doğru bakıldığında, bunlardan ne kadarının 60’lı yılların can sıkıcı sıradanlığıyla ilgisi olduğuna karar vermek kolay değil. Gerçek olan, Bartsch’ın her zaman çevresine uyum sağlayan, oldukça sessiz, kimsenin kötü bir şey yapacağını tahmin etmeyeceği ve bütün insanlara karşı saygılı tipik delikanlı tablosuna uyduğudur. Bütün bunlar, sahte tavırlar değildi: Hayvanlar “o kadar suçsuz” bakıyorlardı ki, bu yüzden kasap dükkânında kesimlere yardım etmek istememişti. Anne babasının kendisini 1958’den 1960 yılına kadar gönderdikleri Katolik yatılı okulunda Johanna Spyri’nın kız çocukları için yazdığı kitapları severek okumuştu.</p>
	<p class="block_13">Jürgen Bartsch ilk duruşmadan sonra, Katolik yatılı okulunda bir papazın 1960 yılında kendisini sadece dövmekle kalmayıp, üşütüp yatakta yattığı bir gün cinsel olarak kullandığını da açıkladı. Katolik yatılı okullarında o dönemlerde neler olup bittiğini bilen herkes bu hikâyeyi inanılır bulsa da, polis memuru Maetzler bugün bile anlatılanlara şüpheyle yaklaşıyor ve kamuoyunun büyük ilgisi sonucu Bartsch’ın kişiliğinin değiştiğini ve belki de bu sebepten dolayı kafadan hikâyeler uydurduğunu ifade ediyor. Fakat başka öğrencilerin de belirttiğine göre, aynı zamanda papaz ve koro yöneticisi olan söz konusu öğretmen, öğrencilerini “ağzından köpükler saçana kadar” dövüyordu.</p>
	<p class="block_14"> </p>
	<p class="block_21">Psikiyatri kliniğinde</p>
	<p class="block_13">Ayrıntılı psikolojik araştırmalar, bugün de mahkemelerde özellikle ağır suçlara ilişkin olarak duyduğumuz sonuçlardan farklı bir sonuç sağlayamadı: Bir taraf, delikanlının eğer istemeseydi, cinayetleri işlemeyeceğinden emindi. Diğer taraf ise, çocuklara işkence etmekten başka bir şey düşünemeyen bir insanın özgür bir iradeye sahip olmasının mümkün olmadığını ileri sürdü.</p>
	<p class="block_13">Mahkemeler de aynı şekilde çelişkili fikirler ileri sürdü. 1967 <b class="calibre4">I </b>yılındaki ilk yargılamada, Bartsch’ın -suç işlediğini bildiği şüphe götürmez olduğundan- içgüdülerini kontrol edebileceğine karar verildi. Bu karar bir cümleyle söylersek şöyle ifade edildi: Bartsch gerçi kötülüğün etkisi altındaydı, ama göstereceği direnişle kendini kötülüğün etkisinden kurtarabilirdi.</p>
	<p class="block_13">1971 yılında yapılan ikinci yargılamada ise bunun tam tersi bir fikir savunuldu: Bartsch’ın sadistçe fantezileri, bütün ahlaki sınırlarını yok etmişti. Böylece içinde olması muhtemel<b class="calibre4"> </b>her türlü iyi niyet ortadan kalktığı için, suç işlemesi kaçınılmazdı. Bu, Bartsch’ın psikolojik olarak değiştiği ve kasten kötülük yapan biri olmadığı anlamına geliyordu. Bunun üzerine Köln-Ossendorf’taki cezaevinden Eickelborn’daki psikiyatri kliniğine sevk edildi. Aşağıda okuyacağınız ve ilk kez yayınlanan mektupları da burada yazılmıştı.</p>
	<p class="block_13">Ama Bartsch’ın psikiyatrı kliniğindeki tedavisi olması gerektiği gibi olmadı. Her şeyden önce yeteri kadar personel yoktu ve bu yüzden de bugünkü yöntemlerle bile tedavi edilmesi olanaksız suçlular ve psikolojik olarak değişmiş olan başka insanların içinde birlikte yer aldığı grup sohbetleri düzenlenerek tedavi edilmeye çalışıldı. Fakat Bartsch’ın işlediği suçlar, bütün sınırları aşıyordu ve kendisi de bu yüzden hoşnutsuz kalarak sık sık toplantıları terk ediyordu.</p>
	<p class="block_13">İkinci olarak, intihar etmesinden korkulduğu için, Bartsch psikiyatri kliniğinde cezaevinde olduğundan daha çok kapatılmış durumdaydı. Köln’deki cezaevinin aksine psikiyatri kliniğinde zanaatla uğraşma olanağı da olmadığı için, Bartsch’ın canı çok sıkılıyordu. Anne ve teyzesinin getirdiği dergi ve hile oyunları bu açıdan onu mutlu ediyordu.</p>
	<p class="block_13">Bartsch, ilgi isteyen yorucu bir insandı. Kendisiyle mektup arkadaşı olmak ve yardım etmek isteyenlerden bazı talepleri olurdu. Bartsch, bu tavrıyla daha duruşmalar sürerken ölen seksolog Hans Giese’yı öylesine sıkıntıya soktu ki, mahkeme neredeyse Giese’nin bilirkişi olarak gerekli nesnelliğini kaybettiği kararına varacaktı.</p>
	<p class="block_13">Bartsch, başka mektup arkadaşlarından da sürekli yardım, destek ve ilgi talebinde bulunuyordu. Bunun yanı sıra minicik el yazısını okumak için oldukça yüksek bir konsantrasyon gerekiyordu, ama mektuplarının içeriği bundan daha fazlasını talep eder nitelikteydi.</p>
	<p class="block_13">Bunu aşağıda vereceğim bazı örneklerde göreceksiniz. Daha önce söylediğim gibi, bu mektuplar daha önce yayımlanmadı ve Bartsch’ın bu mektupları yazdığı şahıs şimdilik isminin açıklanmasını istemiyor. Bu neden dolayı bu şahsın özel yaşamına ilişkin satırlar çıkarıldı. Bartsch tabii ki mektup arkadaşlarının yazdıklarıyla ilgileniyordu. Bu kişisel ilişkiden bağımsız olarak da, mektupların alıcılar üzerinde nasıl bir etki yaratmış olduğunu da tahmin etmek mümkündür.</p>
	<p class="block_13">O zamanlarda suçlularla mektup arkadaşlığı yapanlara yönelik hiçbir bilgi yoktu -tedavisi imkânsız karakter özelliklerine (parafil) ilişkin kesinlikle hiçbir enformasyon mevcut değildi. Mektup arkadaşlarının, neredeyse herkes tarafında saçma olarak nitelenen ve yasal olarak sorunlu olan Bartsch’ın kendini hadım etmesi girişimi sırasında da bile ona karşı dürüst mektup partneri olmalarını takdir etmek gerekir.</p>
	<p class="block_13">Hadımlaştırma çok uzun süre önce yasaklanmıştı ve<sub class="calibre5"> </sub>özellikle Nazi döneminde Almanya’da kötüye kullanılması nedeniyle olumsuz bir intibaa sahipti -Bartsch’ın kendisi de buna değinir.</p>
	<p class="block_13">Bartsch’ın hayatının son iki yılında yazdığı mektupları özellikle seçtim. Zira bu mektuplar, Bartsch’ın iyileştirilebileceğine büyük bir ciddiyetle ve kıvançla inandığını gösteriyor. Katiyetle Charles Manson ve Nico Claux gibi acımasız failleri taklit etme düşüncesinde değildi, bilakis umutsuzca normal bir insan olmak için çaba gösterdi. Bugün olduğu gibi, o zaman parafil olan insanları iyileştirebilecek bir çare olmadığını bilmiyordu. Bu sebepten dolayı da, birazdan bahsi geçecek hipnoz tedavisinden medet umuyordu. Bunun için, daha önce kesinlikle reddettiği hadımlaştırma iznini mücadeleyle elde etti. Hafifletici ilaçları bir yana bırakırsak, neredeyse on sene süren başarısız tedaviden sonra, hadımlık onun son umuduydu.</p>
	<p class="block_13">Klinikte geçirdiği süre içinde fantezilerinin değişime uğrayıp uğramadığını kimse bilmiyor. Tutuklanmadan önce Bartsch, birçok kez geneleve gitmişti, ama genellikle kadınlarla sohbet etmiş ve onlardan çıplak fotoğraflar satın almıştı. Kadınları cinsel olarak ilginç bulmuyordu. Eşiyle (hemşire Cisela Deike, 2 Ocak 1974 tarihinde psikiyatri kliniğinde Bartsch ile evlendi) cinsel bir ilişki kurup kuramayacağı su götürür. Kesin olan, Bartsch’ın hileyle “cinsel içerikli bir kitaba” ulaşmayı denediğidir. Yargıç, kitaba el koyduğunda, Bartsch kitabın başlığının kendisini yanılttığını ve normal bir hikâye kitabı sandığını iddia etti. Bartsch, sadist fantezilerine ilişkin olarak son dönemde hiçbir açıklama yapmadı, bu da bir gün serbest kalma umudu göz önüne alındığında anlaşılır bir şeydi.</p>
	<p class="block_13">Bundan bağımsız olarak Bartsch, haklı olarak en azından kendisine, tedavi olmak ve özgürlüğüne kavuşmak için bir şans verilmesini, bunun bütün insanların temel hakkı olduğunu argümanını öne sürdü. Bazı okuyuculara tuhaf gelse de, Bartsch Almanya’da bir insanı ömür boyu hapsetmeyi yasaklayan hukuki bir ilkeyi dile getiriyordu. Hiç kimse, ömrünün sonuna kadar cezaevini terk etmeyeceği gibi bir ihtimalle yüz yüze bırakılamaz. Bu, son yıllarda kısmen değişti. Bartsch, hukuki ve belki de etik olarak kabul gören bir noktaya dikkat çekiyordu ve başka bir durumda düşünüleceği gibi, kesinlikle megaloman değildi.</p>
	<p class="block_14"> </p>
	<p class="block_21">Son kavga</p>
	<p class="block_13">Aşağıda okuyacağınız mektupların ısrarlı bir alt tonunun olması şaşırtıcı değil, çünkü birincisi, Bartsch ve mektup arkadaşları çok fazla zamanlarının olmadığını, ikincisi ise mahkemenin her şeyi okuduğunu biliyorlardı. Bu sebepten dolayı, her mektup resmi makamlara yöneltilen gizli çağrılar ve şikâyetler içerir.</p>
	<p class="block_13">Bununla birlikte Bartsch’ın mektup arkadaşları ve ilişkide olduğu insanlar oldukça ilginç şahsiyetlerdir. Bunların arasında gazeteci ve polisiye roman yazarı Friedhelm Werremeier (1968 yılında Bartsch olayını konu alan <i class="calibre2">Bin ich ein Mensch für den Zoo? </i>isimli kitabı yayımladı), seksolog Hans Giese ve Almanca yazan Amerikalı gazeteci Paul Moor’un <i class="calibre2">(Das Selbst-portrat des Jürgen Bartsch, </i>1972) yanı sıra bir canavarı anlamaya çalışacak cesarete sahip olan başka kişiler vardı. Reckling-hausen kriminal yüksek danışmanı Günther Bauer bile “Bartsch’ın kesinlikle bir vaka değil, insanlığın gerçek ve açık yüzünü<b class="calibre4"> </b>gösteren çağımızın bir semptomu olduğuna” inanıyordu. Yetkili birinin böyle bir ifadeyi dile getirmesi, çok manidar olsa gerekir.</p>
	<p class="block_13">Belki sosyal olarak kabul etmesek ya da kabul etmek istemesek de, Bartsch’ın yazdıklarının altında derin bir gerçekliğin yatıp yatmadığına kendiniz karar verin. Her hâlükârda Bartsch’dan önce hiçbir parafil suçlu, kendisine her türlü<b class="calibre4"> </b>yolla yardım edilmesi gerektiğini bu denli mantıklı gerekçelendirememiştir.</p>
	<p class="block_13">Bartsch’ın stilinde, bir yandan cinayetleri anlatırken nesnelliği, diğer taraftan elde etmek istediği şeyler uğruna mücadeledeki tutkusu göze çarpıyor. Deneyimlerime göre bu, suç işleyen parafillerde görülen tipik bir özelliktir: Başkalarına karşı gerçekten acıma ve merhamet duygusunu tanımazlar; ama kendilerine karşı yapılan haksızlıklara karşı oldukça güçlü bir algıları vardır.</p>
	<p class="block_13">Eğer Barstch’ın işlediği dehşet verici suçlara rağmen, mektuplarında oyun kağıdıyla yapılan hileler, resmi dairedeki adaşı ve kilo vermek üzerine gevezelik etmesine ve üstelik mutlaka serbest bırakılmasını istemesine kızıyorsanız, onun insanlıktan talep ettiği şeylerin başka bir şahıs, örneğin papa, cumhurbaşkanı ya da Dalai Lama tarafından dile getirildiğini tasavvur edin ve böylece etik kriterlerinizi değiştirin -ya da bu taleplerin kim tarafında formüle edildiği çok mu önemli?</p>
	<p class="block_13">Mektuplar, Bartsch’ın avukatı Bossi’nin, 1973 yılında müvekkilinin beyninde güdülerle ilgili alanın tahrip olduğunu kanıtlama çabalarından sonra yazıldı. Avukat, “Oradan oraya koşturup durdum. Bazı doktorlar önce olur dediler, ama muhtemelen hem de böyle bir hastada bu güdüleri bastıran ‘beyaz kesitin’ neden olacağı sorumluluktan korkmuş olacaklar ki, sonra geri adım attılar” diyordu.</p>
	<p class="block_13">Fakat Bartsch’ın 1974 yılında evlenmesinden sonra, avukat tekrar işe koyuldu ve Hamburg (Saar) Üniversite Kliniği’nde, bu sorumluluğu göze almayı kabul eden bir doktor grubu buldu</p>
	<p class="block_13">“Bu, bir avukatın müvekkili için nihayet bütün sansasyonlardan uzak, anonim ve mümkün olduğu kadar az göze çarpan bir geleceğin olasılık dahilinde olduğu gibi bir umut ışığını gördüğüne inandığı, sevinçten havaya uçuran bir andı.</p>
	<p class="block_13">Ama 1974 Noel’inden hemen önce, doktorlar Bartsch’ın ‘inoperabl’<sup class="calibre3"><sup class="noteref" id="back_note_32"><a href="index_split_045.html#note_32" title="32" class="calibre1">32</a></sup></sup> olduğunu söylediler. Diğer vakalarda olduğu gibi beyin ameliyatıyla sadece erotikleştirme merkezinin değil, bilakis buna ilaveten genel içgüdü ve faal düşünce teşekkülü yani fantezi merkezinin de devre dışı bırakılması gerekiyordu.”</p>
	<p class="block_13">Başka bir deyişle: Bu, tedavi olma özlemi çeken seri katil Bartsch’ın gerçekten bir oyuncak bebeğe dönüşmesi anlamına gelecekti. Ama annesinin hep dilemiş olduğu gibi bir oyuncak bebek değil, beyinsiz bir suret olacaktı. Doktorlar, haklı olarak böylesi bir zombileştirmeyi reddettiler. Bartsch’ın 5 Nisan tarihli mektubunda yer verdiği “Beyninizle oynanmasını mı istiyorsunuz?” sorusu oldukça yerinde bir saptamaydı. Zira Bartsch, sadece ameliyatla etkisinde olduğu baskılanmaları değil, bütün şahsiyetini kaybedecekti.</p>
	<p class="block_14"> </p>
	<p class="block_13">25 Haziran 1974</p>
	<p class="block_13">Resimli son güzel mektubunuz için çok teşekkürler. Sizi hatırlamadığımı düşünmeyin. Daha önce sıkça görüştüğümüz için, böyle bir şeyin olması mümkün değil. Size o zamanlar öğrettiğim kart hilelerini hâlâ biliyor musunuz, yoksa çoktan unuttunuz mu? O zaman beş adet hile oyunu biliyordum, bugün bunların sayısı yaklaşık iki yüzü buluyor. Bununla övünebilirim, değil mi?</p>
	<p class="block_13">En çok zihinsel hileleri seviyorum. Görülemeyen şeyleri ‘yalancı görebilme yeteneği’ diye adlandırılan şey yani. <i class="calibre2">Kafadan </i>kartlar seçiyorum, beş tane kâğıdın rastgele sayılarının toplamını <i class="calibre2">tahmin ediyorum. </i>Her birinde bir ölünün isminin yer<span class="text_11"> </span>aldığı kağıtlara bakmadan ölü kâğıdını buluyorum. Oyun kâğıdıyla <i class="calibre2">falcılık</i>, seyredenlere kartlar üzerindeki Δ, Ο, Χ, vs. sembollerini gösteriyorum, oyunda kontrol sırasında olmayan, bilakis bir zarf içinde önceden (!) seyircinin cebinde bulunan kâğıtları seçtiriyorum. Bir kitaptan (ya da üç kitaptan) herhangi bir kelime seçtiriyorum, seyircinin bir levha üzerine çizilmiş resminin kopyasını (resmi daha önce hiç görmemiş olmama rağmen) çıkarıyorum vesaire. Bu, bugün seyircinin en çok takdirini toplayan sihirbazlık tarzıdır. Bu yüzden de <i class="calibre2">tamamen </i>bu tarz üzerine uzmanlaştım. En fazla başarıyı getiren bu tarzdır ve seyirci ne kadar zekiyse reaksiyonu da o denli büyük olur.</p>
	<p class="block_13">Resminiz, benim gönlümde bir şeref mevkiine sahip olacak. Bu konuda daha düşünüyorum. Karınız bizim hakkımızda ne diyor? Yazışmamızı kabul ediyor mu? Özür dilerim, aklıma geldi de.</p>
	<p class="block_13">Şimdi sizin sorularınızı cevaplayayım da, böylece herkesin sizin gibi insancıl olmadığını belki görürsünüz. Bana karşı<span class="text_11"> </span>olan olumsuz tavrın, bir doktor tarafından bile (olay nedeniyle) ortaya konduğunu tahmin edemezsiniz. <i class="calibre2">Ama öyle oldu. </i>Bunun burada olduğunu söylemek istemiyorum. Söz konusu doktorun da yanlış bir meslek seçtiğini belirtmem gerekiyor. Sorumluluk, diyorsunuz. İyi. Ama sorumluluk, korku nedeniyle ve hiçbir şey yapmamak olarak soysuzlaşmamalıdır. Fakat bu oluyor ve bunu siz de biliyorsunuz. Bu sebepten daha fazla anlatmama gerek yok. Sorumluluk, yardım duygusuyla bir arada - sizce de öyle değil mi? Bu konuda nesnel düşünüyorum ve boşuna konuşup umutlanıyorum.</p>
	<p class="block_13">Nihayet sorunuza geleyim: Bütün ümitlerim, sabun köpüğü gibi birbiri ardına patlayıp sönüyor. <i class="calibre2">Sizin </i>sözleriniz. <i class="calibre2">Neden </i>üç cerrahtan hiçbirisi kabul etmedi? Sorumluluk korkusundan dolayı. <i class="calibre2">Yeniden suç işleme olasılığının </i>olduğunu düşünüyorlar. (Teorik olarak) bir şeyler ters gidebilir (bir hasta kör oldu, bir diğeri öldü). İkinci olarak, bu uzmanlar için söz konusu olan, göze almak <i class="calibre2">zorunda kalacakları </i>bir riskin var olmasıdır. İşte bu riski göze almak istemiyorlar. <i class="calibre2">Yardım etme ilkesi </i>böylece geri plana atılıyor. Siz... her ret olayından sonra ayrıntılı gerekçe tahmininde bulunuyorsunuz. Gerekçe yok. Her seferinde büyük bir riskten söz eden bir kâğıt parçası geldi. Siz, “tekrar suç işleme olasılığı söz konusu değil, tıbbı olarak kabul edilmiş bir metot, nerede o dehşetli risk?” diyeceksiniz ve haklısınız da. Başarı açısından büyük bir risk, kesinlikle söz konusu değil. Kısacası “yukarıdakiler”, daha çok <i class="calibre2">kendilerini düşünüyor. </i>Bana tersini ispatlayın.</p>
	<p class="block_13">Psikiyatri, her zaman bu ameliyatı <i class="calibre2">destekledi </i>ve <i class="calibre2">destekleyecek. </i>Ameliyatın <i class="calibre2">nihayet </i>yapılacak olması, çok iyi bir şey. Annem ve babam, üç (!) yeni doktor buldu. Bossi, bu doktorlara mektup bile yazdı (hayır, Bossi bana özel ziyaretlerde <i class="calibre2">bulunmuyor) ve </i>ameliyat masraflarını kendimiz ödeyeceğiz. <i class="calibre2">Böyle </i>olması yazık. Böylece nihayet daha bu yıl içinde ameliyatı yapacak iyi bir cerrah bulmuş olacağız. Evet, tekrar biraz umut taşıyorum. Umutsuz nasıl yaşanabilir ki? Ama bu umut, hiçbir şekilde psikiyatrinin hanesine yazılamaz. <i class="calibre2">Eşim, </i>bunun için ekstra kredi başvurusunda bulundu. Ondan bunu bekler miydiniz? Ben beklemezdim! Çok şaşırdım.</p>
	<p class="block_13">Eşimin beni ne kadar <i class="calibre2">çok </i>sevdiğini görüyorsunuz. Onun için çok zor olmalı. Dürüst olmak gerekirse, onun bana karşı duyduğu aşkın göstergesi olarak bunu yapması, beni çok <i class="calibre2">sarstı. </i>Bunun için yeteri kadar gerekçem var. Bana o kadar iyi bakıyor ki, sanki onun yanındaymışım gibi geliyor.</p>
	<p class="block_13">Şayet özgürlüğüme kavuşursam, onunla evli kalıp kalmayacağıma dair kaygınız yersiz, çünkü ben onu, onun beni sevdiğinden daha az sevmiyorum (ayrıca çıkmam halinde onu terk etmem, domuzluk olur. Bu, bana yakışmaz).</p>
	<p class="block_13">Evet, şimdi... bugünlük bu kadar. Gelecek sefere kadar olmak üzere ANİMAL Jürgen’inizden bol selam.</p>
	<p class="block_14"> </p>
	<p class="block_13">12 Eylül 1974</p>
	<p class="block_13">Nasılsınız? Dağlık ülkeye uçakla yaptığınız yolculukla ilgili yazdıklarınızı okuyunca, kıskanmamak elde değil.</p>
	<p class="block_13">Ondan sonraki bütün süre içinde iyi dayandım, bunun için kendimi takdir etmeliyim. Sert koşullar altında <i class="calibre2">burada </i>yirmi iki ay dayanmak az şey değil. Hapsolmanın sebebiyet verdiği öfke, periyodik olarak geliyor, yani aşağı yukarı yılda iki kez. Burada kalmak, ötekilerinde ruhsal açıdan genel olarak saldırganlığa yol açıyor. Bu, bende ise bitkisel bir çöküntüye sebep oluyor; ayakta iken çöküntü yaşamaktan iyidir. Çöküntü, agorafobi ile başlıyor. Daha sonra duvarlar üzerime geliyor ve titreme başlıyor. Ne oturabiliyor ne de yatabiliyorum. Konuşamıyorum. Gırtlak durmadan kapanıyor. Mahvolma duygusu, (sebepsiz) ölüm korkusu ve gırtlak felcinden kaynaklanan boğulma hissi. (Psikologlar, buna ilişkin isabetli özel bir kelime kullanıyor: Globohisterikus.)</p>
	<p class="block_13">Bütün bunlarla herhangi bir şekilde kendimden intikam alıyorum. İlk ortaya çıktığında şöyle düşündüm: <i class="calibre2">“Belki de iyi bir şey, nefes alamamanın ne demek olduğunu böylece öğrenirsin.” </i>-Sakinleştirici ilaçlar ve uyku iğneleri. Bir buçuk hafta sonra tekrar kendime geliyorum ve bu rahatlık, altı ay sürüyor. Bu altı ay boyunca kendimi çok iyi hissediyorum. Altı ay. Ama bunun için kaygılanmayın. Eşim bana çok iyi bakıyor.</p>
	<p class="block_13">Eşimle her şey çok olumlu gelişiyor. Hâlâ size anlattığım gibi devam ediyor.</p>
	<p class="block_13">Ameliyata gelince, yazmayı çok istememe rağmen, doktorlarıma göre ne zaman, nerede ve nasıl yapılacağını yazmamalıyım. “En iyi arkadaşına bile yazma.” Neden? Doktorların gerekçelerine saygı gösteriyorum. Sadece şunu söyleyebilirim: Sayısız <i class="calibre2">olumsuz</i><span class="text_10"> </span>yanıttan sonra, bir umut ışığı. Bu sene içinde olabilir mi? Mümkün. Bir umuttan fazla bir şey değil, ama bu umuda yapışmış durumdayım. Lütfen bana bol şans dileyin. Daha yolunda gitmesi gereken bir sürü şey var, tabii ki eğer mümkün olursa. Ameliyatın <i class="calibre2">başarılı </i>olması durumunda bana destek ve daha başka şeyler için söz verildi. Tabii ki ameliyat öncesi ve sonrasında yapılacak muayenelerden sonra. Benim durumumda olan biri için, bu ümidin ne anlama geldiğini tahmin edebilir misiniz? Kelimelerle anlatmak neredeyse olanaksız.</p>
	<p class="block_13">Burada en büyük oyalanma aracımız televizyon. Bunun yanında programın giderek berbatlaştığı tespitinde bulunduk. Ama cezaevinde de tuhaf şeyler oluyor. Öğrendiklerim beni ürküttü. Bundan birkaç gün önce gazetede Düren’deki psikiyatri kliniğine ilişkin bir haber çıktı (üzerini açtıktan sonra hastanenin yeniden baştanbaşa tadilatının yapılması planlanıyor). Mahkeme tarafından psikiyatriye sevk edilen hastalar, kısmen ikişer ikişer küvette (!) uyumak zorundalar. Ziyaret sadece yarım saat sürüyor ve hasta, arada cam olduğu için annesinin elini bile tutamıyor. Paket kabul edilmiyor. Akşam saat yedide yatağa gitme zorunluluğu var (buna personelin az olması sebep olarak gösteriliyor) ve bir hücrede bazen sekiz kişi uyumak zorunda kalıyor, inanılmaz koşullardan kaynaklanan, cinsellikten de öte sapıkça pratikler (psikolojik olarak anlaşılabilir). Hiçbir şekilde terapinin olmaması nedeniyle ve suçu ağır olmayan mahkûmlara bile uygulanan on ile yirmi yıl(!!) arasında değişen hastayı alıkoyma hapsi vs. vs. İğrenç bir durum. Demokratik ve hümanist devletimizden neredeyse eser yok. Her zaman söyledikleri: Para-para-para. Sanki biz Eickelborn’da daha mı iyi durumdayız?</p>
	<p class="block_13">Kurslarınız üzerine bir şeyler okudum. Oldukça zahmetli olmalı ve bireyde stres oluşturmaya neden olacak gibi görünüyor. Bazı adaylar havlu atmış bile, bunun sebepleri fiziksel değil, psikolojik. Bireyin çok sıkı bir performans göstermesi gerektiği için, katılımcıların küçük bir kısmı başaracak. Böyleyse oldukça zor durumda olmalısınız. Merak ediyorum, gerçekten bu kadar kötü mü? Umarım kendinizi fiziksel anlamda fazla yormazsınız. Ama siz bunu idare etmesini bilirsiniz. Psikolojik olarak da ne kadar kaldırabileceğinizi zaten biliyorsunuz. En azından ben sizi öyle biliyorum.</p>
	<p class="block_13">Bu akşamlık bu kadar deyip, burada kesmek zorundayım. Yeni olan şeylerin iyi yanları da var: geçen hafta dört kez dondurma yedim. İyi yemekler, çok sayıda ziyaret (sevgili teyzem Maria, eşimin doğum günü olan 20 Eylül’de gelecek. O gün, birinci sınıf bir sihirli gösteri hazırlamam şart. Ne yazık ki, siz bunu göremeyeceksiniz), bugünkü gibi sevdiğim Pazar günleri, haftada bir kez masa tenisi, iki kez spor, TV’de Dr. med. Mercus Welby vs. Nihayet yarın, yeni oyunları içeren bir sihir kutusu gelecek (harika!!).</p>
	<p class="block_13">Adalet Bakanlığı’ında bir adaşımın olduğunu biliyor muydunuz? Evet, bu muhteremin soyadı Bartsch. Geçen hafta öğrendiğim bazı şakalarla bitirmek (gördüğünüz gibi bitirmek zor geliyor) istiyorum: “Görmezlikten gelmeyin.” “Ona yapmamı istemediği şeyi, ben başkasına yapıyorum”</p>
	<p class="block_13">(Lübke).</p>
	<p class="block_13">Binlerce selam.</p>
	<p class="block_13">Jürgen</p>
	<p class="block_14"> </p>
	<p class="block_14"> </p>
	<p class="block_13">Tarihsiz (1974 Sonbaharı; M.B.)</p>
	<p class="block_13">Bugün nasılsınız bakalım? Son mektubunuz için teşekkür ederim. Sansasyon yaratmadan size ameliyatım hakkında bilgi vermek istiyorum. Durum iyi görünmüyor. Muhtemel iki şehirden birinden ret cevabı geldi, diğerinden ses seda yok ve bir ses çıkacağı da yok. Her şey, bu ameliyatın olmayacağını gösteriyor.</p>
	<p class="block_13">Hadım edilmeyi kesinlikle reddetmişken, bunun benim için ne anlama geldiğini tahmin bile edemezsiniz (“Hadım edileceğime öleyim daha iyi” -hâlâ bu düşüncedeyim ve kimse beni bu konuda ikna <i class="calibre2">edemez. </i>Bunun dışında <i class="calibre2">her şeye </i>hazırım.<b class="calibre4"> </b>Bu düşünce yanlış da olsa, bu benim için psikolojik olarak İNTİKAM anlamına geliyor Böyle düşünüyor olmamın yanlışlığı şüphe götürmez. Nedenlerim: 1. Nazi dönemi, 2. Bedensel kaostan duyduğum korku, 3.<b class="calibre4"> </b>Teslislerimin alınması, PRATİKTE benim yaptığımın <i class="calibre2">aynısını </i>bana yapmaktır). Lütfen beni realistçe anlayın: kesmek - kesmek. Bir bıçak -aynı alet. Tahmin edemezsiniz. En iyi ihtimalle, belirsiz bir tarihe kadar klinikteki bu intihar önleme servisinde kalacağım. İnanılmaz güven telkin etme ve <i class="calibre2">karşılığında bana en asgari düzeyde bile olsa güven telkin etme şansı verilmiyor. </i>Ameliyatın gerçekleşmesi olanaksız hale gelirse, bana karşı merhametsizlik dışında hiçbir şey beklemiyorum. Bunun kötümser olmakla ilgisi yok. Burada <i class="calibre2">her </i>hasta için bir tedavi planı varken, <i class="calibre2">benim için hiçbir plan mevcut değil.</i></p>
	<p class="block_13">Benim için merhametsizlik ne anlama geliyor? 1. Giderek iyileşmeme rağmen bu serviste boş yere tutulmam, 2. “Ameliyat mümkün olmasa bile, sizi hiçbir zaman ameliyat geçirmeden buradan çıkarmayacağız” demek, 3.<b class="calibre4"> </b>Haplardan daha iyi olan iğne tedavisi (iki haftada bir yapılan hormon iğnesi, her zaman alınabilir, tahliye edildikten sonra da. Alınıp alınmadığı kontrolle ortaya çıkıyor) önerim, hiçbir gerekçe gösterilmeden reddedildi, 4. Teşvik adına şov denemesinden başka bir şey yapmamak.</p>
	<p class="block_13">Yeniden yapılanma kısmına gitmem gerekiyordu. Hepsine sordular. Beni kimse istemedi, bir tek hastabakıcı bile. Bu gönülsüz denemeden sonra hiçbir şey olmadı. Olmayacak da. Sızlanıyormuşum gibi anlamayın, ama gerçekten hiç kimse beni başına “sarmak” istemiyor.</p>
	<p class="block_13">Zifaf gecesi olmadığı için, bize bunun daha sonra dikkat çekmeden telafi edileceği sözü verildi. Ama bu söz de tutulmadı (Ayrıca bastırmak, normal cinsel ilişkinin imkânsız olduğu anlamına gelmiyor. Fakat işte “gelen” bir şey yok). Birbirine âşık olanların cinselliğe ihtiyaç duyduklarını bugün kimse inkâr etmiyor. Ama ne yapılıyor? Tabii ki hiçbir şey. Eşimin bundan dolayı nasıl acı çektiğini görmek beni kederlendiriyor.</p>
	<p class="block_13">Ölüler unutulmadı. Bazı toy insanlar buna inanıyor. Essen’li bir papazla bağlantım var. Az bulunur cinsten hümanist bir insan. Çocukların ebeveynleriyle bağlantıya geçmiş ve onlardan beni affetmelerini istemiş. Ama onlar bunu yapamayacaklarını söylemişler, zaten bunun için çok erken. Papaz, ebeveynlere çocukların isimlerini kilisenin zeminine beyaz renkte yazdıracağını söyledi. Bunu yaptı ve bir resmini de bana yolladı. Baba Kahlweiss, (öldürülen çocuklardan birinin babası; M.B.) bunun az duyulan bir şey olduğunu, kurbanların genelde hemen unutulduğunu yazmış. Çok fazla karamsarca değil mi?</p>
	<p class="block_13">Hiçbir şey unutulmuş değil, ne şok içindeki annem babam, ne yargıç Fisher, ne sevgili teyzem Maria (ilk tepkisi, “Ah, JÜRGEN, HAYIR, HAYIR, HAYIR!!!” olmuştu) ve en önemlisi ne de ben unuttum. Unutamam. Sırtımda ağır bir yükle yaşamak zorundayım. Bu yüzden de, belli insanların olan biteni unutabileceğimden korkmalarını düşüncesizce buluyorum. <i class="calibre2">Yaptıklarımı hiçbir zaman unutamam. </i>Acı veren anılar, her gün aklıma geliyor.</p>
	<p class="block_13">Suçumun bilincinde olarak, pişmanlık içinde kendime dair umut etmekten feragat mi etmeliyim? Hayır, diye düşünüyorum. Hatasını telafi etmek (gelecekte mesleğimde bunu yapmayı umuyorum) ve insanca bir yaşam sürdürmek için mücadele vermek, insanın doğasında vardır. Bu nedenle, bana yardım etmek için hiçbir şey yapmamalarına ilişkin eleştirilerimde haklı olduğum kanısındayım.</p>
	<p class="block_13">Nihayetinde, doktorların bana talimatlar verdiğini (iş, iyi davranış, uyumlu olma, hormonlu olanlar da dahil olmak üzere ilaç kullanma) unutmamalısınız. Ben, bunlara uyuyorum. Şu anda eleştirilerimde haklıyım.</p>
	<p class="block_13">Sorularınızın cevabına gelince; haftada bir gün futbol oynanıyor. Ama ben gitmiyorum, futbol oynayamam. Haftada bir gün bodrumda masa tenisi var, oraya gidiyorum. Birkaç haftada bir, jimnastik saati var, ona da katılıyorum. Burada, resmi makamların yardımını alarak, resmi onaylı (aksi takdirde anlamı olmaz, zira mesleğimi değiştirmek zorundayım) bir meslek eğitimi yapmanın <i class="calibre2">hiç olanağı yok.</i></p>
	<p class="block_13">Size bir fotoğrafımı göndermek istiyorum. Fakat muhtemelen bunu yasaklayacaklardır, çünkü sizin hemen fotoğrafı alıp gazetelere vermek için koşacağınızı (basına dair bu kadar abartılı bir korku var) düşüneceklerdir. Elinize geçip geçmeyeceğini merak ediyorum. Resim çektirme iznim yok. Ayrıca ben de sizin bir resminizi çok isterdim Evet, bugün içimdeki her şeyi yazdım.</p>
	<p class="block_13">Umarım sizin başınızı ağrıtmamışımdır. Bana nasıl davranıldığı konusunda hüküm verebilmeniz için, şunu bilmeniz gerekiyor: Burada yeniden <i class="calibre2">suç işlemeye meyilli, </i>ama <i class="calibre2">tabii ki iyileşmesi </i>için <i class="calibre2">teşvik gören </i>bir suçlu bana şunları söyledi: “Üç kez sıvıştım. Buna rağmen beni teşvik etmek zorundalar”- “Bu sürede bir şey olmadı mı?” - ”Yakayı ele vermedim ki.” Burası işte böyle. </p>
	<p class="block_13">Binlerce selam. </p>
	<p class="block_13">Sizin Jürgen Bartsch</p>
	<p class="block_14"> </p>
	<p class="block_13">15 Ekim 1974</p>
	<p class="block_13">Nasılsınız? Umarım iyisinizdir. Tabii ki son mektubumdan sonra, cevap yazıp yazmayacağınız ve bana kol kanat germeyi sürdürüp sürdürmeyeceğiniz sorusu beni meşgul etti. Bu soru beni endişelendirdi, çünkü ben de sizin kadar arkadaşlığımızı ciddiye alıyorum. Fakat arada bir başkası tarafından şöyle adamakıllı silkelenmekten de kaçmanın yolu muhtemelen yok. İyi ki beni affettiniz. Kontrolümü tamamen kaybetmiştim.</p>
	<p class="block_13">Sizin de “tekrar tekrar” şok olduğunuzu iyi açıklamışsınız. Bunun sizin <i class="calibre2">için </i>bir riski var: Yanlış bir kelime, sadece bir tek kelime ve aklın bir köşesinde sessiz duran alarm zilleri çalmaya başlar: “Bu kelimeyle ne anlatmak istedi?”, “<i class="calibre2">Bu</i> cümle bir saldırganlık taşımıyor mu?”, <i class="calibre2">“Bu </i>cümle, pek ciddiye almadığını gösteriyor”, <i class="calibre2">“Bu </i>cümle ha! Peki <i class="calibre2">başkasına </i>karşı duyarlılık nerede kaldı?” - Bu tür yanlış anlamaların sık sık meydana geldiğine bahse girerim. sizin için risk, yazılanları kelimesi kelimesine anlamaktan kaynaklanıyor. Allah rızası için bunu yapmayın! <i class="calibre2">Yazıyla, yüz yüze konuşulduğu gibi anlaşmanın olanağı yok. </i>Bazen saldırgan <i class="calibre2">tutumlarım </i>oluyor, ama bunun ne bünyevi ne de cinsellikle bir ilgisi yok, bilakis kabullendiğim <i class="calibre2">hapiste olma </i>gerçekliğinin sebebiyet verdiği bir durum.</p>
	<p class="block_13">Geçmişte olan bitenlere karşı şu andaki tavrım, geçmişteki tavrımdan daha farklı. Bugün farklı bir anlayışa sahip olduğum ve cinsel anlamda olgunlaştığım için aynı şeyleri yapmam söz konusu olamaz. Bir diğer neden de, tanrıya şükürler olsun ki karımdan başka kimseyi gözümün görmemesidir. İki hafta gelemedi. Çocuklar hiç aklıma gelmedi - her gelmediğinde akşamları sadece ağladım. EVET, saldırganlığım tamamen başka bir <i class="calibre2">düzlemde. </i>Size anlatmaya çalışmak istediğim buydu.</p>
	<p class="block_13">Bunu (tıbbi olarak) yanlış anlamak, (tıbbi olarak) yanlış yapmak anlamına gelir. Neden mi? Şundan: Şayet bana, “Tamam, birbirinizi seviyorsunuz. Size şu odayı veriyoruz (gelişmiş cezaevlerinde yapıldığı gibi), ebeveynleriniz sizi ara sıra kontrol altında gezmeye götürebilirler. Eşiniz de ara sıra sizi alıp dışarı çıkarabilir” deseler, <i class="calibre2">saldırgan hallerimden bir eser kalmazdı. </i>Böyle bir şey mümkün mü? Evet, mümkün. Firar <i class="calibre2">benim için ölüm anlamına geleceği için, </i>firar tehlikesi olasılığının olmadığı ortada. Eğer gerçekten düşünülüp taşınılırsa, bunun sorun teşkil etmediği görülebilir. Bu, bir gerçeklik ve inanıp inanmamakla bir ilgisi <i class="calibre2">yok.</i></p>
	<p class="block_13">Eğer siz <i class="calibre2">tamamen </i>farklı düşünüyorsanız, bunu bana rahatlıkla söyleyebilirsiniz. Ama bu zoruma gidecektir. Cinsel açıdan normalleştiğime ve bu sorunun artık neredeyse ortadan kalktığına inanıp inanmamanız da size kalmış bir şeydir. Size kızmayacağım. Bana kişisel düşüncenizi bildirin. (Saldırganlık hallerim, uzun süre için geçti. Korkacak bir şey yok...)</p>
	<p class="block_13">Ameliyat üzerine: Gerçi bu konu üzerine doğrudan bir şeyler yazmamalıyım, ama size bir ilerleme olduğunu söyleyebilirim. Bir şeyler oluyor ve bu iyi. Uzun yıllardan sonra! Eğer <i class="calibre2">herkese </i>bir şans verilmesine inanıyorsanız (bunun, sizin kişisel bakış açınız olduğunu sanıyorum), bana şans dileyin. Kâğıdı psikoloğuma verdim, çünkü en iyi onunla anlaşıyorum ve ona güveniyorum. O, beni bir direktörden falan daha iyi anlayacaktır. Fakat aynı sizin gibi, bana “yardım” etme olanağı yok. <i class="calibre2">(Hiyerarşinin </i>içyüzünü anladım.) Burada söz konusu olan desteğin <i class="calibre2">sürmesidir. </i>Şu anda acilen sabırsız olmamı gerektiren bir şey yok, ama biz insanlar tam da bu durumda öylesine asabi oluyoruz...</p>
	<p class="block_13">İnsani zayıflıklar. <i class="calibre2">Bende de var mı? </i>Hayır. <i class="calibre2">Ama ben her şeyi başka bir tarzda ölçüp biçiyorum. </i>Siz, bunu gerekli dikkat olarak görüyorsunuz. Bunu kabul ediyorum, ama diğer yandan da beynimin açık olmamasına üzülüyorum. O çok sıkı dikkatle aranan şey, artık beynimde yok. - Gelecek haftadan itibaren grup terapisi yine başlıyor. Grup tartışmalarına katılmak için dört gözle bekliyorum.</p>
	<p class="block_13">Dün bir fallografik<sup class="calibre3"><sup class="noteref" id="back_note_33"><a href="index_split_046.html#note_33" title="33" class="calibre1">33</a></sup></sup> testi yapıldı. Kurbanın (böyle kabul ediliyor, kusura bakmayın) penisine lastik bir halka ve işaret parmağına da bir nabız ölçer takılıyor. Porno bir filme bakarken, bütün tepkiler bir sismografla kaydediliyor. Önce “normal” bir film. Bir kadın ve bir zenci. Bedensel <i class="calibre2">hiçbir </i>tepki yok (nabzı bilmiyorum). İkinci film: iki tane on dört yaşında oğlan sevişiyorlar. Yine fark edeceğim <i class="calibre2">hiçbir </i>bedensel tepki yok. (Nabız hakkında bilgim yok.) İki film ve sertleşme yaşamadım. Hiçbir şey! Ama bir önceki sefer çok kötü olmuştu. Hele iki buçuk yıl önce daha da kötüydü, lastik bile patlamıştı!</p>
	<p class="block_13">İlaçların oldukça doğru etki yapıyor. Söylediklerimin, bilimsel olarak doğru olduğunu (tepki olmaması) <i class="calibre2">kanıtladım. </i>Cinsel açıdan beni şu anda sadece karım tahrik edebilir. Bu tuhaf değil, aşk böyle bir şey. Ama bir saniye! -ikimiz de amatörler gibi düşünüyoruz. Bir “uzmanın” testin <i class="calibre2">ne kadar kötü </i>sonuçlandığını ikna edici biçimde izah edebileceğini sanıyorum. Yıllık kontrole kadar olan dört haftalık süre, bunun için yeter de artar bile. Psiko-seksüel uyarılma...</p>
	<p class="block_13">Ebeveynlerim, işyerini gelecek ya da ondan sonraki yıl satacaklar. Dükkânı çalıştırmaya devam edemeyecekler. Ekonomik kriz... En çok babama acıyorum. Vasiyetini hazırlayacak. Üzerime yaptığı takdirde her şey gideceğinden, başka türlü bir çözüm bulmak zorundayız. Özel hükümleri olan bir çözüm.</p>
	<p class="block_13">Birinin himayesinde olmak, bir sorumluluk değil midir? Bu konu üzerine bir düşünün. İleride - teyzem Neuss’taki bir evi boş tutuyor. Neuss-Düsseldorf’ta. Mahkeme, benim denetim altında dışarıda yaşamamı (doğru) düzenleyecek. Birini önermek mümkün mü acaba? Eğer o da isterse?... Ama sizin bana olan güveninizin daha ileri düzeyde olması lazım. Eşimle tekrar her şey yoluna girdi. Bizim âşık numarası yaptığımızı sandılar... Fakat aşkımız, bu engeli de aştı. Bunun sonrası da var...</p>
	<p class="block_13">Binlerce selam.</p>
	<p class="block_13">Sizin Jürgen</p>
	<p class="block_14"> </p>
	<p class="block_13">25 Kasım 1974</p>
	<p class="block_13">Nasılsınız? Son yazdığınız ve beni çok sevindiren mektubunuz için teşekkür ederim. Size hemen cevap yazmak istiyorum. Doktorların kabul edilebilir tavsiyelerine uyacağımdan, aslında şu anda cevaplayacaklarımdan daha çok anlatılacak şey var. Geçmişte bir ya da iki kez yanlış yere cevap yazdım ve yazdıklarım gazetede çıktı. Bunun böyle olmasını hiç istemezdim.</p>
	<p class="block_13">Yazmaya gelince, benim katkım olmadan <i class="calibre2">zaten </i>bu yapılıyor. Bu kesin ve tuhaf bir şekilde anlamak istemiyorlar. Bu bir yana, gazeteye çıkmak için benim hiçbir şey yapmamam gerektiği de <i class="calibre2">doğrudur. </i>“Ancak böyle olursa, insanlar unutmaz. İnsanlar sizi unutmalı; size yardım etmek ancak bu şekilde mümkün olur.” Bu ifade doğru, ama siz bu konuda ne düşünüyorsunuz?</p>
	<p class="block_13">Bu yüzden, benim her mektup bağlantım muhtemel bir basın açıklaması olarak görülüyor. Abartarak söylersek, bu hiç kimseye yazamamam anlamına geliyor; buna kötü tecrübeler de meydan verdi. Bunu itiraf etmek zorundayım. Ama diğer yandan, zaten az sayıdaki arkadaşlarımın bana olan güvenim de kaybetmeyi <i class="calibre2">istemem. </i>Yani dikkatli olmak zorundayım... Lütfen beni anlamaya çalışın.</p>
	<p class="block_13">Fakat bugün daha iyi hissediyorum. Annem babam, dün beni ziyarete geldiler. Her zamanki gibi çok güzel geçti. Annem, babam ve Gisela (Bartsch’ın eşi; M.B.), Noel’de benim için iki paket sihirbaz gereçleri (en büyük ve en iyi sihirbazlık aletleri fabrikaları İngiltere’de; Almanya’da iyi bir şey yok) ısmarlayacaklar. Ben de Gisela’ya iki adet parfüm, iki müzik kaseti ve bir kutu hediye edeceğim. Bunun için de sıkı bir şekilde para biriktirmem gerekiyor. Böylece hediyesine karşılık vermiş olacağım.</p>
	<p class="block_13">Gisela, geçen Pazartesi de yanımdaydı. Haftada iki kez. Şu sıra tatilde olmasına rağmen. Kime âşık olacağın belli olmuyor işte... Aşkta şanslıyım. Bu konuda şikâyet edemem.</p>
	<p class="block_13">Sakinleştirici ve sinirlerimi rahatlatan ilaçları azaltmayı denedik. Maalesef olmadı. Hemen iç sıkıntısı ve korku haliyle agorafobi, evet, panik şeklinde korku başlıyor. Mahkûm psikozu. Psikolojik gerginlikten kaynaklanıyor. Bu yüzden tekrar ilacı eski dozda kullanmak zorunda kaldım. Şu anda azaltmanın yararı yok. Durumum iyileşince yapmak lazım. O zaman ilaca bağımlı kalmayacağım. Aldığım ilacı, bir gün aldığınızı düşünün. Az da değil. Herhalde bütün gün boyunca uyurdunuz...</p>
	<p class="block_13">Yeni haber: Beni “doğal” halimle test etmek istedikleri için, testler ve ön muayeneler başlayıncaya kadar hormon haplarını vermeyi kestiler. İlginç olan bir şey var: Haplar kesilince, mantıksal olarak, eskisi gibi “kötücül” olmam gerekiyor. Ama bu, doğru değil. “Kötücül” fantezi ve benzeri şeylerle, eskisine nazaran daha kolay başa çıkabiliyorum. Hatta hap kullansam da kullanmasam da neredeyse zuhur etmiyorlar bile.</p>
	<p class="block_13">Haplar, bir şeyi “değiştirmez”, sadece bastırır. Mantıksal sonuç: Demek ki kendimi kendim değiştirdim ve daha iyi hale getirdim. Bana inanıp inanmadığınızı size sormayacağım. Bu, <i class="calibre2">benim </i>hatamdı. Siz bu konuda hüküm <i class="calibre2">veremezsiniz, </i>dolayısıyla da sizden hüküm vermenizi bekleyemem. Haklısınız!</p>
	<p class="block_13">Bizim doktor hakkında pek bir şey söyleyemem. Şundan dolayı: hasta, izinde ve tekrar hasta. Bazen kavga etmemize rağmen, iyi bir adam olduğunu düşünüyorum. Onun için üzülüyorum; yüzüne bakınca (yüzünün çökmesi) ciddi bir hastalığı olduğundan korkuyorum. Birbirimizle konuşmak için fazla olanağımız olmadı. Neredeyse hiç olmadı.</p>
	<p class="block_13">Psikolog kadın, bireysel terapiye devam ediyor. Bu konuda bir şey söyleme iznim yok, ama terapinin bu kadar iyi olmasından dolayı neredeyse mutluyum, diyebilirim. İyi bir haber, değil mi?</p>
	<p class="block_13">Evet, ameliyat. Nihayet bir <i class="calibre2">onay </i>geldi. Hatta oraya nakledilmem bile neredeyse kesinleşti. Ne zaman olacağı ise, sır olarak saklanıyor. Bunun için ne kadar bekledim! Talihsizlik içinde bir şans. Ama siz adliye makamlarını biliyorsunuz. Her şey yavaş ilerler. <i class="calibre2">Benim için sevindiniz mi? </i>Buradaki doktorlar, ameliyattan <i class="calibre2">umutlu olmasalardı, </i>bu kadar ısrar etmezlerdi, değil mi? Ama zaten neredeyse sonuna yaklaştığımız bu yıl içinde olmayacaktır.</p>
	<p class="block_13">Son mektubunuzu, her zaman yaptığım gibi eve gönderdim. Kesinlikle çok sevineceklerdir.</p>
	<p class="block_13">Şimdilik bu kadar.</p>
	<p class="block_13">Selamlar.</p>
	<p class="block_13">Sizin Jürgen</p>
	<p class="block_14"> </p>
	<p class="block_13">18 Aralık 1974</p>
	<p class="block_13">Son mektubunuzu büyük bir sevinçle okudum. Noel’e birkaç gün kalmışken yazmak yerinde olur mu, diye düşündüm. Yılın bu vaktinde hiçbir zaman önemli bir şey olmaz. Ama iyi bir dostu, Noel’de mektupsuz bırakmak da olmaz. Bu, bana göre değil. Gerçi Noel, ailenin bayramıdır, ama dostlar da birbirlerinin nasıl olduklarını bilmeli. (Ayrıca tabii ki kart da göndereceğim!)</p>
	<p class="block_13">Formüle etme tarzınız üzerine epeyce düşündüm. Gönüllülük mü? Nerde!? Haklısınız. “Anlamak?” - Evet, derim ben. Ama gönüllü kelimesi, psikiyatri tarafından kullanılmamalı. Bu, göz boyamadır.</p>
	<p class="block_13">Meseleyle yüzleşmeyi ciddiye aldığımı görüyorsunuz. Hazırlanıyorum. Mümkün olduğu kadar nesnel olmaya çalışıyorum. Gerçi depresif bir “patlama” gelecek, bunu engellemek mümkün olmayacak. Bu, işin doğasında var. Ama o kadar büyük olmayacak. Fakat bu yüzleşmede, doktorumuzdan en küçük bir yardım almadığımı söylemek zorundayım. TEK BİR KELİME BİLE ETMEDİ. <i class="calibre2">Şimdi </i>olmalı, Noel’den sonra değil.</p>
	<p class="block_13">Bahsedilen hazırlıktır. Ebeveynlerim, objektif bir görüşme talebinde bulunmam gerektiğini söylediler. Bunu doktora yazdım. <i class="calibre2">Cevap vermedi. </i>Konu üzerine okuduğum bir kitapta, ameliyattan sonraki dönemde operasyonun yol açacağı ruhsal sonuçlar nedeniyle doktorla özellikle “sıkı” bir bağlantı içinde olunması gerektiği yazıyordu. Bu yüzden sanırım kendime başka bir doktor aramak zorunda kalacağım. Şu anda doktorla ilişkim üzerine gerçekten olumlu bir şey söylemem olanaksız. Dr.<b class="calibre4"> </b>Teuber, bana öylesine soğuk davranıyor ki, üzerimde soğuk duş etkisi yapıyor. Bir<b class="calibre4"> </b>buzdolabı kadar soğuk. İkimiz de birbirimiz hakkında bir şey bilmek istemiyoruz. Sebep mi? Benim bildiğim bir sebep yok. Ama bu sefer taviz veren tarafın ben olmayacağımı biliyorum.</p>
	<p class="block_13">Ebeveynlerimin size çok selamı var. Bir hafta önce buradaydılar. Gisela verdiği sözü tuttu, tatilde olmasına rağmen iki günde bir geliyor. Noel’den önceki son haftada böyle bir şey yapması, çok büyük bir iyilik. Bu, beni ne kadar sevdiğini fazlasıyla kanıtlıyor, değil mi? Gisela, nihayet iki hafta önce iğdiş komisyonu tarafından mektup aracılığıyla sorguya çekildi. Şimdi Noel üzeriyken en azından her şeyin yolunda olduğunu biliyorum.</p>
	<p class="block_13">Komisyon, Noel’den önce bana yazmayacaktır. Hangi nedenlerden ötürü? Herhangi saçma sapan bir nedeni dikkate aldıkları için, diye tahmin ediyorum. Saçma. Eğer ben ameliyat olmak istiyorsam, tabii ki 24 Aralık günü de ameliyat masasına yatarım.</p>
	<p class="block_13">Gisela Noel’de muhtemelen gelemeyeceği için hüzünlüyüm. Çalışması gerekiyor. İki günde bir (Noel arifesi ziyaret yasağı var). Aksi şeytan! Bakalım, belki nöbetini değiştirebilecek. Brigitte ya da Elvira ile...</p>
	<p class="block_13">Biraz önce kendime bir Advent<sup class="calibre3"><sup class="noteref" id="back_note_34"><a href="index_split_047.html#note_34" title="34" class="calibre1">34</a></sup></sup> akşam yemeği hazırladım. Yemek listesi ilginç: Soğan çorbası, mandalina, Stollen<sup class="calibre3"><sup class="noteref" id="back_note_35"><a href="index_split_048.html#note_35" title="35" class="calibre1">35</a></sup></sup> ve ekmeğe sürülen sucuk. Umarım beğenmişsinizdir...</p>
	<p class="block_13">Peki yazdıklarım ne olacak? Şimdilik hiçbir şey. Giriş (KİTAP olarak özetlenen kısa hikâyelerden ve anlatılardan oluşan bir derleme) bölümü bitti ve yaklaşık yüz A4 sayfası (bir A4 sayfası asgari bir buçuk sayfa daktilo sayfası ediyor) tutuyor. Bana göre çok AZ. Yazmak için yazmadığımdan dolayı, bazen bir iki haftalık aralar veriyorum. En azından iki yüz A4 sayfası olmalı diye düşünüyorum. Şu sıra bir kısmını kimin okuduğunu söylemek istiyorum. Eşim. Başka hiç kimse. Bir kitap olacak kadar yazdığımda, eşim hepsini toparlayacak, düzeltecek vs. Dört kopya olacak. Ondan sonra bütün dostlarıma, konunun uzmanlarına okumaları için verilecek. Şayet çoğunluk iyi bulursa (yazdıklarım çok değersiz de olabilir), yayınevlerine başvuracağım.</p>
	<p class="block_13">Sizin yayınevleri nezdinde itibarınız var. Yayınevlerinden sadece Fischer, Rowohlt, Limes, Diogenes<sup class="calibre3"><sup class="noteref" id="back_note_36"><a href="index_split_049.html#note_36" title="36" class="calibre1">36</a></sup></sup> vs. söz konusu olabilir. Ya olur ya da olmaz. Olmazsa da bu, dünyanın sonu anlamına gelmez.</p>
	<p class="block_13">Noel’e kadar şimdilik binlerce selam.</p>
	<p class="block_13">Himayenizdeki Jürgen</p>
	<p class="block_14"> </p>
	<p class="block_13">29 Aralık 1974</p>
	<p class="block_13">Televizyonun önünde oturmuş, çikolata yiyip Lord Extra içiyoruz. Ben, bu sırada “sansasyonel” kehanet mucizeleriyle (genellikle kâğıt ve sembol kartları ile vs.) ilgili kılavuzlara bakıyorum ve bizim için her şey yolunda gibi görünüyor.</p>
	<p class="block_13">“Keyifleri yerinde, hem de çok yerinde.” Aptalca gevezelik. Buradaki herkesin ruhsal bir hastalığı var. Biri sürekli sigara içiyor, bir diğeri hücre hapsinden dolayı ruhsal anlamda Çökmüş durumda, bir başkası durup dinlenmeden salonda bir o yana bir bu yana gidip geliyor ve oturamayacak kadar asabi. Oturamıyor. Bir diğeri ise kafayı yemiş halde ve her şeyi burnunun üzerinde taşıyor (bonbon kâğıdı, gazoz kapağı vs, dakikalarca tek ayağı üzerinde duruyor), bir sonraki “konuşma zorunluluğu” dolayısıyla acı çekiyor. İnsan, böyle birini üç saat boyunca dinlemek zorunda kaldığında, kafasını duvara vurma duygusuna kapılıyor. “Keyifler yerinde”, ama tamamen görüntüde.</p>
	<p class="block_13">İki buçuk yıl oraya katlanmak, gerçekten kolay değil. Ama ben ne istiyorum ki, ben de hastayım. Altı ayda bir gelen öfke nöbetleri ve sinirlerime hâkim olamamak, bunun kanıtıdır. Fakat bu, sonsuza kadar böyle devam etmemeli. Yoksa ben de günün birinde kafayı yerim.</p>
	<p class="block_13">Ama şükürler olsun ki, şimdilik bir <i class="calibre2">ışık </i>görünüyor. Uzmanlardan duyduğum yeni bir şey yok. Geçen hafta karar vereceklerdi. En azından bana <i class="calibre2">birazcık da </i>olsa <i class="calibre2">güvendiğiniz için, </i>çok kıymetli son mektubunuz beni sevindirdi. Benim bu denli içtenliğime karşın, sonsuza kadar sürüncemede kalması adil olmazdı. Argümanlarınızı anlıyorum. “Adalet” aslında <i class="calibre2">insanı</i> tanımaz. Sorun da buradadır. Ama ameliyat başarıyla sonuçlanırsa (ama!) ve buradaki bütün uzmanlarla doktorlar bana destek olurlarsa, bu böyle kalmayacak. <i class="calibre2">Kuşkusuz bunu yapacaklardır da! </i>Şu anda bundan şüphe duymak için bir neden yok. Gerçekten yok.</p>
	<p class="block_13">Büyük sıkıntıya düştüğümde (örneğin ruhsal olarak tek başına hücrede kalmayı ruhsal olarak kaldıramaz duruma geldiğimde ya da temyiz veya ikinci yargılama sırasında) bana her zaman yardım edildi, fakat size daha önce söylediğim gibi hep en son dakikada geldi bu yardım... Neyse, nasıl olsa siz bana bol şans diliyorsunuz...</p>
	<p class="block_13">Son zamanlarda biraz kâbus görüyorum. En kötüsü, çocukların ebeveynlerinin beni öldürmek istemeleriydi: “Sem öldürmememiz için bir tek neden söyle!” Hiçbir neden bulamadım. Hayır, gerçekten kimse bu tür bir şey “unutulabilir” diye “korkmasın”. Hayat boyu kendinle birlikte taşımak zorundasın... Beni ziyaret etmek istediğinizi yazmanıza da çok sevindim. Memnuniyetle bekliyorum...</p>
	<p class="block_13">Sorunuzu cevaplamak için yazıyorum; hayır, bizi hâlâ yalnız bırakmıyorlar... İç yönetmelik... Tamamen bilinçsizce, çünkü bu mesele canımı sıkıyor ve bana acı veriyor. Argümanlarınızı çürütemeyeceğim. Karşı tezlerim yok. Gisela’m için mesele daha da zorlu. Dayanması daha da zor. Hiç çocuk yapmamak? Buna cevabım, sert bir HAYIR! Şu sıralar, eşime kimsenin istemediği ve bir gün “Benim babam... yaptı” demek zorunda olmayacak bir sürü yoksul çocuğun olduğunu anlatmaya çalışıyorum. Umarım, ne demek istediğimi anlıyorsunuz. Başka türlü <i class="calibre2">yapamam. </i>Benim karakterimin normal tarafının, çocuklarla uğraşmak, onlarla oynamak ve onları gülerken görmek gibi çocuklara karşı güçlü bir düşkünlüğü var... Bu olumlu eğilimi <i class="calibre2">kimse </i>benden alamaz. Buna izin de vermem. Fakat eşimin bunu benimsemesini sağlamak çok zor. Kadınlar başka türlü düşünüyor... Ama beni kelimle de seveceğinden şüphe duymuyorum. Buna inanıyorum. Kellikten korkmuyorum, ama -hayır, bu korku değil, fakat herkes ameliyattan önce tuhaf hislere kapılır.</p>
	<p class="block_13">Bu akşamlık bu kadar. Gelecek sefere kadar sizi içtenlikle selamlıyorum.</p>
	<p class="block_13">ANİMAL Jürgen’iniz</p>
	<p class="block_14"> </p>
	<p class="block_13">Noel 1974</p>
	<p class="block_13">Noel dileklerimi, size zaten yazmıştım. Bu yüzden önce size<b class="calibre4"> </b>son güzel mektubunuz için çok teşekkür ediyorum. Noel üzeri gelmesine özellikle sevindim. Şayet kesin olarak “evet” yanıtı verirlerse, çok güzel bir Noel olabilir...</p>
	<p class="block_13">Sorularınızın hepsi benimle ilgili, o halde itinayla cevaplayacağım. Bir noktayı yanlış anlamışsınız. Parası olmayanlara ayrılan bir yatak nedeniyle üniversite hastanesine gittim. Yatak ve muayeneler için tek kuruş ödemem gerekmedi. Ama öncesi korkunçtu. (Sorunuza yanıt olarak: Ameliyatın ücreti, yedi ile on biri Mark arasında olacak. Ameliyat, acil gerekli olarak tanımlandığı için, Münster sosyal yardım kurumu tarafından üstlenildi. Ailemin ödemesini <i class="calibre2">kabul eder miydim? </i>Etmezdim, ama ebeveynlerim sizin soruyu soruş biçiminiz itibarıyla tam olarak anlayamazlardı sanırım. Annem babam, <i class="calibre2">bedeli ne olursa olsun, </i>benim iyileşmemi istiyorlar. Ben de onlara ancak müteşekkir olabilirim.)</p>
	<p class="block_13">Adli makamlar, sekiz buçuk yıldır olduğu gibi bugün de bana şüpheyle bakıyorlar. Üniversite hastanesine nakledilmememde direttiler. Hâkim: “Tuttuğunuz yolu DOĞRU olarak nitelendirmeme rağmen...” Siz, bu tutumu herhalde anlıyorsunuz. Postumu yıka, ama beni ıslatma. “Ona yardım edin, ama sakın bu sırada en küçük riski göze almayın.” “Ona yardım edilsin, ama ben? - Sorumluluk almam!”</p>
	<p class="block_13">Sekiz buçuk yıllık kendimle hesaplaşmadan ve içgüdülerimi neredeyse tamamen bastırmamdan <i class="calibre2">(Androkur) </i>sonra, insan olarak değiştiğimi görmek istemiyorlar. Burada daha fazla itimat ediyorlar. <i class="calibre2">Çok daha </i>fazla. (Yukarıdaki alıntılar gibi sizin de bu mevzuda kararsız olduğunuzu üzülerek fark ettim.<b class="calibre4"> </b>Elinizden başka türlüsü gelmez. Siz, beni görmediğiniz için bunu fark edemiyorsunuz. Yine de yırtıcı bir hayvan olmadığımı biliyorum, ama adli makamların bana öyleymişim gibi davranmaları beni ağlamaya zorluyor.)</p>
	<p class="block_13">Psikiyatrideki doktorlar bana öyle çok güvendiler ki, normal bir arabayla, bir şoför ve bir bakıcıyla birlikte gittik. Doktor bana, “Bu, size güvendiğimizin gerçek bir kanıtıdır” dedi Ben, bu güveni kötüye kullanmadım ve hiçbir zaman da kötüye kullanmam. Ben, şanslarımın farkındayım. Doktor Teuber, adli makamların tutumundan dolayı şok içindeydi. O da bunu (yardım etmemek) beklemiyordu. İki adliye şoförü, dört bakıcı ve dört yargı görevlisi vs. üstünde anlaşmaya varıldı. Dört bakıcı, üniversite hastanesinde de benimle ilgilenmekle <i class="calibre2">sorumluydular. </i>Gece ve gündüz. Mola vermeden çalışmak zorunda kaldılar. Diğer personelle bir ilgimiz yoktu. Diyet yemekleri vardı ve karnımız hiç doymadı. Benim kaldığım tek kişilik oda o kadar dardı ki bir ayı kafesine benziyordu. Boş zaman yoktu. Tuvalet yoktu. Pencerelerde parmaklık yoktu, ama camlar kurşun geçirmezdi. Hastane bakıcıları, “deli bekçileri” ile bir ilişki kurmaktan kaçandılar. Böylece benim odamda hep birlikte oturup durduk.</p>
	<p class="block_13">Bir hafta önceden aldığım <i class="calibre2">bütün </i>ağır ilaçları kestim. Bunun sonrasında ilaçların yarattığı alışkanlıktan dolayı semptomlar ortaya çıktı. <i class="calibre2">Allah, düşmanımın başına bile vermesin! </i>Titreme, terleme, üşüme, büyük bir korkuya dönüşen iç huzursuzluk, soğuk ter boşalması vs. Aklım pek başımda değildi. Bir şeyler almak <i class="calibre2">zorundaydım </i>ve aldım da. Altı gece boyunca gözüme uyku girmedi.</p>
	<p class="block_13">Bu semptomlardan dolayı çığlık atabilirdim. Ama görüşmeler sırasında kendime çok iyi hâkim olmayı başardım. Eşim nasıl mı? O, size yazdı. Androkur’un etkisi, ne kadar iyi geldiği <i class="calibre2">(çok </i>iyi!) vs. vs. Her iki cerrah da çok anlayışlı ve yüzde yüz ameliyattan yanalar. Hepsi, dürüstlüğüme övgü düzdüler.</p>
	<p class="block_13">Psikiyatrist de ameliyattan yana. Her şey çok iyi görünüyor. Eickelborn’daki bütün doktorlar da destekliyor. (Bartsch’ın kaldığı psikiyatri kliniği Eickelborn’da bulunuyordu; M.B.)</p>
	<p class="block_13">Ameliyatın başarılı olacağından yüzde yüz eminim. Şayet ameliyat başarılı olursa, umutlanmam için bütün sebepler oluştu demektir. İçgüdülerin (ve fantezilerin) şiddeti o denli bastırıldı ki, eski bir suçlu olarak bu tür şeylerin anlamsız olduğunu düşünüyorum ve bunlardan vazgeçtim. Kulağa basit geliyor, ama bu <i class="calibre2">devasa </i>olumlu bir adımdır (kamuoyunun güvenliği). Bundan sonra devreye psikolojik tedavi ve psikiyatride kendini kanıtlama girecektir. <i class="calibre2">Hiç kimseyi </i>hayal kırıklığına uğratmayacağım.</p>
	<p class="block_13">Ondan sonra, sorumluluğu üstlenildiği takdirde her zaman olduğu gibi özgürlüğe giden yolun kapısı aralanacaktır. Bu süreçte hüküm verilecektir, iyileşeceğimin resmi olarak belgelenmesi iyiye işarettir. Siz de dahil olmak üzere kimsenin endişeye kapılmasına gerek yok. Eğer kendimi kanıtlarsam, doktorlarım mahkeme nezdinde harekete geçecektir...</p>
	<p class="block_13">Üniversite hastanesindeki kontroller: Kan tahlili, idrar tahlili, uyku-elektroansefalografi -EEG- (anestezi), yazı örneği, psiko testi, korkunç bir stres. Ama her şeyi pekiyi dereceyle başardım.</p>
	<p class="block_13">ANİMAL JÜRGEN’inizden binlerce selam. </p>
	<p class="block_14"> </p>
	<p class="block_13">8 Mart 1975</p>
	<p class="block_13">Son hoş mektubunuz için çok teşekkürler. Beni çok sevindirdiniz. Mektubunuzu zaten bekliyordum Ve şimdi de önceden haber verdiğiniz ziyaret -harika.</p>
	<p class="block_13">Ayrıca son derece haklısınız. Cerrahlar, atılacak her adım hakkında bana açıklama yapmak zorundadır. Debilite<sup class="calibre3"><sup class="noteref" id="back_note_37"><a href="index_split_050.html#note_37" title="37" class="calibre1">37</a></sup></sup> tehlikesinin ortaya çıkacağı, normal <i class="calibre2">olmayan </i>(son mektupta bunu yanlış anladınız) bir ameliyatı reddederim.</p>
	<p class="block_13">Son aylarda bazen Erwin Hagedorn’un<sup class="calibre3"><sup class="noteref" id="back_note_38"><a href="index_split_051.html#note_38" title="38" class="calibre1">38</a></sup></sup> kaderini paylaşmayı arzuladığım anlar tabii ki oldu. Bu, anlaşılabilir bir şey. Burada sürekli yaşamak, <i class="calibre2">yaşamak değil. </i>İnsan bütün olumsuz yanıtlara rağmen, birine yardım edilmeli mi, cerrahlardan bunu isteyen bir tane de olsa isteyen var mı, diye soruyor kendine İnsan, yılgınlığa düşüyor, umudunu kaybediyor ve kendi kabuğuna çekiliyor.</p>
	<p class="block_13">Şayet hiç kimse yardım etmezse, o zaman “bu yolu seçeceğime öleyim daha iyi” dediğim yolu seçmek zorunda kalacağım. Bu da anlaşılabilir. En son çıkış yolu olarak. Böylece evliliğim de yıkılacak, çünkü Gisela (cinsel açıdan) normal bir kadın. Söylediğim gibi, en son çare olarak bunu yapacağım.</p>
	<p class="block_13">Genellikle ters giden ve aslında “yardım” ismini hak etmeyen bu tür yardım hakkındaki DÜŞÜNCEM kesinlikle değişmedi. Açıkçası bir <i class="calibre2">ceza </i>olan bir şeyi hiçbir zaman yardım olarak adlandırmam. Ama en son çare olarak... Elimden başka ne gelir ki? Benim rızam ortadadır. Ama bir terslik çıkarsa da köse kalırsam, yirmi beş-elli kilo şişmanlarsam, göğüslerim ayaklarıma kadar inerse, o zaman ne yapacağımı biliyorum... Ama sizi böyle şeylerle sıkıntıya sokmak istemiyorum.</p>
	<p class="block_13">Başkaca neler mi oluyor? Babam, bu yaz nihayet ameliyat edilecek. <i class="calibre2">Şükürler olsun! </i>Çok endişelenmişim. Ama nihayet anladı. Annem, başarılı bir zayıflama kürü yaptı ve ebeveynlerim yakında tekrar bizim doktorla konuşabilecekler. Paskalyaya doğru. Bizim dükkânın çırağı, polisten dayak yemiş ve hasta raporu almış. Çalışanların durumu hep daha kötüye gidiyor.</p>
	<p class="block_13">Şu sıralar teyzem Maria beni çok sevindiriyor. Onu tanıyorsunuz zaten. Ziyaretleri beni mutlu ediyor. İki gün sonra ziyaretime gelecek. sizin ziyaretinize de daha şimdiden seviniyorum. Birlikte biraz moral ve keyif getirin.</p>
	<p class="block_13">Sizin Jürgen Bartsch</p>
	<p class="block_14"> </p>
	<p class="block_13">5 Nisan 1975</p>
	<p class="block_13">Son iki dostça mektubunuz için çok teşekkür ederim. Yine çok sevindim. Öncelikle iki şeyi açıklayayım. Bireysel terapi, grup terapisi vs. hakkında olumsuz konuşmak istemiyorum. Kötü değiller. Ama bu terapilerin büyük bir hatası var. Hiçbir şekilde teşvik terapisi (bir hastaya uygulanması gerektiği gibi - değil mi?) değiller ve sadece hastanın <i class="calibre2">idare etmesini sağlayan </i>terapiler. Kendinizin söylediği gibi, işte cinnet geçirip insanları öldürme isteğini engellemeyi sağlıyorlar. İyi niyetli, kocaman bir sakinleştirici hap.</p>
	<p class="block_13">Bunu anladığımda ve acı verici bir şekilde bana açıklandığında (iyi niyete rağmen seks haplarını da içeren terapiden sonra en küçük bir teşvikin olmaması (tarih 15.11.1972), üç yıl teşviksiz dört yıla çıktı), bir karara varmak zorunda kaldım. <i class="calibre2">Valium</i> 0,10 <i class="calibre2">da aynı derecede iyidir.</i></p>
	<p class="block_13">Kimseye kızgın değilim, elimden başka bir şey gelmez. Ben, canavar ve ‘animal’ yapıdayım. Diğer hastalara davranıldığı gibi bana davranılması mümkün değil. İğnelerin üretimi durdurulduğundan, aşı terapisiyle tahliye ve kontrol etmek söz konusu değil. Bunun suçu, herhalde yan etkilerdir (kemikler).</p>
	<p class="block_13">İki hafta önce bana, daha önceleri ağır vakaların hap kullanmak kaydıyla salıverildiği söylendi. Dehşet içinde sorduğum soruya yanıt olarak, <i class="calibre2">çok iyi </i>bir <i class="calibre2">kontrolün </i>mevcut olduğu söylendi. Düşünsenize, bu gerçek bir skandal. Eğer bu doğruysa, benim gibi bir vakayı hap kullanması (yani tamamen kimyasal iğdiş edilme) ve sürekli kontrol altında tutmak kaydıyla (bana kontrolün tam anlamıyla <i class="calibre2">uygulandığı </i>söylendi) teşvik edip salıvermemek için hiçbir mantıklı neden göremiyorum. Kamu güvenliğinin yüzde yüz sağlanması, cinsel ilişki açısından iktidarsız olmak vs. gibi bütün koşullar böylece yerine getirilmiş olacak.</p>
	<p class="block_13">Bunu reddetmelerini siz de anlamayacaksınız, ama reddin doktorlar açısından kesinlikle başka sebepleri mevcut olduğunu söyleyeceksiniz. Evet, herhalde mevcuttur, ama ben bu sebeplerin ne olduğunu bilmiyorum. Ben, “cinnet” geçirmedim, ama bütün “hastanın idare etmesini sağlayan” terapileri yarıda bıraktım, zira anlamı yok. Böylesi bir tedaviyi <i class="calibre2">yardım </i>olarak ya da terapi zorunlu koşulduğu, ama bunun için hiçbir şeyin <i class="calibre2">yapılmak </i>istenmediği <i class="calibre2">(ya da yapılamadığı) </i>hasebiyle sevilmeyen bir misafire istemeyerek de olsa sağlanan bir şey olarak görüp görmeyeceğim, nihai olarak benim karar vereceğim bir şey. Arkasında iyi niyet olup olmaması <i class="calibre2">sonuç için önemli değil, zira ikisi de aynı sonuca yol açıyor.</i></p>
	<p class="block_13">Hasta, nesnedir ve sadece ceza politikası izin verdiğinde insandır. Hastanın iyiliğinin düşünüldüğünü varsaymak saçma olur. O halde bilimden umudumuzu kesmeyelim Söylediğinize ilişkin olarak: Hormonun dozajına ilişkin yapılacak bir şey yok. Şayet erkeklik hormonu verildiğinde, tabii ki aynı ölçülerde cinsel ilişki (spermasız) kudreti de artıyor. Doğrudan bir sterilizasyon etkisi meydana geliyor.</p>
	<p class="block_13">Cinselliğin rol oynamadığı sadizm konusu üzerine: Dr. Bresser ve Dr. Lauber’den (davanın Bartsch’ın suç ehliyetine sahip olduğunu savunan iki psikolog bilirkişi; M.B.), dünyada sadizmi cinsellikten ayıran başka kimse yok! Bu konuda yüzlerce bilimsel kitap var. Bu kitaplarda yazılı olan şudur: Cinsellikten bağımsız bir sadizm yoktur. Hatta bu, sözlükte bile var. Bunu ben duyularımla da doğrulayabilirim.</p>
	<p class="block_13">Benim için kaygılanmayın. Ben yılgınlıktan çekiyorum, öfkeden değil. Kendi cesaretinden korkanlara sitem etmiyorum Bu konuda anlayışlıyım.</p>
	<p class="block_13">Tabii ki son iki mektubunuzu da ebeveynlerime vereceğim.</p>
	<p class="block_13">Yavaş yavaş mektubu bitirmeliyim.</p>
	<p class="block_13">Himayenizdeki Jürgen, sizi gelecek sefere kadar içtenlikle selamlıyor.</p>
	<p class="block_14"> </p>
	<p class="block_13">15 Nisan 1975</p>
	<p class="block_13">Sizin hatırınız için, kitap okumaya bile ara veririm (sihirbazlık kitabı) Son dokuz yılda bu hobim olmasaydı, kesinlikle çoktan ölmüş olurdum. Bu, çıplak bir gerçeklik ve şok edici düzeyde materyalistçe. Kesinlikle böyle. Fakat gerçek bu. Bu, ideal oyalanma olmasaydı... (Nihayetinde her zaman eşim yanımda değil .)</p>
	<p class="block_13">Siz, haklı olarak sıklıkla güvenlik mevzuuna vurgu yapıyorsunuz. Her şey yoluna girmeden buradan dışarı çıkmayı ben de <i class="calibre2">istemiyorum. </i>Fakat yeni ceza yasasında güvenlik hususu, <i class="calibre2">islahın </i>lehine ikinci sıraya düştü. Bu, sorumluluk gerektirir, öyle değil mi?</p>
	<p class="block_13">Kamuoyunu nesnel olarak takdirin yanı sıra, aynı derecede önemli olan başka bir şeyi unutuyorsunuz: Bana (veya diğerlerine) yardım edilmediği sürece, hiçbir tehlikeye yol açmayacak (kontrol sayesinde) sorumluluktan kaçıldığı (bunu söyleyebilirim, zira sekiz dokuz kademeli gevşetmeler uygulanıyor ve bu, halkın güvenliğini tehdit etmiyor Örneğin yarı açık servisler, sadece üç bakıcı refakatinde dışarı çıkabilme vs.) ve bana insancıl yardıma yanaşılmadığı sürece, <i class="calibre2">halkın güvenliği de mümkün olmayacaktır.</i></p>
	<p class="block_13">Ben, çok fazla hassasım. Eskiden ilerlemeden bahseden seslerin buz kesip donduğu bir gerçektir. Ancak saat on ikide uyudum, yatakta hüngür hüngür ağlarken artık yardımdan umudu kesmiştim. Bağlanma figürüm olan şahıslarla (bunlar, nihayetinde doktor ve psikolog kadındır) olan ruhsal yönelmeyi yitirdim ve hastalandım. Doktor uğramadı. Her yerde reddedilmeyle karşılaşıyorum.</p>
	<p class="block_13">Ümitsiz bir ruh hali içindeydim. Adımla çağırdıklarında titremeye başlıyordum. Bir yardım elinin uzanması gereken yerde saf bir korku içindeydim. Doktorun anneme telefonda “Oğlunuz için kaygı duymaya gerek yok. Terapi de dahil olmak üzere her yerde iyi uyum gösteriyor ve ona dikkat etmeye gerek kalmadı. O, başaracak” dediği zamanlar (1973 başları) nerede kaldı?</p>
	<p class="block_13">Yardım etmemeye ya da etmek istememeye neden olan neydi? Sonra hap almaları koşuluyla birilerinin serbest bırakılmış olduğunu duydum. <i class="calibre2">KONTROL </i>ediliyorlarmış. Eşim, beni kontrol edebilecek en ideal insan olabilir.</p>
	<p class="block_13">Artık güdülen bastıran ilaçları vermeyi de kestiler, sanırım tedaviye bir katkısı olmadığını düşündüklerinden devam etmenin anlamsız olduğuna karar verdiler. İlaçları, daha önce de kesmişlerdi ve bu bana işkence gibi gelmişti. Tekrar vermelerini rica etmiştim. Ama bu sefer bir şey hissetmedim, her zamanki gibi iktidarsızım. Depresyon içinde yaşayan biri, hap alsın ya da almasın seksi düşünmez. Dün tesadüfen doktorun yanına gittim.</p>
	<p class="block_13">Şu sıralar davranış tarzım, bana acı verecek düzeyde yanlış, ama bunun tabii ki nedenleri var. Kendimi tabii ki çaresiz ve yalnız hissediyorum, ama bu sebepsiz değil. Bir değişikliğe (yardım) ilişkin bir belirti, bana güvendiklerine dair en küçük bir kanıt yok. Onun için de bir şey isteyemem. Yani yalnızlaşma ve kendi kendini izole etme.</p>
	<p class="block_13">Geçen hafta iğdiş komisyonundaki beyler yanıma geldi. Ya herru ya merru, dediler. Acımasızdılar ve zerre kadar bile terapötik davranmadılar. <i class="calibre2">Bu </i>efendiler, kesinlikle kafayı sadece <i class="calibre2">bir şeye </i>takmışlar. İçgüdüleri nedeniyle suç işleyen birinin, çocuk sahibi olmaması gerektiğini düşünüyorlar. Zaten başka türlü düşünmelerini sanmak gülünç olurdu. Eşim hakkında <i class="calibre2">bir tek </i>söz bile etmediler. Bu doğal, çünkü eşim onlar için ceza politikası açısından son derece nahoş bir faktör. En önemli şey seks değildir. Tamam! Ama <i class="calibre2">hiç </i>seks olmaması da aynı derecede kötü bir şey!</p>
	<p class="block_13">Söyleyeceklerini neredeyse hakaretamiz bir tarzda dile getirdiler. (“Beyninizi karıştırmalarını mı istiyorsunuz?”) vs. Şimdi durduruldu.</p>
	<p class="block_13">Bugünlük bu kadar.</p>
	<p class="block_13">“Dikbaşlı” animal Jürgen’inizden bir sonraki mektubunuza kadar bol selam.</p>
	<p class="block_14"> </p>
	<p class="block_13">11 Mayıs 1975</p>
	<p class="block_13">Son mektup için çok teşekkür ederim. Yine çok sevindim. Beni ziyaret edeceğinize dair sözünüzü tutmanız çok güzel. Burada “çok makul” biri olarak kabul edildiğiniz için, her şevin yolunda gideceğinden kuşkum yok.</p>
	<p class="block_13">Size hemen yazmak istiyorum: izolasyon bana yük olduğu için, grup terapisine ve bireysel terapiye tekrar başladım. Yalnız yapamadım. Cesaretim yoktu. Nihayetinde eşimin ve ebeveynlerimin ısrarı üzerine yapmıştım. Bizim psikolog kadın, dört hafta önce benim için “hatırlatıcı bir ipucu” hazırlamıştı, ama dediğim gibi benim cesaretim yoktu. Duygusal bir insan için cehennem demek olan yalnızlık, beni geriye püskürttü. Kuşkular ortadan tamamen kalkmadı. Bayan Meffke’nin, bana terapinin asıl maksadının psikolojik olduğunu ve iğdiş etmeye yönelik olmadığını açıklıkla ifade edeceğini (hedef sadece bir tanedir anlamında!) umuyorum. Şayet terapi, gerçekten yeniden yapılandırmaya yönelikse sonuna kadar varım.</p>
	<p class="block_13">Hayatımdaki insanlara karşı hastalık derecesinde çekingen davranıyorum (Sebep: Sık sık beni hâlâ o eski hayvan ve canavar olarak gördükleri hissine kapılıyorum. Haksız yere. <i class="calibre2">Fakat ben artık öyle değilim. </i>“Aslında benden nefret etmeliler. Bir adım bile ilerlememe fırsat vermeyeceklerdir. Bunu kesinlikle istemiyorlar”). Bir sorunum olduğunda, söylemiyorum. Kendimi iyi hissetmediğimde, sesim çıkmıyor Bunu yapmayı başaramıyorum.</p>
	<p class="block_13">Objektif bakıldığında her şeyin iğdiş edilmeye yönelik olmadığını görebiliyorum, ama şu kahrolası duygular ve şüphe yok mu? Gerçekten boktan bir durum. Çok duygusal tepkiler gösteriyorum (hatalarımdan biri). Eğer söylenen bir şeyi tamamen yanlış yorumlamasaydım, izole olmaktan kaçınabilirdim, buna ihtiyacım yoktu. Yanlış anlamadan başka bir şey değildi. Kahrolası mimoza.</p>
	<p class="block_13">Yazık ki sizin (burada <i class="calibre2">kimsenin katılmadığı) </i>görüşünüze katılmıyorum. Öldürme güdüsünün sadist cinsellikten ayrılması. Benim düşüncem, bunun birbirinden ayrılamayacağıdır, ama siz kendi fikrinizin doğru olduğunu iddia edebilirsiniz. Ayrıca beni iğdiş olmuş görmek istememeniz, sizi benim gözümde daha sempatik yapıyor.</p>
	<p class="block_13">Size kötü bir haber vereceğim. Eskiden 68 kilo geliyordum, şimdiyse 75 kiloyum. İyice şişmanladım. Biraz da şiştim (seks hapları). Ama bunun dışında her şey tamamdır. Bu arada bir gözlük taşıyorum. Yaşlanıyoruz işte...</p>
	<p class="block_13">Eşim, dün buradaydı, Bugün annemle babam gelecekler Umarım babam gelme cesaretini gösterir. Yatak ısmarlandı bile. Bunun dışında annem ve babam bir süre sonra beni artık ziyaret edemeyecekler... (ziyaret edecek halleri kalmadığı için. M.B.).</p>
	<p class="block_13">Lütfen bana, bedava bir sihirbazlık oyunu (kart) isteyip istemediğinizi yazın. Eğer isterseniz, hazırlayacağım.</p>
	<p class="block_13">Birazdan öğle yemeği gelecek ve ondan sonra uyuyacağım. Burada son vereyim.</p>
	<p class="block_13">Gelecek sefere kadar. Yüzkaranız Jürgen. </p>
	<p class="block_14"> </p>
	<p class="block_13">8 Haziran 1975</p>
	<p class="block_13">Topluma yeniden kazandırma önlemlerinin öncelikle cezası az olanlara yaramasına ilişkin sağlam bir gerekçe bulacağınızı biliyorum. Gerçek anlamda topluma yeniden kazandırma, kendini görece hafif durumlarda <i class="calibre2">göstermez. </i>En fazla kendi cesaretinden korku. Düşüncelerimi, “aynı derecede hızlı söylenmiş” diye yorumlayacaksınız. Söz konusu olan bu değil, kızgın demiri tutmaktır.</p>
	<p class="block_13">“Daha yavaş ve özenli olmalı”, diyeceksiniz. Haklısınız, düşünebilen her insan size hak verecektir. Yavaş, ama hiç olmazsa <i class="calibre2">başlamalı. </i>Benim eleştirim bunadır. Her kim ki on yıl, on beş yıl hapis yatarsa, ıslah etmenin <i class="calibre2">mantığı </i>gereğince topluma yeniden kazandırılmaya <i class="calibre2">esas bakımından </i>aynı derecede hakkı vardır. Ama bu hak <i class="calibre2">verilmiyor. </i>Siz bunu doğru bulabilirsiniz, ama ben <i class="calibre2">doğru bulmuyorum.</i></p>
	<p class="block_13">“Herkes topluma yeniden kazandırılamaz.” Tabii ki herkes için mümkün değil, tamam. Ama en azından herkes için deneme yapılmalı. Çünkü - yukarı bakınız! İnsaniyet. Eğer suç işleme oranı (İsveç’te gerilediği gibi) gerilemezse? O zaman topluma yemden kazandırma çabaları insaniyetten başka bir şey değildir. Bir polisin ya da savcının diyeceği gibi, boşuna olan bir insaniyet. Yanlış! Bir şey “talep etmeden” ve sadece insanlık için insaniyet, gerçek hümanizmdir. Burada kastedilen, (kimseye zararı olmayan) duvarlar <i class="calibre2">arkasındaki </i>insaniyettir. <i class="calibre2">Bu</i> nasıl yanlış olabilir ki?</p>
	<p class="block_13">Bu yüzden, yazdıklarınıza şaşırdım. Yasalara göre “tedavi edilemez” biri yoktur. Siz, yasayı farklı mı yorumluyorsunuz?</p>
	<p class="block_13">Benim cephemde yenilikler: Tedarikler açısından bir sorunum yok. Gisela yarın geliyor, teyzemse Cuma günü. Ondan sonra yine bir sihirbazlık gösterim var.</p>
	<p class="block_13">Her şey daha iyi olacakmış - her hastaya bir bakıcı. Yatak salonları yerine tek kişilik odalar. Daha fazla terapi. Ne zaman? STEG’in söylediğine göre yaklaşık on beş sene sonra. Herhalde ömrüm yeter.</p>
	<p class="block_13">“Animal”<span class="calibre6">   Kesinlikle si</span>z öyle düşünmüyorsunuzdur ama öyle düşünenler yeteri kadar var. Uzmanlar. Sehven. CANAVAR demek nasıl olurdu? Ya da BEAST?<sup class="calibre3"><sup class="noteref" id="back_note_39"><a href="index_split_052.html#note_39" title="39" class="calibre1">39</a></sup></sup></p>
	<p class="block_13">Sizi sıklıkla düşünen himayenizdeki Jürgen’den her zamanki gibi sevgi dolu bolca selam.</p>
	<p class="block_13">NOT: Güzel ziyaret ve Kishon’un kitabı için bir kez daha teşekkür ederim Harika.</p>
	<p class="block_14"> </p>
	<p class="block_13">30 Haziran 1975</p>
	<p class="block_13">Öncelikle son gönderdiğiniz uzun mektup için çok teşekkürler.</p>
	<p class="block_13">Siz, hukuki ve nesnel açıdan bakıyorsunuz, bense ahlaki açıdan. Seçme yapılarak kimin “layık” olup olmadığını belirlemek beni o kadar da ilgilendirmiyor. Ben, olaya etik açıdan bakıyorum. Etik olarak, <i class="calibre2">her </i>suçluyu sosyalleştirme (farkı biliyorum) denemesi bir <i class="calibre2">zorunluluk, </i>yerine getirilmesi gereken bir <i class="calibre2">emirdir. </i>Her kim objektif bakarak ahlakı yükümlülüğü bir yana bırakırsa, olaya tek taraflı bakıyor demektir, diye düşünüyorum. Etik ve insani açıdan bakıldığında, söz konusu paragraf (iyileşme) bir <i class="calibre2">zorunluluk, </i>bir <i class="calibre2">emirdir.</i></p>
	<p class="block_13">Nesnel açıdan her noktada haklısınız. Siz, etik ve insaniyet konusunda tek bir kelime etmediğiniz için, düşüncelerimiz farklı. “Eğer suçlular, her tür etikten yoksunsa ya da etiği bir yana bırakırlarsa, neden etik olarak bakalım ki?” Herhalde böyle düşüneceksiniz. Ya da soracaksınız.</p>
	<p class="block_13">Dünyada kimsenin doğruluğundan kuşku duymaması gereken bir şekilde tamamen nesnel olarak şöyle karşılık verilse: “Topluma etik açıdan zarar veren kişinin de etik ve insaniyet talep etme hakkı vardır, çünkü bunlar değerlerini özünde taşır ve genel müdür ya da katil olsun bu kimsenin tekelinde değildir.” Birisi etik olarak bana zarar verirse, bu bana suçluya karşı etik olmayan şekilde mukabele etme hakkını vermez.</p>
	<p class="block_13">Sız bunu “teori” olarak adlandırmıştınız. Ben, bunu görmezlikten gelen bir devleti, sosyal devlet olarak görmem. Bu mevzuda gerçekten at gözlükleriyle bakmak zorunda mıyız? Tek taraflı mı bakmalıyız? Kimin “hâlâ yardım edilebilir” olduğuna karar verme düşüncesinden sakının. Böylesi bir düşünce, kendi içinde çok tehlikelidir. Neden derseniz: Kimin “hâlâ yardım edilebilir” olduğuna kim karar verecek? Ben şahsen kendimde bu hakkı görmem.</p>
	<p class="block_13">Eğer on üç kez tekrar tekrar suç işlemiş bir tek “kaşarlanmış gangster” bile değişmek <i class="calibre2">istiyorsa </i>ve bu şans kendisine <i class="calibre2">verilmiyorsa, </i>bu ahlaka aykırılık (öyledir) bütüne akseder. Herhangi bir şekilde. Çünkü hiçbir şey durduk yerde olmaz. Tabii ki “nesnel” açıdan bu gangsteri buna “layık” olanlardan saymak mümkün değildir, ama... Nesnellik <i class="calibre2">iyi bir şeydir, </i>ama nesnelliği resmi olarak (toplum, kültür) her türden duygudan arınarak tatbik etmek, bir bilgisayar gibi davranma tehlikesini taşır.</p>
	<p class="block_13">Teyzem Maria buradaydı.</p>
	<p class="block_13">Harikaydı. Küçük bir sihirbazlık şovu yaptım. Pazar günü annem, babam ve eşim gelecekler. Uzaktan öğrenim, kesinleşti. Okul değil, ama <i class="calibre2">yazarlık </i>eğitimi dersleri alacağım. Yeteneklerimin olduğunu siz de itiraf edeceksiniz. Şu sıralar, takma isim kullanıp kullanmama meselesini düşünüyorum. Siz bu konuda ne dersiniz? Yazmayı “öğrenmeye” çok fazla ihtiyacım, yok. Her şey, yayınevlerinde karar vericilere, manüskriptleri iletenlere, satışı sağlayacaklara vs. bağlıdır. En iyi hikâyenin bile satmıyorsa bir <i class="calibre2">değeri yoktur.</i></p>
	<p class="block_13">Evet, yeni terapi. Hangi şehirde olacağını size söylememe izin yok, ama çok uzakta bulunan bir şehir<i class="calibre2">. </i>Hipnoz terapisi. Gerçekleşip gerçekleşmeyeceğini şimdiden söyleyemem. Daha başlamadığım için, başarı şansının ne olacağı hakkında bir şey söyleyemem. Her halükarda bu uzmanın orada olması ve <i class="calibre2">evet. </i>Terapiyi istemesi (üç yıldır öyle bir şey yoktu) olumlu bir durum. Teorinizin doğru olduğu (cinsel motiflerden ziyade psikolojik motifler) varsayılırsa, <i class="calibre2">bu </i>terapi sayılabilirdi.</p>
	<p class="block_13">Kim bilir, terapi belki de hiç gerçekleşmez. On sene yardımsız geçirdikten sonra, haklı olarak “fark etmez” diye düşünüyor insan. Bir şey de ummuyorum, hatta umurumda değil bile diyebilirim. On sene boyunca yardım ve destek görmediğim için, neredeyse hiç umudum kalmadı. Artık bir şeye çok çabuk inanmam mümkün değil. Şayet yardım etmek ve el uzatmak istenirse (“azar azar” teşvik vs.) benim olayımda bile on sene yeterli bir süredir. Fakat umut etmek, “nesnel” olarak gerekçelendirmez ya! O zaman ben de umut etmiyorum işte.</p>
	<p class="block_13">Sizin himayenizdeki sosyalleşmesi imkânsız Jürgen’inizden bin selam.</p>
	<p class="block_14"> </p>
	<p class="block_13">16 Temmuz 1975</p>
	<p class="block_13">Önce son güzel mektup için çok teşekkür etmek istiyorum. Umarım bu mektup size tatile gitmeden önce ulaşır. Yoksa üzülürüm. Durumumun nasıl olduğuna ilişkin vs. göreceli çok sayıda soru sormuşsunuz ve bunları hemen cevaplamalıyım...</p>
	<p class="block_13">Eğer yüzde yüzlük tedavi yöntemi yoksa, <i class="calibre2">kimseyi </i>suçlamak mümkün olmaz. Mantıksal olarak anlayamazsam da, bunu bir gerçeklik olarak kabul etmek zorundayım. Beyin ameliyatına ilişkin okuduklarından sonra, sizden bir şey gizlediğime inanıyorsunuz. Hayır! Size önce bunu yazdığımda, yazdığımdan daha fazlasını bilmiyordum! Nahoş durum, Hamburg’da, daha doğrusu <i class="calibre2">ondan sonra</i><span class="text_12"> </span>ortaya çıktı. Daha açıkça söylersek: Gazetede okuduğunuzu, ben yaklaşık üç hafta önce öğrendim. Lütfen bana haksızlık etmeyin: “Normal” ameliyat, beynin <i class="calibre2">sadece bir</i><span class="text_12"> </span>noktasında gerçekleştiriliyor. İçgüdüleriyle suç işleyen bütün suçlular, şimdiye kadar başka biçimde ameliyat edilmediler. Bana gelince yine özel durum: Beni dört noktada ameliyat edeceklerdi. Agresyon merkezi, cinsel uyarı merkezi, güdü merkezi...</p>
	<p class="block_13">Üç hafta öncesine kadar bütün bunları bilmiyordum, mesela ameliyat edilen yüz kişiden yedisinin ameliyat ya da sonrasında öldüğünden haberim yoktu. Vesaire. Şunun farkındayım: Ben, bir top aptal et yığını olurdum.</p>
	<p class="block_13">Eğer on yıldır olduğu gibi, beyin ameliyatında da “herkesten farklı muamele” göreceksem, bu ameliyata ilişkin tutumumu yeniden gözden geçirmem gerektiği çok açık. Yoksa siz mektup arkadaşınızı artık istemiyor musunuz...?</p>
	<p class="block_13">Hayır, benden şüphe duymak için bir tek neden bile yok. Şayet bana sınırlar konulursa, bunun için yapabileceğim bir şey yok. Ama ben son derece dürüstüm. Aksi takdirde bu dostluğu sürdürmenin imkânı olmaz. Siz çoktandır hayatımdaki çok az sayıdaki önemli insanlardan birisiniz, bu şimdi olan bir şey değil. Herhangi bir şekilde, insan hayatındaki önemli insanlara, arkadaşlarına bağlandığından <i class="calibre2">daha çok</i><span class="text_12"> </span>bağlanıyor. Çocukların hayatlarındaki önemli insanlar ellerinden alındığında, onların ne hale düştüğünü düşünün bir...</p>
	<p class="block_13">Hipnoz tedavisi üzerine...:</p>
	<p class="block_13">Bana göre büyük <i class="calibre2">bir </i>şans. sizin de bana söylediğiniz gibi, cinsel dürtülerden ziyade <i class="calibre2">fantezi </i>sorundu. Alışılagelmiş yöntemlerle fanteziyi değiştirmenin olanağı yok. Bunu bir dereceye kadar kendin yapabilirsin (zaten yaptım da), ama <i class="calibre2">tamamen </i>değiştirmek de imkânsız. Fakat hipnoz, insanın ruhunda değişikliğe yol açıyor. Bunun kanıtlandığını düşünüyorum. Yıllar önce bunu okumuştum. Cinsel dürtüleri ayrıca değiştirmeye artık gerek kalmıyor, zira (bunu güdüleri bastıran ilaçlarla ilgili deneyimimden biliyorum. Bu konuda gazetede yazılanlar yanlıştı) cinsel dürtü (doğal olarak) değişen fanteziye uyum sağlamak zorunda <i class="calibre2">kalıyor. </i>Yani başlıca mesele ruhtur.</p>
	<p class="block_13">Bunun başarılacağına eminim. Önümüzdeki yıllarda. Bir olumlu nokta daha: Bunu yapmaya istekli bir uzman şimdiye kadar bulamamıştım ama şimdi bir tane buldum.</p>
	<p class="block_13">Mektubu bitirmeliyim. Tatilden sonra yazışmak üzere içtenlikti selamlar. Tatilde göndereceğiniz posta kartını şimdiden bekliyorum.</p>
	<p class="block_13">Sizin Jürgen Bartsch</p>
	<p class="block_14"> </p>
	<p class="block_13">16 Eylül 1975</p>
	<p class="block_13">Hemen son mektubunuzu cevaplayayım, zira sizden farklı olarak benim bol zamanım var. Kendinizi baskı altında hissetmeyin, ne kadar az zamanınız olduğunu biliyorum. Yani aceleye gerek yok.</p>
	<p class="block_13">En basitinden başlayalım -Ted Lesley’den. Görünüşe bakılırsa Almanya’da iyi bir medyum bulunmuyor Gerçi sürekli (benim de yaptığım gibi) “deneylerden” bahsediyorlar, ama buna rağmen bu iş olmalı. Lesley’i bir sihirbaz şovunda seyrettim, iyiydi. Ama bir medyumun sahnede olması gerektiği gibi “metafizik” değildi. Mevzudan biraz da olsa anlayan biri olarak, hatalı bulduğum birçok nokta vardı: Sahnede bir ada tavşanı gibi oradan oraya zıplıyordu. Seyircileri görmezden gelerek selamlamadı bile. Neredeyse hastalık derecesinde asabiydi. Bir tek aklı başında cümle edemedi (hm... ben... eh...). Bir “deney” (“gereç kullanmadan”) sözü verdi, buna rağmen küçük bir teçhizat ortaya çıkardı.</p>
	<p class="block_13">Sonuç olarak Lesley o kadar heyecanlıydı ki <i class="calibre2">ne </i>yapmak istediğini seyircilere bile anlatamadı. Ben seyirci olsaydım kızardım. Belki de sahneye çıkmadan önce (bütün medyumlar bunu yaparlar, ben de sahneye çıkmadan önce <i class="calibre2">hep </i>yaptım) bir Valium 5 almalıydı...</p>
	<p class="block_13">Diş meselesine gelince, daha diş doktoruna gitmedim. Belki gelecek hafta. Dişlerimin düşmesinin aldığım ilaçlarla bir ilgisi olup olmadığını bilmiyorum. Bu tıp var ya... Herhangi bir şekilde trajik. Müptela ile bağımlı olan arasındaki farkı biliyor musunuz? İnsan <i class="calibre2">müptela </i>olduğunda, her zaman daha fazlasına ihtiyaç duyar, o nesne olmadan yaşayamaz. Eğer <i class="calibre2">bağımlı </i>ise dengesi tutturulan doz artmaz, ama yine o nesne olmadan yaşayamaz.</p>
	<p class="block_13">Ben, kendi hesabıma üç buçuk yılda tam bir sakinleştirici ilaç bağımlısı oldum. İlaç bittiğinde, benim için hayati tehlikeye yol açıyor. Hemen hafakanlar basıyor ve kendimi kontrol edemiyorum, irademe hâkim olamıyorum. İlacı almayı <i class="calibre2">aniden </i>bırakırsam tantana koparıyorum, tansiyonum fırlıyor ve intiharı düşünüyorum. Eğer geçen sene Hamburg’dan sonra ilaçları tekrar almasaydım, beni yatağa bağlamak zorunda kalacaklardı. Şimdi olduğu gibi ilaç almaktan dolayı herhangi bir olumsuzluk hissetmiyorum, bende bir etkisini bile fark etmiyorum, ama iki defa dozunu azaltmayı denedim.</p>
	<p class="block_13">Maalesef olmadı. Eşim, göründüğü kadarıyla ancak tahliye olduktan <i class="calibre2">sonra </i>ilaçtan kurtulabileceğimi söylüyor. Kalem açacağı meselesi, şükürler olsun ki unutuldu.<sup class="calibre3"><sup class="noteref" id="back_note_40"><a href="index_split_053.html#note_40" title="40" class="calibre1">40</a></sup></sup> Lütfen bunu unutalım gitsin. Sihirbazlık gereçlerimin alınmasının bu olayla bir ilgisi yok. Çok büyük bir kartondu. Yer olmaması nedeniyle el konuldu. Burada kimse “fazla” şeye sahip olmamalı. Anlıyorsunuz değil mi? Sihirbazlıkla uğraşmaya devam edebiliyorum, ama en iyi şeylerime (artık alamayacağım cam, metal ve ip gibi şeyler) artık sahip olamayacağım. Karşılığında başka şeyler verecekler. Yedi iyi şeyi verip, muhtemelen pek iyi olmayan yedi şeyi almak hoşuma gitmiyor. Bunun dışında bir de sadece karton ve kâğıt ısmarlayabileceğim. Nedenini kabul ediyorum ve kimseyi suçlamıyorum, ama bu koşullar altında hobimi sürdürmeye ara verip vermemeyi düşünmem gerekiyor (vazgeçmek -ASLA!).</p>
	<p class="block_13">Annem, sihirbazlık gereçleri <i class="calibre2">nedeniyle </i>bugün buraya geliyor. Ona selamınızı söyleyeceğim. Tamamen plan dışı bir ziyaret. Ebeveynlerimin böyle bir şey yaptıklarını ilk defa görüyorum...</p>
	<p class="block_13">Evet, su pirinci. Sadece suyla pişiriliyor ve pişmiş armutla karıştırılıyor. Armutsuz yenmesi mümkün değil. Çok miktarda sıvının dışarı çıkmasına yol açıyor. Ama şekersiz ve çok kalori içerdiğini sanmıyorum. Ama ben sebze suyu, havuç suyu, lahana turşusu suyu (pöf!), F.D.H. zayıflama lokmalarıyla vs. idare ediyorum. Bir şeyler olmalı. Evet, burada mektuba son vermek zorundayım, çünkü bir saat sonra annem burada olacak.</p>
	<p class="block_13">Himayenizdeki Jürgen’inizden bol selam.</p>
	<p class="block_14"> </p>
	<p class="block_13">1 Ekim 1975</p>
	<p class="block_13">Kısa hikâyelerime not verilmiyor. Yazıp biriktiriyorum. Genellikle kısa öyküler (yaklaşık yedi-sekiz sayfalık). Öyküler, anonim ve benim yaşadıklarıma ilişkin tek kelime içermiyorlar. Hemen hemen hepsi toplum eleştirisi niteliğinde ve aynı zamanda da eğlendirici içerikte. <i class="calibre2">Tabii ki </i>öykülerin kitaplaştırması gerekiyor. Vakti gelirse. Bir kilise yazarının bir şiirini aldım, çünkü şiirin bu tarz bir kitaba iyi gideceğini düşündüm. (Elbette kendisinden izin aldım.) Hâlâ <i class="calibre2">önsözü yazacak </i>birini arıyorum. Uygun biri bulunur.</p>
	<p class="block_13">Anlattığım bazı konular: Ölüm döşeğinde olan annesini görmek isteyen mahpus; huzurevine bakılan yaşlı kadın; Bir çocuğa eziyet olayı; psikolojik nedenlerden ötürü evlenmesi imkânsız olan adam; ağır bir kaza geçiren ve bu yüzden yeni bir meslek öğrenmek zorunda kalan kadın; annesi fahişelik yapan ve yurtta kalan on yaşındaki çocuk vs. “Çözümlere” dair bir şey söylenemez, zira her olay bireyseldir.</p>
	<p class="block_13">Ama açık öğretim için hazırladığım ev ödevlerine tabii ki not veriliyor. Notlar oldukça iyi. Ortaokuldaki <i class="calibre2">“iyi” </i>derecesine eşit. Daha dün, dokuz ödev daha yolladım. Şu anda dokuz hikâye oldu ve “giriş” bolümü tamamlanmış durumda.</p>
	<p class="block_13">Diğer sorularınıza dair: Noel’de Eickelborn’da olup olmayacağım belli değil. Adli mekanizmanın planlarının ne kadar kestirilemez olduğunu siz de biliyorsunuz. Dört hafta ya da dört ay sürebilir. Adli mekanizmada alışılmış olduğu üzere, benim ancak bir gün önceden haberim olacak.</p>
	<p class="block_13">Yirmi yaş dişim çekildi... Şu anda iyiyim. Ama haklısınız, dişler yavaş yavaş bozuluyor.</p>
	<p class="block_13">Zayıflama kürü? Bir sonraki mektupta bahsedeceğim. Bugün ya da yarın tartacaklar. Bakalım…</p>
	<p class="block_13">Bunun dışında anlatacak yeni bir şey yok. Yakında grip aşısı olacağız. Gisela dün buradaydı. Cumartesi tekrar gelecek... Babam, önümüzdeki aylarda beni ziyaret edecek. Ameliyat -bu sene içinde olacağı yok. Hazin bir durum. Son dönemde çok Malefiz<sup class="calibre3"><sup class="noteref" id="back_note_41"><a href="index_split_054.html#note_41" title="41" class="calibre1">41</a></sup></sup> oynadım. Oyunu biliyor musunuz?</p>
	<p class="block_13">Şimdilik bu kadar. Gelecek sefere kadar sizi içtenlikle selamlayan eski dostunuz Jürgen</p>
	<p class="block_14"> </p>
	<p class="block_13">14 Kasım 1975</p>
	<p class="block_13">Doğum günüm geldi geçti. Kutlamanız için teşekkür ederim. Neyse ki prosedürden sıyırabildim. Hatta iki yıldan bu yana doğum günümü unutmayan Günther’den iki tane puro almama izin bile verildi. Günther, 25 yıldan fazladır o klinikten bu kliniğe dolaşıp duruyor ve serbest bırakılması mümkün değil (yılda bir kez öfkeden kudurma nöbeti geçiriyor ve o anda yanında bulunanın vay haline! Mesela bakıcı Schindler gibi). Topluluk içine katılması da olanaksız (iki saat durunca kavga çıkıyor). Oldukça zavallı ve acınacak durumda bir insan.</p>
	<p class="block_13">Sanırım hepimizden çok daha kötü bir durumda. 25 yıldır tek kişilik hücrede kalıyor, herhalde kim olsa kolaylıkla kafayı yer... ve pijamayla dolaşıyor (diğer giysileri parçalıyor...). Münih’i düşününce beni de korku basıyor. Bossi bu arada İş, Sağlık ve Sosyal Bakanlığı’na “acil” bir mektup yazdı. Buna rağmen yürüyen bir şey yok. Ben, şu anda <i class="calibre2">hiçbir şey </i>bilmiyorum. Psikolojik olarak fena bir durum, çünkü son dönemde zaten bir önceki yıl üzerine çok düşünüyorum. Aynı mevsim, gündüzleri aynı soğuk, sabahları aynı karanlık vs. Evet, tam bir yıl önce Hamburg’daki yanlış tedavi hakkında çok düşünüyorum.</p>
	<p class="block_13">Şu sıralar tamamen boşluktayım. Şimdilik söylenecek başka bir şey yok...</p>
	<p class="block_13">Daha bugünden ziyaretinize sevinen, yardıma muhtaç çocuğunuz Jürgen</p>
	<p class="block_14"> </p>
	<p class="block_13">3 Aralık 1975</p>
	<p class="block_13">Dün aldığım mektup için çok teşekkürler. Yine çok sevindim. <i class="calibre2">İkimiz de </i>haklıyız... Siz, beni yıllar sonra bile yalnız bırakmayacak akraba ve dostlara (en başta eşim olmak üzere) sahip olduğum olgusunu ileri sürmekte haklısınız. Muhtemelen bu minnettarlığım hep eksik kalacağı bir gerçek. Fakat öte yandan Fallada’nın sözü duruyor: <i class="calibre2">Herkes yalnız ölür </i>(Hans Fallada’nın bir romanının ismi; M.B.). Her insan, hayatla ilgili kararlar söz konusu olduğunda sonuç olarak tamamen yalnızdır. <i class="calibre2">Herkes.</i></p>
	<p class="block_13">Bu, herkes için geçerlidir. Ama burada da nesnel bir sınırlama getirmek gerekir: Ben, buradaki her “tutukludan” daha yalnızım. Burada en iyi arkadaşım, bir akrabasından bir mektup aldı. Mektupta şunlar yazıyordu: “Senin orada birlikte olduğun o adamı, olur da bir gün dışarı çıkarsa, en yakındaki elektrik diğerine asmak lazım!” Bu tür şeyler, ayda beş-altı kere başıma geliyor.</p>
	<p class="block_13">Düşüncesizin biri de bana şöyle dedi: “3A kısmında sana sadece bir saat veriyorum.” – “Ondan sonra?” – “Bir saat içinde ölüsün.” -Peki, gerçekten böyle mi? Buna bir yanıtım yok. Yine de ciddiye almak gerekiyor. Bunun beni <i class="calibre2">yıllar boyu </i>mahvettiğini anlayabilir misiniz? Benim hayatla ilgili kararlarımın sizinkilerden ya da başkalarınkinden daha <i class="calibre2">yalnız </i>karakterde ve hüzünlü olduğunu anlayabiliyor musunuz? Karşıma ne zaman neyin çıkabileceğini <i class="calibre2">hiç </i>bilmiyorum.</p>
	<p class="block_13">Sorunuza gelince, <i class="calibre2">hayır, </i>cesaretimi kaybetmeyeceğim. <i class="calibre2">Daha </i>değil. Şayet iğdiş de başarısızlıkla sonuçlanırsa, o zaman intihar da dahil olmak üzere <i class="calibre2">her şey </i>için anlayış göstermenizi bekleyeceğim. Bir insanın belli bir dayanma sınırı vardır. Bu düşünceleri, makul bir tarzda karşılamaksınız. Şimdi ne diyeceğinizi tahmin ediyorum: Eşimi düşünmeliyim. Doğru.</p>
	<p class="block_13">Ama bu tür bir çaresizlik, olağanüstü bir duruma sebebiyet verir ve bu durumda aklı başında düşünmek elde değildir. Bu, bir mazeret değil, neden bahsettiğimi iyi biliyorum -o zamanlar Duisburg-Hamborn’da otuz uyku hapı, hastanede geçirilen üç günden sonra bile uyanmamak, “bu adam imanımızı gevretti”, cezaevi papazı yatağımda oturuyordu vs.</p>
	<p class="block_13">Neyse, başka konuya geçelim: Siz ...’de olduğunuzdan bu yana neler olduğunu size kısaca anlatmak istiyorum: Bu sorun üzerine ebeveynlerimin doktorla yapmak istedikleri görüşme gerçekleşmedi. İğdiş komisyonundan daha hiçbir haber almadım. Bu arada, bana sürekli tavsiye edilen kitabı okudum. Sadece bu meseleyi ele alıyor. Olumsuzluklar. İnsanların neler yüzünden zorla iğdiş edildiğini okumak <i class="calibre2">korkunç bir şey. </i>Mesela kimisi teşhirci (cinsel organını göstermek) olduğu için iğdiş edilmiş. Nazi barbarlığının nesneleştirilmesi de tüyler ürpertici: “Suçlu, İrsiyet Sağlığı Kanunu”<sup class="calibre3"><sup class="noteref" id="back_note_42"><a href="index_split_055.html#note_42" title="42" class="calibre1">42</a></sup></sup> gereğince tavşan dudaklı olduğu için zaten kısırlaştırılacaktı. (!). Böylece iki sorun bir defada halledilmiş oldu.”- “Hasta, Mauthausen’da (Avusturya’da bir toplama kampı; M.B.) öldü.” - “Hasta, 1942’de polise teslim edildi. O günden bu yana kendisinden hiçbir haber alınamadı.” - İğdiş edilen bir erkek: “Beni, Gestapo’ya teslim etmek ve gaz odasına göndermekle tehdit ettiler.” - Bundan başka kitabın yazarı, insanlardan <i class="calibre2">malzeme vs. </i>diye söz ediyor. Kitap, meseleye ve bugüne ilişkin bir şey içermiyor.</p>
	<p class="block_13">Ama kitabın olumlu yanları, olumsuz yanlarında çok daha fazla ağır basıyor. Birkaç örnek. “Çocuk tecavüzcüleri”, “şiddete başvuranlar” ve “sadistlere” <i class="calibre2">çok iyi </i>davranıldığı belirtiliyor. En başarılı kısırlaştırmalara, gönüllü olanlarda rastlanıyormuş (“Bundan kurtulmak istiyorum”) Otuz yıl içinde iki bin beş yüz kişi. Aynı suçu tekrar işleyenlerin oranı çok düşük: yüzde bir ile üç arası.</p>
	<p class="block_13">Ortaya çıkan etkiler: Cinsel iktidar ve libido, yüzde onunda kendini korumuş, yüzde kırk beşinde çok zayıflamış ve yine yüzde kırk beşinde tamamen ölmüş. Bir kadınla cinsel ilişkiye girebilenlerin sayısı oldukça sınırlı: Hastaların 1 /3’ı, ama onlar da sadece eşlerinin yardımıyla. Vücut kılı: Çok az değişiklikler gözlenmiş, <i class="calibre2">benim için bir önemi yok. </i>Kilo<i class="calibre2">: </i>Yarısında bir değişiklik görülmemiş, yüzde yirmi beşinde 19,5 kiloya kadar şişmanlama veya zayıflama meydana gelmiş.</p>
	<p class="block_13">Ameliyat edilenlerin 2/3’sinin sinir sisteminde bir yatışma söz konusu olmuş. Feminizasyon: Katlanılabilecek değişikler, ama bu herhalde kaçınılmaz bir şey. Kafada saçlar çoğalıyor, göğüslerde hafif bir değişiklik ve kalçalarda yağ bağlama görülüyor. (Bu, her durumda bir çirkinleşme anlamına asla gelmez.)</p>
	<p class="block_13">Pazar günü Gisela’ya (pazartesi gününden itibaren bir buçuk hafta tatil yapacak ve beni iki günde bir ziyaret edecek Harika değil mi? Acaba ben onu hak ediyor muyum?) daktiloya geçirmesi üzerine bir DIN-A4 bloknotu verdim. Diğer bir bloknot ise yarı yarıya yazılmış durumda. Ve yakında devam edeceğim... Önemli olan, insanın ruhsal olarak kendini koruması...</p>
	<p class="block_13">Sihirbazlık üzerine: Hoşunuza gitmesine sevindim Daha fazla mı istiyorsunuz? Memnuniyetle. sizin için bir program hazırlayacağım... Kart, biraz kehanet ya da telepati. Ya da kitapta seçilen “uzaktan okuma” kelimesi? Aklımda yeteri kadar şey var, bir kâğıda yazmalıyım. Bir sonraki mektuba kadar, hediye edilmiş kitabı BİTİRMİŞ olurum, size o zaman kitap hakkında yazarım...</p>
	<p class="block_13">Ümitsiz <i class="calibre2">vaka </i>Jürgen’inizden bugünlük binlerce selam.</p>
	<p class="block_14"> </p>
	<p class="block_13">14 Ocak 1976</p>
	<p class="block_13">Noel’inizin çok iyi geçmesine sevindim. Ben de şikâyet edemem. Ebeveynlerim buradaydı. Fakat Gisela, iki gün boyunca çalışmak zorundaydı ve bundan sonsuz üzüntü duydum. Noel arifesinde zaten ziyaret yasağı vardı. Aslında mutlu olmalıyım... Burada dört Noel geçirdim, bunun iki seferinde tatil boyunca<b class="calibre4"> </b><i class="calibre2">hücredeydim </i>(bodrum).</p>
	<p class="block_13">Bu sene öyle olmadı. Dengesizliğim azaldı, geçmişe göre hem de çok azaldı. Ama hüzünlü olma ve depresyon geçirme hakkımı saklı tutuyorum. O kadar da harika değildi -her zamanki gibiydi. Çam ağacı, televizyon, ateş ve dini ayin yoktu. Benim kaldığım bölümde, benim dışımda hiç kimsenin Noel’in ilk günü ziyaretçisi gelmedi (Bunlar ruhsal anlamda o kadar sakatlanmışlar ki, oğullarını, kocalarını ve kardeşlerini böyle bir günde unuttular) iğrenç! Buradakilerden biri, tatil günlerini geçirmek üzere gönüllü olarak hücreye gitmeye karar verdi. Katlanamadı. Buna kimse katlanamaz. Hepimizin gözleri dolu doluydu ve son derece agresiftik. Ben dahil.</p>
	<p class="block_13">Münster’deki komisyondan bir haber alamadığım için, benim de sonuçta kafam karışıktı. Acil yardım isteği içeren bir mektup yazdım ve nihayet şimdi haber geldi. “Konferans”, Ocak sonu ya da Şubat başında toplanacak. Bu da bir şey. Şimdi karar için diken üstünde birkaç hafta beklemek gerekecek.</p>
	<p class="block_13">Korkuyor muyum? Evet tabii ki, ama bu beni öldürmez. Bu noktada dayanma kapasitem oldukça yüksektir. Beni neyin beklediğini biliyorum, çünkü vücudumun tepkilerini çok iyi tanıyorum: (Umarım) sadece birkaç gün sürecek olan ağır depresyonlar. Ve neredeyse yaprağın bile kımıldamayacağı kadar durgun olan ve gittikçe yükselen cinsel sükûnet hali. Neredeyse, dedim, çünkü tamamen değil. Vücudumu ve tepkilerim çok iyi tanıdığımı size söylemiştim. Şayet “çok fazla” gibi bir durum olursa, o zaman “Androcur” alınabilir.</p>
	<p class="block_13">Eğer buna rağmen hâlâ “çok fazla” olduğu tespit edilirse, o zaman da önlem alınabilir. Mesela sicim. Çünkü eğer böyleyse, artık yapacak bir şey yok demektir. Bu noktada artık yardım etmenin imkânı yoktur. Bunu esas olarak onaylamanız iyi bir şey. İdrak ve işleme yeteneğinin duygusal açıdan bir sınırı vardır. Ben, bu sınırdayım.</p>
	<p class="block_13">Umarım... yazdıklarımı tekrarlamamışımdır, ama bu mümkün değil. Son mektubu Noel’den önce yazmıştım, değil mi? Gisela, artık mümkün olduğu kadar yakın olmamızı istiyor, eh yani iki yıldan fazladır evliyiz. Aşkımız için daha iyi bir kanıta gerek var mı? Nisan ayından itibaren <i class="calibre2">burada </i>çalışmak istiyor. Onu artık dedikodular ilgilendirmiyor. “Ret gerekçeleri” ortaya çıkacak mı, göreceğiz. Evliliğimiz söz konusu olduğunda, gerçekten yardım ve destek görmemiz mevzu bahis değil.</p>
	<p class="block_13">Kilisede bir film gösterildi: KÖPRÜ. <i class="calibre2">Çok </i>iyiydi. Görmüş müydünüz?</p>
	<p class="block_13">Gisela (hiç kimse onun bana getirdiği huzuru bana getiremez) eğer imkân verilirse, ameliyattan önce, ameliyat sırasında ve sonrasında bana destek olmak istiyor. “Mesleki olarak uygun olduğu” için, ondan daha iyi bir destek olamaz. Bakalım, istediğimiz gibi olacak mı?</p>
	<p class="block_13">Sizin kâğıttan kaplanınız Jürgen’den binlerce selam.</p>
	<p class="block_14"> </p>
	<p class="block_13">Bartsch, 28 Nisan 1976 günü özlemle beklediği iğdiş ameliyatının hemen sonrasında, ameliyathaneden çıkarıldığı sırada öldü. Anestezide yanlış bir kimyasal sıvı kullanılmıştı; ameliyat sırasında anestezisi hazır bulunmamıştı. Bu yüzden de anestetiğin dozajı aşırı olmuştu Bu hata dışında ameliyatı muhtemelen başarıyla yapmış olan doktor, iki kez taammüden adam öldürmek suçundan (altı gün önce otuz iki yaşındaki bir kadın, benzer koşullar altında, altmış iki yaşındaki aynı doktorun gerçekleştirdiği ameliyat sırasında ölmüştü) dokuz ay hapis cezasına çarptırıldı, ama hapis cezası tecil edildi.</p>
	<p class="block_13">Bartsch’ın bir mektubunu daha buraya almamak olmaz. Bu mektubu, (pek ciddiye alınmayacak) bir intihar girişiminden önce hapishanedeki hücresinin duvarına yazmıştı. İnsanın aklını kaçırsa da, bu mektubu kesinlikle kelimesi kelimesine anlamak gerekiyor. Daha önce bahsedildiği gibi, parafiller başkasının acısını paylaşma yeteneğinden yoksundur. Gerçekliği, akıllarına geldiği gibi yazarlar - yazdıklarının ne kadar yakışıksız ve yaralayıcı olduğu onlar için önemli değildir. Ama kalbi olmayanların, başkalarının kalbinin kırılmasının ne demek olduğunu anlamaları beklenemez.</p>
	<p class="block_14"> </p>
	<p class="block_13">“Nasıl acı çektiğini çok iyi biliyorum! 16.000 mark (ikramiye; M.B.) aldığını öğrendim. Senin bunu hak ettiğini düşünüyorum! Buna rağmen 1000 Mark’ını, belki biraz daha fazlasını Grassmann’lara (Bartsch’ın kurbanlarından birinin ailesi; M.B.) vermelisin. Grassmann ailesi, fakir ve paraları yok! Nerede oturduklarını biliyorum, orada zengin insanlar oturmaz! Beni affedebilir misin, Peter? Bunu artık duyma olanağım olmasa da (intihar nedeniyle; M.B.) bunu senden duymayı çok isterdim! Çok kötüydü, seni affedemem, dersen de seni anlayabilirim! Ama Peter, inan ki beni affetmenin benim için önemi çok büyük! Ben, seni o zaman çok sevmiştim! Seni buna rağmen öldürmek istemem, sana karşı olan eğilimimin beni ne denli etkisi altına almış olduğunun göstergesi sayılabilir!”</p>
	<p class="block_14"> </p>
	<p class="block_21">Luis Alfredo Garavito Cubillos</p>
	<p class="block_13">Pedofil ve eşcinsel bir sadist olan Luis Alfredo Garavito Cubillos’un iki nedenden ötürü (doğ. 25 Ocak 1957) kriminoloji tarihinde özel bir yeri vardır. Birincisi, bulunan iskeletler sayesinde kanıtlanan kurban sayısının üç yüzün üstünde olması, ikincisi ise hayatının sonuna kadar yakalanmayan ilk seri katil olma olasılığının yüksek olmasıydı.</p>
	<p class="block_13">Kurbanları, büyük çoğunlukla sekiz ve on iki yaş arasındaki erkek çocuklardı. Bu, Garavito’nun da Bartsch gibi bu yaş aralığını sadece bu yaşlardaki çocukları, muhtemelen kolayca güç yettiği için değil, bilakis fantezileri bu yaş grubuna yönelik olduğu için kurban olarak seçmiş olan bir pedofil fail olduğunu gösteriyor. Bu, 1960’lardaki Alman faille olan tek benzerlik de değil. Garavito, birincisi aynı şekilde eşcinsel, ikincisi açık biçimde sadist ve üçüncüsü cinayetlerini Alman benzeri gibi bütün pratik detaylarıyla işledi. Aslında hayret verici bir benzerlik -çünkü ikisinin ne birbirlerinden haberi vardı ne de yaşadıkları çevre itibarıyla göze çarpan bir ortak bir yönleri: farklı kıtalar, farklı dönemler ve farklı toplumsal iklim.</p>
	<p class="block_13">Garavito, cinayetleri son derece hızlı bir şekilde 1992 ile 1999 yılları arasında işledi. Garavito, dev bir haritada hepsini işaretlediği için, cesetlerin hemen hemen hepsi bulundu. Burada da hep aynı galeriyi kullanan Bartsch ile bir paralellik söz konusu: Garavito, kendine Kolombiya’nın birçok yerinde her birinde birçok çocuğu öldürdüğü mekânlar seçti. Cesetlerin olduğu yerleri harita üzerinde göstermesinin ve suçunu sadece itiraf etmekle kalmayıp ipuçları ve kemiklerle kanıtlamasının özel bir nedeni var. Ne kadar çok ceset bulunursa, Garavito’nun bir gün tekrar özgürlüğüne kavuşma şansı o kadar artıyordu. Zira yakalandığı zaman, Kolombiya’da ceza yasası modernize ediliyordu. Başka noktaların yanı sıra, cezaların toplanması da kanundan kaldırıldı. Bunun yerine, yasayla en fazla yirmi beş ile kırk sene (daha fazla değil) olarak belirlenen bir azami hapis cezası düzenlendi. Şayet Garavito’nun hapisten çıktığı gün yeni bir ceset bulunsa, bu, Garavito’nun tekrar yirmi beş yıl cezaevinde yatmasına neden olacaktı. Ama cesetlerin hepsi şimdi bulunsa, o zaman bir defaya mahsus olmak üzere azami hapis cezasıyla kalır. Önce Garavito’nun işlediği suçların kısa bir özeti.</p>
	<p class="block_14"> </p>
	<p class="block_21">Zanlı politikacı</p>
	<p class="block_13">22 Nisan 1999 günü başıboş dolaşan evsiz bir adam, yaklaşık dört yüz bin nüfuslu Villavicendo’nun kenar mahallelerinden birinde küçük bir çocuğa tecavüz eden bir adamla karşılaştı. Olay, asfalt bir caddenin çok yakınındaki bir çalılıkta meydana gelmişti. Böyle bir cürüm için hiç de uygun olmayan bir yer, çünkü caddeden tesadüfen geçen herhangi birisi çocuğun feryadını işitebilirdi. Fail, ya oldukça pişkin biri olmalıydı ya da çok deneyimliydi ya da ikisi birden.</p>
	<p class="block_13">Cesur tanık, faili korkutarak çocuğu kurtardı ve olayı hemen polise bildirdi. Polis, tanığı dinledikten sonra, adını bile sormadan gitmesine izin verdi. Polise giderek Yeni Çağ’ın en acı seri cinayetlerinden birine son veren söz konusu tanık, bugüne kadar tekrar ortaya çıkmadı.</p>
	<p class="block_13">Neyse ki polis, en azından hemen şüpheliyi aramaya koyuldu. Fakat Villavicendo’da şiddet olaylarının yoğunluğundan olacak, polis olayı pek önemsemediği için şüpheli kimse bulamayınca, mahallenin taksi şoförleri şüpheliyi yakalamak için işe koyuldular. Daha aynı gün tanığın tarifine uyan bir adam yakalandı. Adamın kimliği yoktu, ama bir kimlik numarası vererek başka bir şehirden yerel bir politikacı olduğunu söyledi. O zamanlar Kolombiya’da işe yarar bir ikamet sistemi olmadığı için, adamın verdiği bilgilerin doğru olup olmadığını kontrol etmek ilk elde mümkün olmadı.</p>
	<p class="block_13">Bundan dolayı neredeyse mesele kapanacaktı ve adam da her şeyi inkâr ettiği için serbest bırakılacaktı. Güya politikacı olan şahıs, nereye gittiği sorusuna cevaben yaya olarak geldiği yöne 90 derece ters istikamette bulunan bir şehir ismi verince, polisler şüphelendi. Yoksa tanığın tarif ettiği şüpheli bu muydu? Polis, ne yapacağını bilmediği için, adamı tedbir olarak hapishaneye koydu. Polisler, hâlâ bir seri katili yakaladıklarının farkında değildi. Zira Kolombiya genelinde kayıp olarak bildirilen en az iki yüz çocuğun, bir tek failin kurbanı olabileceği kimsenin aklına gelmemişti. Bu yüzden de bir arama emri çıkarılmamıştı.</p>
	<p class="block_13">Güya sadece “bir” çocuğu öldüren katilin robot resmi daha 1996 yılında çizilmişti, ama bu resimdekine benzeyen çok sayıda Kolombiyalı vardı. Ayrıca cinayetlerin işlendikleri yerler çoğunlukla birbirinden çok uzaktı. İpuçları incelenmediği için, cinayetler arasındaki bağlantı zaten açığa çıkmamıştı (finansal yetersizlikler nedeniyle, cinayetlerde sperm bulunmasına rağmen genetik parmak izleri alınmamıştı).</p>
	<p class="block_13">VICLAS seri katilleri teşhis programı gibi sistemler yoktu ve paramiliter gruplarla gerilla arasında süren savaşın özellikle şiddetle sürdüğü Villavicendo’da ölüler zaten neredeyse dikkat bile çekmiyordu. Bir de o sıralarda yaklaşık yetmiş kişiyi öldüren seri katil Pedro Alonso Lopez olayı duyulmuştu (“Ant canavarı” ya da “Antların boğan katili”).</p>
	<p class="block_13">Lopez, kızları öldürmeyi tercih etmiş olmasına rağmen, polisin bilgisine başvurduğu bir psikiyatrist, katilin tercihlerini muhtemelen değiştirdiğini söylemişti. O zamanlar Kolombiya’da seri katillerle ilgili bilimsel araştırmaların karşılaştırılması imkânı olmadığından ötürü, soruşturmayı yürütenler psikiyatristin bu görüşünün büyük olasılıkla ihtimal dışı olduğunu fark edemediler.</p>
	<p class="block_13">Cesetler çürüdüğü için, ilk başlarda kurbanların Alonso Lopez’ın cinayetlerindeki gibi boğularak ölmedikleri de anlaşılamadı. Yani her şey belirsizdi ve Alonso Lopez’in öldürdüğü, ama ortaya geç çıkmış cesetler olduğu ümit ediliyordu.</p>
	<p class="block_14"> </p>
	<p class="block_21">Serinin keşfi ve ilk soruşturma</p>
	<p class="block_13">Buna rağmen bazı polis ve savcılar, yine de bu vakaların yeni ve farklı bir cinayet serisi olması gerektiği sonucuna vardılar. Çünkü daha bir yıl önce (1998 Şubat ayında) Genua şehri yakınlarında (yine tepelik ve tropik otlarla kaplı arazide) yan yana iki çocuğun cesedi bulunmuştu. Cesetler çıplaktı ve çürüme başlangıcındaydı. Ayrıca son derece kötü muameleye uğramışlardı. Bir sonraki gün devam eden aramalar sırasında birkaç metre ötede bir çocuk cesedi daha bulundu.</p>
	<p class="block_13">Ne bir kaçırma ne de süren içsavaş nedeniyle bir öldürme söz konusuydu. Çocuklar bağlanmıştı ve otların dibinde hâlâ oldukça çok kan vardı Kan, çocukların vücutlarındaki çok sayıdaki kesiklerden akmıştı. Çocukların baş ve cinsel organları kısmen sağlamdı, kısmen de yarı yarıya kesilmişti. Ayrıca ısırma izleri ve anal ilişkiye dair belirgin emarelere rastlandı. Cinayetlerde kullanılan bıçak, cesetlerin yanında otların üzerinde yatıyordu. Çocukların tam olarak ne zaman öldürüldüklerinin saptanması mümkün olmadı.</p>
	<p class="block_13">Cesetlerin bulunduğu yerden yaklaşık yetmiş metre kadar uzağında bulunan ve içinde prezervatif ile pornografik resimler bulunan bir yeraltı sığınağı, polis için bir muamma olarak kaldı. Daha sonra ortaya çıktığı üzere, sığınak, inzivaya çekilme yeriydi ve bu şahsın cinayetlerle bir ilgisi yoktu. Sığınağın suç mahalline yakınlığı ise meşum bir tesadüften başka bir şov değildi. Öldürülen erkek çocukların yaşları, on bir ile on üç arasında değişiyordu. Çocuklar, alt tabakadan yoksul ailelerden geliyordu ve ailelerinin geçimine katkıda bulunmak için dışarıda çalışacak kadar iş bilirdi: Domuzları yemlemek için çöpten yem toplama, boyunlarında taşıdıkları tezgâhlarda çakmak, lotarya bileti, şekerleme ya da meyve satma gibi işleri yapmışlardı. Ebeveynleri, çok düşük ücret ödenen işlerde çalışıyorlardı.</p>
	<p class="block_13">Olayın en anlaşılmaz tarafı, her üç çocuğun çok yakın arkadaş olmalarıydı. Mamafih birbirini izleyen iki gün içinde sabah saat ona doğru kaybolmuşlardı. Nereye gittikleri konusunda kimseye bir şey söylememişlerdi. Bu nasıl olmuştu? Çocukların anneleriyle görüşüldükten sonra, ortaya çok önemli bir ayrıntı çıktı. Kaybolan çocuklardan biri, eve uğrayarak bir adamla ücret karşılığında sığırları sürmeye gideceğini söyleyip aceleyle gitmişti. Diğer çocuklar, herhalde kazanacakları parayı kendilerine saklamak istedikleri için ailelerine bundan bahsetmemişlerdi.</p>
	<p class="block_14"> </p>
	<p class="block_21">Soruşturmanın genişletilmesi</p>
	<p class="block_13">Bunun üzerine soruşturmanın derinleştirilmesi için dört kişiden oluşan bir soruşturma timi oluşturuldu. Soruşturmanın yetkisi, ülkenin orta batısında bulunan Armenia savcılığına verildi. Bölgede 1988 yılında yaşanan bir deprem sonucu neredeyse işe yarayan alt yapı kalmamıştı. Cinayetlerin bir kısmı Armenia’da işlendiğinden dolayı, başlangıç pozisyonu için burasının en uygun yer olduğu umulmuştu.</p>
	<p class="block_13">Bu dört polis, cesetlerdeki belirtilerin ve cesetlerin bulundukları yerlerin birbirine benzerliğini ölçüt alarak, ülke çapında başka çocuk cinayetlerini araştırdılar. Bu araştırmalar sırasında, geçmiş yıllarda işlenen düzinelerce çocuk cinayeti ortaya çıktı. Birçok olayda çocukların kimlikleri bile tesbit edilememişti ve cesetlerdeki yaralar yetersiz bir şekilde tasvir edilmişti. Çocukların okulda yapılan diş kontrolüne ilişkin bilgilere, okullar deprem nedeniyle tamamen yıkıldığı için ulaşılamaması ya da ilgili belgeler yıkılma tehlikesi nedeniyle, polisin girilmesini yasakladığı binalardan kazılıp çıkarılması gerektiği için soruşturmaları ayrıca zora sokuyordu. Bu sebeplerden dolayı, yirmi yedi cesedin bugüne dek hâlâ kimlere ait olduğu resmi olarak tespit edilemedi. En azından kimlik resimleriyle bulunan kafataslarının resimlerinin Bogota’daki Adli Tıp Enstitüsü’nde karşılaştırılması sonucu bazı cesetlerin kimliklerini tespit etmek mümkün oldu.</p>
	<p class="block_13">Soruşturmayı yürüten polisler, sürdürdükleri tahkikatlar sonucunda Valle bölgesinde 1995 yılında işlenen ve sekiz ile on yaşlarındaki dört çocuğun kurban gittiği bir cinayetler serisini de ortaya çıkardı. Çocuklardan ikisi kuzendi ve her dördü en son Valle’nın bir kasabasının pazaryerinde öğleye doğru görülmüşlerdi. Bu çocuklar da yoksul ailelere mensuplardı ve yukarıdaki çocuklar gibi akıllı ve iş bilir olarak biliniyorlardı Bu çocuklar da sokakta piyango bileti ve ıvır zıvır satıyorlardı.</p>
	<p class="block_13">Her dört ceset de şehre bakan tepelerdeki şekerkamışı tarlalarında bulundu. Böylece katilin Alonso Lopez değil, seyyar dolaşan başka biri olduğu yavaş yavaş açıklığa kavuşmaya başladı. Çocukların şehirden zorla götürüldüğünü Valle’de gören olmadığı için, çocuklar herhalde gönüllülük temelinde şehirden uzaklaşmışlardı -muhtemelen yine iyi ücret vaat edilen bir yan iş nedeniyle. Luis Alfredo Garavito daha sonra itiraf ettiği üzere, çocukların birçoğuna beş günde kazanacakları parayı vereceği vaadinde bulunmuştu. İşin ne olduğunu, bulunduğu bölgeye göre belirlemişti. Örneğin Genua’daki cinayet serisinde, daha önce belirtildiği gibi, çocuklara sığır gütme, Valle’de şekerkamışı kesme, başka yerlerde ise gerçekten yanında bulundurduğu meyve kasalarını taşıma karşılığında ücret teklif etmişti. Sokakta yaşayan çocuklara uyuşturucu sözü vermişti; kumar alışkanlığı olanlara ise otomat oyunlarını ödemişti. Sık sık küçük bir dükkânda çocuklara pasta ve limonata ısmarlamış, sonrasındaysa çocukları başka soğuk içecekler içmek üzere “evine” davet etmişti.</p>
	<p class="block_13">Özellikle katilin hızlı bir şekilde ek kazanç sözü vermesi, çocukların sokaktaki işlerine kısa bir ara vereceklerine inanmaları nedeniyle ailelerine haber vermemeleri, fiillerin ortaya çıkmamasında etkili olmuştu. İkincisi ise çocukların, katilin peşinde gönüllü olarak ara sokak ve yollardan gitmeleriydi, zira Garavito çocuklara orada oturduğunu söylemişti. Cinayetlerin örtülü kalmasının üçüncü nedeniyse, parayı kendileri için alıkoymak istemeleri sebebiyle çocukların, ailelerine ne ek bir işe gideceklerini ne işin mahiyetini ne de işverenin ismini haber verme gereği duymamalarıydı.</p>
	<p class="block_13">Yukarıda bahsedildiği gibi, genelinde çocuklar, özelinde de sokakta fazla zaman geçiren çocuklar açıkgözdür. Bu sebepten de bazılarının Garavito’nun kendileriyle cinsel fiilde bulunmasını para karşılığında göze almış olması da ihtimal dahilindedir. Çocuk yaşta olmaları yanıltmasın - dünyanın yoksul bölgelerinde çocukları hedef alan cinsel fiillerin ölçüsü, Orta Avrupa’daki kıstaslarla değerlendirilemez. Garavito, deneyimlerden yola çıkarak, “Çocuklara karşı nazik davranırsan, onlara istediğin her şeyi yapabilirsin. Çocuklar, aldıkları parayı neyin karşılığında aldıklarını çok iyi bilirler” demişti.</p>
	<p class="block_13">Garavito, bu esnada kurbanlarının, eve haber vermeden, kendisiyle birlikte gelmelerini sağlıyordu. Gerektiğinde bunu, küçük hediye ve güzel hikâyelerle sağlıyordu -Jürgen Bartsch ile bir paralellik daha. Pedofil seri katiller bunda her zaman muvaffak olamazlar, fakat etkisi altında oldukları dayanılmaz istek neredeyse başka bir şey düşünmelerine izin vermediğinden, alıştırma için bol zamanları olur. Seri katiller canavardır, ama her cinayet daha etkileyici olmalarına yol açar.</p>
	<p class="block_14"> </p>
	<p class="block_21">İlk ipuçları </p>
	<p class="block_13">21 Haziran 1996 günü Pereira şehrinde, kaçırıp alıkoyma olarak sınıflandırılmayan 13 yaşında bir erkek çocuğunun cesedi daha bulundu. Aslında bu andan itibaren bir cinayet serisinin söz konusu olduğu ve failin Garavito’dan başkası olmadığı anlaşılmalıydı. Zira Garavito bundan kısa bir süre önce Boyaca kasabasında 12 yaşındaki bir çocuğun öldürülmesinden hemen sonra tutuklanmıştı. Çocuk, 8 Haziran günü öğleden sonra bisikletiyle birlikte kaybolmuştu. O da Garavito’nun peşinden gitmişti, yoksa en azından bisikleti bulunurdu. Çocuğun bozulmaya başlayan cesedi, beş gün sonra kafası kesilmiş ve cinsel organı kesilip ağzına konulmuş şekilde bulundu.</p>
	<p class="block_13">Ama çocuğun annesi, poliste destekleyeni olmayan diğer yoksul anneler gibi emniyet güçlerinin kendisini baştan savmalarına izin vermedi. Oğlunun kaybolmasından hemen sonra kendi başına soruşturarak, çocuğunun en son küçük bir dükkânda görülmüş olduğunu tespit etti. Yabancı bir adam, çok sayıda çocukla dükkânda görülmüş ve onlara şekerlemeler satın almıştı. Adamın tarifi, o sırada şehirde bulunmuş olan Luis Alfredo Garavito’ya tam uyuyordu. Garavito, tutuklandıktan sonra çocuklarla bir araya gelmiş olduğunu inkâr etmemişti, ama cinayetlerle ilgisinin olmadığını söylemişti. Fail olduğuna ilişkin kanıt ve doğrudan ipucunun mevcut olmayışından dolayı, birkaç gün sonra polis Garavito’yu tekrar salıvermek zorunda kalmıştı.</p>
	<p class="block_13">Polis ve savcılığın, (belki de eğitim ve bilgi ağı eksikliğinden dolayı) cinayetlerin seri karakterini fark etmemeleri, gerçi sonradan insana şaşırtıcı geliyor. Diğer yandan hemen hemen eşzamanlı olarak Kanada’nın başına bir seri cinayet olayı musallat olmuştu ve burada da cinayetlerin seri karakteri fark edilmemişti. Her şey olup bittikten sonra, önemli olanı önemsiz olandan ayırmak genellikle kolaydır -ama olayın içindeyken bu, o kadar da basit değildir. Bu, özellikle Kolombiya’da olduğu gibi soruşturma yapan polisler bilgisayarsız çalışıyorsa ve işbirliği yapmak yerine birbirlerine karşı faaliyet içindeyseler, daha çok geçerlidir.</p>
	<p class="block_14"> </p>
	<p class="block_21">Geçmişe yolculuk</p>
	<p class="block_13">Buna rağmen, mekanizmalar yavaş da olsa işlemeye başladı. Villavicencio’da bir savcı, soruşturmayı üstlendi. Savcı, bugün bile hâlâ travma yaşıyor. Bana, ihtimal ki seri cinayetlere nokta koymak için tanrı tarafından gönderildiğini söyledi.</p>
	<p class="block_13">Savcı araştırmaları sırasında Garavito’nun köyünde erken bir tarihte işlenmiş olan bir cinayetle karşılaştı. Garavito’nun kız kardeşinin bir komşusunun çocuğu, 1993 Kasım ayında öldürülmüştü. On bir yaşındaki erkek çocuğu, cadılar bayramının kutlandığı günün sabahında saat altıda kaybolmuştu. 31 Ekim akşamı Kolombiya’da “çocukların akşamı” olarak kutlanır ve ABD’deki gibi kapı kapı dolaşan çocuklara şekerlemeler dağıtılır. Öldürülen çocuk, ebeveynlerinin ifadesine göre cadılar bayramının sabahında erkenden kalkıp geceleyin diğer çocukların ceplerinden düşen şekerleri toplamak için yola koyulmuştu. Şeker peşindeki bir çocuk -çocuğu tuzağa düşürmek için daha uygun bir zaman olamazdı herhalde. Çoğunlukla kurbanlarını öğleden önce tuzağına düşüren Garavito, bu olanağın farkına varmış ve alışıldık planının dışına çıkarak çocuğu sabahleyin ele geçirmişti.</p>
	<p class="block_14"> </p>
	<p class="block_21">İçtepi belirginleşiyor</p>
	<p class="block_13">Soruşturmalar sırasında failin davranış tarzı, soruşturmayı yürüten memurların gözünde gittikçe belirginleşmeye başladı. Özellikle altı ve on üç yaş arasındaki -kısmen arkadaş grupları içindeki- çocukları seçiyordu. Kurbanların hepsinin, Kolombiya’da çoğunlukta olan yerli ve siyahi görünüşün dışında açık tene (kurbanlarını yumuşak, açık ve çok az tüylü çocuklardan seçmiş olan Bartsch ile bir paralellik daha) sahiptiler. Garavito’nun istisnaları, 1994 Mart ayında öldürdüğü yürüme engelli on altı yaşındaki bir genç ile 1997 Temmuz ayında öldürdüğü on üç yaşındaki koyu tenli bir çocuktu.</p>
	<p class="block_13">Bütün cesetler benzer şekilde bağlanmıştı ve hepsinde çok sayıda kesici alet yarası vardı. Hemen hemen hepsinin boğazı neredeyse tamamen ya da derin bir şekilde kesilmişti. Kurbanların dördüncü boyun omurunda genellikle çentikler mevcuttu -hatta boğaz kesme tarzı bile hep aynıydı.</p>
	<p class="block_13">Olay mahallerinin çoğunda en ucuzundan boş seri içki şişelerinin (Garavito alkolikti) yanı sıra anal ilişki sırasında kullanılan vazelin kutuları bulundu. Cesetlerde belirgin olan yaralar için, hep keskin bıçaklar kullanılmıştı. Garavito, bıçakları rastgele seçmiş, cinayetlerden sonra da ya suç mahallinde bırakmış ya da fırlatıp atmıştı. Bıçak bulamadığında da çocukları öldürmek için basit bir şiş veya başka keskin bir alet -örneğin 1997 Ocak ayında on yaşındaki bir çocuğu alışıldık biçimde işkence ettikten sonra öldürdüğünde- kullanmıştı.</p>
	<p class="block_13">Bazen iç organlar derin kesiklerden ötürü dışarı çıkmış halde bulunsalar da, Garavito cesetlerde gerçek anlamda iç uzuvlarını çıkarma eylemine hiç girişmedi. Bu, iç organları cesetlerden çekip alan Bartsch’ın cinayetlerine nazaran bir farka işaret ediyordu. Çocukları hep yüksek bitkilerin bulunduğu, kasaba veya şehirlerin biraz dışındaki genellikle tepelik arazilere götürmüştü. Kendi ifadesine göre, arazinin tepe olması, Garavito tarafından muhtemel takipleri hızlı bir şekilde fark etmesine yardımcı olması için özellikle seçilmişti.</p>
	<p class="block_13">Cinayetlerin hafta sonunda işlenmiş olmaları, ilk başta soruşturma memurlarının özellikle tuhafına gitti. Katil, görünüşe bakılırsa belli ki bir yere bağlı değildi, ve Kolombiya’nın her bölgesinde cinayetler işliyordu. Bu yüzden de normal bir işçi değil, hafta içi zamanı olan biri olması gerekiyordu. Garavito, bunu şöyle açıklıyordu:</p>
	<p class="block_13">Çocuklar, ıvır zıvırlarını özellikle hafta sonları canlı olan pazaryerlerinde satmayı tercih ediyordu. Tanınmadan çocuklarla konuşmayı denemek ve bir meyve kasasını taşımada yardımcı olmak gibi yardımları istemek, kalabalık içerisinde göze çarpmıyordu.</p>
	<p class="block_13">Bu da çocukların korkmamasını sağlıyordu -hangi katil gündüz gözüyle pazaryerinin ortasında kurbanlarını seçerdi ki? Bundan başka Garavito, bir yabancı olarak küçük şehirlerdeki hafta sonu pazaryerlerinde göze çarpmıyordu. Fakat ava çıktığında tebdili kıyafet gezdiğini Gravito inkâr etti. 2006 Ocak ayında bu konuya ilişkin olarak şunları söyledi:</p>
	<p class="block_13">“Kıyafet değiştirmedim, bilakis her defasında ilgili iş elbisesini giydim. Eğer tarla işlerinde çalışmışsam, o zaman bir köylü gibi güründüm. Bir keresinde bir ruhban elbisesi taşıdığım doğrudur, ama o zaman bir vakıf adına yoldaydım. O an hangi işte çalışıyor idiysem, o işe ilişkin işçi belgesini yanımda taşıyordum! Çok paramın olması hoşuma gittiği için, her zaman çok çalıştım. Polis, her şeyi çarpıttı ve benim kurbanları yanıltmak için kasten kıyafet değiştirdiğimi iddia etti. Ama bu doğru değil.”</p>
	<p class="block_13">Muhtemelen doğru olan, ikisinin arasıydı -Garavito, canice niyetleri için gerekli yerel ya da giyinme alışkanlıklarına uyum sağlayacak kadar kurnazdı.</p>
	<p class="block_13">Ama bunların hiçbiri henüz bilinmiyordu. Bütün işaretler, cinayet işlemekte katı bir şekilde ısrar eden bireysel bir faili gösteriyordu. Fakat özellikle basın tarafından çok başka bir teori öne sürüldü: Buna göre, satanist kültü olan ve çok sayıda üyeye sahip bir katil grubu cinayetleri işlemişti. Ama gerçekte buna dair en küçük bir ipucu bulunmuyordu. Ne mum, örtü, yazı ya da herhangi başka sözde “satanik” bir sembol veya nesne bulunmuştu ne de şimdiye kadar iki ayrı yerde aynı anda cinayetler işlenmişti. Ama bu, ülke çapında yayılmış olan ve kurban sayısı bu denli fazla olan bir kült için olanaklar dahilinde olmalıydı. Fakat katilin seyahat istikametinin belli bir modeli varmış gibi görünmüyordu.</p>
	<p class="block_13">Cinayetlerin yasadışı organ ticaretiyle ilişkili olabilecekleri teorisi ise, cinayet mahallindeki steril olmayan koşullar (açık havada ve her yerde kan izleri) nedeniyle kısa sürede çürütüldü. Ayrıca organ ticareti yapanın, organ sahipleriyle organ alıcılarının kan alt grubunu bilmesi gerekirdi. (Soruşturmayı yürütmüş olan memurların karşılaştığı dehşet karşısında, Garavito’nun suçunu itiraf etmesinden sonra da ilginç fikirler ortaya çıktı. Memurlar, bana Garavito’nun cinayetleri işlemesinin nedeninin doğduğu yöre olan El Quindo’nun çok hüzünlü müziğinin olup olamayacağını sordular.)</p>
	<p class="block_13">Cinayet mahallerine ilişkin dikkat çeken ve failin seri bir katil olduğunu gösteren bir ayrıntı daha vardı. Görünüşe bakılırsa katil, kendisi açısından elverişli görünen, daha doğrusu daha önce deneme yaptığı ve biraz sapa düşen bir bölgeyi adeta kısımlara ayırmıştı. Bundan sonra da kısım başına bir cinayet işlemişti. Bununla birlikte hiçbir cesedi gömmemişti ya da sadece üstünü örtmüştü. Bu, yeni kurbanların ayaklarının bazen gerçek anlamda eski kurbanların cesetlerine takılmış olduğu anlamına geliyordu.</p>
	<p class="block_13">Sadece çok seyrek durumlarda (mesela istisnai durumlarda bir evde cinayet işlediği zamanlar) kolay taşınması için, cesetleri parçalara ayırma işlemini gerçekleştirmişti. Sadece bu ceset parçalarını çuvallara koyuyor ve çuvalları taşla ağırlaştırdıktan sonra nehirlere atıyordu.</p>
	<p class="block_13">Titizliği, Garavito’ya ayrıca bugün bile cesetleri bıraktığı yerleri hafızasına dayanarak tespit etmesine olanak vermiştir.</p>
	<p class="block_14"> </p>
	<p class="block_21">Garavito teşhis ediliyor</p>
	<p class="block_13">Polis, 1999 yılının Mart ayında, şimdi Villavicencio hapishanesinde yatan sözde belediye başkanının cebinde bulunan çok sayıdaki telefon numarasını aradı. Polisin aradığı şahıslar, tarif edilen adamın kim olduğunu hemen teşhis ettiler: Luis Garavito Cubillos. Peki, ismini neden vermemişti? Erkek çocuklara karşı yönelttiği cinsel suçların cezası, isim saklamayla azalacak değildi.</p>
	<p class="block_13">Polis, araştırmaya devam etti. Kolombiya’da kendisine ait bir soruşturma grubu olan bir savcılık timi, nihai bağlantıyı ortaya çıkardı.</p>
	<p class="block_13">Savcılık, zaten uzun süreden bu yana pedofiliyle ilgili bilgi ve belge topluyordu. Garavito, çocuklarla cinsel ilişkiye girdiği şüphesi altında olduğu için, soruşturmadan bağımsız olarak annesi ve akrabalarına da suç delilleri için başvuruldu. Garavito’nun bir yakını, soruşturma ekibine içinde çok sayıda okunaksız notlar ve fotoğraflar bulunan bir bavul teslim etti. Özellikle tuhaf olan, akla gelebilecek her türden kimliklerden kopanları erkek çocuklarının fotoğraflarıyla oluşturulmuş çetele şeklindeki esrarengiz bir listeydi. Bunun üzerine Garavito’nun evini, daha doğrusu “eve” geldiğinde birlikte yaşadığı ve sevgi dolu bir baba olduğu ailenin evindeki odasının aranmasına karar verildi. Arama sırasında ajanda sayfalarına küçücük harflerle yazılmış ve üzerinde semboller bulunan başka notlar da bulundu. Bu notlar da diğerleri gibi anlaşılmazdı. Sonrada anlaşıldı ki, bu notlar cinayetlerle ilgili itinayla tutulmuş bilgilerdi. Bugün bile tek tek bütün cinayetleri ve yerleri bilen Garavito’nun bu notları neden tuttuğu bilinmiyor. Garavito, kimlik resimleri dışında işlediği cinayetlere dair hatıralara sahip olmadığı için, belki de bu notlar hatıraların yerine geçmesi için kaleme alınmıştı.</p>
	<p class="block_13">Yıllar süren tahminlerden sonra, Armenia’lı dört kişilik soruşturma timi, bavulda bulunanlar nedeniyle deşifre olan “belediye başkanının” seri katil olduğu şüphesine kapıldı. Ama bunun için önce Armenia’lı soruşturma timinin (Garavito, Armenia bölgesindendi ve pedofili şüphesiyle bavul da bu bölgeden gelmişti) Villavicencio’dan bir grupla (Garavito, burada hapiste yatıyordu) bir araya gelmesine ve toplantıdaki herkesin şimdiye kadar ki en büyük cinayet serisini çözdüklerinin (katil çoktan içerdeydi) farkına varmasına ihtiyaç vardı.</p>
	<p class="block_13">Seri katilin kimliği, ihtiyaten 1999 Temmuz ayında cinayetleri ortaya çıkarmak için uğraşı vermiş olan bütün resmi kurumların bir araya geldiği bir sonraki toplantıda dışarıya sızdırmama koşuluyla açıklandı. Bütün cinayetleri gözlerden uzak çözmek için, kamuoyuna katilin kimliği önceden açıklanmadı. Ayrıca Garavito’nun kan grubu, ayrıntılı dental anatomisi (Garavito, kurbanlarının çoğunu ısırmıştı) ve her şeyden önemlisi de hayat hikâyesi derlenip toparlanmadan cezaevinde diğer tutuklular tarafından öldürülmesi de böylece engellenmek isteniyordu.</p>
	<p class="block_13">Bu son toplantıdan ancak üç ay sonra, 28/29 Ekim 1999 tarihinde Garavito’ya gerçek isminin bilindiği ve cesetlerin çoğunun bulunduğu söylendi. Böylece bir tek çocuğu taciz eden bir çocuk tacizcisi bir anda devasa bir canavara dönüşmüştü.</p>
	<p class="block_13">Garavito, şimşek hızıyla harekete geçti. Polis kamerasının önünde tanrının ve insanların kendisini affetmeleri için yalvardı ve cinayetleri itiraf etti. Fakat cinayet serisinin tüm boyutlarıyla açığa çıkması haftalar aldı. 1992 yılından bu yana kesinlikle iki yüzden, belki de üç yüzden fazla erkek çocuğunu öldürmüş, yüzlercesini de cinsel olarak kullanmıştı. <i class="calibre2">Semana </i>dergisi, Garavito’ya “la bestia” (canavar) ismini taktı. Bu tanımlama, mektuplarında kimi zaman yarı şaka yarı ciddi kendisinden canavar diye bahseden Jürgen Bartsch ile diğer bir paralelliktir.</p>
	<p class="block_14"> </p>
	<p class="block_21">Garavito salıverilmeyi umut ediyor</p>
	<p class="block_13">Garavito olayı, hukuki bakımdan bir açmaz içindedir. 2003 yılına kadar, Garavito’nun kartları değerlendirilerek sürekli başka cesetler bulundu. Ama bunlardan hiçbiri, bildiğimiz cinayet davalarındaki gibi mahkeme önüne gelmedi. Halkın galeyana gelmesini önlemek için, bunun yerine cinayetler ceza kararnamesi denilen bir yöntemle çözüme kavuşturuldu <i class="calibre2">(sentencia anticipada, </i>Kolombiya ceza yasasının 40.<b class="calibre4"> </b>maddesi). Bu şekilde hâkim, davalının onay verdiği daha önce kararlaştırılan bir cezayı duruşma yapılmadan, ama hukuken bağlayıcı olmak üzere tayin eder. Failin itiraf etmesi ve bu fiilleri başkasının işlemediğine dair kesin delil, bunun önkoşuludur. Benim en son ziyaretim sırasında, Garavito hakkında yüz altmış cinayetten dolayı yetmiş mahkûmiyet kararı bulunuyordu.</p>
	<p class="block_13">(Benim gibi) uzman olmayanlar genellikle ceza kararnamesi ile dava sonuçlandırma yöntemini tanımasa da, bu yöntem Almanya’da da mevcuttur. Ama Almanya’da bu yöntem, oldukça hafif suçlar için uygulanır. Bunun en son örneklerinden biri, kokain kullanmak ve Doğu Avrupalı hayat kadınlarıyla ilişkisi nedeniyle suçlanan televizyon moderatörü Michel Friedman olayıdır. Friedman, 2003<b class="calibre4"> </b>Temmuz ayında duruşma yapılmadan ceza kararnamesi aracılığıyla 17 bin Euro para cezasına çarptırıldı.</p>
	<p class="block_13">2003-2006<b class="calibre4"> </b>arasında, Garavito hakkında soruşturma henüz devam ederken, Kolombiya ceza hukukunda geriye doğru uygulanabilecek temel değişiklikler meydana geldi. Bu sebepten ötürü Garavito’nun ömür boyu cezaya çarptırılması mümkün olmayacaktır. Hakkında kaç mahkûmiyet kararı bulunursa bulunsun, yatacağı hapis cezası azami yirmi beş ile kırk yıl arasında değişecektir. Söz konusu ceza hukuku reformundan önce, tekil cezalar toplanıyordu. Bu, Garavito’nun 2600<b class="calibre4"> </b>yıl ceza alacağı anlamına geliyordu.</p>
	<p class="block_13">Bu, Garavito’nun katil olduğunun ortaya çıkmasından sonra cesetlerin aranmasında işbirliği yapmasına ve buna ilaveten cesetlerin bulunduğu yerleri gönüllü olarak harita üzerinde göstermesine açıklık getirir. Zira Kolombiya’da -Almanya’da da olduğu gibi- iyi halden dolayı mahkûmların vaktinden önce serbest bırakılması zorunludur. Kolombiya’da ihtiyatı tutuklama (müşahede altında tutma) ne bir cezaevinde ne de bir psikiyatri kliniğinde hukuki olarak öngörülmediği için, demek ki Garavito en geç altmış yedi yaşında özgürlüğüne kavuşacaktır. Hatta biraz daha geç bırakılsa bile, hayatının son yıllarını özgür olarak geçirebilir.</p>
	<p class="block_13">Garavito’nun cezaevinden sağ çıkması, olanak dışı değil. Bu, Kanada’da kocasıyla birlikte kendi kız kardeşi dahil olmak üzere çok sayıda genci öldüren Karla Homolka olayında görüldü (Krş. <i class="calibre2">Mordmethoden </i>kitabımın 204-261. sayfaları). Homolka, 4 Temmuz 2005 tarihinde on yıl hapis cezasının ardından ve terapiden sonra tahliye edildi ve hatta daha sonra televizyonda bir talk show’a bile çıktı.</p>
	<p class="block_13">İçtepilerinin baskısı altında olan bütün parafiller gibi Garavito’nun bugünkü yöntemlerle ne terapisi mümkün ne de iğdiş ya da beyin obliterasyon (Bartsch olayında olduğu gibi) operasyonu amaçlanmadığı için, Garavito değişmiş gibi davranıyor. 18 Ağustos 2003 tarihinde Calarca hapishanesinde Protestan bir kilise grubu tarafından vaftiz edildi ve içindeki kötü ruhlardan kurtulduğunu söyledi. Bana verdiği İncil’e bu duruma uyan ve Tevrat’tan en sevdiği mezmuru yazmıştı: “Mezmur 3: Ya Rab, düşmanlarım ne kadar çoğaldı, hele bana karşı ayaklananlar! Birçoğu benim için, ‘Tanrı katında ona kurtuluş yok!’ diyor. Ama sen, ya Rab, çevremde kalkansın, onurum, başımı yukarı kaldıran sensin.”</p>
	<p class="block_13">Özgürlüğüne kavuştuktan sonra neler yapacağına dair Garavito’nun planları daha şimdiden hazır. Şayet çok yaşlı olmazsa (Garavito, yirmi beş yıl dolmadan özgürlüğüne kavuşmasının sağlanması için davanın yeniden görülmesi umudunu taşıyor), -siyasetçi ya da papaz olmak (hangi mezhep olduğu fark etmez) istiyor.</p>
	<p class="block_21">Bir seri katille teşriki mesai</p>
	<p class="block_13">Sık sık bu konuda soru yöneltildiği için, bir seri katille teşriki mesainin benim için ne anlama geldiğini kısaca anlatmak istiyorum. Bu sırada her şeyden önemli olan, benim Garavito olayında kurbanların yakınları (ya da hayatta kalan kurbanlar) ile bir teşriki mesaimin olmamasıdır, aksi takdirde herhalde önyargısız tutumumu sürdürmem mümkün olmazdı. Şimdiye kadar Kolombiyalı meslektaşlarımın yapmak istemediklerini yapmaya çabaladım, zira onlar Garavito’dan nefret ediyorlar: Görünüşte önemsiz bazı meseleleri (mesela birçok cinayet mahallinde arkasında kapağını bıraktığı belirli bir sert içkiye dair beğenisini) araştırmak ve düşünce dünyası üzerine bir şeyler öğrenmek (rüyalarını resmetmesi, basit zekâ testleri vs.). Lütfen aşağıda okuyacaklarınızın duygudan yoksun gibi görünmesi karşısında şaşırmayın -ben duygularla değil, ipuçlarıyla çalışıyorum.</p>
	<p class="block_13">Garavito’nun görüşme sırasında bir konu üzerinde uzun süre konsantre olamaması özellikle dikkatimi çekti. Mesela diğer seri katillerin kurbanlarının sayısı onu çok ilgilendirdi. Bunun üzerine ona Jürgen Bartsch ve Karl Denke’nin hayat hikâyelerini anlatmayı önerdim. Dinlemek isteyen kendisi olmasına rağmen, Garavito sadece birkaç dakika dikkatle dinleyebildi ve o günden bu yana bu iki seri katil üzerine neredeyse bir şey öğrenmedi. O an aklına gelen herhangi bir fikir, onun dikkatini dağıtıyor.</p>
	<p class="block_13">Garavito, kişisel ilişkilerinde nazik ve dikkatli davranıyor. Başkalarının iyiliğini düşünüyor ve oldukça bakımlı olmaya özen gösteriyor. İlk karşılaşmamızda onu tanımadım, zira bir cezaevi müdürü gibi görünüyordu: Gözlüklü, saçları yandan ayrılmış, beyaz gömlek, tıraşlı ve elinde bir dosya yığını. Ancak tercümanım, ne zamandır yanında durduğum adamın Garavito olduğunu söylediğinde yanılgımı anlayabildim. İki iri yarı korumanın çevresinde durduğu tıraşsız ve bakımsız adam Garavito değil, bilakis cezaevi müdürüydü!</p>
	<p class="block_13">Gardiyanlarla ve kendisine karşı düşmanca davranmayan az sayıda mahkûmla olan ilişkisinde Garavito nazik, ama aynı zamanda da oldukça belirleyiciydi. 2002 yılında Garavito’nun bir görüşme yapmayı kabul ettiği (istisna olarak hoş olmayan bir görüşmeydi) gazeteci Aranguren Molina bunu isabetli bir biçimde şöyle formüle ediyordu. “Her kurbanına yaptığı gibi, çevresinin güvenini adım adım kazanmış olması hayret vericidir.” Bu kanıyı ben de paylaşıyorum. Gardiyanlar, kendilerine zorluk çıkarmayan ve günlük yaşamda kibar bir adam olan Garavito’yu seviyorlar. O kadar ki, 2005 yılında çok sıkı bir kontrolden geçtikten sonra kalemsiz, kâğıtsız ve teypsiz cezaevine girdiğimde, Garavito’nun benim için gereken her şeyi hazır ettiğini gördüm: Büroya çevirdiği bir hasta odasında boş kasetler, tükenmez kalemler ve yeni pili değiştirilmiş bir kayıt cihazı beni bekliyordu.</p>
	<p class="block_13">Hoşuna giden şeyler üzerine konuştuğu sürece Garavito, açık ve yapmacıksızdır. Gerçekten de ne polise -ilk sorgulama sırasında “belediye başkanı” olduğu yalanı ve içtepilerini örtmeye çabalaması hariç- ne de bana kanıtlayabileceğim bir yalan söyledi.</p>
	<p class="block_13">Fakat serbest bırakılırsa “bir karıncayı” bile incitmeyeceğini söylemesi, en temel terapinin bile eksikliğinin (muhtemelen tedavi edilmesinin imkânı da yoktur) yanı sıra suç motifleriyle derin bir şekilde meşgul olduğuna dair en küçük bir belirtinin bulunmamasından ötürü inandırıcı değildir. Dindar bir Hıristiyan olduğuna kendisi emin olabilir -kim bu konuda hüküm verebilir ki?- ama pedofil bir sadistten vaftizle papaz çömezi olmayacağı da açıktır</p>
	<p class="block_13">Bu, Garavito’nun hakkında pek konuşmaktan hoşlanmadığı hayatının belli dönemleri üzerine olan konuşmalarında da kendini gösterir. Bazı çocuk cesetlerinin cinsel organlarını kesip ağızlarına koyduğunu hem bana hem de polise anlatmasına rağmen, kamuoyundaki imajını olduğundan iyi göstermek için çabalıyor. Mesela 2006 yılında Kolombiyalı bir televizyon kanalına şunları anlattı:</p>
	<p class="block_13">“Gerçek anlamda tek bir kurbanı cinsel olarak kullandım. Tamam, diğerlerini öldürdüm, ama cinsel anlamda bir şey yapmadım. Cesetleri iki üç yıl açıkta yatmış olan çocuklardan sadece geriye kemikleri kalmıştı. Bunların cinsel tacize uğradığın nasıl kanıtlayabilirsiniz ki? Bir kere savcılık, sperm izleri bile bulamadı! Ben, ne kimseyi cinsel olarak taciz ettim ne de kimseye tecavüz ettim.”</p>
	<p class="block_13">Bu saçma ifade, duruşmasız ceza kararnamesi davalarının nelere yol açtığını göstermektedir: Garavito, aleni olarak işlediği suçlarla yüzleşmeye hiç zorlanmadı. Zira kurbanlarına sadece öldürdükten sonra değil, yaşarken de tecavüz ettiği kesinlikle delilleriyle ortaya çıkarıldı.</p>
	<p class="block_13">Örneğin hayatta kalan çocuklardan biri, Garavito’nun önünde nasıl soyunmak zorunda olduğunu ve sonrasında şiddetle dövüldüğünü ve başta cinsel organları olmak üzere nasıl ısırıldığını anlatıyor: “Her tarafım kanıyordu ve her yerim, yüzüm bile şişmişti.” Sonrasında da Garavito, çocuğa tecavüz etti. Çocuk, kaçmaya çabalayınca, Garavito onu bıçakladı ve “Elimden kurtulamazsın!” diye bağırdı. Çocuğun vücudunda bugün bile hâlâ görülebilen ondan fazla bıçak yarası, anlatımlarının doğruluğunu kanıtlıyor.</p>
	<p class="block_13">Daha önce anıldığı gibi, Garavito’nun cinnet hali o denli ileri gitmişti ki, adli tıp doktorları bile kurbanların cesetlerinin durumundan dolayı şoka girmişlerdi. Yukarıdaki çocuk gibi isminin açıklanmasını istemeyen kadın bir adli tıp doktoru bana şunları anlattı:</p>
	<p class="block_13">“Şimdiye dek gördüğüm en acımasızca işlenmiş cürümdü. Cesedin kafası kesilmişti. Daha sonrasında elimdeki belgelere, vücutta hangi yaraların ve yara sayısının ne kadar olduğunu -özellikle bıçak yaraları ve morluklar- öğrenmek için tekrar baktığımda ağlamıştım.”</p>
	<p class="block_13">Garavito’nun tutuklandıktan sonraki yıllardaki diğer ilgi alanı, dünyada olup biteni medyadan izlemekti: Afetler, uçak kazaları, seri cinayetler ve söylediğine göre çok üzüldüğü çocuk tecavüzleri (Garavito, çocukken çok kötü muamele görmüştü). Kötü niyetle bakılmak istendiğinde, bu ilgi alanlarını kötü düşüncenin devamı olarak görmek mümkündür. Fakat diğer taraftan “normal” insanlar da bu tür konulara ilgi duyar. Bunun için akşam haberlerine bir göz atmak yeterlidir.</p>
	<p class="block_13">Kendisini sorgulayan polislere Garavito, oldukça inanılır bir şekilde, tecavüz ettiği bir çocuğun kendisine olay sırasında daha önce uğradığı bir tecavüz olayını anlattığında nasıl üzüldüğünü anlattı. Fakat bu, çocuğu öldürmesine engel değildi. Tarif edilemeyecek kadar korkunç bir tarzda da olsa, aynı Jürgen Bartsch gibi Garavito da kurbanlarını “sevmişti” (Krş. Bartsch’ın son kurbanına yazdığı mektup).</p>
	<p class="block_13">Garavito’nun kişiliğine, hayat hikâyesine ve hastalığına dair derinlemesine yapılmış bir araştırma bulunmuyor. Şu sıra papaz Didier Amariles ve benim dışımda kimseyle ayrıntılı görüşmüyor, yani bu noktada da plan dahilinde hareket ediyor. Hatta kendisini aldattığını düşündüğü için, önceden yoğun bir işbirliği içinde olduğu, kendi memleketi olan Armenia polisiyle bile 2006 yılında ilişiğini kesti.</p>
	<p class="block_13">İki cezaevi naklinden sonra şimdi son derece sıkı güvenlik önlemleri olan ve ziyaretçiler için çok sayıda sınırlama getiren bir cezaevinde yatıyor. Onun neden çalkantılı bir ruh haline sahip bir alkolik, çocuk katili ve en büyük dileği hayat arkadaşı ile çocuğunun yanına geri dönmekten başka bir şey olmayan duygusuz bir “canavara” dönüştüğünü belki de ne o ne de biz öğreneceğiz.</p>
	<p class="block_13">Garavito, içindeki şeytanın katiyen onu terk etmediği ve çocuklara pekâlâ işkence yaptığı düşüncesini kabul etmek istemediği için, belki de ardıl araştırmaların bir anlamı kalmadı, fakat rahip Amariles, “tanrının merhametinin, en korkunç suçları işlemiş olan insanlara bile ulaşabilecek kadar sonsuz olduğundan” emin. Bu doğru da olsa, Garavito’nun işlediği suçlarla yüzleşmesine yardım etmeyecek. Suçu -o da itiraf etmek zorunda kalırsa- ya ebeveynlerinin ya da onu kuşatmış olan şeytani bir etkinin üzerine alıyor. Bunu Amariles de biliyor. Rahip, Garavito için teminat verip veremeyeceği sorusuna, bunu kimse için yapmayacağı cevabını veriyor...</p>
	<p class="block_13">Garavito’nun kişiliğine ilişkin benim için en umulmadık gözlem, Garavito ile tam bir günü birlikte geçiren tercümanım Claudia Zapata’dan geldi. O gün sadece kadınların ziyaret günüydü ve ben, Claudia’dan Garavito ile bazı resim testleri yapması ricasında bulunmuştum. Claudia, bu görüşme sırasında, Garavito ile oldukça sık görüşmüş olmama rağmen dikkat etmediğim bir şeyi gözlemlemişti. Hangi konu hakkında konuşmuş olursa olsun -ailesine duyduğu özlem, işlediği suçlar, kötü geçen çocukluğu- gözbebeklerinde ne zerre kadar büyüme ne de bir küçülme olmuştu. Claudia için bu, Garavito’nun ne kadar öyle göstermeye çalışmış olursa olsun, duygusal anlamda künt biri olduğunun bir göstergesiydi.</p>
	<p class="block_14"> </p>
	<p class="block_21">Garavito’dan ne öğrendim?</p>
	<p class="block_13">Kurban sayısının çok yüksek olmasıyla kriminal tarihinde özel bir yer edinmiş olan bir seri katille uzun yıllar süren esasında amatörce kontaktan sonra tahminim, parafil içtepileri olan kişilerin ne yaptıklarını çok iyi bildiğidir. Fakat duayla ya da içkiyle engellemeye de çalışsalar veya ilk olaydan sonra içtepilerinden kurtulmayı da umsalar, bu içtepilerine karşı koyamazlar. Periyodik olarak tekrarlanan fantezilerinin tutsağı durumundadırlar. Gerçi bu tür fantezilere, mahkeme salonlarındaki intikam ateşiyle dolu izleyiciler de sahiptir, ama aradaki fark, suçluların imgelemlerindekini hayata geçirmeleri ve bu sırada hiçbir şeyin onları durduramamasıdır. Bu, onları cezaevi dışında da sapıkça hayal dünyaları ve gerçek canavarlar oldukları bilgisiyle tutsak haline getirir.</p>
	<p class="block_13">Bu, yeni bir bilgi değil. 1971 yılındaki Jürgen Bartsch ile ilgili karar gerekçesiyle örtüşmektedir. Bu karar gerekçesinde, davalının pekâlâ ahlaki sınırlarının bulunduğu, ama bu sınırların içtepilerince aşıldığı ve kendisinin buna karşı bir şey yapamadığı yazılıydı.</p>
	<p class="block_13">Bir kez daha vurgulamak gerekirse, bu anlatımlar işlenen suçlar için mazeret bulma amacında değildir, ama bazen sandığımız gibi toplumsal ve tıbbi olarak o kadar da ileride olmadığımız düşüncesini yansıtmak amacını taşımaktadır. Zira insanın davranışının aşırı biçimlerini anlayamadığımız sürece, mütevazı kalmalı ve faillere en olmadık beddualar etmek yerine rasyonel araştırmalara ağırlık vermeliyiz. Açıktır ki, bundan sonra bir parafil katilin iyiye ve güzele olan inancımızı yeniden sarsmasını ölüm cezası değil, bilakis kanıtlar ve idrak etme önleyebilir.</p>
	<p class="block_14"> </p>
	<p class="block_21">Garavito’nun yattığı cezaevlerinde bulunmuş iki meslektaş ve benimle yapılmış röportaj</p>
	<p class="block_13">Miguel Rodrigez, Köln’de sosyal mahkeme hâkimi olarak görev yapıyor ve 2002 yılında Luis Alfredo Garavito’yu yattığı ilk cezaevi olan Villavicencio cezaevindeki bir ziyaretimde bana refakat etti.</p>
	<p class="block_13"><i class="calibre2">Benecke: </i>Garavito hakkındaki ilk izlenimin neydi?</p>
	<p class="block_13"><i class="calibre2">Rodrigez: </i>Açıkça söylemek gerekirse, ilk başta onun cezaevi müdürü ya da bizi karşılamaya gelen üst düzey bir yönetici olduğunu düşündüm. Bize doğru gelip elini uzattığında, tavırları kendinden çok emin ve nazikti. Gardiyanlara karşı davranışı, sanki rütbe olarak kendisinin altında olan mesai arkadaşlarıymış gibiydi. Gardiyanlar da onun otoritesi ve etkisi altında bu role uygun davranıyorlardı. Oldukça etkileyici ve ilk anda şaşkınlık yaratan bir tiyatroydu.</p>
	<p class="block_13"><i class="calibre2">Benecke: </i>Pedofil bir sadistle birlikte bir kafesin içinde olmak nasıl bir duyguydu?</p>
	<p class="block_13"><i class="calibre2">Rodrigez: </i>Ben, öyle hissetmedim. Amacımız, bu insan hakkında bir şeyler öğrenmekti. Bunun için, ona karşı önyargısız olmak, bir dereceye kadar onu anlamaya çalışmak ve her şeyden önemlisi de dinleyebilmek gerekir. Görüşmeler sırasında, cinayetlerini ve hunharlığını değil, sadece bir insan olarak Garavito’yu gördüm. Bu insanın evvela korkunç bir tarafının olduğunu düşünmedim. Alışverişe giderken, çocuklara göz kulak olması için ricada bulunulan, yan dairede oturan sevimli komşunun havasına sahip birisi gibiydi.</p>
	<p class="block_13"><i class="calibre2">Benecke: </i>Benimle birlikte Kolombiya’ya gideli beş sene oluyor. Şimdi geriye doğru gidersen, aklına gelen olay nedir?</p>
	<p class="block_13"><i class="calibre2">Rodrigez: </i>İlk aklıma gelen, Villavicencio’nun küçük havaalanına varışımızdır. Hava oldukça basıktı. Havaalanı binasının bir kulübeden farkı yoktu ve her tarafta makineli tüfekler taşıyan genç askerler duruyordu. Gerilla bölgesinin sınırında sadece iki Avrupalıydık ve genel atmosfer bana ürkütücü ve tehlikeli gelmişti. Buna karşılık, cezaevinde Garavito’nun yanında olmak, güvende olmanın verdiği hoş bir duygu veriyordu.</p>
	<p class="block_13"><i class="calibre2">Benecke: </i>Garavito olayından, sosyal hâkimlik mesleğin için işine yarayacak bir şey öğrendin mi peki?</p>
	<p class="block_13"><i class="calibre2">Rodrigez: </i>Hem evet hem hayır. Hangi alanda çalışırsa çalışsın, bir hâkim için en önemlisi herhalde önyargısız olmaktır. Gerçi önyargısız olmayı ilk olarak Garavito aracılığıyla öğrenmedim, ama onunla görüşmelerimiz sayesinde bu denli aşırı bir durum karşısında bile sadece olayı ve insanı değerlendirebilecek ve muhtemel kişisel hisleri ya da nefreti göz ardı edebileceğimi fark ettim. Bu bakımdan Garavito ile olan deneyimim, doğru mesleği seçtiğim düşüncesini bende güçlendirdi.</p>
	<p class="block_13"><i class="calibre2">Benecke: </i>Son olarak, bir seri katille karşılaşmış olmak hayatını değiştirdi mi?</p>
	<p class="block_13"><i class="calibre2">Rodrigez: </i>Garavito ile karşılaşmış olmak, önemli bir deneyimdi ve insanlar hakkında yanılmanın ne kadar kolay ve önyargılı olmanın ne denli yararsız ve tehlikeli olduğunu bana isterdi. Hiç kimse, Garavito kadar kimseye zararı dokunmayacak ve güven veren biri gibi görünemez. Buna rağmen onun kadar başka insanlara karşı bu derece korkunç ve acımasız davranmış olan herhalde az insan olmuştur. Kanaat sahibi olurken ve başka insanlar hakkında değerlendirmeler yaparken itinalı davranmak gerekiyor.</p>
	<p class="block_13">Claudia Zapata, hem Avustralya hem de Kolombiya vatandaşı ve Brisbane’deki Queensland Üniversitesi’nde mikrobiyolog olarak çalışıyor. 2004 yılında Armenia bölgesindeki Calarca cezaevinde Garavito’yu ziyaret ettiğimde bana refakat etti.</p>
	<p class="block_13"><i class="calibre2">Benecke: </i>Garavito ile günlerce süren çalışmalarımızdan edindiğin önemli bir izlenimin var mı?</p>
	<p class="block_13"><i class="calibre2">Zapata: </i>Derin bir şekilde etkileyici ya da yoğun değildi, ama ilginç ve kayda değerdi. Beni en çok etkileyen, kız kardeşiyle yaptığımız görüşme ve onun kardeşi hakkında neler hissettiğiydi. Ayrıca Garavito’nun üzerinde ceset yerlerini belirttiği kocaman harita, sana yazdığı mektupları ve çizimleri ile kendisini bana karşı düşünsel olarak uyarlaması da beni etkiledi, ama bütün bunlar beni öyle derin etkilemedi.</p>
	<p class="block_13"><i class="calibre2">Benecke: </i>Onunla karşılaşmış olmak seni değiştirdi mi?</p>
	<p class="block_13"><i class="calibre2">Zapata: </i>Hayır, sonra da değiştirmedi. İnsanların neler yapabileceklerini ve bazı insanlar için başkalarının hayatının ne kadar az anlam ifade ettiğini zaten kendi deneyimlerimden biliyordum. Bir insana baktığında, onun neler yapabileceğini anlamak mümkün değildir - insanın yüzünde belli olmaz, ama konuşarak veya davranışlarını gözlemleyerek de bunu anlamak olanaksızdır.</p>
	<p class="block_13">Garavito, birçok örnekten sadece birisidir. Tamamen ortalama biri gibi hareket ediyor ve kalabalık içinde onu belli edecek belirgin hiçbir özelliği yok. Geldiği yöredeki ortalama bir insan gibi davranıyor. Hatta o yöreli bir köylünün tipik yüz ifadesini bile taşıyor.</p>
	<p class="block_13"><i class="calibre2">Benecke: Onun </i>kişiliğini nasıl tanımlardın?</p>
	<p class="block_13"><i class="calibre2">Zapata: </i>Söylemesi zor. Aslında tertipli, düzenli ve bencil olması dikkatimi çekti. Hep başkalarını etkisi altına almak için çabalıyor.</p>
	<p class="block_13">Benecke: Aklında kalan başka bir şey var mı?</p>
	<p class="block_13"><i class="calibre2">Zapata: </i>Sen, bana birlikte çalışmayı teklif etmeden önce, olaydan haberim olmamıştı. Bu cinayetler işlendiğinde, ben çok gençtim ve Avustralya’da yaşıyordum. Daha sonra Kolombiya’da hiç kimse benimle bu konu üzerine konuşmadı, herhalde Kolombiyalılar bu olayı çabucak unutmak istediler.</p>
	<p class="block_13">Bu olay üzerine bildiğim her şey, Calarca’da birlikte geçirdiğimiz bir haftada öğrendiklerimdir. Dikkatimi çeken başka bir şey de, Garavito’nun her şey için bir bahane bulmasıydı -her şeyi işine geldiği gibi eğip büküyor, daha doğrusu başkaları ne duymak istiyorsa onu anlatıyor.</p>
	<p class="block_13">Onun değiştiğine inanmıyorum. Benim için o, kesinlikle tekrar cinayet işleyebilecek bir pedofildir.</p>
	<p class="block_14"> </p>
	<p class="block_7" id="calibre_pb_9"> </p>
</body></html>
