<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>ÖLÜMÜN İZLERİ</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_16" id="id_Toc403760963">5. Sahtekarlar, Nerd’ler ve Altın Prenses</p>
	<p class="block_17"> </p>
	<p class="block_26">“Kötülük olmasaydı iyilik olmazdı, </p>
	<p class="block_26">demek ki kötü olmak bazen iyi bir şeydir’ </p>
	<p class="block_26">(South Park: The Movie)</p>
	<p class="block_18"> </p>
	<p class="block_13">Kitabın baştan sona kanlı ve korkunç bir özelliğe sahip olmaması için, şimdi de size aynı <i class="calibre2">Mordmethoden </i>kitabında yaptığım gibi, eski fakat günümüzle çok bağlantılı olan bir olayı anlatacağım. Geçen sefer daha sonra çocuk kitabı <i class="calibre2">Haydut Haydazot’</i>un prototipi, medya starı ve zampara payesine erişen haydut Kneissl’ı anlattığım için, şimdi de göz alıcı bir sahtekâr kadını seçeceğim. Willibald Alexis ve Julius Eduard Hitzig’in 19. yüzyılda aşağıdaki gibi anlattıkları akıllı Henriette Wilke’yi belki siz de seveceksiniz.</p>
	<p class="block_13">Utanmadan ve cesurca bu olaya bıyık altından gülecek olursanız, o zaman bugün bile kadınların ağına düşen erkekleri düşünün. Bu bağlamda özellikle son üç yılda, “Busenwitwe”<sup class="calibre3"><sup class="noteref" id="back_note_43"><a href="index_split_056.html#note_43" title="43" class="calibre1">43</a></sup></sup><sup class="calibre3"> </sup>olarak da bilinen sarışın kadın olayını anmak gerekir. Gazetelerin yazdığına göre otuz beş yaşın üstünde değil ve aynı bizim altın prensesimiz gibi orta sınıftan gelmektedir. Cazibesiyle ve gözyaşlarıyla üst tabakaya -hatta sonuçta başarısızlıkla sonuçlanmış olsa da asil tabakaya- dahil olmanın mücadelesini vermektedir. Bu çabasının nihai olarak yenilgiyle mi yoksa zaferle mi sonuçlanacağı şu anda belli değildir. Sonuç belli olana kadar, bu arada altın prensesin kralın merhamet dolu kalbine giden sarp yolda başına gelenleri okuyun. Metnin yazılış biçimi ve dili, çok fazla aşırıya kaçmadan günümüz diline uyarlanmıştır.</p>
	<p class="block_14"> </p>
	<p class="block_21">Altın Prenses</p>
	<p class="block_13">1835-1836<b class="calibre4"> </b>yıllarında Berlin’de altın prensesten haberi olmayan çok az insan vardı. Altın Prenses, Berlin’de sohbetlerin genel mevzusuydu ve toplumun yüksek tabakalarını meşgul ediyordu. Fakat daha çok merak ve hayranlık konusu olmuştu. Alt tabakadaki insanlarda hayrete yol açmıştı. Arabası sokakta görününce, insanlar “İşte orada, geliyor” diye fısıldaşırlardı. Araba, bir evin ya da bir dükkânın önünde durduğunda, meraklılar saygıda kusur etmeyecek mesafede toplanırlardı. Etraftaki evlerin pencereleri açılırdı. Hatta hayranlık verici şeylerin uyandırdığı heyecana yabancı olan ya da küçümseyici bir omuz silkmeyle tepki gösterenler bile bu harika çocuğun nasıl göründüğünü görmek için kafayı uzatmadan edemezlerdi.</p>
	<p class="block_13">Bir sürü aylağın yaşadığı bütün büyük şehirler gibi Berlin’in de her yıl olmasa bile, birkaç yılda bir günlük yaşamın canlandırılması için harikalar diyarından bulunup getirilmiş bir şeye ihtiyaç olduğu söylenir. Eğer bu arzu yeteri kadar hararetli olursa, malzeme kendiliğinden ortaya çıkarmış.</p>
	<p class="block_13">Berlin’in altın prensesi, daha çok muzip bir hayaletmiş gibi görünüyordu O, alımlı bir kızdı Fakat daha ilk söylentilerin yayılmasının akabinde onu sevmeyenler, altın prensesin uydurma olduğunu iddia etmeye başladı. Her şey o kadar mükemmeldi ki, gerçek olması imkânsızdı.</p>
	<p class="block_13">Genç kadın, meydana çıkar çıkmaz -nasıl olduğunu kimse bilmiyor- gıptayla bakılan bir ihtişama sahip oldu. İnanılmaz şık bir faytonla Berlin caddelerinde boy gösterdi. Gezintilerini önceleri kiraladığı at ve arabalarla yaparken, bir süre sonra kendi at ve arabasına sahip oldu. Sadece yeni masrafları için ayda elli Taler’den<sup class="calibre3"><sup class="noteref" id="back_note_44"><a href="index_split_057.html#note_44" title="44" class="calibre1">44</a></sup></sup> fazla masraf yaptığı en az iki tane güzel atı vardı.</p>
	<p class="block_13">Bundan başka da her gün iki başka at kiralıyordu. Başlangıçta mütevazı evlerde oturuyordu, ama bir süre sonra daha büyük ve daha pahalı evlerde yaşamaya başladı, daha sonra ise önce Charlottenburg’da, ondan sonra da Tiergarten’de bir villa kiraladı. Villaları kendi seçtiği mobilyalarla bizzat döşedi. Kendisine çok yakın bir hizmetçisi, bir arabacısı, bir aşçısı, bir hizmetçi kızı ve bir refakatçisi vardı!</p>
	<p class="block_13">Refakatçisi kadınla beraber her gün şık arabasıyla Berlin caddelerinde görülüyordu. Kışın neredeyse her akşam tiyatrodaydı. En iyi mağazalarda saatler geçiriyor ve pahalı kumaşlar, takılar, saatler, gümüş avizeler, sofra takımları ve sanat eserleri satın alıyordu.</p>
	<p class="block_13">Altın Prenses, kısa süre içerisinde tüccarların en gözde müşterisi oldu. Onu ziyaret ediyor ve mal satmaya çalışıyorlardı. Sadece tüccarlarla değil, araba fabrikatörleriyle de sıkı ilişki içindeydi. Araba fabrikatörlerinin fikirlerine kulak vererek, sürekli en şık arabaya sahip olmak için devamlı araba değiştirirdi. Fabrikatörler ve tüccarlar, böylece güzel hanımla çifte iş yapmış oluyorlardı. Alışverişte zor bir insan değildi ve insanlara en yeni modelleri gösteriyordu. Mağazaların önünde duran faytonu, kısa sürede neredeyse bir gösterim nesnesi haline geldi. Cana yalan ve başkalarını düşünen kişiliğiyle ihtiyacı olan herkese maddi yardımda bulunuyordu, en azından öyle olduğu söyleniyordu. Fakirler de yazılı ve sözlü dileklerini ona bildirmek için, kapısının önünde kuyruğa giriyorlardı. Herkese bir şeyler verdiği söylenir.</p>
	<p class="block_13">Brüksel ve Londra’ya seyahatlerde bulunduğu konuşuluyordu; defalarca Hamburg’a ve Şumava ormanlarına gittiği kesin olarak biliniyordu. Karlsbad (Karlovy Vary) ve Prag’a giderken yanına ilaveten dört at daha aldı. Oradan çok sayıda harika eşyalar getirdi. Berlin’deki tanıdıklarına çok pahalı hediyeler verirdi -gümüş avizeler, saatler ve tablolar.</p>
	<p class="block_13">Bir keresinde Konrad’da gördüğü bir araba, eskiden tanıdığı zengin bir Yahudi bankerin eşinin çok hoşuna gitmişti. Bankerin karısı, arabayı satın almak için pazarlık içindeydi. Altın Prenses, bunu duyduğunda, arabayı bin beş yüz Taler ödeyerek satın aldı ve bankerin eşine hediye olarak vermek istedi. Fakat kadın reddetti. Gerçek bir öyküdür.</p>
	<p class="block_13">Gerçi öyle tanıdıkları vardı, ama gerçek toplumsal ilişkileri kendisinin ihtişamına uymuyordu. Toplumun yüksek tabakasına girmedi, yüksek sosyete de onu davet etmek gibi bir çaba göstermedi.</p>
	<p class="block_13">Bu, ona karşı duyulan şüpheyi daha da güçlendirdi. Brezilyalı zengin kont Villamor’un nişanlısı olduğu söylentileri yayıldı. Graf, onu Hamburg, Brüksel ya da Baden’de tanıyarak âşık olmuş ve nişanlanmıştı ve daha sonra içine sokacağı yüksek tabakaya uygun eğitim alması için seyahat etmesini ve Berlin’de yaşamasını istiyordu. Başka bir versiyona göreyse, o zamanlar adı Berlin’de başka bir evlilik olayı bağlamında gündeme gelmiş olan Hamburglu çok zengin bir senatörün nişanlısıydı. Bundan başka Alman kontları, hatta prenslerinin bile bu ilginç yabancının nişanlısı olduğu rivayetleri de ortalıkta dolaşmadı değil.</p>
	<p class="block_13">Fakat en çok Brezilyalı kont hikâyesi insanlara inandırıcı geldi. Kont, bir yandan muazzam servetini beyan etmiş -nişanlısı, Altın Prenses’in kılı kırk yaran alışkanlarından vazgeçerek daha fazla para harcaması talimatını vermişti- diğer yandan yüksek sosyeteden uzak durması da dahil olmak üzere yabancı ülke bağlantılarını izah etmişti. Brezilyalı kont, ya Berlin yüksek sosyetesini tanımıyordu ya da nişanlısını uzaktan takip edip hayranlık duymak istiyordu.</p>
	<p class="block_13">Henriette Wilke -zengin hanımın ismi oldukça mütevazıydı- güzel değildi. En azından normal olarak güzel sayılabilecek, yüzünde insanı ilk bakışta büyüleyecek olağanüstü bir sihir yoktu. Daha önce bulunduğu çevrelerde önemsiz biri olarak biliniyordu. Nasıl olmuştu da bu kadar zengin bir kont ona ölümüne âşık olmuş ve bu kadınla evlenmek için bu kadar masraf etmişti? Halkın bu konuda da ikna edici bir açıklaması vardı: Henriette’nın müthiş beyaz bir teni ve kırmızıya çalan sarışın saçları vardı. Kont Villamor, söylentilere göre melez ya da tamamen siyahtı. Latin Amerika’da beyaz ten, asalet ve<i class="calibre2"> </i>güzellikle eşdeğerlidir. Zengin ve kont da olsa beyaz ırktan olmadığı için Villamor, Latin Amerikalı beyaz bir kadına göz atma hakkı bile olmayan ilkel bir yaratıktı. Bunun için de bu sınırlamaların geçerli olmadığı ülkelerden birinde beyaz bir kadın bulmak istemişti.</p>
	<p class="block_13">Her kim diğer nişanlılara, senatörlere ve kontlara inandıysa, söz konusu erkeklerin biraz eli yüzü düzgün bir kızın elini bile uzatmayacağı kadar çirkin olduklarını da biliyordu. Bütün bunlar, budalaca şansına güvenip maceraya atılmış bir kadına işaret ediyordu.</p>
	<p class="block_13">Fakat aynı sayıda karşı işaret vardı:</p>
	<p class="block_13">Henriette Wilke, tanınmamış biri değildi. Charlottenburglu bir Berlin kızıydı. Anne babasını çok erken yaşta kaybetmişti. Büyük annesinin daha önceleri yanında çalıştığı saygın ve zengin bir aile, küçük Henriette’yi yanına alarak ailesinin ona veremeyeceği bir eğitimle yetiştirdi. Henriette, o dönemde birçok aile değiştirdi ve bir hizmetkârdan ziyade evin bir kızı gibi muamele gördü. Yahudi bir banker ailesinin yanında çocuk bakıcısı olarak çalıştıktan ve orada da aile çevresiyle çocuk bakıcılarına normalinde kısmet olmayacak kadar yakın ilişkiler kurduktan sonra, yaşlı ve hiç evlenmemiş Charlottenburglu bir kadının yanına taşındı. Kadın, Henriette’nin anne babasının bir tanıdığıydı. Yaşlı kadının iyi bir ismi vardı ve itibarlı bir aileye mensuptu. Bu kadının tanıdığı ailelerin ismi ve itibarı, polisin Henriette’yi sıkıntı verici sorular ve sıkı bir gözlemle takip etmesine meydan vermeyecek bir tür teminattı.</p>
	<p class="block_13">Kişiliği ve soyu sopu zaten biliniyordu, kendisi de bunu gizleme gereği duymuyordu. Bilinmeyen sadece zenginliğinin kaynağıydı. Fakat kimse ona karşı dava açmadığı ve ortada ondan şüphelenmeyi gerektirecek bir durum olmadığı için, büyük bir hırsızlık<b class="calibre4"> </b>ya da sahtekârlık yaptığına ilişkin dair hiçbir belirti yoktu. Bu da sadece aldığından fazlasını harcadığından mantıklı olarak ona karşı harekete geçmek için bir sebep olmaması anlamına geliyordu.</p>
	<p class="block_13">Henriette’nin zengin bir Brezilyalı’nın nişanlısı olduğuna inanmak zorunda olmadığı gibi, polisin bundan şüphe etmek gibi bir hakkı da yoktu.</p>
	<p class="block_13">Kaldı ki bir maceraperestse, bu davranışının amacı ne olabilirdi ki? Bu tür kişilerin hırsızlık ve dolandırıcılık yapmak amacıyla normalde yaptığının tersine, zengin ve seçkin aile çevrelerine girmeye çabalamıyordu. Aksine kendi halinde yaşayıp gidiyordu. Etrafındaki insanlar da tehlikeli türden insanlar değildi. Dürüst bir adam olan hizmetçisi, daha önceleri en saygın ailelerin yanında çalışmış ve beğenilerini kazanmıştı. Refakatçisi, eski üst düzey bir yargı görevlisi ve şimdi de üniversitede hocalık yapan tanınmış bir yazarın kızıydı.</p>
	<p class="block_13">Ayrıca kimi ve neden aldatacaktı? Ahmakları, para ve malları için mi? Altın prenses, kişisel hiçbir servete sahip olmadığını, her şeyi nişanlısının yüce gönüllülüğüne borçlu olduğunu zaten kendisi söylüyordu. Kendisini, her an gelip onu alıp götürebilecek itibar sahibi bir yabancının nişanlısı olarak tanıttığı için, cazibesiyle kimseyi baştan çıkarmak gibi derdinin olduğu da görülmemişti. Ayrıca ahlaka aykırı bir hayat yaşadığına dair en küçük bir şüphe bile uyandırmamıştı. Davranışlarında daha ziyade bir mütevazılık vardı. Refakatçisini takılarla ve tüylerle süslerken, kendisi pahalı kumaşlardan yapılmış elbiseler de taşısa sade giyinirdi.</p>
	<p class="block_13">Satın aldığı her şeyi pahalı alır ve bedelini peşin öderdi. Daha sonra yapılan soruşturmalara bakıldığında sürekli kazıklandığı söylenebilir. Hoşuna giden her şeyi alırdı ve doğru dürüst fiyatını bile sormazdı. Satıcıların, kadını çevreleyen ihtişamdan haberi vardı, kolay para harcama alışkanlığından faydalanıyorlardı.</p>
	<p class="block_13">Altın prenses, olağanüstü derecede hayırseverdi. Kapısına gelen hiçbir fakiri eli boş göndermezdi. Verdi mi birkaç kuruş değil, büyük paralar (yüzlerce Taler) verirdi. Mesela yoksullaşan bir asilzadeyi, böyle olağanüstü bir bağış vererek kurtarmıştı. Fakat ne kadar yüce gönüllü olduğunun şehirde yayılması ve uzaktan yakından yardıma muhtaç olanların sürüler halinde kapısına dayanması üzerine, yardım taleplerini ciddi bir kontrolden geçirildikten sonra yapmaya karar verdi.</p>
	<p class="block_13">Yoksul akrabalarından dolayı utanmazdı; arabası onların kapısının önünde de dururdu. Evlerine girerdi, ama daha çok onları dışarı çağırır ve arabasında otururken onlarla samimi şekilde sohbet ederdi. Şansına güvenip budalaca maceraya atılan birisi, kendisini böyle ortalıkta en aşağı tabakaya mensup akrabalarıyla birlikte gösterir miydi?</p>
	<p class="block_13">Bütün bunlar, altın prensesin lehine olan şeylerdi. Hikâye aşağı yukarı iki yıldır devam ediyordu ve Altın Prenses’in ihtişamında bir azalma görülmüyordu. Neden onun Brezilyalı zengin bir kontla nişanlı olduğu açıklaması kabul edilmek istenmiyordu ki? Henriette’nın iyiliğini düşünenler, onun için kaygılanıyorlardı: İnşallah Brezilyalı kont, zavallı kızı yarı yolda bırakmazdı! Onu eleştirenlerse, kuşkularını dile getiriyorlardı. Bu meşhur meçhul kadın hakkındaki övgüleri alaycı bir gülümsemeyle dinledikten sonra, su testisinin su yolunda kırılacağını ve polisin hayranlık uyandıran prensesi almaya geleceği günün yakın olduğu cevabını veriyorlardı.</p>
	<p class="block_13">Henriette Wilke’ye inananların arasında Berlin’in tanınmış mobilya tüccarlarından Schröder de vardı. Wilke, onun mağazasında birçok kez mobilya satın almıştı. Aldığı her şeyi peşin ödemişti. Schröder, Wilke’nin zengin olduğunu düşünüyordu ve bir gün ona işlerini büyütmesi için kendisine birkaç bin Taler borç verip veremeyeceğini sordu.</p>
	<p class="block_13">Wilke, reşit olsaydı (daha yirmi üç yaşındaydı) parayı seve seve verebileceği cevabını verdi. Ama yakın bir arkadaşından Schröder’in istediği parayı alabileceğini söyledi. Daha ertesi gün Wilke, Schröder’e geldi ve annesi gibi bildiği bir arkadaşı, Charlottenburg’dan matmazel Niemann’ın yüzde dört faizle ve başka hiçbir garanti istemeksizin beş bin Taler vermeye hazır olduğu haberini verdi. Para, ödenecek beş yüz Taler karşılığında kaldırılacak borç senetleri için rehindeydi. Borç senetlerini geri almak için bu meblağa ihtiyaç vardı. Eğer Schröder beş yüz Taler verirse, kısa süre içinde iş hallolurdu</p>
	<p class="block_13">Schröder, yaşlı kadın hakkında bilgi topladı ve sadece iyi şeyler duyduğu için, kalkıp bizzat kendisi Charlottenburg’a giderek kadına Wilke’nin huzurunda beş yüz Taler’i verdi. Kendisine beş bin Taler’i birkaç gün içinde alacağı söylendi.</p>
	<p class="block_13">Fakat bundan kısa bir süre sonra, Wilke tekrar Schröder’e geldi: Borç senetlerini almak için bin Taler’e ihtiyaç vardı, yani Niemann’ın beş yüz Taler daha ihtiyacı vardı. Kadın, bunun karşılığında Schröder’e beş bin yerine sekiz bin Taler sözü veriyordu.</p>
	<p class="block_13">Schröder, bazı müzakerelerin ardından Niemann’ın güvenilir olduğunu bir kez daha ayrıntılı olarak araştırdıktan sonra beş yüz Taler daha ödemeyi kabul etti. Niemann, 28 Haziran 1836 günü sekiz bin Taler tutarındaki parayı borç olarak vereceğini ve bin Taler’i geri ödeyeceğini yazılı olarak taahhüt etti.</p>
	<p class="block_13">Para yerine yine Wilke ona geldi ve yaşlı Niemann’ın daha fazla borç vermeye hazır olduğunu söyledi. Niemann, ailesiyle konuşmuştu ve Schröder’e sekizbin yerine yirmibin Taler borç verecekti. Borç senetlerinin bu kısmını rehinden kurtarmak için, Niemann’ın beş yüz Taler’e daha gereksinimi vardı. Schröder, önce parayı vermeye yanaşmadı, ama iki kadına yaptığı bir ziyaret düşüncesini değiştirmeye yetti. Schröder, üçüncü kez beş yüz Taler’i ödedi ve karşılığında 10 Şubat’ta yirmi bin Taler alma sözü aldı.</p>
	<p class="block_13">10 Şubat geldi geçti, ama para gelmedi. Bunun yerine, bir sonraki Pazartesi günü en azından sekiz bin Taler alacağı cevabı geldi. Pazartesi günü Wilke parayı getirmeden geldi. Bankanın söz verdiği ödemeyi yapmadığını, ama kendisinin parayı başka bir tanıdık kadından tedarik edeceğini ifade etti. Schröder, Wilke’ye inandı ve o ana dek ödemiş olduğu binbeş yüz Taler’e ilaveten, Wilke’ye tahsilat için gerekli olan yüz Taler daha verdi. Bu ödemeye karşılık da yaşlı Niemann’dan bir makbuz aldı. Ödeme günü olarak da bu sefer 13 Şubat belirlendi.</p>
	<p class="block_13">Schröder, aynı gün Charlottenburg’lu bir yem tüccarının da Wilke’den borç senetlerinin rehinden kurtarılması için ödeme makbuzları aldığı haberini aldı. Fakat Wilke, bu ödeme makbuzlarının üç yüz Taler değerinde olan biriyle iki tane at almıştı.</p>
	<p class="block_13">Schröder, hemen soluğu Charlottenburg’da aldı ve Niemann’ın evinde Wilke ve refakatçisi Alfrede ile karşılaştı. Schröder’in sert suçlamalarına Alfrede aynı sertlikte cevap verdi ve çok çabuk hüküm verdiğini söyledi. Wilke’nın özel borçlarını (yani atların parasını) kendisinin bir ödeme makbuzuyla ya da kendi parasıyla ödemesi onu hiç ilgilendirmezdi. Henriette Wilke, önce mahcup olmuş gibi görünse de daha sonra kızdı.</p>
	<p class="block_13">Sert tartışma, Alfrede’nin sağladığı bir uzlaşmayla bitti. Schröder, 27 Şubat tarihine kadar beklemeyi kabul etti.</p>
	<p class="block_13">Fakat para 27 Şubat’ta da gelmeyince Schröder, korkmaya başladı ve polise başvurdu. Dönemin emniyet müdürü Gerlach, Wilke’ye hele hele saygın ve zengin, üstelik de Charlottenburg’daki evin sahibesi olan matmazel Niemann’a karşı harekete geçmek için hiçbir neden görmedi. Yüksek polis müfettişi Duncker de, Wilke’nın saygın bir vatandaş olduğunu kanıtlaması üzerine harekete geçmekten vazgeçti.</p>
	<p class="block_13">Schröder’in elinden Niemann’a karşı dava açmaktan başka bir şey gelmedi. Fakat bu arada tekrar uzlaşma sağlandı. Schröder, talebini ödediği bin altı yüz Taler’in geri ödenmesi ve sekiz bin Taler meblağında küçük bir sermeyeyle sınırlamayı kabul etti. Tekrar kuşkulanmaması için, Henriette Wilke, Niemann’dan Schröder’e alacağı parayı bir kere göstermesini istedi. Niemann, üzerinde “Pomeranya borç senedi halinde on bin Taler” yazısı bulunan mühürlü bir paketi dolaptan çıkardı. Schröder, paketin hemen kendisine verilmesini talep etti. Her zamanki gibi Niemann adına konuşan Wilke, aile ilişkileri nedeniyle bunun mümkün olmadığını açıkladı ve borç senetlerini ancak 30 Mart’ta alabileceğini söyledi.</p>
	<p class="block_13">Schröder, parayı 30 Mart’ta da alamadı. Wilke refakatçisine gelerek, aile ilişkilerinin bayan Niemann’ın sözünü tutmasını hâlâ olanaklı kılmadığını dile getirdi. Schröder’in güvencede olması ve paranın verilmeyeceği şüphesine kapılmaması için, Wilke Schröder’e on bin Taler değerindeki mühürlenmiş borç senedi paketini verdi ve kendisinden paketi 5 Nisan tarihinde açmasını rica etti. Şayet o tarihe kadar para ödenmezse, Schröder paketteki borç senetlerini satabilir, söz verilen parayı kendisine ayırdıktan sonra geri kalan kısmını Niemann’a verebilirdi.</p>
	<p class="block_13">Şimdi herkes hoşnut olmuştu. Gerçi Schröder, paketi 2 Nisan tarihinde açma izni alma denemesinde bulundu, fakat şakadan izinsiz de açabileceği tehdidini savurunca matmazel Alfrede, ona başına buyruk bu harekette alçaltıcı olanın ne olduğunu açıkladı: Bu hareket, bayan Niemann’ı son derece incitirdi. O, mobilya tüccarını dürüst bir adam olarak biliyordu ve paketi açmayacağından emindi. Schröder ise, “Paketi 5 Nisan günü tanıklar huzurunda açacağım” cevabın, verdi. Schröder’in bu ifadesi, Wilke ve beraberindeki refakatçisinin ter dökmesine neden oldu.</p>
	<p class="block_13">Wilke, 4 Nisan günü Schröder’i ziyaret ederek paketi Niemann’ın evinde akrabalarının huzurunda açmasını rica etti. Schröder, bunu kabul etmesine rağmen, polisin tavsiyesi üzerine 5 Nisan günü bir notere gitti. Noter huzurunda açılan paketten borç senetleri yerine zarf içine konmuş boş kâğıtlar çıktı. Mühürlü paketin sırrı böylece çözülmüş oldu. Ortada tahminlerin de ötesine geçebilecek bir dolandırıcılık olayı vardı. Ama dolandırılan kimdi ve de dolandırıcılar kimdi? Dolandırılanın Schröder olduğu ortadaydı, fakat onun binaltı yüz Taler’i altın prensesin lüks yaşamına yetecek kadar çok değildi. Zaten Schröder’den alınan para kısa süre önce ondan söğüşlenmişti. Peki bu kadar savurganlık için para nereden geliyordu? Tek sahtekâr, Henriette Wilke miydi?</p>
	<p class="block_13">Zaten Wilke, sadece matmazel Niemann’ın aracısı olarak hareket etmişti. Parayı Schröder’den alan, makbuzları kesen, içinde boş kâğıt olan paketi dolabından çıkarıp Schröder’e veren Niemann idi. Schröder’in aldatılmasında en büyük payı olan da Alfrede olmuştu. Öyle görünüyordu ki söz konusu olan, hemen tutuklanması gereken kadın dolandırıcıların dört başı mamur bir komplosuydu. Fakat tutuklanmadılar, daha sonra ortaya çıktığı gibi tutuklanmamaları da yerinde bir şey olmuştu.</p>
	<p class="block_13"><b class="calibre4">Dramatis Personae</b><sup class="text_9"><sup class="noteref" id="back_note_45"><a href="index_split_058.html#note_45" title="45" class="calibre1">45</a></sup></sup><b class="calibre4"> ya da dolandırıcılar topluluğu </b></p>
	<p class="block_13">Trajedinin başrol oyuncularını tanımak için, dokuz yıl geriye dönmemiz gerekiyor. Bu olaya ilişkin ilgi daha çok psikolojiktir. Bu tür insanlarla daha önce karşılaşmayanlar için<b class="calibre4"> </b>inanılmaz derecede kurnaz, düşüncesiz ve arsız entrikayı anlamak için, dolandırılanların kişiliklerini tanımak gerekir.</p>
	<p class="block_13">Niemann diye bildiğimiz yetmiş yaşındaki hiç evlenmemiş olan kadın, Charlottenburg’daki evinde yaşıyordu. Tamamıyla saygıdeğer ve iyi isim sahibi bir hanımefendiydi. Uzun süre önce ölmüş olan üst düzey bir bürokratın kızıydı. Evinden gelen kiralarla ve devlet tahvil senetlerine ve borç senetlerine yatırdığı yaklaşık on iki bin Taler’lik servetten gelen gelirle yaşıyordu.</p>
	<p class="block_13">Niemann, münzevi bir hayat yaşıyordu. Kimseye bir kötülüğü olmadığı ve verdiği sözleri tuttuğu için çevresinin saygısını kazanmıştı. Tutumluluğu cimrilik derecesine vardığı için, eline geçen paranın hepsini harcamazdı ve bu yüzden de geçen yıllar içerisinde serveti daha da artmıştı. Çevresinde çok zengin olarak biliniyordu. Daha sonraki soruşturmalarda da ortaya çıktığı gibi, Niemann’ı aslında aptal ya da bunak olarak tanımlamak söz konusu olamazdı. Ama ileri yaşı ve münzevi hayatı, zaten sınırlı bir idrake sahip yaşlı kadının anlayışının zayıflamasına yol açmıştı. Özellikle en yakın akrabalarına karşı işkilleniyordu. Akrabalarının kendisine karşı gösterdikleri ilgi ve sevgi gösterileri gerçi çok hoşuna gidiyordu, ama bunu uyanık bir hesapçılığın ve mirası üzerine spekülasyonların bir işareti gibi görmekten de kendini alamıyordu. Niemann’ın özgüveni zayıftı. Tanımadığı ve bunun için de korkmadığı yabancılara güveniyordu. Bu dünyadaki düzen ve dalaverelerden zerre kadar haberi olmayan bir insandı.</p>
	<p class="block_13">Matmazel Niemann, Henriette Wilke’yi doğduğundan bu yana tanıyordu: Henriette, Niemann’ın yakın bir akrabasının ev hizmetçisinin kızıydı. Kızın vaftiz annesi olmuştu. Henriette’yi acıdığı için yanına alan başka bir kadının ölüm döşeğindeyken bayan Niemann’a kızı himayesine almasını rica etmesinin üzerine, kızla daha fazla ilgilenmeye başlamıştı. Bayan Niemann, Berlinli zengin bir banker ailesinin yanında çocuk bakıcısı olarak iş bulana kadar Henriette’yi yanına almıştı. Fakat dostça ilişkileri, bundan dolayı değişmedi. Henriette, yaşlı hanımefendiye yaşadığı her şeyi anlatırdı: yeni çalıştığı zengin efendilerinin evini, banker ailesiyle yaptığı gezintileri, tanıştığı ilginç ve mümtaz kişilikleri.</p>
	<p class="block_13">Henriette, prenses Radziwill ile de orada tanışmıştı. Prenses, kraliyet ailesindendi ve sıcakkanlılığı, eğitimi ve hayırseverliğiyle tanınıyordu. Genç ve hoş öksüz Henriette’yi benimsemesi de bu yüzden normaldi. Prenses, daha önceleri de öksüzlere sahip çıkmış, himayesine aldığı bu insanların eğitimi ve hayatta ilerlemesi için çaba göstermişti.</p>
	<p class="block_13">Henriette, prensesten bir okula girmek için yardım istedi. Bunun için bir miktar paraya ihtiyacı olduğunu söyledi. Bayan Niemann da Henriette’ye beş yüz Taler verdi. Henriette, bu yüzden büyük bir minnettarlık duyduğu Niemann’ı daha sık ziyaret ediyordu ve heyecanla okuldan bahsediyor, yakında öğretmenlik diploması alacağını anlatıyordu. Notları o kadar iyiydi ki, yetenekleri hayranlık uyandırıyordu. Bu yüzden prenses Radziwill, kendisini daha da geliştirmesi gerektiği konusunda onu teşvik ettiğini anlattı.</p>
	<p class="block_13">Gerçekten de Henriette, Hamburg’a seyahat etti ve onun Berlin’de bulunmadığı sırada matmazel Niemann, prenses Radziwill’den ilk mektubu aldı. Prenses ile yaşlı hanımefendi arasındaki mektuplaşmalardan, sadece bir kısmını burada alıntılayabiliyoruz. Ama eski ve tozlu dosyalar arasında bulunan bu ilk mektubu tamamen vermeyi uygun buluyoruz.</p>
	<p class="block_14"> </p>
	<p class="block_13">“Çok değerli matmazel Niemann,</p>
	<p class="block_13">Size böyle hitap etmeme izin veriniz, çünkü başka türlüsü için güvene ihtiyaç vardır.</p>
	<p class="block_13">Size sadece bizim sevgili Jettchen’imız (Henriette) okula alınması işinin hallolduğunu ve siz sevgili matmazel Niemann’ın tasarruf cüzdanı ile okulun depozito olarak alıkoyduğu 100 Taler’i 1 Ekim’de geri alacağınızı bildirmek için yazıyorum.</p>
	<p class="block_13">Okul müdürü, şehir yönetimi ve benim içtenlikti teşekkürlerimi lütfen kabul ediniz, çünkü sevgili matmazel, sizin büyük lütfunuz sayesinde büyük bir iş başardık. Kız, o denli zeki ve akıllı ki, insan onun erkek olmadığına üzülüyor. Öyle olsaydı kral ve anavatan için daha hayırlı olurdu!</p>
	<p class="block_13">Sevgili Jettchen’imız, şimdi Hamburg’da bay Humbert’in yanında bulunuyor ve birkaç gün içinde geri dönecek. Kendisine 500 Taler avans verdik, ama bizim hesaba katmadığımız ilave masraflar ortaya çıktı. Şimdi bu yüzden 250 Taler daha ödemek zorundayız.</p>
	<p class="block_13">Jettchen’in başarısına çok sevinen ve bu masum genç kızın girişimci ruhuna hayranlık duyan kral, Jettchen’e tahsis edilen paranın 400 Taler artırılarak 650 Taler düzeyine yükseltilmesini arzu etmektedir. Kral, sizin bu tutarın altı ayda bir, yüzde altısını ödemenizi teklif etmektedir.</p>
	<p class="block_13">İyiliksever majestelerimiz, sevgili matmazel, beni bu tutara yardımcı olup olamayacağınızı sormakla görevlendirdi. Kral, sizin hayırseverliğinize ve merhametinize hayranlık duymaktadır ve eğer şu anda başka işleri olmasaydı size bizzat kendilerinin yazacağını bildirmemi istedi.</p>
	<p class="block_13">Adalet bakanı, sizi majestelerinin adına en yakın zamanda ziyaret edecektir, zira kral, sevgili matmazel Niemann, bu meselenin benim, sizin ve onun arasında halledilmesini arzuluyor. Kral, Henriette’nin bu şekilde teşvik edilmesini istiyor, çünkü bu sadece devlete değil, Henriette’ye de büyük yararlar sağlayacaktır.</p>
	<p class="block_13">Sevgili matmazel, bu mektupla majestelerinin dileğini size iletmiş oldum. Şimdi tanrıya ve sizin lütufkârlığınıza olan güvenle bu teşebbüsün hayırlı olmasını ümit ediyorum. Şimdi kızınızın geri dönmesini bekliyorsunuzdur. İlk önce size uğrayacaktır, posta arabasından iner inmez Charlottenburg’a gelecektir.</p>
	<p class="block_13">Lütfen ona kraldan bahsetmeyiniz. O, Henriette’ye bizzat kendisi bir mektup yazarak sürpriz yapmak istiyor. Bu mektubu da kendisine göstermeyiniz, bilakis ona, benim size uğradığımı ve sizinle konuştuğumu söyleyiniz.</p>
	<p class="block_13">Şayet kralın ricasını hatırşinas bir şekilde yerine getirmek isterseniz, lütfen adalet bakanına birkaç satır yazınız. Tahvil senetlerini mektuba ekleyerek her şeyi mühürleyiniz ve kıza veriniz. Mektubu hemen adalet bakanına götürmesi lazım gelmektedir.</p>
	<p class="block_13">Sevgili matmazel Niemann, hoşça kalınız. Tanrı sizi kutsasın. Yakında boş zamanım olacak, işte o zaman sizi ziyaret edeceğim. Henriette, ziyaretimden bir gün önce size haber verecektir.</p>
	<p class="block_13">Kral ailesi mensubu prenses Louise Radziwill.”</p>
	<p class="block_14"> </p>
	<p class="block_21">Yaşlı hanımefendi tava getiriliyor</p>
	<p class="block_13">Yaşlı ve duygusal hanımefendi, nasıl olurdu da dostane bir mektupla iletilen hükümdarın ricasına direnebilirdi ki! Yüreği, yeni hasat için verimli kılınan bir tarla gibi yumuşatılmıştı. Kendisinden isteneni yaptı ve adalet bakanına bir mektup yazdı. Dört yüz Taler ile birlikte hepsini mühürleyerek, Hamburg’dan vaktinde dönen Henriette’ye verdi.</p>
	<p class="block_13">Bundan kısa bir süre sonra, Henriette aracılığıyla antetli kâğıda yazılmış şu makbuzu aldı:</p>
	<p class="block_13">“Prusya Kraliyet Okul Arşivi, işbu belgeyle Charlottenburglu matmazel Henriette Niemann’ın 900 Taler değerindeki devlet tahvil senetlerini yıllık yüzde on iki faizle borç aldığını tasdik eder.</p>
	<p class="block_13">Berlin, 9 Ağustos 1834</p>
	<p class="block_13">Prusya Kraliyet Okul Arşivi</p>
	<p class="block_13">H.L.P. Wilke</p>
	<p class="block_13">Okul Yöneticisi</p>
	<p class="block_13">Maassen</p>
	<p class="block_13">Devlet Bakanı”</p>
	<p class="block_14"> </p>
	<p class="block_13">Şayet yaşlı kadın, o ana kadar bir şüphe taşımışsa bile, bu belgeyi aldıktan sonra bu şüphesi tamamen giderilmiş olsa gerektir. Belge, antetli bir kâğıttı, altında bir bakanın imzası vardı ve bu arada artık okul yöneticisi olan Jettchen’i de imzalamıştı Kendisine yüzde on iki faiz sözü verilmişti</p>
	<p class="block_13">Ama Henriette ya da Jettchen, normalde böyle adlandırılıyordu, kendisini geliştirmeliydi. Seyahatlere çıkmalıydı. Prenses Radziwill’in çok özel bir arkadaşı olan kontes Osten-Saecken, Henriette’yi birlikte Fransa ve İngiltere’ye götürmek istedi. Fakat Henriette, 1834 Ekim ayı başında vaftiz annesine bir mektup yazdıktan ve mektupta Hamburg yakınında bir gemide kont Villamor ile tanıştığını ve onunla nişanlandığını haber verdikten sonra Berlin’e geri döndü.</p>
	<p class="block_13">Geri döndükten sonra anlattıkları, sonsuz mutluluk ve sevinç doluydu. Cömert kont, onu nasıl da bol hediyelere boğmuştu; kontun parasıyla kendine bir ev kiralayacak ve güzelce döşeyecekti. Kont, altı ay sonra gelip kendisini götürecekti.</p>
	<p class="block_13">Prenses Radziwill, kont Villamor’un kralın bir tanıdığı olduğunu açıkladı. Maalesef Henriette artık okuldaki yöneticilik görevine dönmeyecekti.</p>
	<p class="block_13">Henriette Wilke, artık prenses Radziwill’in yanına daha sık gider oldu ve bu sırada gerçekten kral III: Friedrich Wilhelm ile tanışma fırsatına sahip oldu -kendisi ve yaşlı Niemann için oldukça nüfuzlu bir tanışma. Fakat bundan önce prenses Radziwill ile olan ilişkiye daha yakından bakmamız gerekiyor. Yaşlı kadın, prenses Radziwill ile bilgisi ve iradesi dışında bir yazışma ilişkisine girmişti. Bu ilişki mütemadiyen samimileşerek, birbirlerini yalnızca mektuplardan tanıyan ikisi arasında bir dostluğa dönüştü.</p>
	<p class="block_13">Prenses Radziwill’in mektupları, romanlarda bile seyrek bulunan bir samimiyet içeriyordu, fakat şurasında burasında da gerçek maksatları da görmek mümkündü.</p>
	<p class="block_13">Mesela bir mektupta şöyle bir ifade yer alıyordu: “Benim sevgili Niemann’ım, Jettchen sizden mektup getirdiğinde her seferinde seviniyorum. Ama, sevgili Niemann, neden yerine getirmekle yükümlü olduğum şeyler için bana bu kadar çok teşekkür ediyorsunuz? Bana karşı o kadar sevecen ve dostça davrandınız ki, bunu hiçbir şekilde ödeyemem!” Prenses, bundan başka Niemann’a pahalı kumaştan yapılmış masa örtüsü göndermeyi söz veriyordu. Fakat mektubun sonunda, eğer değişik küçük meblağlarda borç senetleri varsa, kendisine göndermesini rica ediyordu. Senetleri çok iyi bir satış fiyatına başka senetlerle değiştirecekti.</p>
	<p class="block_13">Soylu kadın bir yandan da yeni arkadaşına içtenlikle içini de döküyordu, onu dert ortağı yapmıştı:</p>
	<p class="block_13">“Benim sevgili matmazelim, kalbimde size karşı çok dostane duygular beslediğimi size nihayet söylemek istiyorum!</p>
	<p class="block_13">Sizin benim yazgımda öylesine içten ve riyakâr olmayan bir yeriniz var ki, size minnettarlığımı ifade etmemem mümkün değil! Yanınıza gelmeyi ve size içimi dökmeyi o kadar çok istiyorum ki! Fakat içinde bulunduğum koşullar buna elvermiyor. Bir prenses de kendini, kimseye anlatılamayacağı ve sadece tanrının değiştirmesini umduğu üzüntü verici bir durumda görebilir!</p>
	<p class="block_13">Bizim Jettchen, çok şanslı bir nişanlı kız! Mutlu olsun, zira mutlu olmayı hak etti. Dürüst ve iyi bir çocuk. Ufak tefek saçmalıklarını çoktan affettim.</p>
	<p class="block_13">Benim sevgili arkadaşım, şimdi size elveda diyeceğim, ama yakında sizi bir kere ziyaret edeceğim. Bana bir mektup yazın ve sevgili Jettchen ile gönderin. Postayla göndermeyin, çünkü postayla gelen mektupları ben açmıyorum. Özlemle mektubunuzu bekliyorum. Keşke sizinle konuşabilsem!</p>
	<p class="block_13">Geçenlerde evinizin ününden arabayla geçtim ve sizi bazı hanımlarla kapınızın önünde gördüm. Arabadan inmeyi çok istedim, ama sizi rahatsız etmek istemediğim için bunu yapmaktan vazgeçtim.</p>
	<p class="block_13">Bir kez daha: Hoşça kalın, benim sevgili matmazelim Niemann ve sizi candan seven arkadaşınızı kısa süre içinde bir mektup yazarak sevindiriniz.</p>
	<p class="block_13">Louise de Radziwill”</p>
	<p class="block_14"> </p>
	<p class="block_13">Çok anlamlı “Bir prenses de kendini üzüntü verici bir durumda görebilir” ifadesini içeren bu tuhaf mektup üzerine yaşlı Niemann, Henrietle’ye bunun ne anlama geldiğini sorunca, kendisine ilk başta beklenmedik gelen bir açıklamayla karşılaştı: Prenses, kardeşi prens August ile elmaslardan dolayı mahkemelik olmuştu.</p>
	<p class="block_13">Bu yüzden parasal sıkıntılar içinde bulunuyordu ve acilen yedi yüz Taler’e ihtiyacı vardı. Bu parayı isteyebileceği Niemann’dan başka kimsesi de yoktu.</p>
	<p class="block_13">Asilzade prensesin böyle bir sıkıntı içinde olduğu, arkadaşı Niemann’a yazdığı ve yeri gelmişken bütün kadın mektupları gibi tarihsiz olan başka mektuplardan da anlaşılıyor. Mektupların birinde şöyle deniyor:</p>
	<p class="block_13">“Üzgün olmanızı çok iyi anlıyorum. Bunun için sizi ayıplayacak değilim, zira ben de aynı durumdayım Bana düşen parayı dilenmek zorundayım ve Noel’den önce alma imkânım yok. Seyahat etmek istiyorum, fakat hükümdar bunun için gerekli parayı bana vermemekte inat ediyor.”</p>
	<p class="block_13">“Sevgili Niemann”, Wilke ile yedi yüz Taler göndererek prensesi sıkıntıdan kurtardı. Bu, son kez olmayacaktı. İkisi arasındaki mektuplaşma bu andan itibaren, prensesin mustarip olduğu durumlar, minnettarlığı, yaşlı Niemann’a gönderdiği hediyeleri, yaşlı kadını nihayet bir kere görme istekleri -ama bu isteğin gerçekleşmesine hep engel olan bir şeyler peydahlanıyordu - etrafında dönmeye başladı.</p>
	<p class="block_13">Mesela mektupların birinde şu sözler yer alıyordu: “Yüreğinizin minnettarlığından adım gibi eminim. Size vermekle borçlu olduğum bir şey için, bana teşekkür etmeniz içimi acıtıyor. Teşekkür etme sırası bende.”</p>
	<p class="block_13">Prenses, bayan Niemann’a bir de Noel hediyesi göndermek ister. Bir mektupta buna ilişkin şunları yazar:</p>
	<p class="block_13">“Benim sevgili arkadaşım, sizin için etek kumaşı satın aldım. Fakat Jettchen, onun bana kumaşı almam gerektiğini söylediğini düşüneceğiniz için, kumaşı size getirmekte imtina ediyor. Ama bu doğru değil, ben kendim almak istedim. Jettchen’e bu yüzden çok kızgınım ve istediğimi ona yaptırmak istiyorum. Kumaşı size getirmek zorunda.</p>
	<p class="block_13">Bizim sevgili hükümdarımıza ne diyorsunuz? Sizin hakkınızda iyi şeyler düşünüyor ve söylüyor. Jettchen, artık kralla samimi ve bu beni çok sevindiriyor. Kont Villamor, Mayıs sonunda burada olacak. Kıza sürpriz yapacak. Bu sebepten sevincim büyük.</p>
	<p class="block_13">Benim iyi Niemann’ım, benim hakkımda ne düşünüyorsunuz acaba? Sizi ziyaret edeceğime ya da sizin beni ziyaret edeceğinize dair size o kadar çok söz verdim ki, ama bunun için uygun an hâlâ gelmedi. Fakat artık yakında bu gerçekleşecek. O zaman hâlâ gözlerimizin önünden gitmeyen ve mazide kalan hayatlarımız üzerine birkaç saat konuşabileceğiz.</p>
	<p class="block_13">Lütfen Jettchen’e kumaş için kızınız! En kısa zamanda iyi kızımız aracılığıyla bana bir cevap gönderiniz.”</p>
	<p class="block_13">Bu ilişkide can sıkıcı arızalar da meydana gelmiyor değildi. Yaşlı kadının ailesi, prenses Radziwill ve daha sonra da kral ile olan bağlantı hakkında sadece ima biçiminde haberdar oldu. Niemann’ın kardeşi ve kız yeğenleri, kadının Henriette Wilke ile giderek içli dışlı olmasından kaygı duymaya başladılar. Kardeş ve yeğenler, Niemann’ı imalar yoluyla uyardılar ve bunun üzerine aralarında sürtüşmeler oldu. Kız yeğenler, Henriette’nin halalarıyla olan ilişkisinden rahatsız olduklarını gizlemediler. Henriette’nin kendilerine gönderdiği küçük hediyeler bile onları kızdırıyordu. Darılmalar, gücenmeler oldu Hele yaşlı kadınla hâlâ kişisel bir görüşme fırsatı bulamayan iyiliksever prenses, bu yüzden ne kadar da mutsuzdu! Bunu şu satırlarda da görmek mümkündür:</p>
	<p class="block_13">“Hollanda prensesinin bugün buraya gelmesi bekleniyor. Sarayın bütün kadınlarına onu sarayda karşılama direktifi verildi. Sevgili Niemann, Çarşamba günü bana kahve içmeye gelirseniz, beni çok sevindirmiş olursunuz. Baş başa kalacağız ve kimse bizi rahatsız etmeyecek. Jettchen’in bundan haberi yok. Lütfen siz de ona bundan bahsetmeyin, yoksa kendisi de çağrılmadığı için mutlaka kederlenecektir.”</p>
	<p class="block_13">Bu mektuplara verdiği cevaplarda yaşlı kadın, müteessir minnettarlığı ve mahcubiyeti için söyleyecek söz bulamıyordu. Bu mektupların eskiz ve orijinalleri neredeyse noksansız bir şekilde belgelerde bulunuyor. Mesela Niemann, prensesin kızının ölmesi üzerine ona şunları yazıyordu:</p>
	<p class="block_13">“Tanrı, daha iyi bir yerde nur içinde melekler haline gelen kaybettiklerimizle tekrar buluşacağımız umudunu içimize yerleştirerek bizi sınava çekiyor ve bizler bu sınavı ancak ona güvenerek başarabiliriz. Tanrı, ekselanslarınızın anne olarak çektiği acıları bu düşünceyle hafifletsin.</p>
	<p class="block_13">Nişanlısının Henriette için iyi şeyler düşünmesini temenni ediyorum. Tanıdığı kimsenin olmadığı o kadar uzakta bir ülkeye gitme kararı alması, oldukça cesaret gerektiren bir durumdur. Öyle görünüyor ki, olağanüstü bir geleceğe sahip olacak. Onun mutluluğa giden yolunu açtığınız için, onun siz ekselanslarını daha önce tanımış olmasını arzu ederdim.”</p>
	<p class="block_13">Yaşlı kadın, yavaş yavaş inandı. İlk başlarda Henriette gibi basit bir kızın saraya gidip gelmesinin ötesinde prensesin -hem de bu kadar kısa bir süre içinde- tam güvenini kazanmış olması ona bile hayret verici ve neredeyse inanılmaz gelmişti.</p>
	<p class="block_13">Niemann, Henriette Hamburg’dayken prensese postayla iki mektup göndererek, ima yoluyla görüşmek istediğini bildirdi. Birinci seferinde bu isteği, prensesin hasta olduğu gerekçe gösterilerek geri çevrildi, ikinci mektubuna ise prensesin nedimesi matmazel von Langen’ın 10 Kasım 1834 tarihinde verdiği cevapta şu ifade ifadeler yer alıyordu:</p>
	<p class="block_13">“Ekselanslarının adına maalesef size, ona yazdığınız mektubun anlaşılmaz olduğunu söylemek zorundayım. Prenses, Jettchen ile kimi kastettiğinizi bilmiyor ve sizin yazdığınız gibi kendisi hiçbir şey almadı.</p>
	<p class="block_13">Bu sebepten dolayı ne istediğinizi ve Jettchen’in kim olduğunu daha açık bir şekilde yazmanız rica edilmektedir.”</p>
	<p class="block_13">Aslında bu yazılanlardan sonra Niemann’ın olayı anlaması gerekiyordu. Fakat daha bu mektup eline geçmeden, Henriette seyahatten geri döndü. Apansız Niemann’ın evine gelerek, prenses Radziwill’in biraz önce bir ulak gönderdiği haberini verdi. Ulak, prensesin Niemann’ın postayla kendisine mektup yollamaya kalkışmasına öfkelendiğini, zira postayla gönderilen mektupların sarayın personeli tarafından açıldığını ve bu yüzden de ikisi arasındaki ilişkinin ortaya çıkabileceğini bildirmişti.</p>
	<p class="block_13">Böylece kralın itinayla gizli tutulmasını bizzat istediği bir sır ortaya çıkmış olacaktı. Bayan Niemann, bir daha kralın güvenini sarsacak bir şey yapmaya kalkışmamalıydı. Prenses, bu seferlik onu bağışlıyordu. Maiyetindekilerin anlamaması için, Niemann’a onu tanımadığına dair bir mektup göndermişti.</p>
	<p class="block_13">Prensesin mektubu, bundan sonra geldi. Sarayın en gizli odalarında neler olup bittiğini ve o odalarda neler bulunduğunu kim bilebilirdi ki? Böylece Henriette’nin prensesle gerçekten ilişkisi olduğu kanıtlanmış oldu. Peki buna karşın yeğenlerinin uyarıları ne anlama geliyordu? Niemann’a Radziwill sarayının kapıcısıyla matmazel Wilke’nin ziyaretlerine dair bilgi almak için konuştuklarını yazmışlardı. Kapıcı,<b class="calibre4"> </b>yarı küçümseyici yarı hiddetli bir şekilde, böyle bir şahsın prensesle ilişkisi olduğunu ne cüretle düşünebileceklerini yanıtını vermişti. Fakat Niemann, bunun en yakın akrabalarının kızla aralarını açmak için sahneye koydukları çirkin bir iftira olduğunu düşündü.</p>
	<p class="block_13">Niemann’ın prensese bir mektup yazarak gerçeği öğrenme denemesi, inancını pekiştirmekten başka bir işe yaramadı. O andan itibaren yüksek tabakadan insanların hoşuna gitmeyebilecek herhangi bir şey yapmaya cesaret etmedi.</p>
	<p class="block_13">Henriette Wilke’nin prenses Radziwill ile olan dostluğuna ilişkin çizdiği tablo buydu. Kral III. Frıedrich Wilhelm ile olan ilişkisiyse daha belirsizdi.</p>
	<p class="block_13">Henriette, “sevgili kralı”, “sevgili prensesin” yanında tanımıştı. Kral, Henriette’yi çok defalar görmüş ve beğenmişti. Henriette, sarayda bulunmuş, sürekli saraya gidip gelmişti. Majesteleri, onunla ve okuma planlarıyla ilgilenmiş, daha sonra bizzat tanıdığı söylenen kont Villamor’la olan nişanıyla ilgilenmiş ve onay vermişti. Henriette, ona “baba” diyordu, aynı prenses Radziwill’e “anne” dediği gibi. Rivayete göre ilgilendiği genç kızların kendisine “baba” gibi samimi bir hitapta bulunmaları kralın hoşuna gidiyordu.</p>
	<p class="block_13">Henriette, Niemann’a böyle anlatmıştı. Niemann da bunlara inandı, zira Berlin’de bu tür şeyler oluyordu. Daha güzel olanı, Henriette’nın kralla tanışma şansına sahip olmasının yanı sıra zarafeti, tazeliği ve doğallığıyla kralın hoşuna gitmiş olmasıydı. Kral, bazen de bilgili ve soylu olmayanlarla olmak istiyordu. Doğanın, aklıselimin, nüktedanlığın ve iyi kalpliliğin büyüsü onu çekiyordu. Prenses Radziwill’in mektuplarında görüldüğü gibi, kral bu özellikleriyle, onu kendisine çekenin aile yaşamının ayrıntılarıyla bile ilgileniyordu.</p>
	<p class="block_13">Okul ödenekleri için Niemann’dan epey para alındıktan sonra, bu sefer sıra daha büyük işlere gelmişti. Henriette Wilke, kralın kendi söylemlerinden zorunlu bir vergi zammını önlemek için, tebaasının bazılarından borç almak istediğini biliyordu. Kral, bayan Niemann’a mektup yazıp onun da majestelerinin güvendiği şahıslar arasında yer aldığını belirterek, kendisinden de borç vermesini beklediğini dile getirdi. Hemen hemen eşzamanlı olarak Niemann, aşağıdaki hükümdar fermanını aldı:</p>
	<p class="block_13">“Tanrının lütfuna mazhar olan Prusya kralı III. Friedrich Wilhelm, sadık dostluğuyla bize çok hizmette bulunan matmazel Niemann’a tekrar dostluğumuzu göstermek istediğimizi bildiriyoruz. Dememiz şudur ki, sizi arsa ve tarlalarınız için ödeyeceğiniz vergilerden 1 Ocak 1834 itibarıyla muaf tutuyoruz. Buna dair bir belge emniyet müdürü Gerlach tarafından size gönderilecektir.</p>
	<p class="block_13">Ama lütfen o zamana kadar bu konu üzerine en yakın akrabalarınıza bir şey anlatmayınız. Bizim küçükelçimiz, mektupta bahsetmediğimiz acil bir ricamızı size sözlü olarak iletecek. Hoşça kalınız ve tebaamın iyiliği için size uzun bir ömür dilerim.</p>
	<p class="block_13">Dostlukla</p>
	<p class="block_13">Sizin Friedrich Wilhelm”</p>
	<p class="block_14"> </p>
	<p class="block_13">Sözlü olarak iletilen acil rica, tabii ki borç para talebiydi. Kendini son derece onurlandırılmış hisseden Niemann, neredeyse yerlere kapanarak resmi tahvil senetlerinin bir kısmım krala götürmesi için “küçükelçiye” teslim etti. Kralın durmadan daha fazla paraya ihtiyacı olmaya başladı. Niemann tahvil senetlerini verdikten sonra, sıra borç senetlerine geldi. Borç senetleri bittiğinde ise, Charlottenburg’daki evin üzerine önce dört bin Taler, daha sonra tekrar üç bin Taler ipotek alması önerildi. Bu miktar, evin değerindeydi Niemann, buna rağmen Kralı için bunu yaptı.</p>
	<p class="block_13">Niemann’a kral tarafından toplam on iki adet mektup ya da hükümdar fermanı gönderildi. Hepsi, saraydan hiç kimsenin bu sırrı öğrenmemesi için, bizzat Kral tarafından yazılmıştı.</p>
	<p class="block_14"> </p>
	<p class="block_13">“Sevgili sadık Niemann’ımız</p>
	<p class="block_13">Sevgili Niemann’ımıza elimize geçen üç bin Taler için içtenlikle teşekkürler. Bu iyiliğinizin karşılığını verecek durumda değiliz. Ama övgüyü hak ettiğinizi söylemek isterim.</p>
	<p class="block_13">Bize karşı olan sonsuz sevgi ve hatırşinaslığınıza güvenerek bir ricada daha bulunmak istiyoruz: Sermayenizin 1<b class="calibre4"> </b>Ocak tarihine kadar elimizde kalması muhtemelen mümkündür. Matmazel Henriette Wilke döndüğünde, dört hafta sonra bin Taler ödeyeceğiz. Elbfelder yangın sigortası kurumunun borçları, Rotschild kardeşler tarafından ödendi. Sigorta kurumunun borçları kamuoyuna açıklanmayacak. Bu, borç alacağımız anlamına geliyor. Prenses Radziwill’den de borç alınacak.</p>
	<p class="block_13">Sevgili Niemann, eğer önerimizi kabul ederseniz, bize bunu birkaç satırla bildiriniz. Diğer meselelerde olduğu gibi bu hususta da özellikle akrabalarınıza karşı ağzınızı sıkı tutmanızı rica ediyoruz. Hoşça kalınız. Bize darılmayınız, size borçlu olduğumuz teşekkürlerimizi döndükten sonra kişisel olarak görüşüp size ileteceğiz.</p>
	<p class="block_13">Bir kez daha sağlıcakla kalın. Esenliğinizi isteyen Kralınız Friedrich Wİlhelm’i unutmayınız.</p>
	<p class="block_13">Bu mektubu, (elimizdeki) altı bin Taler ve de arsanız üzerindeki ipotekten alınan üç bin Taler için garanti belgesi olarak saklayınız.”</p>
	<p class="block_14"> </p>
	<p class="block_13">“Çok sevilen ve sadık Niemann’ımıza içten selamlar!</p>
	<p class="block_13">İyi olduğunuz haberlerine yürekten sevindik. Size Cuma ya da Cumartesi günü Berlin’deki sarayımızda ödeme yapacağız. Eğer ölümüyle bizi derin hüzne boğan sadık bir arkadaşımız bizi terk etmeseydi, bunu daha önce yapacaktık.</p>
	<p class="block_13">Sevgili Niemann, sermayenizin faizini devlet tahvil senedi olarak ödemek istiyoruz. Fakat elimizde yok. Kardeşinize birkaç satır yazma inayetinde bulununuz, zira gerektiği takdirde elinde tahvil senetlerinin olduğunu kendisi bize söylemişti.</p>
	<p class="block_13">Henriette, size nasıl yapmanız gerektiğini söyleyecektir; biz ona prenses Radziwill aracılığıyla haber verdik.</p>
	<p class="block_13">Hoşça kalınız. Sizi Cuma günü bekliyorum.</p>
	<p class="block_13">Sizin iyiliğinizi düşünen Kralınız</p>
	<p class="block_13">Friedrich Wilhelm”</p>
	<p class="block_14"> </p>
	<p class="block_13">“Sevgili sadık Niemann, tanrının selamı üzerinize olsun!</p>
	<p class="block_13">Sizinle tanışmayı ve sizi sarayımızda görmeyi sayısız defalar arzuladık. Kim bilir hakkımızda ne düşüneceksiniz, sevgili Niemann. Adil bir hükümdar olmadığımı düşüneceksiniz, fakat Pazartesi günü adil olduğumu göreceksiniz.</p>
	<p class="block_13">Sevgili Niemann, Pazartesi öğleden sonra kuzenim prenses Radziwill’e gidip orada kahve içtikten sonra, Henriette ile bize geliniz. Prenses, sizi bekliyor.</p>
	<p class="block_13">Salı günü bana bir kez daha uğrayınız... İkinci bir Niemann yok, hizmetçi kızınızı yarın birlikte getiriniz. Ama lütfen öbür gün saat beşte burada olunuz, daha geç değil.</p>
	<p class="block_13">Öbür gün beyefendi kardeşinize bir tür özür mektubu göndereceğim. Bize karşı nasıl davrandığından herhalde haberiniz vardır ve sizin mazeretiniz kuşkusuz bize ulaşacaktır.</p>
	<p class="block_13">Yakında görüşmek üzere.</p>
	<p class="block_13">Size karşı iyi duygular besleyen kralınız</p>
	<p class="block_13">Friedrich Wilhelm”</p>
	<p class="block_14"> </p>
	<p class="block_13">“Öncelikle yürekten selamlarımızı ve daimi sıhhatinize dair en içten dileklerimizi iletiyoruz.</p>
	<p class="block_13">Sevgili ve sadık Niemann, bana dargın olmaya hakkınız var, fakat tanrı şahidimdir ki kasıtlı olmadı.</p>
	<p class="block_13">Maalesef bir kez daha, ama son defa olarak ertelemek zorundayız. Sizi Cumartesi öğleden önce görmem mümkün değil. Eğer o gün de sözümü tutmazsam, dünyada yaşamaya layık değilim demektir. Bizim için çok şey yaptınız, size ne kadar teşekkür etsek azdır.</p>
	<p class="block_13">Tanrı yardımcımız olsun.</p>
	<p class="block_13">Ama Henriette’ye sitem etmemenizi rica ediyorum. Onun suçu yok. O, size ayrıntıları anlatacaktır. Onun her şeyden haberi var ve her şeyi tekrar yoluna koyacak. Ne de olsa adil olmadığımızı zannediyorsunuz. Fakat Cumartesi günü bu sert yargınızı geri alacağınızdan eminiz.</p>
	<p class="block_13">Kardeşiniz epeyce baş ağrısı ve can sıkıntısına sebep oldu, özellikle bin Taler’in alınması sırasında... Tanrının rahmeti onun üzerine olsun. Bir kez daha, sadık Niemann, lütfen bize darılmayınız. Sizden bunu rica ediyorum. Sizin iyi olmanızı arzu eden kralınız Friedrich Wilhelm’e kızmayınız.”</p>
	<p class="block_14"> </p>
	<p class="block_13">“Bizim sevgili Niemann’ımız!</p>
	<p class="block_13">Sekiz bin Taler değerindeki borç senetleri sağ salim elimize geçti. Size bunun karşılığında devlet tahvil senetleri göndereceğimize söz verdik. Perşembe günü sizden tekrar bin Taler değerinde borç senedi göndermenizi istedik. Cumartesi bize geldiğinizde senetleri alacaksınız. Fakat Henriette’nin söz dinlemezliği yüzünden mesele gecikti. Ona bu söz dinlememezliği sebebiyle çok kızgınız. Bunu size iyice anlatsın ve ondan sonra meselenin aslının ne olduğuna dair bize bilgi veriniz. Şimdiye kadar bu baba gibi davrandım ve bundan sonra da öyle davranmayı elden bırakmayacağım.</p>
	<p class="block_13">Sizin iyi olmanızı arzu eden kralınız Friedrich Wilhelm.”</p>
	<p class="block_14"> </p>
	<p class="block_13">“Berlin, 21 Aralık</p>
	<p class="block_13">Çok sadık Niemann’ımıza sevgimizi ve iyiliğini istediğimizi iletiyoruz!</p>
	<p class="block_13">Berlin’e gelirken rahatsız olduğunuzu üzülerek öğrenmiş bulunuyoruz. Tanrıdan en kısa zamanda iyileşmenizi diliyoruz.</p>
	<p class="block_13">Sadece Jettchen’e borç olarak verdiğiniz sermayenizi değil, prensese ve bana verdiğiniz borcu devlet tahvil senedi olarak size ödeme düşüncesinde olduğumuzu bildirmek istiyoruz.</p>
	<p class="block_13">Ama yeni senetler henüz basılmadığı için, size zahmet olmasın diye kendimiz bulmaya karar verdik. Benim sadık Niemann’ım, lütfen birkaç satırla bunu kabul edip etmediğinizi bana bildiriniz. Çarşamba günü küçük kasa sorumlumuz aracılığıyla bize bir mektup göndermenizi rica ediyorum</p>
	<p class="block_13">Tanrı sizi korusun. Size iyi bayramlar ve iyi bir yeni yıl diliyorum. Bu, içten dileğimdir.</p>
	<p class="block_13">Sizin iyi olmanızı arzu eden kralınız Friedrich Wilhelm.”</p>
	<p class="block_14"> </p>
	<p class="block_13">Bu mektuplaşmalar sırasında, kadınların mektuplara tarih koymadığını görüyoruz. Bu yüzden mektupların sıralamasının doğru olup olmadığından emin değiliz.</p>
	<p class="block_13">Bu hükümdar fermanlarında bazı şeyler muğlak olsa da, genel içeriğin anlamı yeteri kadar açıktır. Kral, aynı prenses Radziwill gibi, yaşlı kadının evinde olan biten her şeyle aşinadir, bütün dedikodulardan ve aile içindeki itilaflardan haberi vardır, aynı prenses gibi yaşlı kadını akrabalarına dair uyarır, Niemann’ın alacaklılarını ve borçlularını tek tek tanıyordur, kadına onlara nasıl davranması konusunda işe yarar nasihatler verir, öfkeli bir tarzda ulaklık yapan sevimli Henriette’nin yaramazlıkları üzerine şakalar yapar, yine prenses Radziwill’in aynı sevimli popüler tarzıyla yazar ve aynı şekilde her şeye burnunu sokar ve prenses gibi mali sıkıntılar içerisindedir.</p>
	<p class="block_13">Niemann’ın artık hiçbir şeyi kalmamıştı. Verdiği paranın faizini bile alamıyordu, zira kral ona her seferinde tahvil senetleri göndermek istediğinde araya bir şeyler giriyordu. Önce kral, Teplitz’e gitmeden önce senetleri alacaktı, ama daha sonra oradan döndükten sonra Kalisch’e yapması gereken ziyaret araya girdi, Niemann tahvil senetlerini 1<b class="calibre4"> </b>Ocak 1836 günü alacaktı. Niemann, geri ödeme konusunda ısrar etmeye başladı, hatta birçok kez doğrudan borcun ödenmesini istedi. Bu noktada, kralın eğer bu sefer ödeme gecikirse kendisini rezil biri olarak addedeceğini yazdığını görüyoruz. Ama sırtındaki yük ağırdı: Elinden gelen sadece umut vermekti.</p>
	<p class="block_13">En sonunda kral tarafından Niemann’a Wilke aracılığıyla içinde söylendiğine göre tahvil senetlerinin para olarak bulunduğu kilitli bir çanta ile anahtarı gönderildi. Kadına, kraldan izin gelmedikçe çantayı açmaması bildirildi. Niemann’a söylendiğine göre, kral bunun için Yüksek Adalet Mahkemesi Başkanı Ballhorn’u ona gönderecekti, fakat Ballhorn da hastalanınca, Niemann’ın iple çektiği an her hafta erteleniyordu</p>
	<p class="block_13">Matmazel Niemann, krala çok güveniyordu ve kral Blaubart’ın eşi gibi meraktan çatlamıyordu. Anahtar elinde olmasına ve Wilke’nin kendisine çantayı açtığında sürprizle karşılaşacağını söylemesine rağmen, -zira kral onu itimatı nedeniyle ödüllendirmiş ve devlete borç verdiği on dokuz bin Taier’in karşılığı olarak Niemann’a elli bin Taler değerinde tahvil senedi göndermişti- şeytana uyup çantayı açmadı.</p>
	<p class="block_13">Wilke’nin yaşadığı lüks ve masraflı hayat, yaşlı kadının mütevazı hayat tarzıyla tezat teşkil ediyordu. Ama bu ikisinin iyi anlaşması açısından bir engel yaratmıyordu. Niemann, gözbebeği Henriette’nin talihinin büyüsüne kapılmıştı ve onun rahat bir yaşam sürmesi için kendisi de elinden geleni yaptığı için mutluydu. Ayrıca sevgili kralını da böylece sevindirdiğini düşünüyordu...</p>
	<p class="block_13">Henriette’nin harcadığı paranın kendi parası olduğu Niemann’ın hiç aklına gelmedi. Henriette’nin anlattığı her şeye inanıyor ve rıza gösteriyordu. Henriette’nin servetinin kaynağına ilişkin anlattığı ve sürekli değişen bilgileri, evet efendimci bir mahcubiyetle kabul ediyordu.</p>
	<p class="block_13">İlk başlarda Henriette’nin parasının kaynağının kont Villamor ve Hamburg’da lotaryadan kazandığı ikramiye olduğuna inandı. Daha sonra ise, paranın “anne” ve “baba” tarafından kendisine verildiğini söyledi.</p>
	<p class="block_13">Bu gerekliydi, çünkü kont Villamor’la evlilik planları birdenbire gündemden düşmeye başladı. Belki de kont kararsızdı. Brezilya kıza çok uzak geliyordu. Henriette şimdi yeni bir damat adayı bulmuştu. Aday, kralın emir subaylarından biri olan Witzleben kontuydu. Kral da bu durumdan çok memnundu. Öyle ya, Henriette böylece ülkede, kralın yakınında bulunacaktı. Henriette, kontla birbirlerine çok değerli yüzükler hediye etmişlerdi. Kontun verdiği yüzüğü, Niemann’a göstermişti.</p>
	<p class="block_13">Gönderdiği mektuplardan birinde belirtildiği gibi, sadece prenses Radziwill bu işten memnun değildi. Mektupta şöyle deniyordu: “Henriette’nin nişanına onay vermiyorum. Henriette için daha iyi bir kısmet buldum. Bana bir iyilik yapıp yüzüğünü sekiz hafta saklayınız.” -Daha sonra bu nişan da bozuldu, sebebiyse Witzleben kontunun ihanetiydi.</p>
	<p class="block_13">Niemann, her anlatılana inanıyordu -kralının bilindiği üzere kendi finansal meselelerine çok daldığına, durmadan paraya ihtiyacı olduğuna, Elberfelder sigorta kasasına yardım etmesi için sıradan bir şahıstan para istemesi gerektiğine, borcunu geri ödeme sözünü hiç tutmadığına, hatta borcunun faizini bile ödeyemediğine bile inanıyordu.</p>
	<p class="block_13">Niemann, en azından faizin ödenmesi için sıkıştırınca, kendisinin yapması kesinlikle yasaklanmış olan bir şeyi Henriette’nin yapma hakkı olduğuna da inanıyordu: Henriette, anahtarla esrarengiz çantayı açtı ve paraya çevirmek için içinden güya bin Taler değerinde seneti aldı. Faizin ödenmesi için senetlerin paraya çevrilmesi işinden bir sonuç çıkmadığında da Niemann, bu inancını korumaya devam etti.</p>
	<p class="block_13">Yaşlı kadının parası yavaş yavaş suyunu çektiği sırada, şansı hep yaver giden Henriette dört at, refakatçisi ve hizmetçileriyle Karlovy Vary kaplıcalarında keyif sürüyor ve Prag’a gezmeye gidiyordu Mektupları, özgür ve hoş bir hayattan duyulan sonsuz mutluluğun havasını soluyor.</p>
	<p class="block_13">Henriette itibarlı insanlarla tanışıyor, geziyor, görüyor, alışveriş yapıyor ve dünyanın en kaygısız insanıymışçasına hayatın tadını çıkarıyordu. Hediyeler satın alıyor ve evi için eşyalar ısmarlıyordu. Melnik şarabı özellikle hoşuna gitmişti. Berlin’e dönerken birkaç şişe şarabın yanı sıra konserve alabalıktan başka yanına hiçbir şey almayacaktı. Arkadaşları ve akrabalarına zaten yeteri kadar hediye vermişti.</p>
	<p class="block_13">Ama bunun yerine çok sevgili Niemann’ını hikâye, dedikodu ve iltifatlara boğdu. İlk defa seyahate çıkmış sevimli ve masum bir kızcağız gibi her şeyi evdekilere anlatıyor ya da refakatçisi Alfrede’e yazdırıyordu. En ufak şey bile onun için önemliydi, Karlovy Vary vadisi üzerine olan efsane ve masalları anlatıyordu. Başkalarından kendisine inanmalarını isterken, kendisi de anlattıklarına inanıyordu. Bir roman yazarı misali. Orada da nezih ve itibarlı insanlarla tanışmıştı: Berry kontesi sürekli kendisine eliyle öpücükler göndermiş, öteki beriki prenses onunla görüştüğüne ve konuştuğuna sevinmişti. O sırada Teplitz’de bulunan sevgili “baba”sının yanına gidip boynuna atılmamak için kendini tutmak zorunda kalmıştı.</p>
	<p class="block_13">Kralın para sıkıntısı giderek artıyor, parası giderek azalıyordu. Altmış üç yaşında hâlâ bakire olan Niemann’ın elinde daha iki yüz yetmiş beş Talerlik tahvil senedi vardı. İyi bir faiz ve uygun bir mükâfat karşılığında kalanı da krala borç verip veremeyeceği sorulduğunda, memnuniyetle kabul etti. Bir aşçı olarak krala borç vermesi onun için bir şerefti! Ayrıca bir de karşılığında kârlı çıkacaktı. Efendisinin böylesine bir istekle yaptığı şeyi yapmaktan o neden çekinsindi ki?</p>
	<p class="block_13">Ağzını sıkı tutacağına yemin edilerek sırra ortak edildi. Ayrıca Wilke’ye biriktirdiği paradan takriben otuz Taler borç vermek zorunda kalmıştı. Niemann, refakatçisi kadından ve hizmetçisinden borç para almak zorunda kaldı. Tutuklandığında bir Taler’i<b class="calibre4"> </b>bile yoktu.</p>
	<p class="block_13">Bu arada mobilya tüccarı Schröder ile olan mesele gündeme gelmişti. Henriette, 1836 yılbaşında Niemann’a Hessen-Darmstadt prensinin gereksinim duyduğu mobilyaları imal edebilmesi için Schröder’e sekiz-on bin Taler civarında bir sermaye vermeyi tasarladığını bildirdi. Fakat kral bunu kendi adına yapmak istemiyordu ve her zaman emrine amade olan dostu Niemann’ın onun adına yapmasını diliyordu. Tebaanın sadık bir üyesi olan Niemann, kraldan bir tek satır almamasına rağmen bunu da yapmaya hazırdı, zira Wilke’nin kralın adına konuştuğundan adı gibi emindi.</p>
	<p class="block_13">Bundan sonraki gelişmeler, Schröder’in anlatımlarından. Schröder, parayı alamadı. Kralın rehindeki senetlerini kurtarması için önce beş yüz, sonra iki kez daha beş yüz ve nihayetinde yüz olmak üzere toplam bin altı yüz Taler avans vermek zorunda kalmıştı! Niemann, bundan emindi. Kendisi bizzat ilk bin beş yüz Taler’i Schröder’den almış ve makbuzunu kestikten sonra krala götürmesi için Henriette’ye teslim etmişti. Henriette’nin parayı saraya götüreceğinden Niemann’ın hiç şüphesi yoktu. Fakat kral, borç senetlerini kurtarmıyor ve borcunu ödemiyordu. Schröder’in ısrarı çok can sıkıcıydı, ama aynı zamanda krediyi verecek olanın gerçek ismini açıklamaması Niemann için kutsal bir yükümlülük haline getirilmişti.</p>
	<p class="block_13">Henriette, bayan Niemann’ı her gün teselli ediyor ve Schröder için paranın yakında saraydan geleceğini iddia ediyordu. Bu arada sadece Schröder’den alınan bin altı yüz Taler’e makbuz kesen talihsiz yaşlı kadının sabırsızlığı değil, yazıyla verileceği vaat edilen para tutarı da artmaya başlayınca, Wilke arkadaşına yardım edeceğini söyledi.</p>
	<p class="block_13">Henriette, kralın kilitli çantasını getirtti -çantayı güya sadece Yüksek Adalet Mahkemesi Başkanı Ballhorn açacaktı- açtı ve içinden üzerinde beş mühür ve “Berlin’den bay Schröder için on bin Taler değerinde Pomeranya ipotekli borç senedi” yazısı bulunan paketi çıkardı.</p>
	<p class="block_13">İçinde senet bulunduğundan Niemann’ın kesinlikle emin olduğu bu paket, mobilya tüccarına önce gösterildi. Wilke, daha sonra paketi Schröder’e verdi ve ona paketin hangi gün açılacağını söyledi, fakat paketin açılması sürekli ertelendi.</p>
	<p class="block_13">Ancak en son kararlaştırılan tarih olan 5 Nisan günü Wilke, tuhaf bir haberle Niemann’ın yanına geldi: Majesteleri kral, kendisinin o paketi Schröder’e vermesi dolayısıyla çok öfkelenmişti, zira o pakette borç senetleri değil, sadece boş kâğıt bulunuyordu.</p>
	<p class="block_13">Majesteleri, boş kâğıtların yerine resmi tahvil senetleri koymak niyetindeydi. Şimdi paketlerin açılmasıyla ismine leke sürüleceğinden kaygılanıyordu. Schröder’in bu durumda 9 Nisan tarihine kadar beklemesini sağlamak gerekiyordu, kral o tarihe kadar kesinlikle parayı tedarik edecekti.</p>
	<p class="block_13">Niemann’ın krala olan inancı ne kadar az sarsıldıysa, Schröder de ikna olmaya o kadar gönülsüzdü. En azından borç yükümlüğünü yazılı olarak kabul etmesi için Niemann’ı zorlama amacıyla son bir kez daha Charlottenburg’a gelen Schröder, bunun akabinde polise giderek şikâyet dilekçesi verdi ve fırtına böylece kopmuş oldu.</p>
	<p class="block_13">Polis müfettişi Duncker, birdenbire Charlottenburg’da peydahlandı. Eğer Wilke daha önce düşünüp taşınsaydı, buna hazırlıklı olurdu. Ama ne gezer! Devrin düşüncesiz bir çocuğu olarak her şeyi ana ve ilham perisine bıraktı, ama fantezisi onu yüzüstü bıraktı.</p>
	<p class="block_13">O ana dek polis, sadece Schröder’in dolandırıldığından haberdardı. Olayın seyrine bakıldığında yaşlı matmazel Niemann, kasıtlı dolandırıcı, hatta esas fail gibi gözüküyordu. Henriette Wilke ve refakatçisi Alfrede sadece yardımcı rolünde görünüyorlardı. Aslında meselenin temelden açıklığa ka-vuşturulması, polis müfettişinin yetkilerini kullanıp her üç şahsı da tutuklamasına bağlıydı. Bu mevzuda doğru kararı vermek ve saflıkları sebebiyle zaten yeterince cezalandırılmış olan iki kadını tutuklanmayarak asıl ve tek suçluyu suçunu itiraf etmeye zorlamak için Duncker’in psikolojik sezgilerinin de işin içine girmesi gerekiyordu.</p>
	<p class="block_13">Wilke inkâr yolunu seçse de bocalıyordu. Bayan Niemann, hem poliste hem de mahkemede inandığını savunmaya devam etti. Duncker, dolandırıldığına ve susmaya devam ettiği takdirde kendisini tutuklamak zorunda kalacağına yaşlı kadını ikna etmeye çalıştı.</p>
	<p class="block_13">Niemann’ın Duncker’e cevabı şuydu: “Ben, dolandırıcı olduğum suçlamasıyla karşılaşabilirim, ama ben dolandırıcı olmadığımı biliyorum. Beni cezaevine tıkabilirler. Bu halde dışarıya karşı şerefimin beş paralık olması bana derin bir acı verir, ama iç rahatlığıyla tutuklanmayı kabul ederim. Ama sırrımı açıklayamam. Hayatıma mal olsa da bunu yapamam.</p>
	<p class="block_13">Siz, bay polis müfettişi, iyi bir adama benziyorsunuz ve başka türlü davranamayacağınızı bana temin ediyorsunuz. Fakat bana yapacağınız kötülükten dolayı ileride pişman olmamanızı ve kendinize zarar vermemenizi ümit ediyorum.</p>
	<p class="block_13">İtibarıma tekrar kavuşacağımı biliyorum. İsmini söyleyemeyeceğim, ama birkaç gün içinde benim salıverilmemi sağlayacak bir koruyucu ve kurtarıcım var.”</p>
	<p class="block_13">Henriette Wilke ise, bunun üzerine Duncker’in huzurunda Niemann’a şunları söyleme küstahlığında bulunacak kadar arsızdı: “Sırrınızı bay müfettişe açıklayıp açıklamayacağınızı en iyi kendiniz bilirsiniz, sevgili Niemann. Bana neyi söyleyebileceğimi ve söylemem gerektiğini bilmem için, bana karşı yeteri kadar açık olmadığınız için çok üzgünüm.</p>
	<p class="block_13">Ne tasarladığınızı, ne kadar paraya sahip olduğunuzu ve parayı nereden aldığınızı keşke bana söyleseydiniz!</p>
	<p class="block_13">Ben, şimdiye kadar sizin istediğiniz gibi hareket ettim ve bu yüzden hiçbir şey üzerine bir açıklamada bulunamam.”</p>
	<p class="block_13">Niemann’ın cevabı ise: “Sakin ol ve korkma, çocuğum. İhanet etmeyeceğim ve sırrımızı saklayacağım.”</p>
	<p class="block_13">Henriette Wilke, o kadar da güçlü bir kişiliğe sahip değildi, daha polis müfettişi tarafından sorguya çekildiğinde oldukça kapsamlı mahkeme dışı itiraflarda bulunmuştu. Müfettiş bunun üzerine daha aynı gün Niemann’ın mahkeme tarafından ifadesinin alınması talimatını verdi. Niemann, bu ifadesinde de ilk önce, “Paramın nerede olduğu, açıklamayacağım bir sırdır” açıklamasında bulundu. Hâkimin, sırrının mahkeme tarafından açıklanmayacağını ısrarla beyan etmesi üzerine, Niemann titreyerek şu cevabı verdi: “Paramı krala emanet ettim. Henriette Wilke aracılığıyla benden on iki bin Taler istedi. Henriette Wilke, parayı majestelerine sarayda teslim etti.”</p>
	<p class="block_13">Bildiğimiz bütün hikâye, bunun üzerine gelişti. Bayan Niemann, sözlerini şöyle bağladı: “Henriette Wilke’nin dürüstlüğünden zerre kadar şüphe etmiyorum, çünkü majesteleri kral ve prenses Radziwill gibi çok önemli şahsiyetlerin el yazısını taklit etmesi mümkün değildir!”</p>
	<p class="block_13">Mahkemeye göre, Niemann Henriette Wilke’dan öylesine etkilenmişti ki, onun dürüstlüğüne olan inancını hiçbir şey sarsamazdı. Mahkeme görevlilerinin yüzünde gördüğü kuşkudan dolayı hiddetlenen Niemann, bunun Wilke’nin şerefini rencide ettiğini ileri sürerek özür dilemeleri talebinde bile bulundu.</p>
	<p class="block_13">Wilke, prenses Radziwill ve kralın bütün mektuplarını kendisinin yazdığını itiraf edince, Niemann aldatıldığını nihayet anladı. En doğal ve derin acısını yansıtan tepkisini, “Eğer böyleyse, ben aldatıldım demektir. Aman tanrım, bütün servetim gitti!” diyerek dile getirmiştir.</p>
	<p class="block_13">Evet, öyleydi. Talihsiz yaşlı kadın, körü körüne güven duyduğu için, sadece bütün servetini kaybetmekle kalmamış, bir de uyarılarını öfkeyle geri çevirdiği akrabalarının yardımına muhtaç duruma düşmüştü. Üstelik mobilya tüccarı Schröder’e karşı artık yerine getiremeyeceği yazılı bir taahhüt altına da girmişti. Bu borcun nasıl ödendiği ise bilinmiyor.</p>
	<p class="block_13">Daha olay kapanmamıştı ki, başka bir soru Berlin ahalisini meşgul etmeye başladı. Acaba kral, bu zavallı kadının krala karşı sözüm ona vefakâr özverisi ve gözükara bağlılığından dolayı çektiği acıların tesellisi olarak hayatının son günlerinde küçük bir emeklilik maaşı bağlayacak mıydı?</p>
	<p class="block_13">Ahalinin bir kısmı, bundan emindi. Fakat bu mealdeki ricalar, bu tür dolandırıcılık olaylarını teşvik edeceği gerekçesiyle geri çevrildi. Ayrıca yaşlı matmazel Niemann’ın bu fedakârlığının belki de erdemli bir davranış olmadığı belirtildi. Zira parasını geri alacağını düşünerek vermişti. Adalet Bakanı’nın, sermayesine yüzde 12 onayı vermesi ve krala parasını iki katından fazlasıyla geri alacağı ümidiyle borç vermesi, krala bağlılığıyla çelişiyordu.</p>
	<p class="block_13">Niemann’ın kendisini savunurken söyledikleri, sade ve akla yakındı. Ne kralın ne de prenses Radziwill’in el yazısını daha önce görmemişti. Ona iyiliği dokunan ve sevecen bir arkadaşı olarak Wilke’nin kendisine müteşekkir olması gerektiği için, Wilke’den şüphelenmemişti. Kraliyet ailesine karşı derin hürmet besleyen kişiliği sebebiyle, birinin hele böyle genç ve günahsız bir kızın, kralın el yazısını taklit etmeye cesaret edebileceğini, majestelerine karşı böyle bir suç işleyebileceğini dünyada aklına getiremezdi.</p>
	<p class="block_13">Niemann, bundan başka devlet işleriyle hiç ilgilenmediğini, resmi ilişkilerden bihaber biri olduğunu ve Wilke’nin hiçbir şekilde tereddüt göstermediğini, tam tersine her zaman kendinden son derece emin şekilde konuştuğunu, kendi akrabalarının defalarca şüphelerini dile getirmeleri üzerine ne kendisine ne de başkalarına karşı en küçük bir tereddüt içinde hareket etmediğini, aksine hep oldukça sakin cevaplar verdiğini ifade etti. Kati bir şekilde sır saklaması taahhüdü nedeniyle mesele üzerine kimseyle konuşamadığından yanılgısını bu denli uzun bir süre fark edememişti. Wilke’nin refakatçisi Alfrede’ye karşı yasal bir girişimde bulunmak mümkün olmamıştı, zira o da Wilke’nin sözüm ona dürüstlüğüne inanmıştı.</p>
	<p class="block_13">Suçlu olarak geriye sadece Henriette Wilke kalmıştı. Suç ortaklarına karşı ipuçlarının hepsi dayanaksız kalmıştı. Wilke, ne olmuşsa kendisi sayesinde olmuş, neyi elde etmişse kendi dehası sayesinde elde etmişti</p>
	<p class="block_13">Daha birkaç ay önce dört atla Karlsbad’a gezi yapan, lüks hayata, harcamaları ve eğlence partileriyle kaplıcanın en zengin ve seçkin müşterilerini bile gölgede bırakan, saygın yabancıların itibar ve sefa için düzenlediği toplantı ve eğlencelere katılan Wilke, mor renkli ipek bir elbisesi, rengârenk kıvrımları atlas şalı ve beyaz şık çoraplarıyla Vogtei hapisanesine konuldu. Pahalı elbisesinin kaydedildiği dava dosyasının aynı sayfasında, Wilke’nin bir miktar çamaşır istediği de not edilmiş. Fakat kayıtlarda el konulan beyaz çamaşır listesi o denli kısa ki, eğer çalınmamışsa son yıllarda yaşayabilmek için büyük bir kısmını elden çıkardığı tahmin edilebilir.</p>
	<p class="block_13">Wilke, başta kararsızlık gösterse de, yaptıklarının hepsini hâkime itiraf etti. Fakat suçlarından ziyade şu ya da bu aptalca ve cahilce tanımlayabileceği ayıplarını kadın kurnazlığıyla örtmeye çalıştığı da oldu. Suçu, her türlü ölçüyü aşıyordu, bu yüzden de Hamburg seyahatlerini olduğundan daha sıkı soruşturmanın çok fazla bir anlamı yoktu. Hamburg’da da savurganlığıyla polisin dikkatini çekmiş ve polis bir keresinde kendisine şehri terk etmesi talimatını vermişti.</p>
	<p class="block_13">Hamburg’dan ayrılırken, evinde kaldığı ev sahibinin iddia ettiği gibi ayağında kamçıları, ağzında sigarayla ve bir cokeyin rehberliğinde yola çıkıp çıkmadığı -Wilke, bu iddiaları reddetti- karakterine dair bir ipucu vermekten başka olaya katacağı bir şey yoktu.</p>
	<p class="block_13">Peki bir genç kız tarafından böylesine büyük ve böylesine kararlılıkla işlenen bu dolandırıcılığın nedeni neydi? Bu sorunun cevabını Wilke’nın 4 Mayıs 1836 tarihli ifadesinde görmek mümkün:</p>
	<p class="block_13">“Niemann’ı dolandırmayı, geçimimi sağlamak amacıyla insanların yanında bayağı işlerde çalışmak istemediğim için seçtim. Hiçbir servetim olmadığından dolayı, serbest bir hayat sürdürmem için gerekli parayı hileyle elde etmeye karar verdim.</p>
	<p class="block_13">Bu şekilde Niemann’dan bir kere para aldığımda, bunun bu kadar kolay olması beni bu işi sürdürmek için cesaretlendirdi.</p>
	<p class="block_13">Başta Niemann, para almak için arazisini ipoteğe verince, onun çok zengin olduğuna kanaat getirdim ve biraz para sızdırmamın ona çok zarar vermeyeceğine inandım. Ancak sıra evini ipotek etmeye geldiğinde, parasının olmadığını anladım, ama o noktada artık iyice işe bulaşmıştım ve geri dönüş olanaksızdı.”</p>
	<p class="block_13">Dolandırıcılığının bir gün ortaya çıkabileceğini düşünüp düşünmediği sorulduğunda, Wilke oldukça sakin bir şekilde şu cevabı verdi:</p>
	<p class="block_13">“Yaptıklarımın bir gün ortaya çıkabileceğini hiç düşünmedim. İnsanları dolandırmaya son vermeyi de hiç düşünmedim, çünkü geçimimi sağlayabileceğim bir şeyim yoktu. Niemann’dan ve diğerlerinden aldığım her şeyi, önemli bir kadın olma tutkumu yaşamak için harcadım.</p>
	<p class="block_13">Seyahatlerim, arabalarım, atlarım, hizmetçilerim, zenginlere verdiğim hediyeler ve fakirlere verdiğim sadakalar için o kadar çok paraya ihtiyacım vardı ki, anlaşılabileceği gibi el konulan birkaç parça eşyamdan başka hiçbir şeye sahip olmadım.”</p>
	<p class="block_13">Henriette Wilke, çok iyi öğrendiği rolünü cezaevinde de oynamaya devam etti. Bir dikiş yüzüğünde biriktirdiği -kendisinin iddia ettiği üzere bir koğuş arkadaşının başparmağından alınan- kanla, kullanılmış bir kâğıda aşağıdaki mektubu yazdı:</p>
	<p class="block_14"> </p>
	<p class="block_13">“Yetmiş yaşındaki birinin yüce tahtınıza bir ricasını sunmasını, majesteleri lütuf sahibi kralımız kabul buyursunlar.</p>
	<p class="block_13">Saygıdeğer majestelerinin herkesçe bilinen şefkat ve merhametine olan sarsılmaz inancımla, saygıdeğer majestelerinin dileğimi yerine getireceği ümidini şimdiden besliyorum.</p>
	<p class="block_13">Bir süre önce Wilke adında genç bir kızın hem Berlin’de hem de ikamet ettiği Charlottenburg’da, aşağı sınıftan geldiği ve hiçbir malvarlığı olmadığı için ahali arasında büyük sansasyona neden olduğunu majesteleri şüphesiz duymuştur. Birdenbire ortaya çıktığında servete sahipti ve bir zengin gibi yaşamaya başladı. Fakat servetini özellikle fakirler arasında bolca dağıttı; binlerce insanın sevgisini kazanmasına yol açtı.</p>
	<p class="block_13">Bayağı ve sefih bir hayat yaşadığına dair ayıplama ya da siteme meydan verecek bir davranışı da görülmedi. Bu serveti nereden edindiğinin gün ışığına çıkması için, bir keyfiyetin ortaya çıkması gerekiyordu. Bu genç kız, ilk gençliğinden bu yana başkalarına bağımlı olmaya alışık değildi, çünkü merhum akademi müfettişinin yanında yetişti, ondan sonra da merhumun baldızının yanında büyüdü. Onun ölümünden sonra da geçimini sağlamak için başkalarının yanında çalışmaktan başka bir seçeneği kalmadı.</p>
	<p class="block_13">Rastlantı sonucu Charlottenburg’ta benim yanıma geldi. Ben kendisinin vaftiz annesiyim. Böylece yanıma sığındı. Sık sık kendisine önemli meblağlarda para verdim, herhalde bu da havai bir karaktere sahip olmasına neden oldu. Bu rahat j hayat hoşuna gitti ve o andan itibaren sahip olduğum on sekiz bin Taler’lik servetime sahip olma yollarına başvurmaya girişti. Bunu da, beni majesteleriyle temasta olduğuna inandırıp majestelerinin servetime sahip olmayı arzuladıklarını söyleyerek ve kendisinin yazdığı sonradan ortaya çıkan saygıdeğer majestelerinin mektuplarını da getirerek başardı. Bu genç kız şimdi cezaevinde bulunuyor ve bu bana ölümcül derecede derin bir acı veriyor, zira paramla onu bu düşüncesizliğe sevkettiğim için asıl suç bendedir. Siz majestelerimizin adı suiistimal edildi, fakat majestelerinin kimi suçluların hayatını bağışlayan fevkalade merhameti, bu genç kıza da inayet ve merhamet göstereceği ümidini taşımama sebep oluyor!</p>
	<p class="block_13">Ben zaten yaşlıyım; yaşadığım sürece tanrı benden yardımını esirgemeyecektir. Varlıklı olmayan akrabalarım da beni terk etti. Bana yaptığı kötülüklerden dolayı onu bağışladım; hâkimlerin ona verdiği cezanın yerine getirilmesi benim ölümüm olacaktır. Majestelerinin merhametine olan sonsuz güvenimden dolayı, ayaklarınıza kapanıyor ve majestelerine bu genç kızı affetmeleri, ağır cezasını kaldırmaları ve zindanın kapısını açmaları için yalvarıyorum! Ah! saygıdeğer majesteleri! Allah rızası için sizden bu yakarışımı duymanızı ve hayatımın son demlerini beklediğim bağışlama sözüyle güzelleştirmenizi diliyorum!</p>
	<p class="block_13">İsa’nın yaraları ve kanı aşkına majestelerinin dileğimi kabul etmesini rica ediyorum! En derin tevazuyla bekliyorum...</p>
	<p class="block_13">Niemann”</p>
	<p class="block_14"> </p>
	<p class="block_13">Mektubun altında ise şu satırlar vardı:</p>
	<p class="block_13">“Sevgili Alfrede, sadece bu mektup bizi tekrar esenliğe ulaştırabilir. Niemann, bu satırları kelimesi kelimesine yazmalı ve siz, sevgili Alfrede, Niemann adına krala kendi elinizle teslim etmelisiniz. Şayet kralla doğrudan görüşme olanağını elde edemezseniz, bu durumda Müller’e başvurmak zorundasınız. Müller’e bu mektubu teslim edin ve cevabın tez elden verilmesini rica edin, zira bir insanın hayatının kurtarılması söz konusudur!</p>
	<p class="block_13">Ya da Liegnitz ile konuşmayı deneyin. Fakat kral, muhtemelen ricayı yerine getirmeyi ilk önce kabul etmeyecektir. Bu durumda ikinci kez, üçüncü kez yazmayı ihmal etmeyin. Fakat her yazılan mektubun, yukarıdaki mektubun içeriğine uygun olmasına dikkat edin. Eski ilişkime dair tek laf etmeyin, yüz yüze görüşmede de. Şayet yüz yüze görüşme olanağı bulursanız, samimi olarak benim için ricada bulunun ve pişmanlığımın melankolik derecede büyük olduğunu söyleyin. Bundan başka ne söylemeniz gerektiği konusunda tanrı, size ilham verecektir.</p>
	<p class="block_13">Niemann, servetini kesinlikle kaybetmiş değildir; ben buradan çıkar çıkmaz tekrar servetine kavuşacak ve böylece hepimiz mutlu olacağız. İhanet etmeyi hiç istemedim, bu yüzden şimdi bir günahsız olarak acı çekiyorum. Başka türlü davranamazdım, başka türlü hareket etmemin olanağı yoktu. Niemann’a sürekli gerçekleri söyledim. Eğer Niemann, anlattıklarımın yalan olduğuna inanır da, bu mektubu teşhir ederse, ben üç hafta içinde ölmüş olurum ve her şey talihsiz bir sonla noktalanır, çünkü suçsuz olarak ölmüş olacağım. Ben, tanrımla barış içindeyim ve onun yanına gitmeyi özlüyorum.</p>
	<p class="block_13">Her şeyi dakik olarak yerine getirirseniz, hepimiz mutlu olacağız. Niemann üzülmesin. Kendisine verilen her şeyi alacak, ama bunun için önce benim özgürlüğüme kavuşmam lazım. Fakat kraldan bir kere ricada bulunduktan sonra, vazgeçmemeli; mahkemeler ne yaparlarsa yapsınlar. Niemann, sadece sakin olmalı ve bu mektup hakkından hiç kimseye bir şey söylememelidir.</p>
	<p class="block_13">Henriette.”</p>
	<p class="block_14"> </p>
	<p class="block_13">Başka bir tutuklunun ihbarı üzerine mektup, serbest bırakılan bir kadın tutuklunun üzerinde kapıdan çıkarken yakalandı. Böylece Wilke’nin planı boşa çıktı. Mahkeme, 21 Mayıs 1836 tarihindeki ilk celsede kararını verdi. Prusya yasalarına göre dolandırıcılık, sadece dolandırılan meblağın iki katı para cezasıyla, suçlunun herhangi bir mal varlığının olmaması nedeniyle de söz konusu meblağa denk düşen hapis cezasıyla cezalandırıldı. Hâkim, ikiye katlanan meblağı kırk iki bin dört yüz<b class="calibre4"> </b>elli Taler olarak belirledi ve malvarlığı olmayan Wilke’yi buna mukabil ağırlaştırıcı sebepleri de göz önüne alarak on iki yıllık bir çalışma cezasına çarptırdı. Temyiz organı, Yüksek Adalet Mahkemesi’nin verdiği bu kararı onayladı.</p>
	<p class="block_13">Mahkeme, polisin majestelerine hakaret nedeniyle Wilke hakkında soruşturma açılması ve cezaya çarptırılması başvurusunu ise dikkate almadı.</p>
	<p class="block_13">Alexİs ve Hitzig’in anlatımları burada bitiyor.</p>
	<p class="block_13">Günlük yaşamda her zaman olduklarından farklı görünmek isteyen insanlarla karşılaşırız. Henriette Wilke olayında, kendini kanıtlama hırsının yanında bir de esiri olduğu önü arkası gelmeyen bir alışveriş yapma çılgınlığı vardı. Böylece hemen hemen hepimizin bildiği heveslere geldik. Bazı insanlar takı, ayakkabı ve çanta, bazıları da araba için bir servet harcarlar; gerçi araba alımları genellikle krediyle finanse edilir. Peki krediler de aslında dolandırıcılık sayılmaz mı? Nihayetinde insanlar krediyle, aslında satın alamayacakları bir şeyi satın alıyorlar.</p>
	<p class="block_13">Son yılların en tanınmış dolandırıcılarından biri postacı Gerd Postel’dir. Hile, karizma ve belge sahteciliği ile çevresinin saflığı ve yeteri kadar dikkatli olmaması sayesinde başka şeylerin yanı sıra mahkemelerce kabul edilen psikolog olarak bilirkişi raporları yazmayı, doktor olarak işe alınmayı ve Papa tarafından baş başa görüşme için kabul edilmeyi başardı. Postel, bu sahtekârlıklara öfkelenen birini sadece sistemin zayıf noktalarını kullandığını söyleyerek paylayabilir. Böyle bakıldığında Henriette Wilke ve Gerd Postel’i kötülük yapan, ama böylece bu kötülüklerin tekrarlanmasını ya da daha feci kötülüklerin yapılmasını engelleyen insanlar olarak görmek mümkündür.</p>
	<p class="block_13">Aklınıza 2005 yılında meydana gelen kredi kartı skandalını getirin. Hacker’lar, Card Systems Solutions firmasının bilgisayar ağına girip verileri kopyalamışlardı. İmajlarının sarsılması nedeniyle ve daha önce meydana gelen hacker saldırılarından dolayı bankalar, sıkı güvenlik önlemleri almışken, Arizona eyaletinin Tuscon şehrindeki söz konusu firma dikkat etmemişti. Hacker’lar böylece tahmini olarak kırk milyon kişinin kart numaralarını ele geçirdiler. Bu, tipik bir zayıf noktadır: İşi sadece müşteri, satıcı firma ve kredi kartı firmaları arasındaki veri akışını düzenlemek olan aracı bir firma, kendisinin adına çalıştığı firmadan daha az tehlikede olduğuna inanıyor. Bu, tabii ki saçmalık. Tehlike, aynı tehlike, çünkü kredi kartı numaraları bankadan da aracı firmadan da çalınsa değişmez.</p>
	<p class="block_13">İsviçreli bir bilgisayar uzmanı olan Guido Rudolphi, bu tür işlerde başa gelebilecekleri iyi tasvir ediyor: “Bazı hacker’lar, sadece neler yapabileceklerini kanıtlamak isterler. Başkaları, çaldıkları verilerle para kazanmak isterler. Bir de birbirlerine üstün gelmek isteyen hacker grupları vardır: Kim daha çok ağa girecek, kim daha fazla kredi kartı verisi satacak ya da kim en önemli resmi dairenin verilerine hileyle ulaşacak vs.</p>
	<p class="block_13">Ama iş burada bitmiyor. Çalınan kredi kartı verileriyle bir ordu insan alışveriş yapmak üzere gönderiliyor-mesela Rus mafyası için.”</p>
	<p class="block_13">Bu tür hırsızlık olaylarının çok fazla duyulmamasının nedeni, firmaların aynı Niemann olayındaki gibi, itibarlarının sarsılacağından korkmalarıdır. Firmalar, bu tür tülleri genellikle polise bile bildirmiyor. Tam da bu noktada hacker’lar devreye giriyor: Firmaları, sadece güvenlik açığını itiraf etmemeleri için değil, açığı kapatmaya zorluyorlar, Çünkü hacker’lar güvenlik açığını kendileri ifşa ediyorlar. Fakat her kim ki internet üzerinden hackerlık yapan bir şantajcı ya da dolandırıcı sıfatıyla kendisinden güçlü olanları karşısına alırsa dikkatli olmak zorundadır. Özellikle veri satanların tarafına geçilirse, aşağıdaki olayda olduğu gibi tehlike söz konusu olabilir.</p>
	<p class="block_14"> </p>
	<p class="block_21">Bir Nerd’ün ölümü</p>
	<p class="block_24">Nerd: Genellikle bilgisayar ya da bilim ve tekniğin başka alanlarıyla uğraşan ve insan ilişkilerinde oldukça zayıf olan veya en azından böyle bir izlenim bırakan kişiler için aşağılayıcı anlamda kullanılan tabir.</p>
	<p class="block_13">Aşağıda okuyacağınız olay, çetin ceviz olarak adlandırılmayı hak edecek türdendir. Gazeteciler Susanne Opalka ve Olaf Jahn, yıllarca bu olayı araştırdılar ve savcılığı bugün bile inanılmaz bir cinnet gibi görünen olayla ilgili davanın tekrar görülmesine ikna ettiler. Zira ya kimse, Lars-Oliver Petroll’ün 2001 yılında Grunewald’daki bir ağaca asılı bulunduğunu bilmiyor ya da birileri biliyor, ama gerçeği hiçbir zaman anlatmayacak. Hangi versiyona inanmak istediğinize kendiniz karar verin: Cinayet mi, intihar mı?</p>
	<p class="block_13">Yazar olarak bana fazla itimat etmeyin. Çünkü olay yerinde yapılan tatbikat sırasında boynumda iple aynı maktul gibi asılı durmama rağmen, eğer hâkim olsaydım nasıl karar vereceğime bugüne kadar hâlâ emin olamadım. Mevzubahis olanın sadece ölü bir yazılım programcısı değil, aynı zamanda Alman tarihinin en büyük dolandırıcılık olaylarından biri olması, olayı daha anlaşılır kılmıyor. Ama daha ilginç kıldığı kesin... </p>
	<p class="block_14"> </p>
	<p class="block_21">Pek muntazam bir ceset</p>
	<p class="block_13">29 Eylül 2001 gününün sabahı bir emekli bisikletine atlayıp Grunewald’da<sup class="calibre3"><sup class="noteref" id="back_note_46"><a href="index_split_059.html#note_46" title="46" class="calibre1">46</a></sup></sup> mantar aramaya çıktı. Avus’un<sup class="calibre3"><sup class="noteref" id="back_note_47"><a href="index_split_060.html#note_47" title="47" class="calibre1">47</a></sup></sup> yakınında, oldukça geniş bir gezinti yolunda bir meşe ağacına asılı bir adam gören emekli, cep telefonuyla hemen polisi aradı. İtfaiye ve kriminal polisin olay mahalline varması için geçen yirmi dakika içinde olay yerini incelemek için yeteri kadar zamanı oldu.</p>
	<p class="block_13">Güzel meşe ağacı, en az on beş metre yüksekliğindeydi; cesedin asılı olduğu dal ise takriben on iki metre uzunluğundaydı ve ağacın kökünden yatay olarak üç metre kadar ileriye uzanıyordu.</p>
	<p class="block_13">Tuhaf olan, cesedin ayaklarının muntazam bir şekilde üstüste konan ve ortasında boşluk bulunan bir odun yığınının ortasına gelecek biçimde sallanıyor olmasıydı. Odun yığını içi boş bir piramide benziyordu. Kayın ağacından odun parçaları kare şeklinde üst üste konularak oluşturulan piramit, yukarıya doğru daralarak üçgen şeklini alıyordu. Yığın, yaklaşık 85 cm. yüksekliğindeydi ve ölünün ayakları ise yerden takriben 40 cm. yukarıda bulunuyordu. Yani, cesedin alt kısmı odun piramidinin içinde bulunuyordu.</p>
	<p class="block_13">Peki odun parçalarının böylesine düzenli bir şekilde üst üste yığılı şekilde durması nasıl açıklanabilirdi? Asılarak can verenler, genellikle refleks olarak çırpınırlar. Bu durumda odunların bir kısmının aşağıya düşmesi gerekirdi. Öyleyse cesedin boynuna ilmik geçirilip ağaca asıldıktan sonra odun parçaları üst üste konmuştu...</p>
	<p class="block_13">Muhtemelen öyle olmamıştı: Cesedin ellerinde kir vardı. Olay yerini inceleyen polisler, bunun “odunların üst üste yığılması sonucunda oluştuğu” düşüncesindeydiler.</p>
	<p class="block_13">İtfaiye görevlileri, ölüyü ağaçtan indirdikten sonra ilmiği boynundan çıkarmayıp öylece bıraktılar. Bu, kriminolojik olarak ve adli tıp açısından doğruydu. Aksi takdirde ne hangi tür ip kullanıldığının tespiti ne de boyundaki yaranın bulunan ip ve ilmikle uyuşup uyuşmadığına karar vermek mümkün olacaktı. (Çünkü ipin bir katil tarafından daha sonradan ölünün boynuna geçirilmesi de söz konusu olabilirdi.)</p>
	<p class="block_13">İtfaiyeciler, dalda duran ipin diğer kısmını da çıkardılar.</p>
	<p class="block_13">Kriminal polis, maalesef pek de iyi olmayan altı adet fotoğraf çekip olay mahallinin tasvirine başladı. Bu iş, ormanda pek de kolay olmayan bir işti, zira daha sonra soruşturma için nelerin önemli olacağını kim bilebilirdi ki? Yapraklar mı, odun parçalan mı, ip mi, yakındaki avcı çit mi, yoksa hiçbiri mi? Muhtemelen hiçbiri, çünkü her şey bir intiharı işaret ediyordu, intihar durumlarında ise soruşturmalar çok hızlı bir biçimde sona erdirilir.</p>
	<p class="block_13">Cesedin üzerindeki elbiseler oldukça düzgündü: Siyah bir Nike rüzgârlık, Levis marka mavi kapüşonlu yün kazak, Hugo Boss marka pastel yeşili bir tişört, Levis marka koyu mavi bir kot pantolon ve Mountain-Athletics marka açık mavi deri spor ayakkabılar. Ayrıca ölünün birkaç günlük kirli sakalı olduğu göze çarpıyordu. İnce vücutlu, 1,76 metre boyunda ve yetmiş üç kilo ağırlığındaydı. Cesedin katılaşması, ölüm olayının en azından birkaç saat önce meydana geldiğinin kanıtıydı.</p>
	<p class="block_14"> </p>
	<p class="block_21">Bir fitness müşterisi zan altında</p>
	<p class="block_13">Ölünün üzerinde hiçbir kimlik bulunmaması tuhaftı. İntihar eden, oldukça genç biri -ilk bakışta otuzun biraz üzerinde olduğu tahmin edildi- için bu alışılmadık bir şeydi. Kimliğini neden gizlemek istesindi ki? Ama bunu bir anlığına bir yana bırakırsak: İntihar etmek isteyen biri, neden ormanda gezintiye çıkanlar veya çevredeki bir yığın homoseksüel tarafından bulunacağı kesin olan bir yolun yakınına kendini assındı ki? İntihar edenler, böylesi kötü şakalar yapmaz. Akla yakın olan olasılık, ölünün daha yaşarken herhangi bir nedenden dolayı üzerinde kimlik taşımadığıdır ya da biri onun kimliğine el koymuş olabilir. Ceplerinde bir yolcu bileti ya da şu ünlü kuru temizleme veya fotoğrafçı dükkânından alınmış bir fatura bile yoktu. Bunun yerine polisler, pantolonun arka sol cebinde bir tanesi altı Mark, ikisi on iki Mark değerinde üç adet telefon kartı buldular. Ön sağ cepten de 6,69 Mark bozuk para çıktı. Marka elbiseler giyen birinin üzerinden bu kadar az para çıkması tuhaf bir şeydi.</p>
	<p class="block_13">Cesedin bulunduğu mahalde yeri arayan polisler başka bir şey bulamadılar. Sadece olay mahallinden yaklaşık yüz metre uzaklıkta bir fitness salonundan ayrılmaktan vazgeçme-kağıdı (yırtılmış) bulundu. Kâğıdın üzerindeki adres, Neukölln’de oturan Berlinli bir Türk’e aitti. Akşam saat yedide bir polis memuru, belirtilen adresteki zili çalınca, kapıyı söz konusu mektubu yazan yirmi dokuz yaşındaki bir çilingir açtı. Çok keyifli görünüyordu. Crunewald’daki meşeye asılı bulunan ölü olamazdı. Fail olması da mevzubahis olamazdı, zira bir intihar olayında failin hayatta kalması imkânsızdı.</p>
	<p class="block_13">Çilingir, polisi arayarak ziyaretin sebebini sorar. Buna şaşıran polisler, kendisini emniyet müdürlüğüne çağırıp detaylı bir sorgudan geçirirler. Mektubun nasıl olup da ormanda bulunduğuna “pek akıl erdiremediğini” söyler. Fakat Temmuz ve Ağustos aylarında “otobandan sık sık arabayla” geçmişti: “Bir de sık sık Wannsee tramvay istasyonunun oradaki Wann gölüne gitmişliğim olmuştur. Bu bayan arkadaşımla birlikte gölde bot turu yapmıştık. Resimdeki ölü şahsı tanımıyorum.”</p>
	<p class="block_13">Bu arada kabataslak hesaplanmış olan ölüm anında nerede olduğuna dair tanıkları da vardır: Bir kuzeni ve arkadaşlarıyla birlikte gece dışarıya eğlenmeye çıkmışlardı. Buraya kadar her şey yolundaydı. Arabadaki mektubun nasıl olup da otobandan ormana uçtuğu açıklığa kavuşmadı, ama her şey mümkündü.</p>
	<p class="block_14"> </p>
	<p class="block_21">Urgan</p>
	<p class="block_13">Kriminal polis, cesedin bulunduğu gün urganı şöyle tanımlıyordu: Sekiz milimetre eninde ve sentetik liflerden örülmüştü. Cesedin boynuna “altı kez sarılmış bir tür cellat düğümüyle” geçirilmişti. İntihar olaylarında hemen hemen hiç rastlanmayan ilginç bir düğüm -hele kementin altı defa sarılması görülmüş bir şey değildi. Profesyoneller, yedi, dokuz ya da on iki defa sararlar. Ama yine de ince eleyip sık dokumaya gerek yok, nihayetinde söz konusu olan bir intihardır.</p>
	<p class="block_13">Ertesi gün, yani 30 Eylül’de “çit ile meşe ağacı arasında” -ölünün asılı bulunduğu dalın altında- kementin parçaları bulundu: Her biri yarım metre uzunluğunda dört adet urgan parçası. Evet, tam dört adet!</p>
	<p class="block_13">Ayrıca ağaç dalının kabuğunda bir çentiğe rastlandı. Polis, bundan urganın o noktada dal boyunca götürüldüğü sonucunu çıkardı. İtfaiyeciler, cesedi ağaçtan indirirken öyle bir çentik atmadıklarını söyledi, fakat kabuktaki iz oldukça belirgindi.</p>
	<p class="block_13">Birçok şey ölümün intihar olduğunu gösterse de, kriminal polis 1 Ekim’de çok doğru bir karar verdi: “Cesedin bulunma vaziyeti, şahsın başkası tarafından öldürülmesi ihtimalini kesin bir şekilde devre dışı bırakmaya izin vermediği için, otopsi yapılmasına karar verilmiştir.”</p>
	<p class="block_13">Cesedin bulunmasından beş gün sonra, 4 Ekim günü ölüye otopsi yapıldı. Otopsi sırasında ölümün gerçekten de asılma sonucu meydana geldiği ve “başkası tarafından asıldığına ilişkin izlere ve vücutta yaralanmalara rastlanmadığı” sonucuna varıldı. Kimliği meçhul ölü, ölmeden önce uyuşturucu, alkol ya da hap almamıştı.</p>
	<p class="block_13">Savcılık, 10 Ekim tarihinde dosyayı kapattı -Petroll, her yıl canına kıyan 500’ün üzerinde Berlinli’den biri olarak kayıtlara geçti.</p>
	<p class="block_14"> </p>
	<p class="block_21">Ölü bir yazılımcı ve çok sayıda ilgili</p>
	<p class="block_13">Yazılım uzmanı Lars-Oliver Petroll’ün babası, arkasında iz bırakmadan kaybolmadan önce oğlundan bir SMS almıştı: “İyiyim. Her şey yolunda.” Ondan sonra kendisinden bir ses çıkmamıştı. Baba, üç kez oğlunun kayıp olduğunu söyleyerek polise başvurma girişiminde bulundu. Fakat daha aradan birkaç gün geçtiği ve kayıp reşit olduğu için, polis memurları babasını teskin ederek biraz daha beklemesini tavsiye ettiler. Kendisine yetişkin birinin, babasından izin almadan bir yerlere gitmesinin normal olduğu söylendi.</p>
	<p class="block_13">Kaybolan Lars-Oliver için endişelenen iki kişi daha vardı, ikisinin de Almanya’nın en rezil finans skandallarından biri olan ve banka skandalı diye bilinen olaya bulaşan AUBİS şirketiyle sıkı ilişkileri vardı. 1994 yılında üç banka, bağlı şirketler ve büyük meblağlarda krediler sayesinde Berlin’de inşaat işleri yapmak üzere Berlin Banka Ortaklığı ismi altında birleştiler. Ortaklığa katılan bankalardan biri Berlin eyaletine ait olan Berlin Eyalet Bankası olduğu için, Berlin eyalet hükümeti hukuki olarak bu ortaklığın inşaat işlerine kefil olmuş sayılıyordu.</p>
	<p class="block_13">Ortaklık, özellikle öndökümlü betonarme levhaların kullanıldığı inşaatlar yaparak şansını denedi. İki CDU<sup class="calibre3"><sup class="noteref" id="back_note_48"><a href="index_split_061.html#note_48" title="48" class="calibre1">48</a></sup></sup> üyesi, Dr. Christian Neuling ve Klaus Wienhold -ikisi de banka ortaklığıyla iş yapan AIBUS grubunun sahipleriydi- borç altına giren yerel idarelerden devasa apartmanları satın aldılar. AIBUS’un kendi parası olmamasına rağmen, banka ortaklığı üzerinden üç yüz milyon Euro değerinde krediyi kullanma şansına sahipti.</p>
	<p class="block_13">Fakat işler yolunda gitmediği için, 2000 yılından itibaren sorunlar yığılmaya başladı. Hatta 2001 baharında CDU’nun Berlin yerel siyasetinin önemli isimlerinden politikacı Klaus-Rüdiger Landowsky (Berlin Hypbank Yönetim Kurulu Başkanlığı ve CDU Berlin Eyalet Parlamentosu’nun Grup Başkanlığı gibi) bütün resmi görevlerinden bu sebepten dolayı istifa etti. Kendisi AIBUS şirketler grubundan kırk bin Euro almakla itham edildi. Trajedi, Berlin Eyaleti’nin budalaca kefil olduğu astronomik borçlar yüzünden tamamen iflas etme noktasına geldiği 2003 yılına kadar devam etti. İki milyar Euro tutarında acil yardım dışında, bir de aşağı yukarı yirmi iki milyar Euro değerindeki risk meblağının kontrol altına alınması zorunluydu. Bu kadar yüksek bir risk meblağının kontrolü mümkün değildi, hele hele zaten iflas etmiş olan Berlin eyaleti tarafından bir kontrol tamamen olanaksızdı.</p>
	<p class="block_13">AIBUS grubunun iki çalışanı, yazılımcılarını arıyordu: Avukat Andreas Lieske ve AIBUS’te eskiden şef sekreter olarak çalışmış olan ve Petroll’ün eski sevgilisi Carola Clement. İkisi, yazılımcının kayıplara karışmasından üç hafta sonra Lars-Oliver’ın bir arkadaşının kapısını çaldılar. Bu arkadaşın ismi Sebastian Biermann idi ve iki beklenmeyen misafirin kendisine yönelttikleri ilk soru şöyleydi: “Lars-Oliver’in elindeki paket hakkında bir şey biliyor musun? Paket nerede olabilir?”</p>
	<p class="block_13">Biermann’ın herhangi bir paketten haberi yoktur, zaten meselenin ne olduğunu da doğru dürüst anlamaz. Bunun üzerine ikisi, aslında paketi sormak için değil, Lars-Oliver için endişelendikleri için geldiklerini ve birisinin kendini Reichstag’dan<sup class="calibre3"><sup class="noteref" id="back_note_49"><a href="index_split_062.html#note_49" title="49" class="calibre1">49</a></sup></sup> atarak intihar ettiğini, kendilerinin de intihar edenin Lars-Oliver olması ihtimalinden korktuklarını söylediler. Fakat tuhaf olan, Reichstag’dan kendini aşağı atanın 36 yaşında bir sanatçı olduğu zaten gazetelerde yazıyordu. Kayıp Petroll ise daha 32 yaşında ve yazılımcıydı, sanatçı değil.</p>
	<p class="block_13">Bundan başka bir kişi daha, eski arkadaşı Carsten Risken, Lars-Oliver’i aramaya koyulur. O da Petroll gibi bilgisayar uzmanıdır ve 1 Kasım tarihinden itibaren Petroll’ün kaybolduğu gerekçesiyle Berlin polisine başvurmaya çalışır. Fakat o da bunu başaramaz: Bir polis memuru, ona arkadaşı sıfatıyla kayıp başvurusunda bulunmayacağını söyler.</p>
	<p class="block_13">Bunun üzerine Risken, Petroll’ü aramak için aynı gün Berlin’e gitmeye karar verir. Akşam Berlin’e varır. Petroll’ün oturduğu dairenin kapısına ulaşabilmek için, birisi ana kapıyı açana dek binadaki bütün zilleri çalar. Carsten Risken, şaşkınlık içindedir: Petroll’ün her iki mektup kutusu da -biri özel, diğeri de açmayı planladığı internet kafe için- dolup taşmış durumdaydı.</p>
	<p class="block_13">Beklendiği gibi, Petroll’ün üçüncü katta bulunan evinde çıt yoktu. Kapıdaki gözetleme deliği düştüğü için, Risken boş olan, terk edilmiş ve oturulmayan evi görebilmişti. Bunun üzerine Lars-Oliver’in babasını telefonla arayarak Lars-Oliver’i sordu. Babası, yukarıda sözü edilen cep telefonuyla gönderilen mesajdan sonra oğlundan hiçbir haber almamıştı.</p>
	<p class="block_14"> </p>
	<p class="block_21">Bazı ipuçları bir araya geliyor</p>
	<p class="block_13">Bundan on gün sonra, 12 Kasım 2001 günü olay hareketlenmeye başladı. Petroll, AIBUS’a karşı açılan davada sorguya çekileceği için, evinin kapısı eylül ayında polis tarafından açılarak ağır şüphe altında bulunan şirketler grubunun işlerine dair belgeler aranmıştı.</p>
	<p class="block_13">Polis, aramadan sonra evin kapısına yeni bir kilit takmış ve anahtarlarını da en yakın polis karakoluna teslim etmişti. Polisin anahtarları polis karakolundan alabileceğine dair bilgilendirme notu, o günden bu yana kapıda asılı duruyordu. Petroll, anahtarı almaya gitmediği için, karakol adresine bir mektup gönderir, fakat mektup, mektup kutusunun dolu olduğu gerekçesiyle geri gelir.</p>
	<p class="block_13">Bunun üzerine karakoldaki bir polis memuru, evi arayan Eyalet Kriminal Dairesi’ni telefonla arar. Evin anahtarı teslim etme gayesiyle edilen bu telefon, polisin bazı gevşek ipuçlarından yola çıkmasına neden olur. Kayıp ihbarı yapamamasına rağmen, Petroll’ün babası defalarca telefon ederek oğlunun kayıp olduğunu, arkadaşları dahil olmak üzere kimsenin onun nerede olduğunu bilmediğini beyan etmişti.</p>
	<p class="block_13">Fakat bu, bir sonuç vermemişti. Nitekim AIBUS’un bilgi işlem merkezinin şefi hakkında açılan bir soruşturma yoktu, aksine davada sadece tanık olarak rol oynuyordu. Hiç kimse tarafından yolsuzluğa karışmakla suçlanmıyordu. Yani kaybolması için ortada herhangi bir sebep yoktu. Kriminal polis, nihayetinde 12 Kasım tarihinde kayıp ihbar, muamelesini bizzat başlattı.</p>
	<p class="block_13">Otuz iki yaşında, 1,80 boyunda, ince, kısa koyu kahve saçlı, kahverengi gözlü ve vücudunda yara ya da dövme türünden işaretler taşımayan “kayıp bir yetişkin” aranıyordu. Fakat kayıp ilanına uyan herhangi bir ihbarda bulunulmadı. İki gün sonra iki polis memuru, herhangi bir ipucu bulmak umuduyla Petroll’ün evine gitti. Lars-Oliver’in arkadaşının üzerinde boş ve ıssız izlenimi bırakan ev, polislerin üzerinde kaotik bir intiba yarattı. Polis memurları, darmadağın evde, Petroll’ün aynı binada açmak istediği internet kafe için kesilmiş birkaç ödenmeyen fatura ve sözleşme buldular.</p>
	<p class="block_13">Genç adamın nüfus cüzdanının ve bir resminin orta yerde duruyor olması ilginçti. Fotoğraftakinin Petroll olduğundan emin olmak için polisler, giriş katındaki terzi dükkânına başvurur. Dükkân sahibi kadın, fotoğraftakinin Lars-Oliver olduğunu söyler ve geçen aylarda ona gelen bazı paketleri postacının kendisine teslim ettiğini de sözlerine ekler. Fakat paketler, Eylül ayında Petroll’ün bir bayan arkadaşı tarafından alınmıştı. Polis, bir avukat ile eski baş sekreterin de Petroll’ün arkadaşlarının yanında bulunması muhtemel paketlerin peşinde olduklarını daha bilmiyordur.</p>
	<p class="block_13">Polisler, Petroll’ün resmini alıp karakola döndükten sonra, kayıp listesini elden geçirirken aradıklarını bulurlar: “Kayıp şahsın resminin, 29 Eylül 2001 tarihinde Jagen 59,14193 Berlin, Königsberg’de asılı bulunan şahsın fotoğrafıyla karşılaştırılması esnasında büyük bir benzerlik olduğu görüldü. Eldeki bilgilere göre kayıp şahıs, ticari bir davada tanıktır. Dosya numarası: 3 WI Js 745/01.” Bu dava, önce milyonların daha sonra milyarların söz konusu olduğu AIBUS’a karşı açılan davaydı.</p>
	<p class="block_14"> </p>
	<p class="block_21">Ara oyun</p>
	<p class="block_13">Petroll’ün kaybolmasından hemen sonra garip bir buluşma meydana gelir. Lars-Oliver’in bir kadın arkadaşı, onun kiralık otomobilini kullanırken bir kaza yapar. Kazayla ilgili sigorta işlemleri nedeniyle Andreas Lieske ile buluşur. Lieske, daha sonra Petroll’ün ve paketlerin peşine düşen AIBUS’un avukatıdır. Bu buluşma sırasında Lieske, Petroll’a iletilmek üzere bir mesaj verir: Lars-Oliver’in Klaus Wienhold’u, yani AIBUS’un iki sahibinden birini görmeye gitmesi gerekmektedir. Gerçi Petroll, AIBUS’un bilgi işlem merkezini yönetmişti, ama bunlar olurken artık firma için çalışmıyordu. Wienhold, Petroll’dan ne istiyordu ki? Lieske, bu soruya ilişkin bir ipucunu Petroll’ün kadın arkadaşına verir: Wienhold, Lars-Oliver’e “çok kızgındı”, çünkü “o, bunu gerçekten yapmıştı”. Şayet Wienhold, Petroll’ü yakalarsa ağzının üstüne birkaç tane indirecekti. Zira Wienhold, Petroll’ün banka ortaklığına (daha doğrusu AIBUS’a) “belgeler vermeyi” teklif etmişti. Belki de paketlerin içinde bir yerlerde saklanan, söz konusu belgelerdi.</p>
	<p class="block_14"> </p>
	<p class="block_21">Sis perdesi aralanıyor</p>
	<p class="block_13">Bu arada kriminal teknik bölümü, Petroll’ün evinde parmak izlerini alarak Crunewald’da bulunan kimliği belirsiz cesedin parmak izleriyle karşılaştırır. Böylece 1845/01 numaralı ceset teşhis edilmiştir: Ceset, gerçekten de AIBUS eski bilgi işlem merkezi şefi, paket dağıtıcısı ve oturduğu apartmanda bir internet kafe açmayı planlamış olan Lars-Oliver Petroll’e aittir.</p>
	<p class="block_13">Petroll’ün babası ve arkadaşları, onu intihara sürükleyenin ne olabileceğine akıl erdiremezler. Fakat babası ifadesinde oğlunun kendini tehdit altında hissettiğini belirtti. Oğlu, “yasadışı işlerini bildiği” için, AIBUS’un sahipleri üzerinde baskı kurmuşlardı. Ayrıca oğlunun bir kadın arkadaşına teslim ettiği paketten de haberi vardı. Arkadaşına paketi saklaması için vermişti, fakat arkadaşı, paketi bir yere koymuş ve unutmuştu. Lars-Oliver, bu duruma çok kızmıştı.</p>
	<p class="block_13">Petroll’ün babası, bunun dışında AIBUS’un eski baş sekreteri ve Lars-Oliver’in eski sevgilisi Carola Clement hakkında da bir şeyler biliyordu. Clement, oğluna içinde Elpag firmasının sahibi Sven Asmus’un aşk mektupları ve muhtelif disketlerin bulunduğu bir seyahat çantası vermişti. Bu, çok önemli bir bilgiydi, zira Elpag firması AIBUS tarafından restore edilen evlere fahiş fiyatla uzaktan ısıtma enerjisi satıyordu. Bu pürüzlü ticaretten elde edilen fazla kazançların paylaşılmış olması gerekiyordu. Şayet mali yolsuzluğun üstüne bir de aşk skandalı eklenirse, belki de aslında can sıkıcı olan mali yolsuzluk bir seksüel hususiyet kazanacaktı. AIBUS’un iki sahibinden biri olan Christian Neuling, 1994 yılına kadar Alman parlamentosunda milletvekili ve sonrasında da nüfuz sahibi bir CDU siyaset adamı olduğu için, birden işi rengi değişebilecek ve para, iktidar, enerji ve belki de seks söz konusu olacaktı.</p>
	<p class="block_13">Fakat bu, sadece bir hileydi. Aşk mektupları ve “bazı disketlerin” içinde bulunduğu çanta, güya Tegel havaalanındaki bir emanet dolabındaydı. Carola Clement’in anlattığına göre, 11 Eylül olaylarından sonra emanet dolabı açılmış ve içindekiler, çantanın içinde bulunan adrese, yani Elpag firmasının sahibi Sven Asmus’un adresine gönderilmişti. Petroll’ün babası, meseleyi daha kritik, tuhaf ve karmaşıklaştırmak için, bir de her şeyi ilk anlatanın oğlunun eski sevgilisi (şimdi paketlerin peşinde olan) Carola Clement değil, AIBUS’un sahibinin kızı Tanja Wienhold olduğunu söyledi.</p>
	<p class="block_13">Ne Petroll’ün babası ne de polis, bu ifadeyle ne kadar hassas bir konuya değindiklerinin farkındaydılar. Çünkü önce seyahat çantasında aşk mektupları bulunmuyordu, ikincisi Tegel havaalanında emanet dolabı yoktu ve nihayetinde üçüncüsü ise 11 Eylül olaylarından sonra yapılan güvenlik kontrollerinden öyle bir çanta bulunup açılmamıştı.</p>
	<p class="block_13">Lars-Oliver’in arkadaşlarından hiçbirinin bir şey hakkında bilgisi yoktu. 2001 yılı Temmuz ayında AIBUS’un sahipleri Klaus-Hermann Wienhold ve Christian Neuling’in banka hesabından Petroll’ün banka hesabına on bin Mark havale edilmişti. Bundan çoktan haberi olan polisin, aslında burada bir şeylerin dönmüş olduğunu düşünmesi gerekiyordu. Çünkü seyahat çantası hikâyesinde, Berlin’i nihai iflasa sürükleyen şahısların isimleri doğrudan ya da dolaylı olarak geçiyordu.</p>
	<p class="block_13">Gerçekten de polisin 28 Kasım tarihli hazırlık raporunda, “Klaus-Hermann Wienhold ve diğerleri aleyhine açılan finans davasının” tanığı Petroll hakkında,</p>
	<p class="block_13">- yazılımcının bilgi işlem merkezinin şefi sıfatıyla AIBUS’un işleri hakkında ayrıntılı bilgiye sahip olduğu,</p>
	<p class="block_13">- muhtemelen kasten fahiş fiyatlı enerji faturaları gönderen “Leipzigli enerji firması Elpag ile ilgili olarak büyük yolsuzlukları” bilmesi gerektiği,</p>
	<p class="block_13">-AIBUS’un sahipleri ve CDU politikacıları Wienhold ve Neuling’ten havale yoluyla on bin Mark aldığı,</p>
	<p class="block_13">- buna rağmen firmanın içinde biri olarak edindiği bilgileri, banka ortaklığına dahil olan bankalardan birine -Berlin Hyp bankasına- para karşılığında vermeyi teklif ettiği ve böylece AIBUS’a büyük bir baskı uyguladığı,</p>
	<p class="block_13">- birçok arkadaşına, AIBUS çalışanları tarafından tehdit edildiğini söylediği,</p>
	<p class="block_13">- cesedinin bulunduğu gün, eski şef sekreter Carola Clement ile buluşmak istediği,</p>
	<p class="block_13">- ondan sonra da babasına son mesajı cep telefonuyla yolladığı yer alıyordu.</p>
	<p class="block_13">Bütün bu bilgilerin ışığında Eyalet Kriminal Dairesi, “şimdiye kadar elde edilen bilgilere dayanılarak şahsın başkası tarafından öldürülmesi ihtimalinin kesin bir şekilde devre dışı bırakılmayacağı” gibi doğru bir sonuca vardı.</p>
	<p class="block_14"> </p>
	<p class="block_21">Hiçbir yerdeki emanet dolabı</p>
	<p class="block_13">Petroll, ister AIBUS’un tehditlerinden korktuğu için intihar etmiş olsun isterse gerçekten de AIBUS tarafından öldürülmüş olsun, iki önemli soru cevapsız kaldı: Birincisi, seyahat çantasında ve Petroll’ün başkalarına verdiği paketlerde nelerin bulunduğudur. İkinci soruysa, Petroll’ün Berlin Hyp bankasına sahip olduğu bilgileri satmak istediğini AIBUS’un nereden öğrendiğidir. Zira AIBUS bu bilgiye sahip olmasaydı, firmadan hiç kimse yazılımcının peşine düşmezdi. O zaman, ona AIBUS’un bazı çalışanlarıyla arkadaş olan ve AIBUS’un beyanına göre iş sözleşmesinin uzatılması için onlarla pazarlık yapmış olan sorunlu biri diye görülecekti. Kimsenin bu adamdan korkmasına gerek kalmayacaktı tabii ki birisi şayet onu ve AIBUS ile ilgili skandalı patlatma planlarını firmaya ihbar etmemişse.</p>
	<p class="block_13">Eğer bir gün Tegel havalimanının bagaj emanetinde gümüş renkli bir spor çantası günü geçmiş olduğu için Tempelhof’taki kayıp eşya bürosu merkezine gönderilmeseydi, Petroll’ün planlarıyla ilgili ilk başlarda kimse bir şey bilmeyecekti. Emanet makbuzu, Lars-Oliver Petroll’ün elindeydi, fakat birincisi emanet görevlileri bunu bilmiyordu, ikinci olarak da teslim alma kartının sahibi emaneti almaya gelmemişti. Çanta, emanete 21 Temmuz 2001 günü teslim edildiği için, kayıp eşya merkezi çalışanları iki aydan sonra çantayı açıp sahibini tespit etmeye karar verdiler. Bütün bunlar Eylül sonunda, yani Petroll’ün ölümünden birkaç gün önce oluyordu.</p>
	<p class="block_13">Merkezde çalışan bir kadın, çantada iki zarf bulur. Zarfların içinden üzerinde “Asmus”, “Hölz” ve “AIBUS firması” yazılan bulunan kâğıtlar çıkar. Görevli kadın, AIBUS firmasını telefonla arar ve çantanın kendilerine ait olup olmadığını sorar. Firma santrali, anılan her iki isme haber verileceğini bildirir. Gerçekten de çok geçmeden Elpag firmasının sahibi Sven Asmus, Leipzig’den kayıp eşya merkezini arar. Asmus, çantayı tarif eder ve kendisine ait olduğunu söyler. AIBUS firmasından bay Hölz’un uğrayıp çantayı alacağını da sözlerine ekler. Bunun için gerekli olan vekâletnameyi de hemen fakslayacağını belirtir ve bu sözünü de yerine getirir</p>
	<p class="block_13">Hölz, iki gün sonra çantayı alır ve firmaya getirerek patronun kızı Tanja Wienhoid’a teslim eder. <i class="calibre2">Berliner Morgenpost </i>gazetesinden Olaf Jahn ve Jens Anker ile ARD televizyonunda yayımlanan <i class="calibre2">Kontraste </i>programından Susanne Opalka ve Ursel Sieber’ın daha sonra araştırmalar sonucunda ortaya çıkardıklarına göre, çantanın içinde zarflardan başka bir şey daha vardı: Telesekreter ses kayıt bandı gibi çok sayıda alışılmadık derecede küçük kasetlerdi bunlar. Üzerlerine haftanın günlerinin yanı sıra “Volkbank” ve “H. Pottmann” gibi isimler not edilmişti.</p>
	<p class="block_13">Büyük bir firmanın bilgi işlem merkezinde çalışan birinin elinde bulunan küçük ses kayıt kasetleri: Bunlar, ancak şeritli kasetler olabilirdi. Bu kasetler, genellikle yedek kopya olarak büyük miktarda veri kaydetmekte kullanılıyordu. Kasetlerin üzerindeki yazı normaldi: Konu ve tarihe göre tasnif edilmişlerdi.</p>
	<p class="block_13">Petroll’ün hayatına mal olan, uydurulan aşk mektupları değil, bu kasetlerdi. Söz konusu kasetlerle kesin delillere dayanarak banka ortaklığının şüpheli sorumluları hakkında belki de çok daha fazla dava açılabilirdi. Nitekim yüzün üzerinde davadan, sayıları zaman zaman on ikiye varan savcı, on mali müşavir ve yirmi bir kriminal polis memurunun 250 m<sup class="calibre3">2</sup> büyüklüğünde bir salonda toplam 5750 klasörü ve dört milyon veriyi değerlendirmelerine rağmen sadece birkaç tanesi sonuçlanabildi.</p>
	<p class="block_13">Peki bu kasetler neredeydi? Hiçbir yerde. Polis, ilk başlarda Petroll’ün ölümüyle onun önceleri pek ilgi çekmeyen seyahat çantası ve Almanya’nın en büyük banka skandalı arasındaki bağlantıyı göremediği için, Asmus’a sadece bir kez “aşk mektupları ve disketler” hakkında soru sordu. Asmus çantayı aldığını, fakat disketler de dahil olmak üzere içindeki her şeyi yok ettiğini söyledi.</p>
	<p class="block_13">Ama Asmus’un aşk mektubu dolu bir paketi bilgi işlem merkezi şefine teslim etmesinin, onun da bu paketi yanına birkaç disket koyarak güya havaalanında bir emanet dolabına koymasının ne kadar saçma olduğu kimsenin aklına gelmedi. En az bunun kadar saçma olan bir başka şey de, bu muhtemelen çok önemli şeylerin geri alındıktan hemen sonra yok edildiğiydi.</p>
	<p class="block_13">AIBUS ve Elpag’ın sahipleri, gerçekten de kayıp eşya merkezinden gelen telefonla birlikte olaydan haberdar oldular. Muhtemelen ilk başta herhangi bir şey düşünmediler ve zaten şimdiye kadar çanta hakkında kimse de bir şey duymamıştı. Petroll, çantayı gizlice kayıt bantlarıyla doldurmuş ve başkaca kimsenin de bundan haberi yoktu. Ancak çanta AIBUS daha doğrusu Leipzig’de Elpag’ın eline ulaşınca, olayın tarafları Petroll’ün planlarından haberdar olmuş olmalılar. Kötülere karşı gerçeğin hizmetinde olan biri dışında her şeydi Petroll. Bildiklerini delilleriyle birlikte bankalardan birine muhtemelen büyük bir meblağ karşılığında satmayı istiyordu, ama yanlış adamlara çatmıştı.</p>
	<p class="block_14"> </p>
	<p class="block_21">Yanlış yerdeki suskunluk</p>
	<p class="block_13">Yine de bütün bunlar, Petroll’ün öldürüldüğünü kanıtlamaz. Gerçi öldürülmesi için bir nedenin bulunduğu açık seçik ortada, ama yine de bu onun öldürüldüğünü söylemek için yeterli değil. Fakat iki soruşturma olanağının olduğunu ifade etmek gerekiyor: Petroll’ün arkadaşlarının ayrıntılı olarak ifadelerini almak ve bir kez daha olay mahalline gitmek. Hemen hemen her zaman olay mahallinde, ilk başta fark edilemeyen ipuçlarına ulaşmak mümkündür.</p>
	<p class="block_13">Ölüm olayından sonra araştırmalarına devam eden gazeteciler Jahn ve Opalka, savcılığa kızıp durdular. Petroll’ün ölümüne neden olanın seyahat çantasındaki kayıt bantları olabileceğini ortaya çıkaran bu iki gazeteci, bu başarılarından dolayı övgü almak yerine kayıp eşya bürosunda çekim yapmaları ve devam eden tahkikatlara karışmaları yasaklandı.</p>
	<p class="block_13">İki gazeteci buna ilişkin olarak şunları söyledi: “Bu, olan bitene dair cesur bir yorumdu, çünkü o zamana dek ne bir polis ne de savcı çantanın içindekilerle ilgilenmemişti. Elde edilen bu bilgilerle şimdi ilgili kişileri, özellikle ifadesi çelişkilerle dolu olan Sven Asmus’u sıkı bir sorgulamaya çekme olanağı vardı. Aşk mektupları ve disketler de nereden çıktı? Asmus, neleri yok etti? Fakat Lars-Oliver Petroll’e ‘Neden birileri seni öldürsün?’ diye bir SMS gönderen Elpag’ın sahibi bir daha sorguya çekilmedi. Tanja Wienhold’u da sorguya çekmek oldukça önemliydi. Ama sadece çantayı kayıp eşya merkezinden gidip alan AIBUS’tan bay Hölz kısaca sorguya çekildi. Hepsi buydu.”</p>
	<p class="block_13">Ama kızıp durmak yerine, iki gazeteci ipuçlarının peşine düştü. Dosyadan edindikleri bilgilere göre, Petroll’ün arkadaşı Sebastian Biermann’ın polise Lars-Oliver’in “AIBUS tarafından tehdit edildiğini” ve kesinlikle izini kaybettirmesi gerektiğini söylediğini biliyorlardı. Bu yüzden de Petrol, Biermann’ın evinde kalmıştı. Fakat bir kadın arkadaşı gelip bilgisayarını almış, Biermann’ın evinde Petroll’ün sadece içinde elbiseleri bulunan bir sırt çantası ve Nokia cep telefonu kalmıştı. Ne Petroll’ün sırt çantası ne de cep telefonu polisi ilgilendirmedi, ama gazeteciler için ikisi de önemliydi. Olay hakkında yazdıkları, sadece bilgi toplamanın değil, edinilen bilgilerden hangilerinin olayı çözmede işe yarayacağım, hangilerinin tali olduğunu göstermesi bakımından oldukça ilginçtir.</p>
	<p class="block_13">“Berlin-Mitte’de bir apartman. Önce Biermann’a cep telefonu üzerinden ulaşmayı deniyoruz, ama boşuna. Her telefon edişimizde, ‘Bu numaraya şu anda ulaşılamıyor, lütfen daha sonra tekrar deneyiniz’ sözlerini duyuyoruz. Evinde de bir şey elde edemedik. Bir günde defalarca evine uğradık. Zilini her çaldığımızda, kapalı kapılar arkasında bir köpeğin havlamasından başka bir tepki almadık. Birkaç gün geçtikten sonra Biermann, telefonumuza yanıt verdi. Konuşmaya niyeti yoktu ve kısa kesti: ‘Belki başka bir zaman. Hoşça kalın.’ Daha sonraları aradığımızda da iki kez bize aynı şekilde davrandı. Fakat en sonunda bizimle konuşmayı kabul etti.</p>
	<p class="block_13">Akşam saat dokuz buçuk civarında onunla Prenzlauer Berg’deki bir kafede buluştuk. Biermann, işkilleniyor. Arkadaşının açıklanamayan ölümüne dair söylentiler onu tedirgin etmiştir.</p>
	<p class="block_13">Görüşmenin başında, ismini hiçbir koşulda herhangi bir gazetede görmek istemediğini bize açık açık söyledi. Korku içinde: ‘Hayatımın teneke bir teknede sonlanmasını istemiyorum’. Andreas Lieske adında bir avukatın tesadüfen ortaya çıkıp çıkmayacağını görmek için durmadan etrafına bakınıp duruyor. Biermann, bizimle birlikte görünmeyi istemiyor. Sohbet, çok dikkatli bir tarzda başlıyor. Biermann, bize güvenip güvenemeyeceğini kestirmeye çalışıyor ve AIBUS ile ilişkide olup olamadığımızı öğrenmek istiyor. Biz, AIBUS ile herhangi bir ilişkimizin olmadığını söyleyince, yavaş yavaş sakinleşiyor ve anlatmaya başlıyor.</p>
	<p class="block_13">Çok geçmeden kriminal polisin kendisini sorgulaması mevzuuna geliyor. Biermann, polisin sorgu sırasındaki umursamaz tavrına hayret ediyor ve polislerin Petroll’ün cep telefonunu almak istememelerine olan kızgınlığını belli ediyor. Bir cep telefonu? Çok ilginç, peki şimdi nerede bu telefon? Biermann, telefonun evde mutfak masasının üzerinde durduğunu söylüyor. Kriminal polisin, telefonu almak istememesi şimdi bile onu şaşırtıyor. Kendisi telefona bakmış ve ‘içinde oldukça önemli mesajlar bulunduğunu’ tespit etmişti. Bu konuda maalesef daha fazla konuşmak istemiyor. Telefonla ne yapmak istediğini önce düşünmesi gerektiğini belirtiyor. Bir saatlik bir görüşmeden sonra, tekrar görüşmek üzere vedalaşıyoruz. Önemli bir ilişki kurduk.</p>
	<p class="block_13">Birkaç gün sonra Biermann kendisi bizi arıyor, bu sefer eskisi gibi gergin değil. Bu kez başka bir semtte bir meyhanede buluşmak üzere randevulaşıyoruz. Petroll’ün arkadaşı hemen konuya giriyor: Ölü arkadaşının cep telefonunu masanın üzerine koyup, bize ‘İçinde çok sayıda mesaj var. Bir tanesini yanlışlıkla sildim. Silinen mesaj, Temmuz ortalarında gönderilmişti ve içeriği şöyleydi: ‘Havale çıkarıldı. Gelecekte daha dikkatli konuş.’</p>
	<p class="block_13">Biermann’a tekrar Petroll ile geçirdiği son günlere ilişkin sorular soruyoruz. Arkadaşının Eylül ayında normal, sakin ve hatta neşeli olduğunu söylüyor. Dikkatini çeken bir şey olmamış. Kaybolmadan bir gün önce, her zamankinden daha erken uyumuş. Biermann, buna şaşırmış. Ertesi gün öğleye doğru birlikte uzun bir kahvaltı yapmışlar. Her şey oldukça normalmiş. Biermann, sonra cep telefonunu bize veriyor. Fakat ortada bir sorun var: Telefon kartı eksik. Şimdi telefondaki bilgilere nasıl ulaşacağız? İnşallah mesajlar telefonda kayıtlıdır. Biermann, bize bir akıl veriyor: Kendi telefon kartını takarak kendi şifresiyle telefonu açmış ve böylece mesajları ve telefon numaralarını okuyabilmişti. Aynısını yanımızda tekrar yapıyor ve ‘Kartı alabilirsiniz, bana artık lazım değil’ diyor. Kendisiyle vedalaştığımızda, bize ismini gazetelerde görmek istemediğini söylüyor.</p>
	<p class="block_13">Gazeteye dönüş yolunda, cep telefonuna sanki kırılacak bir yumurtaymış gibi dikkat ediyoruz: Sakın bir hata yapıp herhangi bir mesajı silmeyelim. İşi sağlama almak için, Özgür Berlin Radyosunun (SFB) iletişim tekniği bölümünün bir çalışanından yardım istiyoruz. İlk olarak telefonun telesekreterini arıyoruz. Sakin ve yumuşak bir erkek sesi, Lars-Oliver Petroll diyor. Onun sesini ilk defa duyduğumuzu ürküntüyle düşünüyoruz. D2 operatörünün 0172/7547888 numaralı cep telefonunda toplam yetmiş telefon numarası ve kırk bir adet mesaj kayıtlı. Oldukça çok. Telefon numaralarını mümkün olduğu kadar çabuk arayabilmek için, iki gruba ayırıyoruz. Numaralardan bir kısmı yeni ve sahipleri Petroll’ü tanımıyor. Şirketle sıkı olan AUBIS çalışanlarını ve Wienhold ile Neuling’in yakınlarını aramanın bir anlamı olmayacağı için, onları listeden ayıklıyoruz. Önce eski iş arkadaşlarıyla konuşuyoruz. Bu görüşmelerin çoğunda bazı bilgiler ediniyoruz.</p>
	<p class="block_13">Arkadaş ve yakınlarının birçoğu, Petroll’ün ölümünden dolayı hâlâ dehşet içindeler. Kriminal polisin değil de, bizim aramamıza şaşırıyorlar. Polis, onlara başvurmamış. Görüşmelerin seyri içinde, ölümüne dair iki tahmin tartışmasız bir şekilde öne çıkıyor: Petroll, intihar edecek biri değildi. Herkes, onun karakter özelliklerim aynı şekilde tarif ediyor: Neşeli, içten ve hafiften hovarda biriydi. Çok zeki bir adamdı ve bilgisayar, cep telefonları ve modern bilgi işlemle ilgisi olan her şeye karşı büyük bir tutkusu vardı. Çoğunda şu cümleyi tekrar tekrar duyduk: ‘Cep telefonları, Cassiopeia’sı, dijital kamerası, taşınabilen harddiski ve Leatherman’ı<sup class="calibre3"><sup class="noteref" id="back_note_50"><a href="index_split_063.html#note_50" title="50" class="calibre1">50</a></sup></sup> olmadan hiçbir yere gitmezdi. Bu, tamamen olanak dışı bir şeydi.’ Arkadaşları, bir şeyi daha durmadan tekrar etti: Küçük kızına çok düşkündü.</p>
	<p class="block_13">Telefon numaralarından biri Petroll’ün arkadaşı Hakan’a ait. Birçok kez aramamıza rağmen telefona kimse vermiyor. Günlerce aramamız boşa çıkınca, Hamburg’un yolunu tutuyoruz. Hakan, Petroll’ün en yakın arkadaşlarından biri. Petroll, sık sık onun evinde kalmıştı. Belki de elindeki kanıtların bir kısmını Hakan’ın evinde saklamıştır.</p>
	<p class="block_13">Hakan’ın küçük aile işletmesi, Reeperbahn’ın yan sokaklarından birinde bulunuyor. İçeri girip kendisine Lars-Oliver hakkında konuşmak istediğimizi söylediğimizde, ilk önce şaşkınlıkla karşıladı. Gerçi arkadaşının öldüğünü duymuştu. İntihar ettiği söylenmişti. Fakat savcılığın, cinayet şüphesi nedeniyle soruşturma yürüttüğünden haberi yoktu. İşyerinde Hakan’ın dışında üç Türk ve Hakan’ın annesi de var. Bir süre sonra Hakan anlatmaya başlıyor: Evet, Lars-Oliver Haziran ve Temmuz aylarında evinde kalmıştı. Hakan’a saklanması gerektiğini söylemişti: ‘Lars, AIBUS’tan birilerinden korkuyordu.’ Hakan’a kendisinde Petroll için saklamak üzere herhangi bir harddisk ya da başka cihazlar olup olmadığını sorduğumuzda, öfkeyle ayağa fırlıyor ve parmağıyla bizi işaret ederek, ‘Sivil polis misiniz, nesiniz?’ diye bağırıyor.</p>
	<p class="block_13">Dükkândaki atmosfer birden 180 derece tersine dönüyor. Diğer Türkler, arkamızda yarım daire oluşturuyor. Hiddetlenen Hakan’ı tekrar sakinleştirmek için epeyce çaba gösteriyoruz. Sonrasında çarçabuk vedalaşıp işyerinden ayrılıyoruz. Şimdi en azından Petroll’ün diğer arkadaşlarından edindiğimiz bilginin doğru olduğundan eminiz: Hamburg’da saklandığı süre içerisinde ara sıra bu arkadaşının yanında kalmıştı. Bu, bize yeter. Bu koşullar altında muhtemel delilleri ortaya çıkarmanın bizim değil, yetkililerin görevi olduğuna karar veriyoruz.</p>
	<p class="block_13">Fakat gün geçtikçe ümidimiz azalıyor, Zira telefonla aradığımız şahıslardan bir tanesine bile polis bilgi almak için başvurmamış. Bu konuda da herkesten standart bir yorum duyuyoruz: ‘Polisin bu isteksizliğine hayret ediyoruz.’</p>
	<p class="block_13">Telefonla süregiden araştırmalarımıza paralel olarak, Petroll’ün eski sevgilisi Sabrine Weiser ile bir kez daha görüşüyoruz. Weiser, bu arada karmakarışık yığınlar halindeki disketler, harddiskler, bilgisayar parçaları, klavyeler ve kâğıtların altını üstüne getirerek bizim için bu karton dolusu malzeme hazırlamıştı. Malzemeyi alarak gazeteye geri dönüyoruz ve hemen disketlerden birkaçını açmayı deniyoruz.</p>
	<p class="block_13">Daha ilk disketi açtığımızda bir sürprizle karşılaşıyoruz. İçindeki dosyaları açınca, birden Lars-Oliver Petroll ile yüz yüze geliyoruz. Bunlar, Hamburg’dayken çekilen resimler. Bizim için üzüntü verici bir an. Fotoğraflarda Petroll, aynı arkadaşları ve yakınlarının tarif ettiği gibi bize bakıyor: Saçları kısa, kirli bir sakal, uzun favoriler, üzerinde gri bir tişört ve kot pantolon var. Çalışma masasının üzerinde bir paket Player sigarası, bir paket Philipp Morris, bir termos, içinde kruvasan olan birkaç tabak, muhtelif disketler ve bir hesap makinesi görülüyor. Arka planda bilgisayarlar, ekranlar ve bir tarayıcı var.</p>
	<p class="block_13">Resimlerde Petroll ya konsantre olmuş şekilde bilgisayarın başında oturuyor ya da şakalaşıyor: Bu fotoğrafta kafasında üzerinde isminin baş harflerinden oluşan LOP yazısı olan bir basketbol şapkası, burnu kırmızıya boyalı, gözlerini şaşılaştırmış şekilde ve elinde bir kutu boyayla kameraya bakıyor. Başka bir fotoğrafta da resim çekene aptalca hareketler yapıyor: Açık pencerenin pervazına oturmuş gülüyor. Tehlikeli bir durum yok, sadece her zamanki gibi muziplik yapıyor.</p>
	<p class="block_13">Başka bir disketi açmaya çalışırken can sıkıcı bir sürprizle karşılaşıyoruz. Disketi açtığımızda bir Excel tablosu ile ‘Elpag’ ve ‘Görlitz banka hesabı bakiyesi.xls’ yazıları bir an görünüyor ve hemen ardından ekran kararıyor. Bilgisayar sistemi çöküyor.</p>
	<p class="block_13">Ne yapacağımızı bilmiyoruz. Petroll, önemli bilgileri özel bir koruma programıyla korunacak şekilde mi kaydetmişti? Bunun cevabını bilmiyoruz, ama disket her halükarda açılmıyor.</p>
	<p class="block_13">Ama biz, disketteki bilgilere ne olursa olsun ulaşmak istiyoruz. Bu nedenle profesyonel veri kurtarma uzmanlarına başvuruyoruz. Bunlar, virüs, bilgisayar suçları veya benzeri nedenlerden dolayı kullanılamaz duruma gelen verileri tekrar kurtarma alanında uzmanlaşmış kişiler. Uzmanlar, verilen kurtarıyor. Diskette AIBUS grubunun ana hesapları bulunuyor. Artık elimizde Lars-Oliver Petroll’ün AIBUS aleyhinde kullanılmak üzere malzemeyi kopyalayıp sakladığına ilişkin kanıtlar var.</p>
	<p class="block_13">Yavaş yavaş, bir gayrı menkul grubu olan AIBUS’a ilişkin daha fazla bilgiye ulaşıyoruz: Kira ve kredi hesaplarına ilişkin tablolar, tek tek sitelerde boş olan evlere ilişkin listeler. Ödeme sistemi Genolite’nin prosedürleri; ayrıca garaj yerlerinin dahili dağılımı, çalışanlara ilişkin çok sayıda bonservis, AIBUS’a iş yapmış olan zanaatkâr işletmelerinin gönderdiği ödeme ihtarları, genel müdürlerin randevu planlan, iş seyahatlerinin gider hesapları ve enerji teslimi hesaplamasına dair belgeler.</p>
	<p class="block_13">Verileri elden geçirirken, diğer yandan Petroll’ün cep telefonunda kayıtlı bulunan telefon numaralarını aramaya ve mesajları incelemeye devam ediyoruz. 2001 yılının Mayıs ve Haziran aylarında Petroll’e 0172/2194850 cep numarasından sık sık mesaj geldiği dikkatimiz çekiyor. Bir tanesi, daha önce sözünü ettiğimiz bir soruyu içeriyor: ‘Neden birileri seni öldürmek istesin?’</p>
	<p class="block_13">Başka bir mesajda, Petroll’ün elektronik not defterinde kaybolan bir veri taşıyıcıdan söz ediliyor. Mesaj, Petroll’e gece saat üç buçukta gönderilmiş: ‘Bir kez daha. Sildim.’ Birkaç saat sonra aynı numaradan bir mesaj daha geliyor: ‘Cassiopeia’nın çipi bende mi?’ Daha sonra üsteleyen bir soru: ‘Her şey yolunda mı? Daha e-mail almadım.’ Bu mesajları gönderen kim? AIBUS çalışanları arasında yaptığımız araştırma biraz zaman alıyor, ama artık numaranın kime ait olduğunu biliyoruz: 0172/2194850 cep telefonu numarası, Elpag şirketinin sahibi Sven Asmus’a ait. Asmus, Petroll’e kısa bir süre içinde on yedi tane mesaj göndermiş. Petroll’ün yakınlarının gözlemleri doğru görünüyor: Asmus ve Petrol, arkadaşlar ve sık sık birlikte dışarı eğlenmeye gidiyorlar.</p>
	<p class="block_13">Telefonda ‘Yaliki’ adı altında kayıtlı olan bir numara ise, önümüze başka bir zorluk çıkarıyor. Numarayı aradığımızda, Christian isminde biri açıyor. Lars-Oliver Petroll’ü tanıyıp tanımadığını sorduğumuzda kekelemeye başlıyor. Söylediklerinden Petroll’ü tanıdığı anlamını çıkarıyoruz, ama cümleleri pek anlaşılır değil. Fakat Petroll’ü tanıdığı kesin. Oldukça gözü korkmuş bir havası var. Daha fazla bir şey öğrenmemizin olanağı yok. Peki ‘Yaliki’ ne anlama geliyor? Hangi dilden? İnternette yaptığımız araştırma sonucunda kelimenin ilginç bir anlamına rastlıyoruz. ‘Yaliki’, Avustralya’nın (Alice Springs’in 300 km. kuzey batısındaki) Warlpiri bölgesinde yaşayan Yapa yerlilerinin konuştukları lehçeden gelen bir kelime ve başka anlamların yanı sıra ‘orada’, ‘oradaki’ anlamlarına da geliyor. Saklı bir şeylere dair gizli bir ipucu mu? Şimdiye kadar Petroll hakkında duyduklarımızdan sonra, bu güvenlik ve teknik tutkunundan her şey beklenebilir, diyoruz.</p>
	<p class="block_13">Christian’ın oturduğu Lengerich’e doğru yola çıkıyoruz. Otoban ve şose yollarda geçen altı saatlik bir yolculuktan sonra, Christian’ın kapısına varıyoruz. Zili çalıyoruz, fakat kimse açmıyor. Bir süre sonra apartmandan iri yarı bir adam çıkıyor. Biz ‘Christian?’ diye sorunca hemen geri dönüp içeri kaçıyor ve o gün bir daha dışarı çıkmıyor. Telefona da cevap vermiyor.</p>
	<p class="block_13">Yalikı’nin bizimle görüşmek istemediğini anlıyoruz. Daha fazla beklemenin anlamı yok. Tekrar Berlin’e doğru yola koyuluyoruz. Berlin’de telefon numaralarını aramaya devam ediyoruz. Bu numaralardan biri (‘Franzi’), bizi Leipzig’teki Metropolis gece kulübünde çalışan bir kadına götürüyor: Asmus ve Petroll’ün sık sık birlikte gece hayatına dadandığını zaten önceden öğrenmiştik, fakat şimdiye kadar buna dair kesin bir kanıta ulaşamamıştık. Franzi, Lars’ı hatırlıyor, ama adının Lars-Oliver Petroll olup olmadığını bilmiyor. Ara sıra bir arkadaşıyla birlikte Metropolis’e geldiğini söylüyor. Daha fazla bildiği bir şey yok. Son olarak Lars’ın daha çok votkalı Red Bull içip içmediğini sorduğumuzda, telefonda burnundan soluyan öfkeli bir sarhoş sesi duyuyoruz. Franzi, oldukça ağır Saksonya şivesiyle ‘Benimle... benimle sadece şampanya. Bana Daebel Daennsing’li Franzi derler’ diyor.</p>
	<p class="block_13">Bu arada, savcılığa ifade veren başka tanıklar da ortaya çıkıyor. Bunlardan birisi AIBUS eski çalışanlarından Eberhard Kranich. Petroll’ün ölümüne kadar söz konusu olan “sadece para olduğu” için sustuğunu, fakat şimdi ifşa edeceğini belirtiyor. Sadece Elpag ile AIBUS arasındaki bağlantıları değil, bilakis 2001<b class="calibre4"> </b>Ağustos ayında yani Petroll’ün ölümünden bir ay önce geçen bir konuşmayı da anlatıyor: </p>
	<p class="block_13">“Sven Asmus, bir keresinde bana kendiliğinden Petroll’ün Wienhold’a şantaj yapmayı denediğini ve eğer Wienhold kendisine para vermezse bankalara ve savcılığa elindeki oldukça çok sayıdaki belge ve veriyi vermekle tehdit ettiğini anlattı. Asmus, ipliğimizi pazara çıkarmak istiyor’ dedi. Ayrıca kelimesi kelimesine şunları da ekledi: ‘Eğer bunu yaparsa, yapacaklarından sonra sağ kalmayabilir.’”</p>
	<p class="block_13">Kranich, ilaveten şunları söyledi: “Bay Asmus’un söylediklerini o zaman fazla ciddiye almadım, fakat Ocak ayı başında Petroll’e neler olduğunu öğrendiğimde, Asmus’un söylediklerinin ne anlama geldiğini kavradım. Petroll’ü intihar etmeye meyilli biri olamadığını bilecek kadar iyi tanıyordum.”</p>
	<p class="block_13">Nihayet sistem, harekete geçiyor. Olası cinayet ihtimalinden dolayı, Eyalet Kriminal Dairesi devreye giriyor. Fakat soruşturma fazla sürmüyor. Olay mahalli incelemesinden sonra, Federal Kriminal Dairesi tahkikat memurları, “şimdiye kadar yapılan soruşturma sonuçları, Petroll’ün kendini asarak intihar ettiğini açık bir şekilde gösteriyor” sonucuna vardılar. Meşe odunları, insan trafiğinin de yoğun olduğu ormanda hazırdı. Odunları üst üste koyduktan sonra piramidin üstüne çıkıp ipi ağacın dalına bağlamış ve kendini asmıştı.</p>
	<p class="block_13">Yapacak fazla bir şey yok, çünkü adli tıp da Petroll’ün ölümünün asılarak gerçekleştiğini teyit etti. Başkaları tarafından şiddet uygulandığına dair ipucuna rastlanmamıştı: “İntihardan başka bir seçeneği akla getirecek herhangi bir kanıta rastlanmadı.” Yani cinayete ilişkin bir ipucu yok. Ama ölümün cinayet olmadığına dair de ortada bir ipucu bulunmuyor. Kısaca söylemek gerekirse, olayın nasıl gerçekleştiğine ilişkin herhangi bir ipucu bulunmuyordu.</p>
	<p class="block_13">Fakat Petroll’ün asılarak öldüğünü herkes kabul ediyor. Bu nötr tespiti, soruşturmanın neden kapandığını açıklayan I “soruşturmayı durdurma kararının” gösterdiği gibi de tersine çevirmek mümkündür. Kararda “Savcılık, uluslararası üne sahip adli tıpçı Prof. Dr. Volkmar Schneider’in başkası tarafından öldürülmesi olasılığını dışlayan katı tespitlerini göz önüne almamazlık edemez” deniyordu. Ama Prof. Schneider, böyle bir şey söylemedi. Savcılar, mahkemelerde sıklıkla birbirine karıştırılan bir şeyi yine birbirine karıştırdılar: Eğer uzman, cinayeti teyit etmezse, o zaman intihar olduğu otomatik olarak doğruluk kazanır. Fakat işler, o kadar kolay değildir.</p>
	<p class="block_13">Ne olursa olsun, zaten soruşturmalar başladığında cesedi incelemenin olanağı artık bulunmuyordu: Petroll’ün naaşı, elbiseleriyle hatta ayakkabılarıyla birlikte yakılmıştı.</p>
	<p class="block_14"> </p>
	<p class="block_21">Olay mahallinde karışıklıklar</p>
	<p class="block_13">Artık Susanne Opalka ve Olaf Jahn, gazeteci olarak yalnız başlarına olayı araştırıyor ve bunun yanı sıra diğer yayın ve haberleri hazırlıyorlardı. Petroll’ün ölümünün üzerinden neredeyse bir yıl geçtikten sonra, olay mahallini bir kez daha incelemeye karar verdiler.</p>
	<p class="block_13">Bu amaçla başka şeylerin yanında beş metre uzunluğunda, üç liften oluşan sekiz milimetre genişliğinde -tam da polisin yaptığı tanıma uygun- sentetik bir sicim satın aldılar. İnternette buldukları bir kılavuza göre bir cellat düğümü yapıp Cumartesi günü sabah saat 08:00’de meşeye astılar. Bundan sonraki on beş saati ormanda film çekmekle geçirdiler, ta ki ormandaki atmosfer onlara ürküntü verinceye dek.</p>
	<p class="block_13">“Karanlığın çökmesiyle birlikte, ortalık dördümüze de ürkütücü gelmeye başladı. Yaşlı meşeyi aydınlatmak için üç jeneratör büyük bir gürültüyle çalışıyordu. Atmosfer, korkunçtu. Gece orada dolaşma düşüncesi bile hepimize ürkütücü geliyor. Petroll’ün gece vakti burada kendine yüksek dalları olan bir ağaç seçip, arayıp bulduğu meşe odunlarıyla üstüne çıkmak için bir piramit oluşturmuş olması olasılığını hepimiz imkânsız buluyoruz. Ölüye duyduğumuz saygıdan dolayı ağacın dibine beyaz bir gül bırakıyoruz ve aceleyle ormanı terk ediyoruz.”</p>
	<p class="block_13">Jahn ve Opalka’nın yazıişleri müdürü, bundan kısa bir süre sonra ikisine Fritz Koraske ile konuşmalarını tavsiye eder. Koraske, Demokratik Almanya Cumhuriyeti’nin Halk Ordusu’nda subay olarak görev yapmıştı. Görevlerinden biri de, intihar eden askerlerin ölümlerini aydınlatmaktı. Aşağı yukarı otuz yıl içinde yüzlerce “asılarak meydana gelen ölümü” araştırmıştı. Koraske, gazetecilerin gözü önünde bir cellat düğümü yaparak düğüm bir kez atıldıktan sonra hiçbir şekilde oynamayacağını açıkladı. “Eğer bir profesyonel, sicimi böyle bağlarsa, hiçbir şansınız yok demektir. Halk Ordusu’nun yakın dövüş sanatlarını öğrenen askerlerine ilk öğretilen, sessizce ve hızlı öldürmektir. Kurbanın reaksiyon göstermek için sadece iki üç saniyesi vardır. Bu kısa süre içinde kolları hafiften tutabilirsiniz. Ama kim size adamın bağlanmadığını söyledi ki?”</p>
	<p class="block_13">Gerçekten iyi bir soru. Zira kurbanın neden odun yığınını tekmelemediği, ancak onun bağlanmış olmasıyla açıklanabilir.</p>
	<p class="block_13">Gazetecilerin olay mahallinde çektiği fotoğraflarda gördüğü bir şey daha uzmanın dikkatini çeker. Sicimin asılı bulunduğu daldaki çentik, oldukça geniş görünmektedir. Şayet Petroll, kendi kendini asmış olsaydı, çentiğin sicimin genişliğinde olması gerekiyordu. Çentiğin bu kadar geniş olması, Petroll’ün boynunda ilmikle daldan yukarı çekilmiş olması anlamına geliyordu. Petrol yukarı çekilirken çentik, sicim oraya buraya kaydığı için genişlemişti.</p>
	<p class="block_13">Aslında kurbanın sicimle yukarı çekilip çekilmediğini ya da sadece ipi boynuna asıp kendini aşağı bırakıp bırakmadığının, sicimden de tespit edilmesi gerekiyordu. Yukarı çekilmişse, sicimin belli bir kısmı ağacın kabuklarına sürtünmüş ve kirlenmiştir. Fakat eğer intihar etmişse, sicimin sadece dala bağlı olan kısmı kirlenir.</p>
	<p class="block_13">Odun yığını da Korsake’de şüphe uyandırır: “Odun yığını sanki sonradan yapılmış gibi duruyor. Olayın saptırılması amacıyla yapılan bir yanıltma manevrası gibi.”</p>
	<p class="block_13">Olayda kullanılan sicimi incelemek için bir neden daha. Zira adli tıpın otopsi raporunda da sicimdeki kirlenmeye ilişkin bir açıklama mevcut: “Bu sicim, muhtemelen dala bağlandı. Sicimin yüzeyinde çok belirgin siyah parçacıklar bulunuyor.” Cevaplanması gereken soru, kirin sicime nasıl bulaştığıdır. Gazeteciler, sicimi incelemek zorundadırlar.</p>
	<p class="block_13">Opalka ve Jahn, üç hafta uğraştıktan sonra sicimi inceleme olanağına kavuşabildiler. 30-40 cm. uzunluğunda neredeyse tamamen kirlenmiş üç parçadan oluşuyordu. Peki ama düğüm ve dalın üzerinden atılan ilmik neredeydi? Neden ortada sadece bu üç kısa parça vardı?</p>
	<p class="block_13">Kısa bir deney, durumu aydınlatıyor. Eğer sicim, birinin ellerine üç kat bağlandıktan sonra kesilirse, takriben 30 santim uzunluğunda üç eşit parçaya bölünüyordu. Yoksa bu sicim, Petroll’ün boynundaki sicim değil de, ellerinin bağlandığını kanıtlayan sicim miydi? Şayet böyleyse, bu bir sansasyon olurdu, zira bu durumda savcılığın ölümde başka şahısların katılımına dair herhangi bir ipucuna rastlanmadığını ileri süren gerekçesi çürütülmüş olacaktı.</p>
	<p class="block_13">Şimdi, bu sicim parçalarının asma eyleminde kullanılmış olan “uzun” sicimle karşılaştırılması gerekiyordu. Sicimler ayrı malzemeden miydi? Renkleri farklı mıydı? O zaman Petroll’ün boynunun elleri bağlı bir şekilde ipe geçirildiği kesinlik kazanacaktı. Fakat sicimlerden sorumlu memur, kafasını sallayarak, “Hepsi bu. Sicimin nerede olduğunu bilen yok. Muhtemelen yok edildi” dedi. Bu, intihar olaylarında umulmadık, fakat maalesef genellikle doğru olan bir olgudur: Sicim, çöpe atılır. Zaten kim sicimi saklamak ister ki? Defin işlemini yapan mı, ölünün yakınları mı, adli tıp mı? İntihar olayında kullanılan bir sicim, kimsenin işine yaramaz.</p>
	<p class="block_13">Sicimin izi, soruşturmanın seyri içindeki belirsizliklerde böylece kayboldu. Diğer üç sicim parçasının -aslında dört parça değil miydi?- asıl sicimin parçaları olup olmadığı açıklığa kavuşmadığı sürece, yapılacak bir şey yoktu.</p>
	<p class="block_13">Fakat Opalka ve Jahn’ın kendi kendilerine sorduğu bir soru vardı: Eğer cesedin bulunduğu mahalde kesici tek bir şey bulunmamışsa ve her zaman yanında taşıdığı Leatherman cep bıçağı yanında yoksa, Petroll sicimi nasıl kesmişti? Yoksa Petroll, birkaç gün öncesinde ağacın olduğu yeri incelemiş, sicimi evde kesip hazırlamış ve ilmiğin sonundaki üç-dört ip uzantısını kestikten sonra mı kendini asmıştı? Peki bıçağı elinde atmışsa, bıçak neredeydi? Ağaçta asılı duran cesedin altında birinin yerdeki bıçağı bularak cebine atmış olması mümkün müydü? Yoksa Petroll, bıçağı var kuvvetiyle bulunmayacak bir mesafeye mi fırlatmıştı? Hiçbir şey birbiriyle örtüşmüyordu.</p>
	<p class="block_13">Fakat Petroll’ün kişisel bütün eşyalarının kaybolmuş olması, birilerinin Petroll’ün eşyalarını kaybettiği gerçeğiyle örtüşüyordu. Bu olasılık, şantaj denemesine karşı savunmada önemli sayılabilen adım olarak değerlendirilebilir. Zira ne taşınabilir harddiski, ne arkadaşlarının ifade ettiğine göre yanında hiç ayırmadığı Cassiopeia mini bilgisayarı ne de günlük olarak kullandığı dijital kamerası ortaya çıktı. Tuhaf olan başka bir şey de, Petroll’ün arkadaşı Biermann’a kaybolduğu günün akşamında Carola Clement ile buluşacağını söylemiş olmasıydı. Yani içinde “aşk mektupları” olan gümüş rengi seyahat çantasıyla ilgili her şeyi bilen ve AIBUS’un avukatı Andreas Lieske ile sözümona “paket”in peşine düşen AIBUS’un eski sekreteri Carola Clement.</p>
	<p class="block_13">Biermann’ın ifadesinin normal olarak Carola Clement’i zor durumda bırakması gerekiyordu. Fakat Petroll ile akşam buluşması olduğunu açıktan açığa inkâr etti. Polisteki sorgusunda notlar:</p>
	<p class="block_13"><i class="calibre2">Soru: </i>“Peki doğru muydu bu?” </p>
	<p class="block_13"><i class="calibre2">Clement: </i>“Evime gelmedi.” </p>
	<p class="block_13"><i class="calibre2">Soru: </i>“Randevulaştınız mı?” </p>
	<p class="block_13"><i class="calibre2">Clement: </i>“Hayır.”</p>
	<p class="block_13"><i class="calibre2">Soru: </i>“En son ne zaman görüştünüz ya da telefonlaştınız?”</p>
	<p class="block_13"><i class="calibre2">Clement: </i>“Haziran ortasında kendisiyle firmada birçok kez karşılaştım. En son 27 Eylül’de telefonla görüştüm.”</p>
	<p class="block_13"><i class="calibre2">Soru: </i>“Tarihi bu kadar net hatırlamanızın nedeni nedir?”</p>
	<p class="block_13"><i class="calibre2">Clement: </i>“Çünkü günlük benzeri bir şey tutuyorum “</p>
	<p class="block_13"><i class="calibre2">Soru: </i>“27 Eylül’deki telefon konuşmanızda buluşma konuşulmadı mı?”</p>
	<p class="block_13"><i class="calibre2">Clement: </i>“Hayır, öyle bir şey konuşmadık.”</p>
	<p class="block_13">Bu ifadenin aksini ispat etmek nasıl mümkün olabilir ki?</p>
	<p class="block_13">O<b class="calibre4"> </b>zamanlar Petroll’ün Clement ile o akşam randevulaşıp randevulaşmadığını ortaya çıkarmak için cep telefonu konuşmaları kayıtlarına ulaşma olanağı da yoktu. Şahit zaten yoktu.</p>
	<p class="block_13">Ayrıca Carola Clement’ın ağzından laf almak mümkün değildi. Soruşturmayı yürüten polisler, kendisine Petroll’ün elinde şirketin verilerinin olduğunu bilip bilmediğini sorduklarında, gıpta edilecek bir isteksizlikle şu cevabı verdi: “Böyle bir şey bilmiyorum. Sadece gazetelerde okudum. Bu sebepten dolayı size bu konu üzerine bir şey söylemem mümkün değildir.”</p>
	<p class="block_14"> </p>
	<p class="block_21">Dehşetli son</p>
	<p class="block_13">Petroll olayı böylece kapanmış oldu. Kaybedecek şeyi kendisinden çok daha fazla olan çevrelerde şansını denemeye kalkışmıştı. Kırmızı düğme, elinin altındaydı. Elindeki bilgiler, muhtemelen Almanya’nın en büyük mali yolsuzluklarından birinde adı geçenlerden daha fazla ismi ortaya çıkaracaktı. Petroll’ün başlangıçtaki tehditlerinin ne kadar az önemsendiğini, on bin Mark ödenerek ağzına bir parmak bal çalındığı gerçeği gösteriyor. Hal böyleyken skandala adı karışan menajerler, bu sırada Cayman Adaları’nda naylon firmalar kurarak on milyonlarla uğraşıyorlardı.</p>
	<p class="block_13">Skandala adı karışanların hangi ligde oynadığı, ancak 16 Nisan 2002 tarihinde AIBUS’un sahibi ve CDU’lu politikacı Neuling hakkındaki tutuklama kararının altı haftalık tutukluluktan sonra kaldırılmasıyla ortaya çıktı. Neuling, dokuz yüz elli milyon -yani hemen hemen bir milyar!- Euro gibi akıl almaz derecede yüksek bir kefalet ödeyip serbest kaldı.</p>
	<p class="block_13">Olay mahalline ilişkin benim son olarak söyleyeceğim şudur: “Bu olayda yanıtsız kalan çok soru var ve bu sorular ortadan kaybolmuyor. Tam tersine. Bu olayla ne kadar fazla meşgul olunursa, o kadar fazla soru kendini dayatıyor.”</p>
	<p class="block_13">Banka skandalına ilişkin araştırma komisyonunun başkanlığını yapan Berlin Milletvekili Franz Zimmermann da soruşturmanın yeniden başlamasını istedi, ama çabası sonuçsuz kaldı. Zimmermann, emin konuşuyor. “Bugüne kadar ortaya çıkan bilgilerin ışığında Petroll’ün öldürülmüş olması olasılığının intihar olasılığından daha büyük olduğunu söyleyebiliriz.” Bu değerlendirmede AIBUS’un diğer ortağı Neuling’ın eskiden Berlin Emniyet Müdürlüğünün 2. Cinayet Masası’ında çalışmış olması da bir rol oynamış olabilir. Hatta polise, bu mealde bir mektup da gönderildi. Mektubu yazan, Wienhold’la beraber çalışmış eski bir komiser Kurt Schulz idi. Emekli komiserin mektubu, “İlgi: Bay Lars-Oliver Petroll’ün şimdiye dek açıklığa kavuşmayan ölüm sebebine dair ipucu, Konu: AIBUS firmasına karşı yürütülen hazırlık soruşturması” diye başlıyordu. Wienhold, çalıştığı dönemde, cinayet masasında da görev yaptığı için, “cinayetle ilgili elde edilen bilgileri gerektiğinde kendisiyle ilgili bir meselede kullanmış olması ihtimal dahilindedir. Kanaatime göre olayın incelenmesi yerinde olur. Derin saygılar ve dostça selamlarla!”</p>
	<p class="block_13">Bütün bunlar bir işe yaramadı. Soruşturmalara son verildi, dosyalar kapatıldı ve bütün sicim parçaları, spor çantaları ve şerit bantları yok edildi Lars-Oliver Petroll’den geriye kalan, arkadaşlarının (ve düşmanlarının) ona dair anılarının yanı sıra kriminal olarak artık çözülemeyen ölüm olayıdır. Tabii ki programcının kendi neden olduğu baskı, borçlar ya da herhangi başka bir sebepten dolayı kendini öldürmüş olması da mümkündür. Fakat bu ihtimal, hem mantıksız hem de olası değildir. </p>
	<p class="block_13">Diğer yandan, insan hayatının mantıklı ve olağan olduğunu kim iddia edebilir ki?</p>
	<p class="block_14"> </p>
	<p class="block_21">Ek</p>
	<p class="block_13">2001<b class="calibre4"> </b>yılı Noel’inden kısa bir süre önce cinayet masası, Berlinli Türk’ü bir kez daha ifadeye vermeye çağırdı. Kendisinin verdiği bilgilere göre, ölümün muhtemelen meydana geldiği saatlerde olay mahallinin yakınında bulunmuştu, fakat söylediğine göre yakınlardaki Avus karayolundan arabayla geçmişti. Polis, kendisine bir kez daha üsteleyerek, nasıl olup da fitness stüdyosuna yazdığı mektubun ceset mahallinde bulunduğunu sordu. Kâğıt parçası, gerçekten de Avus’tan ormana kadar yüzlerce metrelik mesafeye savrulmuş muydu? Nasıl olmuştu da arabasından kâğıt uçmuştu?</p>
	<p class="block_13">Genç adam, bu sefer yeni bir hikâye anlattı. Bir kızla ormana gezmeye gelmişti. “Nasıl söylesem?” diye başladı. “Kendi evim yok, anne babamın yanında kalıyorum. Türkiye’de tatil yaptıktan sonra, oradaki yan yolda bir kızla arabada seviştim.”</p>
	<p class="block_13">Demek olay buydu. Cilveleşen iki gencin arabası, ölümcül meşe ağacına giden orman yolunun başında park etmişti. Aniden bir polis arabası peydahlanmış ve birisi el lambasını arabanın içine doğru tutmuştu. Genç kız ve Romeo, korkmuş ve hemen hızlıca tekrar giyinmişlerdi. Kâğıt, o karmaşada arabadan düşmüş olmalıydı.</p>
	<p class="block_13">Sorgu memuru, kızın kim olduğunu sorunca ikinci bir sürpriz yaşanır: Tanık, kızın kim olduğunu bilmemektedir. “İsmi Nadine, ama soyadının ne olduğunu bilmiyorum.” En azından kızın cep telefonu numarasını bilmektedir.</p>
	<p class="block_13">Fakat verilen numara üzerinden kızın adresini tespit etmek mümkün olmaz: Nadine, hazır kart kullanıyordu ve tanık, kıza dair başka bilgiye sahip değildir. Adresi nihayet tespit edildiğinde, kız hemen karakola gelir ve çilingirin anlattıkları onaylar.</p>
	<p class="block_13">Berlinli Türk, Petroll’ün öldürülmesi ile ilgili şüpheli olarak sorgulanan tek isim olduğundan, Nadine’nin ifadesinin alınmasından sonra soruşturmanın sonuna gelindi. Savcılık, zaten yarım yamalak şüphelenilen şahsın, ne Petroll’le ne de AIBUS grubuyla herhangi bir bağlantısının olmadığını açıkladı. Genç adamın, cinayeti işlemek için ne bir nedeni ne de olayla bir bağlantısı vardı. Dava, zan altında bulunması için kanıt eksikliği nedeniyle düştü. Şayet ölmemişse, hâlâ flört ediyordur.</p>
	<p class="block_13">Banka ortaklığı, 2006 yılının Eylül ayında lağvedilmedi, ama en azından ismi değiştirildi. Bankanın logosunun Berlin-Alexanderplatz’daki televizyon kulesinden indirilmesi, çoğu Berlin gazetesinde büyük bir fotoğrafla yer verilecek kadar önemliydi. Fakat Lars-Oliver Petroll’ün öldürülüp öldürülmediği sorusunun cevabı, karanlıkta kalmaya devam edecek.</p>
	<p class="block_14"> </p>
	<p class="block_21">Bilgisayar programcılarıyla görüşme</p>
	<p class="block_13">Joachim Schaaf, başka şeylerin yanı sıra ürünlerin sergilendiği, sipariş edildiği ve teslim edildiği katalogların yazılım şirketinde kadrolu çalışan bir programcı. Schaaf, bunun için Linux’un işletim sistemini ve Java’nın program dilini kullanıyor. Müşteri profili, büyük firmalar ya da birliklerden, mesela katalog üzerinden satış yapan mağazalar, ilaç firmaları, radyo ve siyasi partilerden oluşuyor.</p>
	<p class="block_13"><i class="calibre2">Soru</i>: Lütfen ne iş yaptığını, işin uzmanı olmayan birinin anlayacağı bir şekilde anlat.</p>
	<p class="block_13"><i class="calibre2">Schaaf: </i>Oldukça kapsamlı bilgisayar programları geliştiriyorum. Bir programı geliştirdikten sonra, yıllarca düzeltme ve daha da geliştirme üzerinde çalışılır. Fikirlerin bir kısmı, geliştirme bölümünden çıkar - orada çalışan arkadaşlar, hangi programın satılabileceğini bilirler. Fakat müşterilerden de doğrudan çok istek gelir, bunlar üzerinde müşterilerle beraber çalışırız.</p>
	<p class="block_13"><i class="calibre2">Soru: </i>Böylesine devasa yazılımları programlamaktan neden zevk alıyorsun?</p>
	<p class="block_13"><i class="calibre2">Schaaf: </i>Bu iş, çok değişiklik içeren bir iş. Her zaman yeni bir şeylerle uğraşıyorsun ve belli sınırlar içinde kalarak kendi fikirlerini hayata geçirebiliyorsun. Tabii ki tekniğe duyulan ilginin büyük bir rolü var -bir şeyi tamir etmek ve çalışır duruma getirmek vs. Bu, <i class="calibre2">Dilbert </i>çizgi romanındaki gibi bir şey: “I just can’t wait to plug you in, my little darling.”</p>
	<p class="block_13">Gerçek ve pratik bir şey yaratabilirsin -bazıları öyle düşünse de kuramsal olarak programlama mümkün değil.</p>
	<p class="block_13">Bana lazım olan bilgiyi edinmem de hoşuma gidiyor, zira<b class="calibre4"> </b>dokümantasyon ve araç gereç internette bulunuyor. Bilgi, yukarıdan birileri tarafından öğretilmiyor, aksine bilgiye -internetteki grupların üyelerinin yaptığı gibi- kendim ulaşıyorum. Başka şeylerin yanı sıra bilginin yaygınlaşma biçimi nedeniyle programlama anarşist, yıkıcı ve avangarttır -ya da en azından böyle olabilir.</p>
	<p class="block_13"><i class="calibre2">Soru:</i> Firma ağında firmanın ya da iş arkadaşlarının hoşuna gitmeyen ya da yarı legal olan bilgilerine veya e-maillerine rastlarsan ne yapıyorsun? Herhalde görmemiş gibi yapamazsın.</p>
	<p class="block_13"><i class="calibre2">Schaaf:</i><span class="text_12"> </span>Genel olarak tek tek bilgisayar kullanıcılarının bilgileri, oku-yaz erişimi vasıtasıyla korunur. Başkalarına ait olan bilgilere öyle kolaylıkla ulaşamazsın. Fakat örneğin e-mail’leri yönlendiren sistem yöneticisi olarak başkalarının bilgilerine ulaşmak mümkündür.</p>
	<p class="block_13">Şayet bu şekilde illegal faaliyetlerden haberim olsa, herhalde işyeri temsilcisi ile konuşmam en doğrusu olur. Ama böyle bir şey daha başıma gelmedi.</p>
	<p class="block_13"><i class="calibre2">Soru:</i><span class="text_12"> </span>Günlük çalışma hayatında herhalde fazla anarşiye yer yoktur. Buna rağmen bazı hackerlerin verilen yasadışı bir şekilde indirip yayımlayarak güvenlik açıklarına işaret etmelerini doğru buluyor musun?</p>
	<p class="block_13"><i class="calibre2">Schaaf: </i>Belli güvenlik açıklarım örnek olarak kullanıp umuma açık bir şekilde hataya işaret etmeyi ilke olarak doğru buluyorum. Eğer internet bankacılığında bir sorun varsa, o zaman kamuoyunun bu konuda aydınlatılması bankanın imajının sarsılması olasılığından daha önemlidir. Bugün güvenlik bilinci, birkaç sene öncesine göre zaten daha iyi bir düzeyde bulunuyor. Bir de artık güvenlik açıklarına işaret edenler artık sadece hackerler değil.</p>
	<p class="block_13">Klaus Fehling, başka uğraşılarının yanı sıra oyun yazarlığı yapıyor. Fehling, her kullanıcı tarafından basitçe değiştirilebilen ve herkese açık olan internet sitelerinin tasarımında “Wiki” kullanıyor. Bu işlem, Basar (çarşı) yöntemi olarak adlandırılır. Her kullanıcının World Wide Web’de bilgiyi başkalarına sunduğu ve bilgi üzerine tartıştığı bu yöntem daha ziyade Wikipedia aracılığıyla tanındı.</p>
	<p class="block_13">Fehling, açık işletim ve düşünme sistemlerinde çığır açan öncülerden biridir. Bu tarz, programlamanın klasik tarzına (adı bilinmeyen programcılar ve başkaları tarafından değiştirilemeyen programlar/web siteleri; “Katedral yöntemi”) aykırıdır.</p>
	<p class="block_13"><i class="calibre2">Soru: </i>Programlama işini anlatır mısın?</p>
	<p class="block_13"><i class="calibre2">Fehling: </i>Ben, birlikte bir amaç -mesela yönetmeniyle, sahne dekoratörüyle, oyuncularıyla vs. bir tiyatro grubu- için çalışan insanların ihtiyaç duymaları halinde mümkün olduğu kadar doğru bilgilere ulaşmalarını sağlıyorum.</p>
	<p class="block_13">Bunu yaparken ayrıca herkesin elde ettiği sonuçları ve bilgileri başkaları için internet ağına yerleştirmesine hem danışmanlık hem de teknik açıdan yardım ediyorum. İnternete konulan programlar yardımıyla, örneğin dışarıdan insanlar da yorum ve kendi katkılarıyla sorunsuz bir şekilde ve hemen sayfaların içeriği üzerinde etkiye sahip olabilirler.</p>
	<p class="block_13"><i class="calibre2">Soru: </i>Bu işi keyifle yapmanın sebebi nedir?</p>
	<p class="block_13"><i class="calibre2">Fehling: </i>Uğraşılarım olan sanat ve gazetecilik için teknik harika bir araç. Sorunsuz ve aynı zamanda hedefe yönelik olan iletişim, büyük bir keyif verebilir.</p>
	<p class="block_13"><i class="calibre2">Frage: </i>Firma ağında firmanın ya da iş arkadaşlarının hoşuna gitmeyen ya da yarı legal olan bilgilerine veya e-mail’lerine rastlarsan ne yapıyorsun? Herhalde görmemiş gibi yapamazsın.</p>
	<p class="block_13"><i class="calibre2">Fehling: </i>Sormadan başkalarının e-mailler’ini okumam. Bununla birlikte örneğin <i class="calibre2">senin </i>Webserver’inde -senin sayfayı da ben yönetiyorum ya- işim çerçevesinde, ikimizden birini ya da başkalarını sıkıntıya sokabilecek bilgilere rastlasam, o zaman bunun müsebbibini tespit eder ve kendisiyle konuşurdum.</p>
	<p class="block_13">Aslında soru, saçma. “Yarı legal” nedir; ayrıca benim bilgileri görmemiş gibi yapacağım nereden aklına geliyor ki? Zira genellikle insanlar böyle davranır, en azından ben öyle davranacaklarını sanıyorum: Görmemiş gibi yapmak.</p>
	<p class="block_13"><i class="calibre2">Soru: </i>Hacker’ların yabancı bilgisayar sistem ve ağlarındaki güvenlik açıklarına dikkat çekmek için, eksik güvenlik önlemleri nedeniyle ulaştıkları verileri, ifşa etmelerini nasıl buluyorsun?</p>
	<p class="block_13"><i class="calibre2">Fehling:</i><span class="text_12"> </span>Birincisi, eğer bu açıklar nedeniyle dışarıdan insanların koruma altındaki verileri tehlike altındaysa ve ikinci olarak, bu verilerin güvenliğinden sorumlu insanlar eğer bir uyarıya kulak asmıyorlarsa ya da geç harekete geçiyorlarsa, hackerlerin yaptığını uygun bulurum. Ama bu durumda yine de bir ifşa sırasında (dahli olmayan insanların verileri de dahil olmak üzere) ne gibi zararlara meydan verilebileceği itinalı bir şekilde ölçülüp biçilmelidir.</p>
	<p class="block_13"><i class="calibre2">Soru: </i>Programcılığın mesleki etiğini özetleyerek nasıl formüle ederdin? “Patronun ne isterse onu yap”, “Nasıl istersen öyle programla”ya karşı mı? -”Firmanın verileri kutsaldır/kutsal değildir?”-Susma zorunluluğuna nasıl bakıyorsun?</p>
	<p class="block_13"><i class="calibre2">Fehling:</i><span class="text_12"> </span>Özel verileri korumalı, kamuoyuna açık verileri kullanmalı.</p>
	<p class="block_13"><i class="calibre2">Soru: </i>Programcılar “Tron” (Boris F. †1998), Lars-Oliver Petrol ve Karl Koch’un öldürülmüş olabileceklerini tasavvur edebilir misin?</p>
	<p class="block_13"><i class="calibre2">Fehling:</i><span class="text_12"> </span>Her üç olayda da değişik çıkar gruplarının güçlü motifleri söz konusu olabilir. Her polisiye roman tutkunu, öldürüldüklerine inanacaktır. Fakat bana göre her üçünün intihar etmiş olması ihtimali de saçma görünmüyor.</p>
	<p class="block_7" id="calibre_pb_13"> </p>
</body></html>
