<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>10-3.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x10-3.html" xml:lang="tr-TR">
    <div class="Basic-Text-Frame">
      <p class="anabaslik">4</p>

      <p class="c"><img alt="ciz.png" class="image" height="8" src="../Images/ciz_fmt3.jpeg" width="211" /></p>

      <p class="arabaslik-orta" id="toc_marker-4">İDEOLOJİNİN VE POLİTİKANIN ÖZERKLEŞTİRİLMESİ</p>

      <p class="resim"><img alt="ss.png" class="image" height="25" src="../Images/ss_fmt4.jpeg" width="45" /></p>

      <p class="arabaslik-sol" id="toc_marker-4-1">I</p>

      <p class="paragraf">Hiç kuşkusuz, Poulantzas, YHS’nin kuramsal gelişmesini derinden etkiledi; ama sonuç olarak, onların amaçları açısından hâlâ fazla “ekonomist”ti ve sosyalist projenin önemli bir unsuru olarak işçi sınıfına hâlâ fazla bağlıydı. Sınıftan özerk şeyler olarak kavranan ideoloji ve “söylem”in ana tarihsel belirleyiciler haline getirilmesiyle, politika kesin olarak sınıftan koparılmış oldu. YHS idealizmine göre, bireyleri “özne” haline getiren, ideoloji ya da “söylem”dir. Sol’un bakış açısına göre, başta gelen siyasal özne, “halkçı demokratik” ya da “ulusal halkçı” söylem gibi bir şey ile kurulan “halk”tır.</p>

      <p class="paragraf">Büyük kuramsal hamleyi, en etkili şekilde Ernesto Laclau yaptı. Tıpkı Poulantzas gibi, Marksist ortodoksluk ve kuramsal katılık olarak algıladığı şeyleri –sözgelimi, Andre Gunder Frank’e, hatta Balibar ve Poulantzas’a karşı– savunarak yola çıkan Laclau, zamanla, “ideolojik belirlenmeler”e ayrıcalık tanımakta ve bunların toplumsal belirsizliğini saptamakta Poulantzas’ı geride bıraktı. Chantal Mouffe’la birlikte yazdığı son yapıtında, ileride göreceğimiz gibi, ideolojiyi toplumsal belirlenmelerden koparmakla kalmayıp, toplumsal alanı ideoloji ya da “söylem” içinde bütün bütüne eriterek son ve kesin adımı attı. Bu kitap, <span class="char-style-override-6">Hegemony and Socialist Strategy: Towards a Radical Democratic Politics</span> (<span class="char-style-override-6">Hegemonya ve Sosyalist Strateji: Radikal Demokratik Bir Politikaya Doğru</span>), biraz geniş olarak ele alınmayı hak ediyor; çünkü bu kitap, YHS için özellikle güçlü bir argüman olmasının yanı sıra, güzel bir paradigma da sunuyor; YHS’nin bütün temalarını özetleyerek nihai sonuçlarına kadar götürüyor; bu akımın mantığında var olan hem kuramsal hem de siyasal kaymaların ve çelişkilerin hepsini çok açık olarak ortaya koyuyor.</p>

      <p class="paragraf">İdeolojinin özerkleştirilmesi yönünde ilk büyük adım, Poulantzas’ın faşizmle ilgili kitabına Laclau’nun yönelttiği eleştiride atıldı.<span class="dipp" style="font-size:0.82em;"><a class="footnote-link" href="#footnote-225-44" id="footnote-225-44-backlink">44</a></span> Bu kuramsal hamlenin amacı, açıkça siyasal bir amaçtı; faşizme karşı mücadeleye uygun bir silah olan milliyetçiliği reddettiği için Poulantzas’ı eleştiriyordu. Laclau’ya göre, örneğin 1920’lerdeki Alman işçi hareketinde eksik olan şey, işte bu “ulusal halkçı” ya da “halkçı demokratik” “gensoru”ydu. Poulantzas’a karşı çıkan Laclau, Almanya Kömünist Partisi (KPD) politikasının Alman şovenizmine destek veren tutumlarını, özellikle de “Schlageter çizgisi”ni fiilen onaylamaktadır. “Schlageter çizgisi”nin, faşizmle bazı alışverişlere girdiğini unutmayalım. KPD’nin, Rheineland’da Fransızlara karşı eylem yaparken öldürülen Nazi yanlısı bir militanın anısına genel grev çağrısında bulunması buna örnek gösterilebilir. Bu çizgide “oportünizm” unsurunun bulunduğunu ve Nazizm karşısında işçi sınıfını zayıflatıcı etki yaptığını Laclau kabul ediyor; ama bu etkilerin, milliyetçi akımın yapısından kaynaklanmadığını öne sürüyor. Bu etkilerin asıl nedeni, söz konusu politikanın “gelişigüzel uygulanması”ydı ve KPD’nin, bu politikayı, küçük burjuvaziye verilmiş bir <span class="char-style-override-6">ödün</span> gibi algılamasına yol açan “sınıf indirgemeciliği’ydi.<span class="dipp" style="font-size:0.82em;"><a class="footnote-link" href="#footnote-225-45" id="footnote-225-45-backlink">45</a></span></p>

      <p class="paragraf">Laclau, bu ulusçuluk savunusunu kuramlaştırmak için, genel olarak daha kullanışlı olan bir dizi kuramsal ilke öneriyor; “ulusal halkçı gensorular”ın ve aslında, genel olarak ideolojinin belirlenmemiş ve sınıfsal bakımdan nötr olduğuna ilişkin ilkelerdir bunlar. Laclau’nun anayurdu Arjantin’deki siyasal duruma ilişkin tutumları ve Peronist geleneğin “halkçı gensorular”ına duyduğu yakınlık, hiç kuşkusuz, bu argümanın kanıtlarını sağlıyor. Laclau’ya göre, Peronist gelenek, güçlü bir “halkçı demokratik” potansiyele sahipti, ama bu potansiyel, rejim çöktükçe rayından çıktı, böylece de herhangi bir liberalleşme ve “halk gensoruları ile burjuvazi arasında herhangi bir istikrarlı bütünleşme şekli”<span class="dipp" style="font-size:0.82em;"><a class="footnote-link" href="#footnote-225-46" id="footnote-225-46-backlink">46</a></span> imkânı kalmadı.</p>

      <p class="paragraf">Laclau’nun <span class="char-style-override-6">Hegemonya ve Sosyalist Strateji’</span>de çıktığı kuramsal ve siyasal yolculuğun nihai sonucunu ayrıntılarıyla incelemeye geçmeden önce, bu tartışmadan doğan ideoloji kuramını, özellikle daha genel uygulamaları açısından ve Avrokomünizme bağlı ana kuramsal eğilimle olan “bütünleşmeler”i yönünden irdelemek yerinde olacaktır. Daha önceki yapıtta bile, Laclau’nun sosyalist strateji anlayışında işçi sınıfı hâlâ önemli bir rol oynamakla birlikte, sosyalizm mücadelesi, bir sınıf mücadelesi olmaktan çıkarılarak, sınıfsal bakımdan esasen nötr bir ideolojiyle kurulmuş bir halk ittifakının yürüttüğü, belirlenmemiş bir “demokratik” mücadele haline getiriliyor. Avrokomünizmden yeni “hakiki” sosyalizme geçiş için zemin daha o zamandan hazırlanıyor.</p>

      <p class="paragraf">Daha önce gördüğümüz gibi, Avrokomünist bakış açısına göre, “işçi sınıfı” hareketinin baş görevi, “orta kesimler”in gönüllerini ve kafalarını kazanmaktır. Bu savaşın ideolojik ve siyasal alanda yürütülmesi gerektiği için, halk ittifakları stratejisi, ideolojik mücadeleye özel bir ağırlık veriyor ve ideoloji sorununa çok özel bir kuramsal önemle eğiliyor. Laclau, “Faşizm ve İdeoloji” başlıklı makalesinde, sınıf ittifakları stratejisinin kuramsal gereklerini açık açık formüle ediyor: “Avrupa işçi sınıfının etkisini gitgide artırdığı, yürüttüğü mücadelenin orta kesimler üzerinde ideolojik ve siyasal egemenlik kurma yarışı olduğunu gitgide daha iyi kavramak durumunda kaldığı günümüzde, Marksizmin, sınıf indirgemeciliğini son izleriyle birlikte ortadan kaldıran güçlü bir ideolojik pratik kuramı geliştirmesi her zamankinden daha çok gereklidir.”<span class="dipp" style="font-size:0.82em;"><a class="footnote-link" href="#footnote-225-47" id="footnote-225-47-backlink">47</a></span> Laclau, bu görüşü doğrultusunda bu stratejik gereksinmeleri karşılama amacını ön planda tutarak, Marksizmin ideoloji kuramlarına önemli yenilikler getiriyor.</p>

      <p class="paragraf">Ama bu girişimin temellerini kurmak için, ilk önce, hem Avrokomünist stratejistlerin hem de Poulantzas’ın ortaya attıkları sınıf kuramlarındaki birtakım tutarsızlıkları gidermek zorundadır. Yine, “orta kesimler”in yerini saptama sorunu ortaya çıkıyor. “Ücretli ara katmanlar”ı esas olarak sınıfsız sayan standart Fransız Komünist Partisi (FKP) anlayışını Laclau da beğenmiyor, ama bu tutumun, Poulantzas’ın sandığı kadar yanlış olmayabileceği sonucuna varıyor.<span class="dipp" style="font-size:0.82em;"><a class="footnote-link" href="#footnote-225-48" id="footnote-225-48-backlink">48</a></span> Laclau’nun belirttiğine göre, Poulantzas’ın tutumunun doğurduğu güçlük, onun bu olgularda <span class="char-style-override-6">ideolojik</span> etmenleri sınıfın ana belirleyicileri yapmakla, sınıfı üretim ilişkilerinden ayırarak tanımladığı için, Marksizmin asıl temelini fiilen yadsıyor olmasıdır.<span class="dipp" style="font-size:0.82em;"><a class="footnote-link" href="#footnote-225-49" id="footnote-225-49-backlink">49</a></span> Öyleyse, Laclau için sorun, bu grupların ideolojik birliğini (kendisi bunu kabul ediyor) kavrayıp açıklamak <span class="char-style-override-6">ve</span> Marksist sınıf çözümlemesinin temel önermeleriyle çelişmeksizin, o ideolojik birliğe hak ettiği önceliği vermektir. Laclau’nun çözümlemesinde, sınıf, kuramsal saflığını koruyor, ama tarihsel önemini yitiriyor.</p>

      <p class="paragraf">Poulantzas’ın tersine, Laclau, “yeni küçük burjuvazi”nin, işçi sınıfının bir parçası olduğunu kabul ediyor; üretim ilişkileri bakımından bu grupların nesnel sınıfsal durumu ne olursa olsun, onların konumunun belirlenmesinde bu durumun ikinci derecede etkili olduğunu saptayıp devam ediyor. Onlar açısından, “egemen blok”la olan birincil “çelişki”, <span class="char-style-override-6">sınıf</span> çelişkisi değildir. Bu gruplar söz konusu olunca, önemli çelişkiler, “egemen durumdaki üretim ilişkileri düzeyinde değil, siyasal ve ideolojik ilişkiler düzeyinde ortaya çıkar ...”<span class="dipp" style="font-size:0.82em;"><a class="footnote-link" href="#footnote-225-50" id="footnote-225-50-backlink">50</a></span> Başka bir deyişle, “onların <span class="char-style-override-6">halk</span> olarak taşıdıkları kimlik, <span class="char-style-override-6">sınıf</span> olarak taşıdıkları kimlikten çok daha önemli bir rol oynar.”<span class="dipp" style="font-size:0.82em;"><a class="footnote-link" href="#footnote-225-51" id="footnote-225-51-backlink">51</a></span> Poulantzas’ın eski ve yeni küçük burjuvazilerinin iki farklı sınıf oluşturması ve yeni küçük burjuvazinin, teknik bakımdan işçi sınıfı kapsamına girmesi gerçeği, onları bir araya getiren ve öteki sınıflardan ayıran siyasal ve ideolojik birlikten sonra geliyor; onların iki temel sınıf arasında kapladıkları yer, her iki doğrultuya da “yönelme”lerine olanak sağlıyor. Öyleyse, burjuvazi ile proletarya arasındaki sınıf mücadelesi, gitgide, bu gruplar üzerinde verilen ideolojik bir savaş halini alıyor; çünkü her iki rakip de ideolojik araçlar kullanarak, bu grupları kendi safına çekmeye çalışıyor.</p>

      <p class="paragraf">Bu, Marksist sınıf ve sınıf mücadelesi anlayışında açıkça önemli bir yeniliği temsil ediyor. Ama belirtmek gerekir ki, Marksist kuramı “orta kesimler”e uyacak şekilde gözden geçirmeye yönelik bu üç girişim –FKP’nin ücretli sınıfsız ara katmanlar kuramı, Poulantzas’ın yeni küçük burjuvazi kuramı ve Laclau’nun sınıfsal çelişkileri ideolojik bölünmelerle saf dışı etmesi– aile içindeki bir tartışmadır; yani halk ittifakı stratejisini ve bu stratejinin dayandığı “iktidar blokuna karşı halk” ikiliğini en iyi destekleyen sınıf kuramının hangisi olduğu konusundaki bir tartışmadır. Her üç girişim de, üretim ve sömürü ilişkileri ile sermaye ve emek arasındaki doğrudan karşıtlığı, Marksist kuram ve pratiğin merkezinden şöyle ya da böyle uzaklaştırmaya dayanmaktadır; şu farkla ki, Laclau, bu konuda Poulantzas’ın çok ilerisine geçiyor.</p>

      <p class="paragraf">O halde Laclau, ideolojiyi sınıfsal ilişkilerden olabildiğince kopararak, ideolojinin <span class="char-style-override-6">özerkliğini</span> genişleten bir ideoloji kuramı sunmaktadır. Laclau’nun argümanı, sınıfsal çelişkilerin ve mücadelelerin belirlediği ideolojik ifadeler (“yorumlar”) ile başka <span>çeşit çelişkilerin, en başta da “halk” (sınıfları aşan bir kategori) ve esasen devlet şeklindeki egemen bir “iktidar bloku”nun karşı karşıya geldiği “halkçı demokratik” mücadelelerin yarattığı ideolojik ifadeler arasında bir ayrım yaparak başlıyor. Bu tip sınıf aşırı ideolojiler, her zaman, sınıfsal ideolojilerle birlikte (“bütünleşerek”) ortaya çıkar; ama bunlar, ilke olarak, sınıfa özgü olmayıp özerk ve nötr oldukları için, bir sınıf ideolojisinden koparılıp ya da “ayrılıp” diğeriyle birleştirilebilirler. Sözgelimi, egemen sınıfın hegemonyası, büyük ölçüde, halkçı demokratik ideolojiyi kendisine mal ederek muhalefeti etkisizleştirir.</span></p>

      <p class="paragraf"><span>Öyleyse, argümanın can alıcı noktası buradadır. Sınıfsal bakımdan nötr ve yerinden edilebilir halkçı demokratik “yorumlar”, “en öncelikli ideolojik sınıf mücadelesi alanı”dır.</span><span class="dipp" style="font-size:0.82em;"><a class="footnote-link" href="#footnote-225-52" id="footnote-225-52-backlink">52</a></span> <span>Aslında, burada ideolojiye çok büyük bir önem atfedildiği için, bu özerk ideolojik öğelerin, sınıf mücadelesinin asıl arenasını oluşturdukları söylenebilir. Bu argümanın önemi şuradadır: “Sınıfsal belirlenme alanı daraltılmış olmasına karşın, sınıf mücadelesi arenası son derece genişletilmiştir.”</span><span class="dipp" style="font-size:0.82em;"><a class="footnote-link" href="#footnote-225-53" id="footnote-225-53-backlink">53</a></span> <span>Böylece, yalnızca sınıflarüstü siyasal ittifaklar –buna, Halk Cephesinin “kuramlaştırılması” denilebilir– için değil, görünüşte, sınıf mücadelesinin başlıca temsilcilerinin</span> <span class="char-style-override-6">sınıf dışında</span> <span>konumlandırıldığı için de kuramsal bir temel sağlanmıştır.</span> <span>Laclau, bu öznelerin var olabileceği konusunda bize bazı ipuçları veriyor. Sınıf mücadelesinin ağırlık merkezini, özerk ideolojik “yorumlar”ın “eklemlenmesi”ne ve “ayrılması”na kaydırarak, sınıf mücadelesinin, büyük ölçüde, “özerk” bir fikir jimnastiği gibi görünmesine neden oluyor; bu mücadelede, her sınıfın “özerk entelektüel sözcüleri, sınıfaşırı ideolojik öğeler üzerinde halat çekme yarışı gibi bir yarışa girişiyorlar, hangi sınıfın entelektüelleri, bu öğeleri, kendi çıkarları doğrultusunda en inandırıcı şekilde yeniden tanım</span>lamayı başarırsa, zafer o sınıfın oluyor.</p>

      <p class="paragraf"><span>Böyle bir gözle bakılınca, liberal demokras</span><span>i gibi bir ideolojik sistem yönünde benimsenmeye elverişli kuramsal strateji, herhalde, ilk önce bu sistemin sınıfaşırı, özellikle de halkçı demokratik “gensorular”ı (geçici ve keyfi) sınıfsal bağlantılarından koparmak olacaktır. Bunu başarmanın yolu, bu “gensorular”ı</span> <span class="char-style-override-6">soyutlamak</span><span>, özgül toplumsal ve tarihsel içeriklerini boşaltmaktır. Böylece bunlar, az çok, genelgeçer uygulaması olan az çok biçimsel önermelere indirgenebilir; sonra da yeni bir toplumsal tarihsel çıkarlar dizisiyle bütünleştirilmek üzere yeniden kurgulanabilir. Burjuvazinin hegemonyası, halkçı demokratik “gensorular”ı kendine mal etme yeteneğine dayanıyorsa, sosyalist siyaset kuramcısının karşıhegemonya görevi, ilk önce, bu ideolojik öğelerin sınıfaşırı karakterini ortaya koyarak bunları burjuva ideolojisinden ayırmaktır.</span></p>

      <p class="paragraf"><span>Laclau’nun, sınıf mücadelesinde ima edildikleri zaman bile bütün sınıf çatışmalarının sınıf mücadelesi olmadığı ve bütün ideolojilerin sınıf ideolojisi olmadığı yolundaki argümanın ötesine geçtiğini belirtmek gerekir. Belirli bir sınıf ideolojisinin –örneğin, burjuva demokratik ideolojinin– belli bir</span> <span class="char-style-override-6">evrensellik</span> <span>görüntüsü kazanabildiği ve sınıfsal hegemonyayı oluşturanın da tamamen bu evrensellik görüntüsü olduğu yolundaki gözlemin de ötesine geçiyor. Böylesi evrensellik iddialarının</span> <span class="char-style-override-6">hegemonik</span> <span>duruma gelebilmeleri için önemli bir gerçeklik unsuru içermeleri gerektiğini söylemekle bile yetinmiyor. Bütün bunlar doğrudur ve burjuva demokrasisini doğru şekilde tanımlar; burjuva demokrasisi hem bir sınıf ideolojisidir hem de yalnızca kafa karıştırma yoluyla değil, başka sınıflara somut yararlar da sunarak onları kendine bağlamayı başardığı ölçüde rahatça evrensellik iddiasında bulunabilir. Ama</span> <span>Laclau başka bir şey söylüyor. Köken ve anlam bakımından sınıfsal olarak belirlenmiş bir ideolojinin, genellik görüntüsü kazanabileceğini ve böylece de onu yaratan sınıfın egemenliğine katkıda bulunacağını savunmak yerine, esas olarak bunun tersini savunuyor: Böyle bir ideolojinin, “hiçbir kesin sınıfsal a</span>nlam”<span class="dipp" style="font-size:0.82em;"><a class="footnote-link" href="#footnote-225-54" id="footnote-225-54-backlink">54</a></span> taşımayan bir şey olarak anlaşılması gerektiğini ve <span>bu sınıf hegemonyasının, esasında sınıfsal bakımdan nötr olan bu “gensorular”ın sahiplenilmesine dayandığını öne sürüyor. Örneğin, burjuva demokrasisinin “demokratik” yönlerini bu açıdan yargılamak, burjuva demokratik biçimlerin, ne denli “burjuva” nitelik taşırlarsa taşısınlar, salt bir göz boyama ve kafa bulandırma sayılarak bir yana atılamayacaklarını kabul etmekten çok farklıdır. Aslında bu, söz konusu biçimlerin “burjuva” nitelik taşımadıklarını öne sürmek demektir.</span> <span>Laclau, bir dipnotta, “demokratik gensorular” sözüyle, liberalizm ve parlamenter demokrasi ideolojisini aşan bir şeyleri kast ettiğini belirtiyor;</span><span class="dipp" style="font-size:0.82em;"><a class="footnote-link" href="#footnote-225-55" id="footnote-225-55-backlink">55</a></span> <span>ama ortaya attığı argümanının, burjuva demokrasisi ile sosyalist demokrasi arasındaki uçurumu aşma ve bu iki olgu arasındaki köklü ayrılığı kavramlarla ortadan kaldırma hesabına dayandığı açıktır.</span></p>

      <p class="paragraf"><span>Göründüğü kadarıyla, bu argümanın doğurduğu stratejik sonuç, sadece sınıfsal bakımdan esasında nötr olan bu demokratik biçimler genişletilerek sosyalizmin kurulabileceğini ima ediyor. Yine, bu süreçte hiçbir sınıf duvarıyla karşılaşmıyoruz. Oysa bu biçimleri sınıfa özgü şeyler olarak görecek olsaydık, bunların değerini, hatta belli genellik yönündeki iddialarının geçerliliğini kabul edebilirdik, ama aynı zamanda burjuva demokrasisiyle sosyalist demokrasi arasındaki kopukluğu “ateşten ırmağı” ve birisinden diğerine geçişin zorluğunu da kabul etmek zorunda kalırdık.</span> <span>Laclau için doğru strateji, sosyalizmin özgüllüğünü vurgulamak, alternatif sosyalist biçimlerle burjuva demokrasisinin sınıflarının karşısına dikilerek demokrasiyi sosyalizme göre ıslah etmek ve son olarak işçi sınıfının özgül çıkarlarını gütmek değil, bunları bir orta noktada harmanlamaktır. Şimdi, halk ittifakı stratejisini ve burjuva demokratik biçimlerin genişletilmesi yoluyla sosyalizmi kurma çabasını bir temele oturtmak için gerekli olan ve hepsi de sermaye ile emek arasındaki doğrudan karşıtlığın çevresinde dolaşan sınıf ve devlet kuramlar</span>ına eşlik edecek bir ideoloji kuramına tanık oluyoruz.</p>

      <p class="arabaslik-sol" id="toc_marker-4-2">II</p>

      <p class="paragraf">Laclau geleneksel Marksist kuram ve pratikten bu önemli noktalarda ayrılmakla kalmamıştır. En son yapıtında daha önceki yazılarının kuramsal ve siyasal mantığını derinleştirerek sonuca ulaştırmıştır: Marksizme ve daha özel olarak da işçi sınıfına –aslına bakılırsa sosyalizm olarak nitelenebilecek her şeye– kesin olarak veda etme anlamına gelen şeyler söylüyor. Avrupa işçi sınıfının artan etkisine ilişkin önceki sözleri ve “orta kesimler” üzerinde işçi sınıfının egemenliğini kurma çabasıyla yazdığı sosyalist mücadele reçeteleri, bugünkü Laclau’ya anlaşılmaz gelecektir. Şimdi, işçi sınıfının yerini tamamen “halk”, sosyalizmin yerini ise “radikal demokrasi” denilen bir şey almıştır. Her şeyden önce, özerk ideoloji –daha doğrusu, söylem– şimdi bütün toplumsal dünyayı yutmuştur. Konu, sadece, ideolojiyi her türlü toplumsal temelden koparma konusu olmaktan artık çıkmıştır; şimdi toplum da ideoloji ya da “söylem” tarafından kurulmaktadır. Geriye hiçbir toplumsal ilişki ya da kimlik kalmamaktadır; yalnızca söylemsel alanlar vardır. Laclau, YHS’nin mantığını en uç noktasına, sosyalizmi açıkça alçaltma –şimdilik, en iyimser deyişle, radikal demokrasinin bir “unsur”u haline getirme– noktasına vardırmıştır; ama onun bu tutumunu benimseyen yoldaşları henüz birkaç kişidir.</p>

      <p class="paragraf">Laclau ve Chantal Mouffe, birlikte yazdıkları <span class="char-style-override-6">Hegemonya ve Sosyalist Strateji</span> adlı kitapta, sosyalist dönüşümü işçi sınıfının gerçekleştireceğini öngören Marksist görüşü yıkmak üzere yola çıkıyorlar; bu görüşün yerine, nesnesi “radikal demokrasi”, öznesi ise sınıfsal ilişkilere ya da belirli toplumsal ilişkilere göre değil, daha çok söylem esasına göre kurulmuş halk ittifakı olan bir siyasal proje koymayı amaçlıyorlar. Bu kuramsal proje, Marksizmin en başta gelen öngörülerinin sorgulanmasını gerektirir. Sonra da Laclau ve Mouffe, “Ortadoks özcülüğün son kalesi” olarak, Marksist “sınıf indirgemeciliği”nin temel varsayımları olarak gördükleri şeylere karşı taarruza geçiyorlar. Eleştirdikleri noktalar şunlardır: “Ekonomi”, “kendi kendini düzenleyen” bir mekanizmadır, tamamen “iç” yasalarına göre işler, “siyasal ya da başka dış müdahalelerden kaynaklanan belirsizlikler”<span class="dipp" style="font-size:0.82em;"><a class="footnote-link" href="#footnote-225-56" id="footnote-225-56-backlink">56</a></span> taşımaz; bu mekanizma, kendi hareket yasaları aracılığıyla, toplumsal özneleri otomatik olarak kurar; bu toplumsal özneler, üretim ilişkileri içindeki konumlarından dolayı, diğer “toplumsal düzeyler”de –en başta siyasal dışavurumlarda ve özgül olarak da işçi sınıfının sosyalizmdeki “temel çıkar”ında– yansımasını bulan “tarihsel çıkarlar”a sahip olacaklardır.<span class="dipp" style="font-size:0.82em;"><a class="footnote-link" href="#footnote-225-57" id="footnote-225-57-backlink">57</a></span></p>

      <p class="paragraf">Bu kuramsal proje, daha ilk adımda gözle görülür şekilde tökezliyor. Marksizm konusunda öyle yanlış bir anlayışla yola çıkıyor ki, savunduğu her şeyi tartışmalı hale getiriyor. Marksizmin temel ilkeleri, “ekonomi” anlayışı konusunda bu yazarların yaptıkları özeti geniş şekilde aktarmaya değer; çünkü bu özet, YHS akımı içinde pek yaygın olan bir Marksizm yorumunu açık şekilde ifade ediyor. “Ekonominin hareket yasaları” fikrinin, “üretici güçlerin tarafsız (nötr) olduğu tezine uygun düştüğü” önermesinden yola çıkan bu özet, şöyle devam ediyor:</p>

      <p class="arayazi">Marksizme göre, “üretici güçlerin geçmişteki gelişiminin sosyalizmi mümkün kıldığı, gelecekteki gelişiminin ise sosyalizmi zorunlu hale getirdiği” kabul edilince, üretici güçlerin gelişimi, sosyalizm yönündeki tarihsel evrimde anahtar rol oynar. Sayıca gitgide büyüyen, gitgide daha çok sömürülen ve tarihsel misyonu, ileri derecede toplumsallaşıp gelişmiş üretici güçleri ele geçirip ortaklaşa yönetmek olan bir proletaryanın oluşmasının kökeninde, üretici güçler vardır. Şu anda, kapitalist üretim ilişkileri, bu üretici güçlerin ilerlemesi karşısında aşılmaz bir engel oluşturmaktadır. Bu nedenle, burjuvazi ile proletarya arasındaki çelişki, üretici güçlerin gelişimine ilişkin genel bir yasa ile kapitalist üretim tarzına özgü gelişim yasalarını birleştiren, temel nitelikteki bir ekonomik çelişkinin toplumsal ve siyasal ifadesidir. Bu görüşe göre, tarihin bir anlamı ve mantıklı bir temeli varsa, bunun kaynağı, üretici güçlerin genel gelişim yasasıdır. Dolayısıyla, ekonomi, insan eyleminden bağımsız olarak nesnel olguları etkileyen bir toplum mekanizması şeklinde anlaşılabilir.<span class="dipp" style="font-size:0.9em;"><a class="footnote-link" href="#footnote-225-58" id="footnote-225-58-backlink">58</a></span></p>

      <p class="paragraf">Burada bir an durup, bazı kritik noktaları aydınlatalım. Burada yanlış olarak Marx’a mal edilen kaba teknolojik determinizm hakkında; kapitalizmin özgüllüğüyle ve üretim güçlerinde devrim yapma yönündeki benzersiz dürtüsüyle ilgili olarak Marx’ın ortaya attığı soruları, üretici güçlerin nötr gelişimini öngören bu tarih anlayışının nasıl haklı çıkardığı hakkında söylenebilecek pek çok şey olmakla birlikte, şimdi bu konularla oyalanmamız gerekmez.<span class="dipp" style="font-size:0.82em;"><a class="footnote-link" href="#footnote-225-59" id="footnote-225-59-backlink">59</a></span> Şimdilik şu noktaları belirtmekle yetineceğiz: Laclau ve Mouffe, üretici güçlerin “nötr” olduklarını ve “nötr” bir süreç içinde geliştikleri (bunun ne anlama geldiğini az sonra göreceğiz); burjuvazi ile proletarya arasındaki karşıtlık gibi, proletaryanın da, temelde teknolojik olan bu gelişme sürecinin yansısından başka bir şey olmadığını (bu yorumda, sınıfsal sömürü kavramının hiç yeri yoktur); proletaryanın “tarihsel görevi”nin, kapitalizm tarafından geliştirilen “nötr” üretim güçlerine ortaklaşa el koyarak ve böylece, bunların daha çok gelişmelerine olanak sağlayarak teknolojik buyruğun uygulanmasına indirgenebileceğini (sınıfsal sömürüye son verilmesini gerektiren “tarihsel görev”in de bu yorumda yeri yoktur, çünkü bu yorum, sınıf mücadelesi gibi “belirlenmemiş” ve “dış kaynaklı” bir şeyle bağdaşmaz) belirten görüşü Marx’a atfediyorlar.</p>

      <p class="paragraf"><span>Elbette bu,</span> <span>Marx’ın ilk kez bir teknolojik determinist olarak yorumlanması değildir, ama belki de şimdiki yorum, çoğundan daha ödünsüzdür. Bu özel değerlendirmenin önemli yönü, temel</span> bir varsayımı onaylıyor olmasıdır: Laclau ve Mouffe’a göre, Marx’ın işçi sınıfını siyasal bir özne (<span class="char-style-override-6">agent</span>) sosyalist dönüşümün ayrıcalıklı öznesi olarak kavrayışı, işçi sınıfının, teknolojik gerekler karşısında mekanik bir tepki olarak, birleşik bir siyasal güç halinde otomatikman ortaya çıkacağını öngörür ve Marksizm, bu basit determinizmin doğru çıkıp çıkmamasına göre ayakta kalır ya da yıkılır, bu determinizmin doğru çıkmadığı ise açıktır. Bu argümanın tam gücü –ve ne ölçüde çok kaba bir yanlış anlamaya dayandığı– aşağıdaki sözlerde açıklık kazanıyor:</p>

      <p class="arayazi para-style-override-14">Şimdi, üretici güçlerin gelişimine ilişkin bu genel yasanın tam olarak geçerlilik kazanabilmesi için, üretim sürecine müdahale eden bütün öğelerin, bu yasanın belirlenimlerine tabi kılınması zorunludur. Marksizm, bunu sağlamak için, bir kurguya sığınmak zorunda kaldı: Emek gücünü bir meta olarak kavradı. Bu kurgunun, kapitalist üretim sürecinin bir öğesi olarak emek gücünün sahip olduğu bütün bir dizi ayırıcı özellik karşısında Marksizmin gözlerini nasıl kör edeceğini, Sam Bowles ve Herbert Gintis ortaya koymuştur. Emek gücü, üretimin diğer zorunlu öğelerinden farklıdır, çünkü kapitalist, sadece emek gücünü satın almaktan başka şeyler de yapmak zorundadır; bu gücün emek (iş) üretmesini de sağlamak zorundadır. Oysa emek gücünü, kullanım değeri emek olan bir meta gibi gören anlayış, bu temel yönü gözden kaçırmaktadır. Emek gücü, başka şeyler gibi sadece bir meta olsaydı, elbette kullanım değeri, satın alındığı andan başlayarak otomatikman geçerlilik kazanırdı. “Emeği, emek gücünün sermayeye sağladığı kullanım değeri olarak belirlemek mutlak şekilde temel nitelik taşıyan bir ayrımı gözlerden gizlemektedir; bu, toplumsal uygulamalar gerçekleştirebilen insanlarda cisimleşmiş üretim girdileri ile geriye kalan bütün diğer girdiler, yani üretken hizmetlerinden “yararlanılabilme”si için sermaye tarafından sahiplenilmeleri yeterli olan girdiler arasındaki ayrımdır.” Emeğin kapitalist ilkelere göre örgütlenmesinin büyük bir kısmı, kapitalist tarafından satın alınan işgücünden aktarma zorunluluğunun sonucu olarak anlaşılabilir. Kapitalistin, emek sürecinin tam kalbinde egemenlik kurma gereksinmesi anlaşılmazsa, üretici güçlerin evrimi de anlaşılmaz hale gelir. Elbette bu durum, üretici güçlerin gelişmesini, doğal, kendiliğinden ilerleyen bir olgu gibi gören düşünce sistemini tartışmalı bir hale getirmektedir. Bu nedenle, ekonomist bakış açısını oluşturan her iki unsurun –bir meta olarak emek gücü ve nötr bir süreç olarak üretici güçlerin gelişimi– birbirini pekiştirdiğini görebiliyoruz...</p>

      <p class="arayazi para-style-override-17">Gerçek şu ki, işgücü bir kez satın alınınca, mümkün olan azami emeğin bu güçten aktarılması gerekir. Bu nedenle, bir dizi egemenlik ilişkisi olmaksızın, emek süreci var olamaz. Yine aynı nedenle, tekelci kapitalizmin ortaya çıkışından epeyce önce, emeğin kapitalist ilkelere göre örgütlenmesi, hem bir üretim tekniği hem de bir egemenlik tekniği olmak zorundaydı.<span class="dipp" style="font-size:0.9em;"><a class="footnote-link" href="#footnote-225-60" id="footnote-225-60-backlink">60</a></span></p>

      <p class="paragraf">Bu egemenlik ilişkilerinin, işçilerin direnişini de beraberinde getirdiğini ve bu yüzden, işçi sınıfı mücadelelerinin, üretici güçlerin gelişme niteliğini ve hızını etkilediğini göstermeyi amaçlayan birkaç paragraftan sonra, yazarlar şu sonuca varıyorlar:</p>

      <p class="arayazi">Bu şekilde anlaşılan işçi mücadeleleri, elbette, kapitalizmin içsel mantığıyla açıklanamaz; çünkü bu mücadelelerin dinamizmi, “meta” şeklindeki emek gücü kapsamında tanımlanamaz. Ama sermayenin mantığı ile işçi direnişinin mantığı arasındaki bu kopukluk, kapitalist emek sürecinin örgütlenişini etkiliyorsa, üretici güçlerin genişleme karakterini ve ritmini de çok derinden etkiliyor olmalıdır. Dolayısıyla, üretici güçlerin nötr olduğu, üretici güçlerin gelişmesinin doğal ve tek yönlü bir süreç olduğu şeklindeki tez, tamamen dayanaksızdır. Bu tez, ekonomiyi özerk ve kendi kendine düzenlenen bir evren olarak açıklama olanağı sağlayan tek dayanağı da ortadan kaldırır. Öyleyse, toplumsal öznelerin oluşumunda münhasıran ekonomik alana tanınan ayrıcalığın ilk koşulu, gerçekleşmemiştir.<span class="dipp" style="font-size:0.9em;"><a class="footnote-link" href="#footnote-225-61" id="footnote-225-61-backlink">61</a></span></p>

      <p class="paragraf">Burada söylenen şeyleri iyice açıklığa kavuşturalım. İlk olarak, “toplumsal uygulamalar gerçekleştirebilen” insanlarda cisimleştiği için işgücünün, başka şeyler gibi bir meta olmadığını; sermayenin, azami artıdeğer sağmak için emek sürecini denetlemesi gerektiğini; bu nedenle, kapitalizmde emek sürecinin egemenlik ilişkileriyle belirlendiğini; işçilerin direndiklerini; kapitalist üretim tekniklerinin gelişimini ve örgütlenme biçimlerini işçi sınıfı mücadelelerinin şekillendirdiğini, Marx’ın –emek gücünü bir meta sayan “kurgu” gözlerini kör ettiği için– anlayamadığı öne sürülüyor.</p>

      <p class="paragraf">Kapitalizmde emek sürecinin antagonist karakteri hakkında; meta fetişizmi hakkında; yaşayan, mücadele eden insanlarda cisimleşmiş o “özel” metanın, yani emek gücünün özgüllüğü hakkında; kullanım değerleri üretimi ile artıdeğer üretiminin birbirine kopmaz şekilde bağlı olduğu kapitalist üretimin “ikili” karakteri hakkında; antagonist sömürü ilişkilerinin örgütlenmesi olarak da işlev görmesi gereken üretim örgütlenmesini, bu “ikili” karakterin nasıl çarpıttığı hakkında; sınıf uzlaşmazlığı ve işçi direnişi koşullarında sermayenin duyduğu denetim gereksinmesinin, üretimin örgütlenmesini nasıl şekillendirdiği hakkında; işçi sınıfı mücadelelerinin tarihi ve bu mücadelelerin kapitalist üretimin gelişmesini nasıl etkilediği hakkında; bizzat emek araçlarının ve modern “teknoloji bilimi”nin “nötr” olmayıp, sınıfsal sömürü, egemenlik ve mücadele ilişkilerince yoğrulduğu hakkında Marx’ın neler söyleyeceği dikkate alınınca, Marx’a yöneltilen bu cahillik suçlamaları çok şaşırtıcı gelecektir. <span class="char-style-override-6">Kapital’</span>in birinci cildinin büyük bölümünde, tamamen bu konular işlenmektedir; sermayenin emek süreci üzerindeki denetimini, sadece, “nötr” nitelikteki “verimlilik” gereksinmelerinin belirlememesinin, “o sürece damgasını vuran kapitalist, dolayısıyla da antagonist karakterini” ve kapitalist ile emekçi arasındaki çıkar uzlaşmazlığının, yani egemenlik ve direniş ilişkilerini gerektiren bir uzlaşmazlığın “böyle bir denetimi zorunlu kılmasının”<span class="dipp" style="font-size:0.82em;"><a class="footnote-link" href="#footnote-225-62" id="footnote-225-62-backlink">62</a></span> doğurduğu sonuçlar irdelenmektedir. Üretici güçlerin gelişmesinin kesinlikle “nötr” olmayıp, sınıfsal gereklere ve çelişkilere göre belirlendiği, <span class="char-style-override-6">Komünist Manifesto’</span>nun <span class="char-style-override-6">öz</span>deyiş havasındaki anlatımında bile açıkça dile getirilmiştir.</p>

      <p class="paragraf">Ama Laclau-Mouffe tezini daha da şaşırtıcı yapan şey şudur: Marksizmin göremediğini öne sürdükleri ve gerek kuramda gerekse pratikte bütün Marksist projeye indirilmiş nihai bir darbe olarak sundukları bu temalar, gerçekte, işçi sınıfının “ekonomik” çıkarları ile sosyalizm politikasını ilişkilendiren Marksist tezin tam özünde yatmaktadır. Marx’a göre, kesinlikle “ekonomik alan” sınıfsal sömürü ilişkileriyle ve sınıfsal çıkar uzlaşmazlığıyla yoğrulduğu için, daha doğrusu, “ekonomik alan”ı, –herhangi bir “nötr” teknolojik buyruk değil– bu sınıfsal ilişkiler oluşturduğu için, “ekonomi” ile diğer toplumsal “alanlar” arasında organik bir ilişki vardır. Marx’a göre, kesinlikle maddi üretim sınıfsal olarak çarpıtılmış şekillerde örgütlendiği için, “ekonomik” ilişkiler; aynı zamanda, sadece “ekonomik alan”da ortaya çıkmakla kalmayıp başka toplumsal alanlarda ve politika arenasında da kendini açığa vuran iktidar, çatışma ve mücadele ilişkileridir. (Gerçekte, maddi üretimin <span class="char-style-override-6">toplumsal</span> bir olgu olduğu tezi, tarihsel maddeciliğin birinci önermesi değil midir?) Bu nedenle, üretimin örgütlenmesinin, “topyekûn toplumsal ilişkiler”den<span class="dipp" style="font-size:0.82em;"><a class="footnote-link" href="#footnote-225-63" id="footnote-225-63-backlink">63</a></span> ayrılamayacağı yolundaki önermenin, Marksizmi kesinlikle haklı çıkaran bir önerme olarak görülecek yerde, Marksizme karşı ölümcül bir meydan okuma gibi görülmesinin nedenini anlamak olanaksızdır. Kapitalist üretimin özünde temel bir uzlaşmazlığın bulunduğu ve bu uzlaşmazlığın, diğer toplumsal “düzeyler”deki egemenlik, direniş ve mücadele ilişkilerinden ayrılamayacağı yolundaki önermenin, sosyalist politika ile işçi sınıfının doğal antikapitalist çıkarları arasındaki organik bağa ilişkin Marksist görüşe temel oluşturan önermelerin vurgulanması olarak görülecek yerde, Marksizmin sosyalist proje anlayışına indirilmiş ölümcül bir darbe gibi görülmesinin nedenini anlamak da aynı ölçüde olanaksızdır.</p>

      <p class="arabaslik-sol" id="toc_marker-4-3">III</p>

      <p class="paragraf">O halde, Laclau ile Mouffe’un Marksizme yönelttikleri saldırının ilk ölümcül kusuru budur ve bu kusur, Marx’ın akıllara durgunluk verecek kadar yanlış yorumlanmasını kapsamakla kalmaz, çok esaslı bir mantık hatasını da kapsar. Ama bu yazarların kuramsal aygıtının ta özüne kadar –gerçekte ise tüm YHS projesinin kuramsal dayanaklarına kadar– uzanan çok daha esaslı bir şey burada şansa bırakılıyor. Sosyalist politika ile işçi sınıfı çıkarları arasında Marksizmin kurduğu bağa Laclau ve Mouffe’un yönelttikleri saldırı, bir tek önermeye bağlıdır: Marksizm, işçi sınıfının birliğinin ve sosyalist dürtüsünün, ideoloji ve politika “alanlar”ından hiçbir “dış müdahale” olmaksızın, “kapitalist gelişmenin basit sonucu” olduğunu, yani üretici güçlerin nötr ve doğal gelişmesinin sonucu olduğunu; başka bir deyişle, işçi sınıfının, sosyalizm için birleşik bir güç olarak, tam gelişmiş halde, doğrudan doğruya kapitalist üretimden doğması gerektiğini varsaymak zorundadır, aksi halde başarısızlığa mahkûmdur. Klasik Marksizm, kapitalist üretimin ekonomik gerçekleri ile birleşik bir sosyalist güç olarak işçi sınıfının oluşumu arasında birtakım aracılar bulunması gereğini kabul ettiği ölçüde, kendi temellerini dinamitlemiş olur. İşçiler, aracılar olmaksızın, “bilimsel bilginin açıklayabileceği, mantıklı ve zorunlu bir tarih hareketi”yle<span class="dipp" style="font-size:0.82em;"><a class="footnote-link" href="#footnote-225-64" id="footnote-225-64-backlink">64</a></span> birleşmemişlerse, tarihsel olarak parçalanmış olan ve sınıf çıkarlarından başka birçok tarihsel çıkara tabi bulunan bir işçi sınıfına “nesnel çıkarlar” atfetmenin hiçbir haklı gerekçesi olamaz:</p>

      <p class="arayazi">Burada alternatif açıkça bellidir: Ya bu çelişkili çoğulluğun ortadan kaldırılmasını ve mutlak şekilde birleşmiş bir işçi sınıfının, ta başından beri kendini ayırt etmesini sağlayacak bir tarih kuramına sahip olunması gerekir –bu durumda, işçi sınıfının “nesnel” çıkarları en başından saptanabilir; ya da o kuramın ve o kuramla birlikte, bir bütün olarak öznenin “nesnel” çıkarlarının belirlenmesinde bazı tabi konumlara diğerleri karşısında ayrıcalık tanıyan her türlü dayanağın terk edilmesi gerekir– bu durumda da “nesnel çıkar” kavramı anlamını yitirir.<span class="dipp" style="font-size:0.9em;"><a class="footnote-link" href="#footnote-225-65" id="footnote-225-65-backlink">65</a></span></p>

      <p class="paragraf">Başka bir deyişle, işçi sınıfının birleşik bir devrimci güç olarak oluşması, bütünüyle, kapitalizmde üretici güçlerin gelişmesinden kaynaklanmayıp, “dış müdahale” –örneğin, siyasal eğitim ve örgütlenme şeklinde bir müdahale– gerektiriyorsa, o zaman işçi sınıfının, devrimci etken olarak sahip olduğu ayrıcalıklı konumu, hatta belki de bir sınıf olma kimliğini yitirmesi; ortaklaşa kimliği ve sosyalist projeyle olan bağlantısı tamamen rastlantısal ve “söylemsel inşa”ya bağımlı olan bütün öteki toplumsal varlıklara katılması gerekir.</p>

      <p class="paragraf">İşçi sınıfının “nesnel çıkarları”nı yadsımak veya işçi sınıfı çıkarları ile sosyalizmin hedeflerinin çakışma derecesi bakımından işçilerin diğer “toplumsal özneler”den hiç farklı olmadığını savunmak, gerçekte ne anlama gelmektedir? İlk önce şu noktayı belirtmek gerekir: Bu tutum, maddi çıkarların kendiliğinden siyasal hedeflere dönüşmediğini, uyumlu siyasal eyleme dönüşme olasılığının ise daha az olduğunu kabul etmekten çok farklıdır. Bu tutum, maddi çıkarların, siyasal hedeflere ve uyumlu siyasal eyleme çevrilmedikleri sürece var olmadıklarını ima etmektedir. Herhalde bu, işçilerin yaşam durumlarının ve deneyimlerinin belirlenmesinde, kapitalist sömürü koşullarının, onların yaşamını etkileyen başka koşullardan ve rastlantılardan daha önemli olmadıkları anlamına gelmektedir (belki bu, tarihsel maddeciliğin en başta gelen ilkesinin, yani insanların toplumsal yaşamının kurulmasında üretim ilişkilerinin ve sömürünün merkezi önem taşıdığına ilişkin ilkenin tartışma konusu yapılması anlamına da gelmektedir). Buradan çıkan sonuca göre, kapitalist sömürünün işçiler üzerindeki etkisi, doğrudan sömürüye hedef olmayan başka insanlar üzerindeki etkisinden daha fazla değildir. Bu görüş şunları da ima etmektedir: Kapitalistler, işçilerin sömürülmesinden hiçbir esaslı yarar elde etmezler; işçiler, kapitalistler tarafından sömürülmekten dolayı hiçbir esaslı zarara uğramazlar; işçiler, sömürünün sona erdirilmesinden hiçbir esaslı yarar sağlamayacaklardır; sömürülüyor olma koşulu, sınıfsal sömürünün sona erdirilmesinden doğacak “çıkar”ı beraberinde getirmez; sermaye ile emek arasındaki ilişkiler, toplumsal ve siyasal iktidarın tüm yapısı açısından hiçbir sonuç doğurmaz; sermaye ile emek arasındaki çıkar çelişkisi yalnızca dışarıdan bakanların gözündedir. (Sermayeye karşı işçi sınıf mücadelelerinin tüm tarihi şöyle dursun, Laclau ve Mouffe’un Marksizme karşı saldırılarını başlatırken kullandıkları kapitalist üretime damgasını vuran egemenlik ve direniş ilişkileri hakkındaki önermeleri, bu görüşlerin saçmalık derecesine indirmesi hiç umursanmıyor.) Kısacası Laclau-Mouffe argümanı, maddi çıkarlar diye bir şeyin olmadığı, yalnızca bunlar hakkında söylem yoluyla kurulmuş fikirlerin bulunduğudur. Pratik bir önerme olarak, üretim ilişkilerindeki ortak durumları nedeniyle işçilere hiçbir ortak “nesnel çıkar”ın atfedilmeyeceğini söylemenin başka ne anlamı olabilir? Bu argümandan da çıkarılabilecek nihai sonuca göre, bir mağara adamının sosyalist olma ihtimali, bir proleterinkiyle aynıdır: Bunun için, o mağara adamının, uygun söylemi işitebileceği uzaklıkta olması yeterlidir.<span class="dipp" style="font-size:0.82em;"><a class="footnote-link" href="#footnote-225-66" id="footnote-225-66-backlink">66</a></span></p>

      <p class="paragraf">Aslında, Laclau ve Mouffe’un, “özcülüğün son kalesi”ne yönelttikleri saldırıdan şu sonucu çıkardıkları açıkça anlaşılıyor: Hiçbir “sabit” toplumsal çıkar ya da kimlik yoktur; bütün toplumsal kimlikler söylem yoluyla kurulur ve “siyasal bakımdan tartışılabilir.” Gerçekte, onların argümanının nihai olarak dayandığı önerme budur; ve bu önerme, toplumsal gerçekliğin söylem içinde eritilmesini beraberinde getirmekle kalmaz, tarihin ve tarihsel sürecin mantığının reddedilmesini de beraberinde getirir. Laclau ve Mouffe tarafından sunulan “apaçık seçenekler”, yani ya basitleştirici devrimci dönüşüm inancı ya da işçi sınıfı çıkarları ile sosyalizm arasındaki herhangi bir organik bağlantının kökten reddi –aslında, işçi sınıfı çıkarlarının düpedüz reddi– şeklinde ortaya konulan seçenekler dikkatle incelenince, tarihsel ve toplumsal sürece ilişkin dikkat çekici bir anlayış, daha doğrusu böyle bir anlayışın hiç olmadığı açığa çıkıyor. Pratikte bunun anlamı şudur: Yalın, mutlak, mekanik, doğrusal ve çelişkisiz bir belirlenme yoksa, hiçbir kesinlik, hiçbir ilişki, hiçbir nedensellik de yoktur. Hiçbir tarihsel koşul, bağlantı, sınır, olanak yoktur. Yalnızca keyfi yan yana gelişler, “konjoktürler” ve rastlantılar vardır. Gerçekliğin ayrı ayrı ve birbirinden soyutlanmış parçalarını bir arada tutan bir şey varsa, bu, sadece söylemin mantığıdır. (Onların, “üreticilerin üretim ilişkileri içindeki konumları ile zihniyetleri arasında” Marksist tezin “kanıt”ı olarak kabul edecekleri tek ilişki türünün ancak mantıksal bir ilişki –ne demekse– olması<span class="dipp" style="font-size:0.82em;"><a class="footnote-link" href="#footnote-225-67" id="footnote-225-67-backlink">67</a></span> belki de önemli bir noktadır.)</p>

      <p class="paragraf">Bu bakımdan, Laclau ve Mouffe, yapısalcılıktan postyapısalcılığa uzanan, şimdi herkesin bildiği rotayı izlemişlerdir; ama toplumsal gerçekliğin, post-yapısalcı bir tutumla, söylem içinde eritilmesini (güya) genel bir tarih yasası olarak mı görmek gerektiği, yoksa toplumsal gerçekliğin maddilikten uzaklaşıp söyleme duyarlı hale gelmesinin, sadece modern çağda ve özellikle de “sanayi toplumu”nun ortaya çıkışıyla mı meydana geldiği konusunda kararsız görünüyorlar. Ama onlar, bu yıkılmış toplumsal dünyadan bir siyasal program kurarak, yeni bölgenin haritasını çıkarmışlardır.</p>

      <p class="paragraf">Elbette, toplumsal kimliklerin söylemsel kuruluşu bir siyasal programın esası olacaksa, bu kimlikleri “müzakere etme” –yani, yaratma– iradesi ve yeteneğinin nereden kaynaklanacağını, bu kimliklere siyasal amacı ve yönü kimin vereceğini bilmeniz gerekiyor. Laclau-Mouffe argümanında baştan sona var olan sessiz soru şudur: Söylemin taşıyıcısı kim olacaktır? İlgili toplumsal kimlikleri kim oluşturacaktır? Ya da başka bir şekilde bizzat Laclau ve Mouffe’un deyişiyle söylersek, “eyleyen özne kimdir?”<span class="dipp" style="font-size:0.82em;"><a class="footnote-link" href="#footnote-225-68" id="footnote-225-68-backlink">68</a></span> Yani yanıtlanması gereken soru, yalnızca, “hegemonik” söylemi kimin yaratacağı değil; “toplumsalın açık ve belirsiz karakteri” söz konusu olduğuna göre, “eklemleyici pratikler” aracılığıyla çevresinde siyasal aktörün inşa edileceği “hegemonik özne”nin kim olacağıdır.</p>

      <p class="paragraf"><span>İki olası yanıt vardır; bunların birisi açık seçik, öteki ise büyük ölçüde örtüktür, ama birtakım belirtiler vermektedir. İlk yanıt, pratikte, hiç kimsedir ya da herkestir. Laclau</span> <span>ve</span> <span>Mouffe, “özcü” işçi sınıfının yerine, ya değişik toplumsal kimliklere sahip olan ya da hiç böyle kimlik taşımayan insanlarca kurulmuş, belirsiz bir “çoğul özne”, bir “halk” gücü sunuyorlar bize; ama bu çoğul özne de söylemle kurulmuş olduğu için, bu, en iyimser deyişle kısır bir yanıttır. Bu yanıtın bir anlamı varsa bile, bu, çok entipüften bir anlamdır ve hayal kırıklığı yaratacak kadar çok bilinen bir anlamdır. Bize anlatıldığına göre, modern dünya, artık, açık şekilde birbirinin karşısında yer alan toplumsal çıkarlardan oluşmamaktadır. Çoğulcu niteliği gitgide güçlenen bir toplumda yaşıyoruz; sürekli akış ve hareketlilikle dikkati çeken bu toplumda insanlar, çeşitli ve değişen toplumsal kimlikleri paylaşıyorlar. Bu nedenle, “hegemonya politikası”, yani söylemle kurulmuş toplumsal kimlikler politikası, ancak “modern çağların başında” ağır basan politika tarzı olarak ortaya çıkıyor.</span><span class="dipp" style="font-size:0.82em;"><a class="footnote-link" href="#footnote-225-69" id="footnote-225-69-backlink">69</a></span> <span>(Yani, daha önceleri gerçek maddi koşullar ve toplumsal ilişkiler var olmuş olabilse bile, toplumsal gerçekliğin söylem içinde post-yapısalcı eritilmesi yalnızca “modern çağ” için mi geçerlidir? Bu mu kast ediliyor?) Bunu daha önce nerede duymuştuk? Bu kadar kuramsal ıkınıp sıkınmadan sonra, dağ fare –yani çoğulculuk– doğurmuş olmuyor mu?</span></p>

      <p class="paragraf">Arka planda her zaman pusuya yatmış bekleyen seçenek, her nasılsa kendi iç kaynaklarını benzersiz ve özerk bir şekilde kullanarak hegemonik bir söylem yaratma yeteneğine sahip olan bir dışsal öznenin, belirlenmemiş kitleye ortaklaşa bir kimlik kazandırarak ve hiç yoktan bir “halk” ya da “ulus” yaratarak bu söylemi yukarıdan dayatacağını öngören bir öğretidir. Böyle bir görüşün içerdiği tehlikeli olasılıklar açıktır. Ama Laclau ve Mouffe’a haksızlık etmemek için şunu belirtmeliyiz: Böylesi tehlikeler, onların esasen köksüz politikasında üstü örtülü olarak bulunmakla birlikte ve özerk söylem etkinliğiyle toplumsal özneleri kurarken <span class="char-style-override-6">aydınlara</span> önemlice bir rol yüklemeye hazır olmalarına karşın, Laclau ve Mouffe, bu tehlikelerden habersiz ve en iyi demokratik niyetlerle hareket ediyormuş gibi görünüyorlar.</p>

      <p class="arabaslik-sol" id="toc_marker-4-4">IV</p>

      <p class="paragraf">Ama belki burada bir güçlük var: Bu yazarlar, demokrasiyle neyi kast ediyorlar? Bu kritik bir sorudur; çünkü Mouffe ve Laclau, önerdikleri siyasal projeyi, birleşik bir özne olan işçi sınıfının yürüttüğü sosyalizm mücadelesi yerine, “çoğul” bir öznenin yürüttüğü “radikal çoğulcu demokrasi” mücadelesi olarak özetliyorlar. Böylece, demokratik bir dürtü ve bir “demokratik mücadeleler” çoğulluğu, tarihin itici gücü olarak maddi çıkarların ve sınıf mücadelesinin yerini alıyor, sosyalist istemler ise sadece “demokratik devrimin içindeki bir uğrak” oluyor. Öyleyse, “demokratik söylem”, tarihle politikayı birleştiren bağdır ve çoğul öznenin apayrı öğelerini gevşek şekilde bir arada tutan harçtır.</p>

      <p class="paragraf"><span>Bu argüman, Fransız Devrimi’nden bu yana belirli siyasal bölünmelerle ifade edilebilecek hiçbir açık seçik toplumsal karşıtlığın meydana gelmediği şeklindeki önermelden yola çıkıyor. Siyasal bölünmelerin, uzlaşmaz karşıtlık içindeki iki toplum biçimine denk düştüğü son karşıtlık olan “halk-</span><span class="char-style-override-6">eski rejim</span><span>” karşıtlığından sonra, siyasal karşıtlıkların, gitgide “kırılgan” hale gelen toplumsal uzlaşmazlıklara dayandırılması gerekmiştir. Modern sanayi kapitalizminin doğuşu, Marksistlerin inandıkları gibi, sosyalizmle kapitalizm arasındaki siyasal bir karşıtlıkta ifade edilebilecek daha keskin toplumsal ayrılıklar yaratmak şöyle dursun, göründüğü kadarıyla, “toplumsal bünyenin bütünlüğünü bozarak iki antagonist kampa bölebilecek”</span><span class="dipp" style="font-size:0.82em;"><a class="footnote-link" href="#footnote-225-70" id="footnote-225-70-backlink">70</a></span> <span>açık seçik uzlaşmazlıkların sonunu belirlemektedir. İşte bu yüzdendir ki Marx,</span> <span>“sanayi toplumu”nun gitgide artan çoğulluğuna ve karmaşıklığına karşı durmak için, “yeni” bir toplumsal bölünme “ilke”si icat etmek zorunda kalmıştır; bu ilke,</span> <span class="char-style-override-6">sınıfların</span> <span>karşı karşıya gelmesi ilkesidir. Ama ne yazık ki, bu toplumsal bölünme ile siyasal karşıtlık arasında hiçbir otomatik ilişki bulunamazdı; bu nedenle, sınıf mücadelesini siyasal bölünmenin t</span>emel ilkesi olarak belirleyen önerme, “her zaman, bu ilkenin tam geçerlilik kazanmasını geleceğe erteleyen yedek varsayımlarla desteklenmek zorunda kalınmıştı.”<span class="dipp" style="font-size:0.82em;"><a class="footnote-link" href="#footnote-225-71" id="footnote-225-71-backlink">71</a></span> Nitekim, Marksistler, toplumsal yapının gelecekte basitleşeceğini, sınıf bilincinin gitgide gelişeceğini ve sonuçta da, siyasal mücadeleler ile “üretim ilişkileri düzeyinde oluşturulmuş etkenler olarak” sınıf mücadeleleri arasında bir ilişkinin doğacağını öngören varsayımlar ortaya atmak zorunda kalmışlardır.</p>

      <p class="paragraf">Laclau ve Mouffe’a göre, ilk önce, siyasal bölünmelerin oluşturulmasında ayrıcalıklı bir konuma sahip olan belirli toplumsal karşıtlıkların var olduğu anlayışını terk etmemiz; onun yerine, “toplumsalın çoğulluğunu ve belirlenmemişliğini”<span class="dipp" style="font-size:0.82em;"><a class="footnote-link" href="#footnote-225-72" id="footnote-225-72-backlink">72</a></span> kabul etmemiz gerekir. Bağımlılığa karşı birçok farklı direnme çeşidi var olmuştur; ama bunlar, ancak belirli koşullar gerçekleşince, bağımlılık ilişkilerini sona erdirmeye yönelik mücadelelerde ortaya çıkabilmiştir. Bağımlılığa karşı gösterilen türlü çeşitli direnişlerden böyle <span class="char-style-override-6">siyasal</span> mücadeleler yaratmak, <span class="char-style-override-6">söylemsel inşa</span> ile ilgili bir konudur. Bu nedenle, “eşitsizliklere karşı mücadele etmeye ve bağımlılık ilişkilerine meydan okumaya yönelik ortaklaşa bir eylemin doğması için gerekli söylemsel koşullar” üzerinde yoğunlaşmamız gerekir. “Bir bağımlılık ilişkisinin, baskı ilişkisi haline gelmesine ve dolayısıyla, bir karşıtlığın alanına girmesine yol açan koşulları tanımakla görevli olduğumuzu da söyleyebiliriz.”<span class="dipp" style="font-size:0.82em;"><a class="footnote-link" href="#footnote-225-73" id="footnote-225-73-backlink">73</a></span></p>

      <p class="paragraf">“Demokratik devrim” kavramı, teze bu noktada katılıyor. İki yüzyıl önce, Fransız Devrimi’yle birlikte, yeni bir çağ başladı; bu çağın ayırıcı özelliği, “toplumsal düzeni tanrısal iradeye dayandıran dinsel siyasal bir mantığın egemen olduğu hiyerarşik ve eşitsiz bir toplum tipinin sonu”<span class="dipp" style="font-size:0.82em;"><a class="footnote-link" href="#footnote-225-74" id="footnote-225-74-backlink">74</a></span> olmasıydı. Bu gelişmenin gerçekten önemli ve yeni olan yanı, “demokratik kültürün icadı”ydı; birtakım “bağımlılık ilişkileri”ni “baskı ilişkileri”ne ve dolayısıyla da “karşıtlık alanları”na dönüştüren “söylemsel koşullar”ı sağlayacak bir icat. Modern demokratik söylem ortaya çıkıncaya değin, bu bağımlılık ilişkileri, gayri meşru ve dolayısıyla da baskıcı sayılamazdı; bu ilişkiler, ancak o söylem çerçevesinde, mücadele zemini olarak yapılandırılabilirdi. Bu nedenle, örneğin, demokratik söylemde ortaya konulan siyasal eşitsizlik eleştirisinin, sosyalist söylemde olduğu gibi, ekonomik eşitsizlik eleştirisine “yerini bırakma”sı mümkün oldu; işte bu nedenle, sosyalizmin istemleri, “demokratik devrimin içinde bir uğrak”<span class="dipp" style="font-size:0.82em;"><a class="footnote-link" href="#footnote-225-75" id="footnote-225-75-backlink">75</a></span> olarak görülmelidir.</p>

      <p class="paragraf">Gerçekten tuhaf olan bu modern tarih yorumu, “toplumsal gerçekliğin söylemle kurulması” üzerinde direten bu yaklaşımın temelden anlamsız olduğunu, belki her şeyden daha iyi açıklamaktadır. Sözgelimi, Fransız Devrimi’nin olduğu ana kadarki Avrupa toplumunun, “toplumsal düzeni tanrısal iradeye dayandıran dinsel-siyasal bir mantığın egemen olduğu” bir toplum olarak tanımlanması, özellikle anlamsızdır. Ama biz, “demokratik devrim” üzerinde yoğunlaşalım.</p>

      <p class="paragraf"><span>18. yüzyılın son on yıllarında, “demokratik devrim” (bazen Atlantik Devrimi de denilen bir devrim) hangi anlamda vardı?</span> <span>Genellikle, oldukça tutucu bir tarihçi olan R. R.</span> <span>Palmer’a ve J.</span> <span>Godechot’ya atfedilen bu bayatlamış fikir, tarihçiler için sınırlı bir değer taşıdığını kanıtlamıştır ve pek yaygınlık kazanamamıştır; bunun başlıca nedeni, bu fikrin, ilgi alanına giren çok çeşitli toplumsal yapıları, siyasal kurumları ve devrimci hareketleri kapsayabilmesi için, anlamını yitirecek kadar geniş şekilde tanımlanmasının gerekli olmasıdır.</span><span class="dipp" style="font-size:0.82em;"><a class="footnote-link" href="#footnote-225-76" id="footnote-225-76-backlink">76</a></span> <span>Ama bu çeşitli olguların hepsi için ortaklaşa geçerli olduğu öne sürülebilen ve bu olguların bir tek devrim olarak tanımlanmasını haklı gösterebilecek olan</span> <span class="char-style-override-6">fikirler</span> <span>sistemi üzerinde yoğunlaşacak olursak (yine, bu fikirlerin oldukça geniş şekilde kavranması koşuluyla), sonuç,</span> <span>Mouffe ve Laclau</span> <span>için sevindirici olmayacaktır.</span></p>

      <p class="paragraf"><span>Bu yazarların ortaya attıkları tez, tartışmanın akışı içinde gitgide liberal demokratik ideolojiyle eşitledikleri yeni demokratik söylemin, başka türlü gayri meşru ve baskıcı olarak algılanmayan toplumsal ilişkileri bu şekilde “yorumlama”sını gerektirir. Ama liberal demokratik söylemin tarihsel anlamı ve sonuçları çok daha muğlak bir hal almıştır. İlk olarak,</span> <span class="char-style-override-6">demokrasi</span> <span>fikrinin çok uzun bir tarihe sahip olduğunu anımsamamız gerekiyor; çünkü bu yazarların anlatımından böyle bir şey çıkarsamak olanaksızdır. Hiç kuşkusuz, eşitlik konusundaki modern anlayışlar, demokrasi ilkesini kadınlardan ve kölelerden esirgeyen dışlayıcı Yunan demokrasi anlayışını derinlik bakımından değilse bile, genişlik bakımından kat kat aşmıştır. Aynı zamanda, demokrasinin anlamında meydana gelen değişikliklerin hepsi, eşitsizliğin gayri meşru hale gelmesi lehine olmamıştır. Ne gezer. Gerçekte, “demokratik devrim”in en önemli boyutlarından birisi, demokrasinin,</span> <span class="char-style-override-6">halk iktidarı</span> <span>olarak,</span> <span class="char-style-override-6">demos</span><span>’un egemenliği olarak taşıdığı anlamdan</span> <span class="char-style-override-6">koparılmasını</span> <span>belirtmesidir.</span><span class="dipp" style="font-size:0.82em;"><a class="footnote-link" href="#footnote-225-77" id="footnote-225-77-backlink">77</a></span> <span>Sadece demokratik değerlerdeki genel bir ilerlemeden dolayı değil, işte tam da bu nedenden dolayı, “demokrasi”, egemen sınıfların gözünde kirli bir sözcük olmaktan çıkmıştır.</span></p>

      <p class="paragraf"><span>Amerikan “Kurucu Atalar”ının “demokrasi” karşısında kapıldıkları ürküntü ile onların ardıllarının, bu anayasa koyucular tarafından kurulan siyasal düzene “demokrasi” adını yakıştırmaktan duydukları kendini beğenmiş gurur arasındaki farkı düşünmek yeter. Bu fark, sadece, demokrasi kültürünün ilerlemesine bağlanamaz. Bir anlamda, bunun tersi doğrudur ya da en azından, kurucu atalar, “demokrasi”nin getirdikleri konusunda, daha sonraki kuşaklardan daha kesin bir anlayışa sahiptiler. Onlar, bu sözcüğü, Helenlerle aynı anlamda yorumluyorlardı: Halkın, yani (</span><span>Mouffe ve</span> <span>Laclau’nun yaptıkları ayrımı kullanırsak)</span> <span class="char-style-override-6">populus</span> <span>olarak değil</span> <span class="char-style-override-6">pleb</span> <span>olarak halkın doğrudan yönetimi ya da –mülk sahibi sınıfların bakış açısına göre– ayaktakımının egemenliği gibi yorumluyorlardı. Bu kesin ölçütlere göre, Amerikan Cumhuriyeti –hele ki onların görüşüne göre –bir demokrasi değildi (elbette, Alexander</span> <span>Hamilton’un belirttiği gibi, halk egemenliğinden açıkça ayrılan yeni bir anlamın sinyallerini daha o zamanlar vermeye başlayan bir “temsili demokrasi” değilse.</span><span class="dipp" style="font-size:0.82em;"><a class="footnote-link" href="#footnote-225-78" id="footnote-225-78-backlink">78</a></span><span>) Sonraki kuşakların, yani “demokratik devrim”in çocuklarının son derece sulandırılmış ölçütlerine göre, aynı Cumhuriyet, yeryüzündeki en demokratik ülkeydi ve gerçekte, kusursuz demokrasi idealiydi. Çünkü demokrasinin halk iktidarı olarak taşıdığı eski anlam –özellikle sosyalist söylemde– varlığını korumakla birlikte, liberal demokrasiyi kuran “demokratik devrim”, halk iktidarının özüne ilişkin olmayıp, birtakım prosedür biçimlerine ve yurttaş özgürlüklerine ilişkin olan yeni bir anlamı da beraberinde getirdi. Aslında, yeni ölçütlere göre, halk iktidarının doğrudan uygulanması, “antidemokratik” olarak algılanabilir.</span></p>

      <p class="paragraf"><span>Belirtmek ge</span>rekir ki, özgün anlamıyla demokrasi, her zaman sınıfsal çağrışımlar taşımıştır ve kesinlikle, <span class="char-style-override-6">pleb</span> olarak halkın egemenliğini ifade edegelmiştir. Aristoteles, o zamanlar Yunanistan’da var olan başlıca yapılanma tiplerini gruplandırırken, bu yapılanmalar arasında, yalnızca sayı esasına göre değil, sınıf esasına göre de ayrım yapılmasını ısrarla savunmuştur: “‘Demokrasi’ terimini, özgür doğmuş olanların ve yoksulların hükümeti denetledikleri –aynı zamanda da çoğunluğu oluşturdukları– bir yapılanmaya uygulamak doğru olur; benzer şekilde, ‘oligarşi’ terimini ise zenginlerin ve varlıklı doğanların hükümeti denetledikleri –aynı zamanda da azınlığı oluşturdukları– bir yapılanmaya uygulamak doğru olur.”<span class="dipp" style="font-size:0.82em;"><a class="footnote-link" href="#footnote-225-79" id="footnote-225-79-backlink">79</a></span> Aristoteles’in öncüsü olan Platon daha da açıksözlüydü: Tıpkı Aristoteles gibi, sivil mücadelenin kaynağı olarak gördüğü zenginler ile yoksullar arasındaki sınıf savaşını tanımladıktan sonra, demokrasi ilkesini şöylece açıklıyordu: “Ve yoksullar kazandığı zaman, sonuç demokrasidir.”<span class="dipp" style="font-size:0.82em;"><a class="footnote-link" href="#footnote-225-80" id="footnote-225-80-backlink">80</a></span> Bunun izinden, özgürlük ve eşitliğin vahşi aşırılıkları gelir ve sonuçta anarşiye ulaşılır.</p>

      <p class="paragraf">Demokrasinin yeni anlamı, “yoksullar”ın egemenliği şeklindeki sınıfsal çağrışımları demokrasiden kopardı. Demokrasiyi, sınıfsal iktidarın özüne ilişkin olmayan biçimsel terimlerle tanımlayan bu yeni anlam, kesinlikle, eski anlamın açıkça ortaya serdiği baskıları <span class="char-style-override-6">gözlerden gizleyici</span> etki yaptı. Liberal demokratik söylem, o zamandan beri, belli bağımlılık türlerini gayri meşru hale getirici işlev görmekle kalmamış, tam tersine, sınıfsal egemenlik ve sömürü ilişkilerini muğlaklaştırıp meşrulaştıran, gerçekte, bu ilişkileri özgür ve eşit bireyler arasındaki ilişkiler şeklinde yeniden tanımlayarak bunların varlığını bile yadsıyan bir işlev de görmüştür.</p>

      <p class="paragraf">Bütün bunlardan çıkan sonuç, çeşitli demokrasi anlayışları arasındaki anlam farklılıklarının, salt birer <span class="char-style-override-6">farklılık</span> olmakla kalmayıp, büyük ölçüde birer <span class="char-style-override-6">uzlaşmaz karşıtlık</span> da olduğudur. Ya da daha kesin bir ifadeyle söylersek, liberal demokrasinin genel bir değer taşıyan yönleri bulunmasına karşın, iki “söylem”, iki karşıt sınıfın çatışan çıkarlarını ifade ettikleri noktada uzlaşmaz bir ayrılığa düşmektedir. Liberal demokratik söylem –bazı bakımlardan ne denli ilerici olursa olsun, bağımlı sınıflar bu söylemi ne denli benimsemiş, hatta bu söylemin yaratılmasına kendi mücadeleleriyle ne denli yardım etmiş olurlarsa olsunlar– sermayenin sınıfsal çıkarlarına hizmet eder; çünkü kapitalist iktidarın dayanağı olan bağımlılık ilişkilerini yadsımakta ve halk iktidarının hareket alanını daraltmaktadır. Özgün şekliyle, Eski Yunanistan’da mülk sahibi sınıflara karşı <span class="char-style-override-6">demos</span>’un çıkarlarını yansıtan demokrasinin öteki anlamı, modern sosyalist biçimiyle, halk iktidarının anlamını asıl yerine oturtarak ve toplumsal üretimin sınıfsız örgütlenişine kadar genişleterek, sermayeye karşı işçi sınıfının çıkarlarını ifade etmektedir.</p>

      <p class="paragraf">Gelgelelim, sanki sahipsiz fikirler belirli toplumsal çıkarlara hizmet etmek üzere havadan toplanabilirmiş gibi, bütün bunları söylemek yeterli değildir. Bizzat demokrasi fikrinin kendisinin ve geçirdiği anlam değişikliklerinin varlıklarını özgül toplumsal ilişkilere borçlu olduğunu ve bu ilişkilere derinlemesine kök saldığını da söylemek gerekir. Tıpkı özgün anlamın, Eski Yunanistan’daki sınıflar çatışmasından doğması gibi, yeni anlam da kapitalizm ilişkileri üzerine kurulmuştur ve bu ilişkiler olmasaydı, bu yeni anlam da mümkün olmazdı. Kapitalist üretim ilişkilerince belirlenen ekonomik ve siyasal güç arasındaki biçimsel ayrım, demokrasinin katıksız biçimsel terimlerle tanımlanmasını ve demokrasiyi, egemen sınıfların kabul edebilecekleri bir ideal yapacak şekilde halk iktidarından koparılmasını mümkün kıldı. Sermayenin el koyma yetkisi, “ekonomi dışı” güce doğrudan doğruya sahip olunmasına dayanmadığı için, “demos eliyle yönetim”in –daha doğrusu, onların seçilmiş “temsilciler”i eliyle yönetimin– sermaye ile emek arasındaki sömürü ilişkilerini doğrudan doğruya etkilemeksizin var olabileceği, yapısal bakımdan ayrı bir siyasal alan vardır. Aynı nedenle, kapitalizm, <span class="char-style-override-6">eski</span> anlamın dönüşüme uğramasını da mümkün kılmıştır; ama bu kez dönüşüm emeğin lehinedir; çünkü özgürce birleşmiş üreticilerin özörgütlenmesi olarak halk iktidarı kavramı ve toplumsal üretimin sınıfsız yönetimini kapsayan bir özyönetim görüşü, kapitalizmin yarattığı koşullar nedeniyle ortaya çıkmıştır.</p>

      <p class="paragraf">Bütün bunlar, sosyalist taleplerin salt “demokratik devrim içinde bir uğrak” olarak kavranamayacağını söylemenin bir başka yoludur; çünkü hem sosyalist görüş, sınıfsal çıkar karşıtlıklarıyla ilişkili olan önemli yönleriyle liberal demokratik görüşten ayrılır hem de her iki söylemin kökleri de daha önceki toplumsal ilişkilere uzanır. Başka bir deyişle, kapitalizmin sınıf mücadeleleri, Mouffe ve Laclau’nun bizi inandırmaya çalıştıkları gibi, liberal demokratik söylemin ve baskıcı ve gayri meşru sınıf ilişkilerinin “söylemsel kuruluş”unun basit yansımaları değildir; ne de olsa, demokratik söylem, gerek liberal gerekse sosyalist çeşitlemeleriyle sınıf çelişkisi üzerinden kurulur.</p>

      <p class="paragraf">Bütün “demokratik mücadeleler”i ve bütün eşitlik biçimlerini aynı kefeye koyan Laclau ve Mouffe’un muğlak ve belirlenmemiş demokrasi anlayışında anlamların kaynaşması, kapitalizm ile sosyalizm arasındaki çelişkilerin kavramlarla ortadan kaldırılması sonucunu doğurmuştur; çünkü devrimci geçiş, demokrasinin bir şeklinden diğerine doğru kesintisiz bir sürekliliğe dönüştürülmüştür. Bu, çağdaş toplum ve bu toplumu dönüştürme koşullarına ilişkin bir çözümleme değildir; olsa olsa, sözcüklerle hokkabazlık yapmaktır.</p>

      <p class="arabaslik-sol" id="toc_marker-4-5">V</p>

      <p class="paragraf">Fakat bu argümanın başka bir boyutu daha vardır. Laclau ve Mouffe, sosyalizmin demokratik devrim içinde bir uğrak olduğu yolundaki önermeyi kullanarak, sosyalizmin kurtuluşa ilişkin itici gücünün, “üretim ilişkileri düzeyinde oluşturulmuş özneler” olarak işçi sınıfı çıkarlarından doğmadığı; tam tersine, o dürtüyü, çeşitli bağımlılık ilişkilerini baskıcı olarak “yorumlayan” liberal demokratik söylemin yarattığı şeklindeki iddiayı desteklemeyi amaçlıyorlar. Demek ki işçiler, ancak liberal demokratik söylemle ya da başka türlü söylersek, ancak burjuva ideolojisiyle eğitildikleri sürece, kurtuluş mücadeleleri yaratma –ve aslında, kendi bağımlılıklarını bir baskı olarak algılama– yeteneğine kavuşabilirler. 19. yüzyılda, kapitalist üretim ilişkilerine karşı gerçek mücadeleler yürüten işçilerin, kendi maddi sınıfsal çıkarlarıyla hareket eden asıl “proleterler” olmayıp, yeni kapitalist ilişkilerin yıkımına karşı kendi zanaatçı kimliklerini savunan ve dışarıdan aldıkları demokratik siyasal fikirlerle eyleme geçen zanaatçılar olması, bu görüşü doğrular görünmektedir. Buna karşılık, gerçekten kapitalizmin ürünü olan daha sonraki sanayi proletaryası, bu görüşe göre, –“o zamana kadar iyice oturmuş olan”<span class="dipp" style="font-size:0.82em;"><a class="footnote-link" href="#footnote-225-81" id="footnote-225-81-backlink">81</a></span>– kapitalist üretim ilişkilerine artık meydan okumaz olmuştur ve üretim içi ilişkileri kapsayan “reformcu” mücadelelerle yetinmektedir.</p>

      <p class="paragraf"><span>Bu nedenle, örneğin Çartizm konusunda (Gareth</span> <span>Stedman Jones’un en son incelemelerine dayanarak) Laclau</span> <span>ve</span> <span>Mouffe’un yaptıkları yoruma göre, bu hareket, “esasen toplumsal nitelik taşıyan bir olgu, yani yeni sanayi proletaryasının sınıf bilincinin bir ifadesi”</span><span class="dipp" style="font-size:0.82em;"><a class="footnote-link" href="#footnote-225-82" id="footnote-225-82-backlink">82</a></span> <span>değildi. Tam tersine, bu hareket, özerk bir</span> <span class="char-style-override-6">siyasal</span> <span>hareketti; niteliğini ve hedeflerini, “Fransız Devrimi’nden derinlemesine etkilenen” İngiliz siyasal radikalizminin fikirleri oluşturuyordu. (</span><span>Stedman Jones’un, Çartizmi etkileyen en büyük ideolojik faktör olarak nitelediği radikal geleneğin Fransız Devrimi’nden eskiye dayandığını ve açıkça İngiltere’ye özgü bir nitelik taşıdığını, kökenlerinin 17. yüzyıldaki İngiliz Devrimi’ne kadar uzandığını burada belirtmek belki de yerinde olacaktır. Laclau</span><span>-</span><span>Mouffe yorumu, metinleri ve tarihsel verileri işlerine geldiği gibi anlamalarının –ve belki de Fransa lehine belirgin bir taraflılığın– bir örneğidir sadece.)</span></p>

      <p class="paragraf"><span>Bir</span> <span class="char-style-override-6">siyasal</span> <span>hareket olarak Çartizmin, kapitalist üretim ilişkilerindeki gelişmeyle belirlenen bir işçi sınıfı hareketi olarak taşıdığı</span> <span class="char-style-override-6">toplumsal</span> <span>karakterden bu şekilde koparılmasının,</span> <span>Stedman Jones tarafından gösterilen kanıtlarla bile, meşru gerekçelere dayanıp dayanmadığını daha sonra ele alacağız. Bu siyasal hareketin toplumsal karakterini ve 19. yüzyıl kapitalizminin yeni gerçeklerine dayanan temelini yadsımanın, ancak, ekonomik ve siyasal “alanlar” arasında yapılan son derece yapay ve</span> <span class="char-style-override-6">a priori</span> <span>kuramsal ayrımla mümkün olduğu ileri sürülebilir. Şimdilik şu noktayı belirtmek yeterlidir: Laclau</span> <span>ve</span> <span>Mouffe’a göre, işçiler, başka birilerinin siyasal doktrinlerinden kaynaklanan sahipsiz bir demokratik ruhtan ve belirsiz nitelikteki soyut bir dürtüden esinlenmedikleri sürece, kapitalist üretim ilişkilerine karşı çıkmazlar, hatta kendi durumlarını baskıcı olarak kavramazlar. Nitekim, 19. yüzyılda işçiler, ancak, “demokratik devrim”in özerk siyasal ideolojisinden esinlenerek, kendi maddi koşullarını baskıcı koşullar olarak algıladılar. Sınıf mücadelesinin, Fransız Devrimi’nin her şeyi altüst eden aydınlığından</span> <span class="char-style-override-6">önceki</span> <span>uzun tarihini bu terimlerle açıklamaya çalışmak, bu önermenin ne kadar boş olduğunu anlamak için yeterlidir.</span></p>

      <p class="paragraf">Laclau ve Mouffe, çeşitli “demokratik mücadele” biçimleri arasında pürüzsüz ve çelişkisiz bir süreklilik olduğu halde, ekonomik “düzey”deki sınıf mücadeleleri ile siyasal alandaki mücadeleler arasında katı bir sınırın bulunduğuna inanmamızı da istiyorlar. Demek istiyorlar ki, liberal demokratik söylemle yönlenen siyasal hareketler, sermayenin çıkarlarına doğrudan doğruya karşıt olan maddi çıkarların gerektirdiği sınıfsal mücadelelere oranla, bizi sosyalizme daha çok yaklaştırır.</p>

      <p class="paragraf">Bu noktada, Mouffe ve Laclau’nun, sosyalizm mücadelesinde işçi sınıfının ayrıcalıklı bir konuma sahip olmadığı şeklindeki basit önermeyle yetinmediklerinden kuşkulanmaya başlıyoruz. İlk önceleri, yalnızca şu argümanı öne sürüyormuş gibi görünüyorlardı: “Ekonomizm”i ve “sınıf indirgemeciliği”ni reddetmek –politikanın özerkliğini ısrarla vurgulamak– işçi sınıfının başka her<span>hangi bir toplumsal güçten ne daha çok ne de daha az devrimci olduğu anlamına gelir; işçi sınıfı, ister istemez devrimci olmadığı gibi, ister istemez karşıdevrimci ya da “reformcu” da değildir ve başka hiçbir toplumsal gruba, sosyalist dönüşümün etkeni olarak ayrıcalık tanınamaz. İşçi sınıfının sosyalizmde hiçbir özgül çıkarı yoktur; başka herhangi bir toplumsal grubun da böyle bir çıkarı yoktur. Ne var ki, bu argüman, sınıfsal bakımdan ne denli tarafsız (nötr) görünürse görünsün, aslında işçi sınıfının, sosyalist politikaya öncülük etme ihtimalinin, diğer toplumsal gruplardan daha</span> <span class="char-style-override-6">zayıf</span> <span>olmasına yol açan yapısal kusurlar taşıdığına ilişkin ipuçlarını sık sık ortaya seriyor. Laclau</span> <span>ve</span> <span>Mouffe’a göre, üretime ait kapitalist ilişkileri kabul etmesi ve bu arada, mücadelesini üretim içi ilişkilerle sınırlandırması ne de olsa modern proletaryanın –yani, kapitalizmin</span> <span class="char-style-override-6">gerçek</span> <span>bir ürünü olan sınıfın– ayırıcı özelliğidir. Bu söz, hemen, sözgelimi Andre</span> <span>Gorz’u çağrıştırmaktadır; bilindiği gibi</span> <span>Gorz, kapitalist ilişkilerin “üretimci” değerleriyle yoğrulmasının ve bu nedenle kapitalizm karşısında esaslı bir tehdit oluşturamamasının, –sermayenin bir ürünü olan– modern proletaryanın doğasından gelen bir özellik olduğunu mutlak bir ifadeyle belirtmektedir. Sonuç olarak, Laclau</span> <span>ve</span> <span>Mouffe, işçi sınıfının içinde bulunduğu koşulların, sosyalist politikayı özendirmek şöyle dursun, gerçekte sosyalizme zarar verdiğini kabul etme yönünde epey yol katetmişlerdir.</span></p>

      <p class="paragraf"><span>Daha da derin bir anlamda, bu yazarların projesi, işçi sınıfının kusurlarına ilişkin demokratik olmayan varsayımlara dayanmaktadır. “Sınıf indirgemeciliğinin son kalesi”ne yönelttikleri saldırıdan çıkarsadıkları sonuçlar, gerçekten çok uzun erimlidir. Görünüşe bakılırsa, bu “son kalesi”nin “düşme”si, işçileri, kendilerine ait her türlü siyasal güdüden, aslında, başkalarınca ve özellikle de aydınlarca oluşturulmamış her türlü kimlikten yoksun bırakmaktad</span>ır.<span class="dipp" style="font-size:0.82em;"><a class="footnote-link" href="#footnote-225-83" id="footnote-225-83-backlink">83</a></span> Bundan çıkan sonuca göre, işçilerin egemen bir rol oynadıkları başarılı devrimler bile –ne terslik ki– onların devrimci <span>yeteneksizliğinin kanıtı olup çıkmaktadır. Siyasal örgütlenmenin “dıştan” yardım olmaksızın, işçilerin “aracısız” olarak, kendiliklerinden başkaldırmaları dışında her şey, bu tezin kanıtı olarak görülmektedir.</span></p>

      <p class="paragraf"><span>Chantal</span> <span>Mouffe’un bir makalesinde ortaya attığı argüman, bu noktaya açıklık kazandırabilir (Bayan</span> <span>Mouffe, bu argümanın, daha sonra</span> <span>Laclau’yla birlikte yazdıkları kitap için yapılan araştırmadan “kaynaklandığı”nı belirtiyor).</span> <span>Mouffe, işçilerin sosyalizmde hiçbir “temel çıkar”ının olmadığı ilkesini tartışırken şunu savunuyor: “Sınıf mücadelesi’nin ancak belirlenmiş siyasal öznelerin – ‘toplumsal sınıflar’ın– eseri olabileceği yolundaki inancın arkasında, aslında bir dil yanılsaması yatmaktadır. Bugüne değin olmuş toplumsal devrimlerin tarihi, bu görüşü çarpıcı şekilde kanıtlamaktadır, çünkü bu devrimlerin hiçbirisine proleterya önderlik etmemiştir.”</span><span class="dipp" style="font-size:0.82em;"><a class="footnote-link" href="#footnote-225-84" id="footnote-225-84-backlink">84</a></span></p>

      <p class="paragraf"><span>Bir devrimin temel karakterini, o devrime kimin önderlik ettiğinin belirlediği yolundaki görüşten doğan sonuçları izleyelim. Eninde sonunda, bununla söylenmek istenen şey şudur: Bir devrimin önderleri, adına devrim yapılan sınıfların üyesi değilseler, önderlik ettikleri insanlar –devrime ivmesini ve doğrultusunu veren toplumsal güçler– kim olursa olsun, “sınıf mücadelesi”, sınıf dışı öznelerce yürütülüyor demektir. Bir sınıf mücadelesi olarak devrime karakterini kazandıran, devrimci kitle, bu kitlenin çıkarları, güdüleri, amaçları ve yetenekleri değil de daha çok, önder kadronun eylemleri ve niyetleri ise, o zaman, toplumsal devrimler konusunda en tutucu yorumları yapanların tümü gibi bizim de, bu işlere katılan “ayaktakımı”nın, demagog (ya da bakış açısına bağlı olarak, idealist ve özverili) elebaşılar tarafından kullanılan mantıksız ve anarşik bir güçten başka bir şey olmadığı, kendine ait akılcı amaçlara sahip olmayan bir güruhtan başka bir şey olmadığı sonucuna varmamız gerekmez mi? Ya da tam ter</span>sine, şunu söylememiz gerekmez mi: Sınıfsal özneler olmaksızın hiçbir sınıf mücadelesi ve hiçbir devrim olamaz; devrim önderleri, büyük bir güç halinde örgütlenmiş belli sınıfların çıkarlarını <span>ve hedeflerini dile getirmedikleri, bu sınıfların etkin gücünü işe koşmadıkları sürece, bu önderlerin eylemleriyle ve niyetleriyle belirlenen hiçbir devrim söz konusu olamaz; devrimler tarihinin kanıtladığı bir şey varsa, işte budur.</span></p>

      <p class="paragraf"><span>Örneğin, Rus Devrimi’ni göz önüne alacak olursak, sınıf mücadelesini Bolşevik önderlerin yürüttüklerini mi söylememiz gerekir; yoksa, devrimci gücü, yani çıkarlarıyla, toplumsal ağırlığıyla ve ortaklaşa eylem yeteneğiyle devrimin niteliğini ve akışını belirleyen gücü oluşturanlar, işçiler ve köylüler miydi? Kitleleri, Bolşevikler’in kendi amaçları için kullandıkları anarşik ayaktakımı olarak bir yana atan Leonard Schapiro gibi tutucu tarihçilerin Rus Devrimi’ne ilişkin yorumlarını mı kabul etmemiz gerekir? Yoksa, onun yerine, Schapiro’yu eleştiren bir yazarın</span> <span class="char-style-override-6">Sunday Times</span><span>’da yaptığı çözümlemeyi mi kabul etmeliyiz?</span></p>

      <p class="arayazi para-style-override-18"><span>İşçilerin “...yıkımdan başka düşüncesi olmayan bir ayaktakımı” olduğu, askerlerin siyasal kavrayıştan yoksun bulundukları, köylülerin “olan bitenleri hiç anlamadıkları” şeklindeki efsane, bugün kesinlikle yerle bir olmuştur.</span></p>

      <p class="arayazi para-style-override-19"><span>Amerikan, Fransız ve İngiliz bilginler ... “aşağıdan” devrimi irdelemeye, kitlelerin –işçilerin, köylülerin, askerlerin ve denizcilerin– özlemlerini ve eylemlerini çözümlemeye başlamışlardır. Bunu yapmakla, kitlelerin hedeflerinin açık seçik, mantıklı ve tamamen kendilerine özgü olduğunu anladılar.</span></p>

      <p class="arayazi para-style-override-19"><span>İşçilerin ekmek ve iş istemini, askerlerin barış özlemini ya da köylülerin toprağa olan açlığını uyandırmak için hiçbir Bolşevik propagandası gerekmiyordu. Kitlelerin amaçlarına ulaşmak için kullandıkları yöntemler ise ne kör ne de vahşiydi. Ilımlı politikacılara yöneltilen istekler sonuç vermeyince, köylülerin toprak işgallerine izin verecek, ekonomik çöküşü durduracak ve savaşa son verecek yeni bir hükümet için doğrudan eylemler ve baskılar arttı.</span></p>

      <p class="arayazi para-style-override-17"><span>Bolşevikleri iktidara getiren, tabandan fışkıran istekleri başarıyla ifade etmeleriydi.</span><span class="dipp" style="font-size:0.9em;"><a class="footnote-link" href="#footnote-225-85" id="footnote-225-85-backlink">85</a></span></p>

      <p class="paragraf"><span class="char-style-override-6">Sunday Times,</span> sınıf mücadelesi ve devrimci güçlerin niteliği hakkında Marksistlere ders vermek zorunda kaldığına göre, hiç kuşkusuz yanlış giden bir şey var demektir. Rus Devrimi’ne ilişkin bu yorum, işçi sınıfını –ya da başka herhangi bir sınıfı– ille de devrimci olarak görmemizi gerektirmeyebilir; ama sınıf mücadelesinin, ille de, “kararlı siyasal aktörlerin toplumsal sınıfların- eseri” olmayabileceğini Rus Devrimi’nin kanıtladığını savunmanın anlamı acaba ne olabilir? Böyle bir yorum, “ayaktakımı”nın kendine ait bir mantığa sahip olmadığı ve kendi başına, herhangi bir yapıcı siyasal dürtünün kaynağı olmayacağı şeklindeki klasik gerici ilkeye tehlikeli bir biçimde yaklaşmaktadır.</p>

      <p class="paragraf">Ama sonuçta, Laclau ve Mouffe’un siyasal bir güç olmaktan çıkardıkları unsur, sadece işçi sınıfı değildir. İşçi sınıfı, ayrıcalıklı bir sosyalizm öznesi olmadığı gibi, sosyalizmin gelişmesine elverişli hiçbir tarihsel koşul ve hiçbir toplumsal çıkar da yoktur. Demek ki, ortaklaşa kimliği, çıkarları ve yetenekleri, sosyalizm mücadelesinin temel materyalleri olarak işçi sınıfına ait ortaklaşa kimliğin, çıkarların ve yeteneklerin yerini alabilecek <span class="char-style-override-6">başka</span> hiçbir “toplumsal özne” bulunmamaktadır. Gerçekte, <span class="char-style-override-6">herhangi</span> bir politika türünün hiçbir toplumsal temeli yoktur. Her şey söylemden ibarettir. Gerçekten de, Laclau ve Mouffe, bugün süregiden çeşitli toplumsal mücadelelerin, antidemokratik söylemle olduğu kadar demokratik söylemle de aynı kolaylıkla “bütünleştirilebileceği”ni vurguluyorlar. Son çözümlemede, her şey, “karmaşık bir dizi söylem-hegemonya işlemi”ni<span class="dipp" style="font-size:0.82em;"><a class="footnote-link" href="#footnote-225-86" id="footnote-225-86-backlink">86</a></span> yerine getirmekte aydınların gösterecekleri başarıya bağlıdır. İşte geldiğimiz nokta: Başlangıçta (ve sonunda) söz vardı ve söz, Tanrı’ylaydı ve söz, Tanrı’ydı, cisme bürünmüş nihai özne’ydi... Laclau ve Mouffe’un cismine mi bürünmüştü?</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-44-backlink" id="footnote-225-44">44</a> Ernesto Laclau, <span class="char-style-override-6">Politics and Ideology in Marxist Theory,</span> Londra 1979, sf. 81-142.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-45-backlink" id="footnote-225-45">45</a> Agy, sf.130.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-46-backlink" id="footnote-225-46">46</a> Agy, sf. 191.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-47-backlink" id="footnote-225-47">47</a> Agy, sf.141-42.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-48-backlink" id="footnote-225-48">48</a> Agy, sf.114.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-49-backlink" id="footnote-225-49">49</a> Agy, sf.113.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-50-backlink" id="footnote-225-50">50</a> Agy, sf. 114.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-51-backlink" id="footnote-225-51">51</a> Agy, sf. 114.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-52-backlink" id="footnote-225-52">52</a> Agy, sf. 109.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-53-backlink" id="footnote-225-53">53</a> Agy, sf. 110.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-54-backlink" id="footnote-225-54">54</a> Agy, sf.111.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-55-backlink" id="footnote-225-55">55</a> Agy, sf.107, dipnot 36.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-56-backlink" id="footnote-225-56">56</a> Ernesto Laclau and Chantal Mouffe, <span class="char-style-override-6">Hegemony and Socialist Strategy: Towards a Radical Democratic Politics,</span> Londra 1985, sf. 76.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-57-backlink" id="footnote-225-57">57</a> Agy, sf. 76-7.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-58-backlink" id="footnote-225-58">58</a> Agy, sf. 77-78, Laclau ve Mouffe’un, Marx’tan değil, G. A. Cohen’den alıntı yaptıklarını belirtmek gerekir. Aracı kullanarak yorumda bulunma uygulamasını, Marx’la ilgili bütün değerlendirmelerinde kararlılıkla sürdürüyorlar.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-59-backlink" id="footnote-225-59">59</a> Bu konuları, “Marxism and the Course of History”de enine boyuna irdeledim. <span class="char-style-override-6">New Left Review</span> 147, Eylül/Ekim 1984, sf. 95-107.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-60-backlink" id="footnote-225-60">60</a> HSS, sf. 78-9.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-61-backlink" id="footnote-225-61">61</a> Agy, sf. 80.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-62-backlink" id="footnote-225-62">62</a> Marx, <span class="char-style-override-6">Kapital,</span> cilt 1, Harmondsworth 1976, sf. 450. Moskova 1971, sf. 311.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-63-backlink" id="footnote-225-63">63</a> <span class="char-style-override-14" xml:lang="tr-TR">HSS, sf. 80.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-64-backlink" id="footnote-225-64">64</a> <span class="char-style-override-15" xml:lang="tr-TR">Agy, sf. 83-4.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-65-backlink" id="footnote-225-65">65</a> <span class="char-style-override-16">Agy, sf.</span> <span class="char-style-override-16">84.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-66-backlink" id="footnote-225-66">66</a> Agy. Bu deyimi, yazarları arasında Peter Meiksins’in de bulunduğu bir makaleden aldım: “Beyond Class? A Reply to Chantal Mouffe”, <span class="char-style-override-6">Studies in Political Economy,</span> 17, Yaz 1985.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-67-backlink" id="footnote-225-67">67</a> HSS, ss. 84-5.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-68-backlink" id="footnote-225-68">68</a> Agy, sf.134.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-69-backlink" id="footnote-225-69">69</a> <span class="char-style-override-14" xml:lang="tr-TR">Agy, sf.138.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-70-backlink" id="footnote-225-70">70</a> <span class="char-style-override-14" xml:lang="tr-TR">Agy, sf.151.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-71-backlink" id="footnote-225-71">71</a> <span class="char-style-override-14" xml:lang="tr-TR">Agy, sf.151</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-72-backlink" id="footnote-225-72">72</a> Agy, sf.152.</p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-73-backlink" id="footnote-225-73">73</a> <span class="char-style-override-14" xml:lang="tr-TR">Agy, sf.153.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-74-backlink" id="footnote-225-74">74</a> <span class="char-style-override-14" xml:lang="tr-TR">Agy, sf.155.</span></p>
        </div>

        <div class="footnote">
          <p class="Basic-Paragraph" xml:lang="en-GB"><a class="footnote-anchor" href="#footnote-225-75-backlink" id="footnote-225-75">75</a> <span class="char-style-override-14" xml:lang="tr-TR">Agy, sf.156.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-76-backlink" id="footnote-225-76">76</a> Örneğin bkz. Alfred Cobban, <span class="char-style-override-6">Aspects of the French Revolution,</span> Londra, 1971, sf. 11-12.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-77-backlink" id="footnote-225-77">77</a> Bkz. Raymond Williams, <span class="char-style-override-6">Keywords,</span> Glasgow 1976, sf. 82-7.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-78-backlink" id="footnote-225-78">78</a> Bkz. Williams, sf. 84.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-79-backlink" id="footnote-225-79">79</a> Aristoteles, <span class="char-style-override-6">Politika,</span> 1290 b. (Baker)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-80-backlink" id="footnote-225-80">80</a> Platon, <span class="char-style-override-6">Devlet,</span> 557 a. (Cornforth)</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-81-backlink" id="footnote-225-81">81</a> HSS, sf. 157.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-82-backlink" id="footnote-225-82">82</a> Agy, sf. 156.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-83-backlink" id="footnote-225-83">83</a> Örneğin, agy, sf. 85.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-84-backlink" id="footnote-225-84">84</a> Chantal Mouffe, “Working Class Hegemony and Struggle for Socialism”, <span class="char-style-override-6">Studies in Political Economy,</span> 12, Güz 1983, sf. 23.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-85-backlink" id="footnote-225-85">85</a> Edward Acton, <span class="char-style-override-6">Sunday Times,</span> <span>8</span> <span>Nisan,</span> <span>1984.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-86-backlink" id="footnote-225-86">86</a> HSS, sf.174-5.</p>
        </div>
      </div>
    </div>
  </div>
</body>
</html>
