<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>10-9.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x10-9.html" xml:lang="tr-TR">
    <div class="Basic-Text-Frame">
      <p class="anabaslik">10</p>

      <p class="c"><img alt="ciz.png" class="image" height="8" src="../Images/ciz_fmt9.jpeg" width="211" /></p>

      <p class="arabaslik-orta" id="toc_marker-10">KAPİTALİZM, LİBERALİZM, SOSYALİZM</p>

      <p class="resim"><img alt="ss.png" class="image" height="25" src="../Images/ss_fmt10.jpeg" width="45" /></p>

      <p class="arabaslik-sol" id="toc_marker-10-1">I</p>

      <p class="paragraf">YHS projesinde, kapitalizmden sosyalizme geçişin yerine, gerçekte, <span class="char-style-override-6">liberal</span> <span class="char-style-override-6">demokrasi</span>den sosyalizme geçiş konulmuştur ve birinden ötekine doğru temelde çelişkisiz bir sürekliliğin bulunduğu varsayılarak sosyalist mücadelenin sorunları kaybolacak biçimde kavramlaştırılmıştır. Kapitalizmin yapısı ve sınıflar sistemi, geçiş sorunuyla büyük ölçüde ilişkisiz hale gelmektedir ve liberal demokrasiyle kapitalizm arasındaki bağlantı, tamamen arızi veya “konjonktürel” bir bağlantı olarak ele alınmaktadır. Liberal demokrasi “belirlenmemiş”tir, sınıfsal bakımdan bitaraftır. Bu nedenle YHS, kapitalizmin hegemonyasını ayakta tutması için gerekli ideolojik gücü liberal demokrasiye kazandıran mistifikasyona dayanmaktadır. Böylece, sosyalist düşüncenin kapitalist ideoloji hegemonyasına karşı durma gücü, pratikte etkisizleştirilmiştir.</p>

      <p class="paragraf">Bu YHS tezinin değişik (ama yine, geleneksel sosyal demokrasinin yavanlıklarını yansıtan) bir yorumu daha vardır. Bu yoruma göre, liberal demokrasi ile kapitalizmin ilişkisi tamamen “konjonktürel” olmakla kalmaz ya da liberal demokrasideki “demokrasi” “belirlenmemiş” olmakla kalmaz, liberal demokrasi ile kapitalizm arasında temel bir <span class="char-style-override-6">çelişki</span> de vardır. Bunların arasındaki konjonktürel bağlantı “çelişkili bir bütünlük” de yaratmıştır ve bu “çelişkili bütünlük”, liberal demokratik devletin, sosyalizme geçişi gerçekleştirme aracı haline getirilmesini mümkün kılmaktadır. Aslında biraz düşünülünce, liberal demokrasiyi genişleterek sosyalizme ulaşmayı öngören YHS projesi, belki de kesinlikle bunu ima etmektedir. En azından, Laclau ve Mouffe tarafından ortaya atılan “demokratik devrim” çözümlemesi hiç kuşkusuz bu varsayıma dayanmaktadır.</p>

      <p class="paragraf"><span>İki Amerikalı, açık açık bunu savunmuşlardır. Birleşik Devletler’de “demokrasi” mitolojisinin oynadığı son derece önemli ideolojik rol dikkate alınınca, buna şaşmamak gerekir. (Bir demokrasi, gerçekte nihai demokrasi olarak ulusal öz–imge başka hangi ülkede böylesine kararlılıkla yerleştirilmeye çalışılmış ve egemen ideoloji için böylesine merkezi önemdedir?)</span> <span>Samuel Bowler ve Herber</span> <span>Gintis, şu argümanı ortaya atarak liberal demokrasi ile kapitalizm arasındaki “çelişki”yi somutlaştırmışlardır:</span></p>

      <p class="arayazi">Liberal demokrasi ile kapitalizmin yan yana konulması, toplumsal üretim ilişkilerinin yeniden üretimine çelişkili bir unsur katmaktadır; çünkü bunların her birinin desteklediği siyasal katılım biçimleri aynıdır. Kapitalizm, mülk sahipleri ya da onların temsilcileri tarafından kullanılmak üzere mülkiyet hakları yoluyla pratikleri yapılandırırken, liberal demokrasi, biçimsel olarak mülk sahipliğinden bağımsız olarak kişilere haklar tanır. Sonuç olarak, liberal demokratik kapitalist toplumlardaki halk mücadeleleri, özellikle, kişi haklarına dayanan oyunun kurallarını, kapitalist üretim alanına uygulamaya çaba gösterirler, söz konusu hakların bu alana uygulanması ise doğrudan doğruya sermayenin gücüyle yüz yüze gelir ve ona karşı koyar. Buna karşılık, sermaye, tarihsel olarak, mülkiyet haklarına dayanan oyunun kurallarını politikaya ve devlet yapısına uygulamaya çaba göstermiştir.<span class="dipp" style="font-size:0.9em;"><a class="footnote-link" href="#footnote-225-162" id="footnote-225-162-backlink">162</a></span></p>

      <p class="paragraf">Bir dipnotta şöyle bir açıklama yapıyorlar: “liberal demokrasi derken anlatmak istediğimiz, genele yaydığı yurttaş özgürlükleriyle ve yetişkinlere tanıdığı genel oy hakkıyla, toplumsal emeğin bölüşümü ve fazla çalışma süresinin düzenlenmesi üzerindeki denetimden önemli ölçüde ayrılmasıyla ve eşit haklara sahip kişilere sunduğu biçimsel katılım kurallarıyla belirlenen bir devlettir.” Oldukça mantıklı sayılabilecek bu tanımdan anlaşıldığına göre, Bowles ve Gintis, liberal demokraside “demokrasi”nin geçerli olduğu alanı (formel hukuk ve politika alanı) “demokrasi”nin hükmünün geçmediği alandan (üretim ilişkileri alanından) ayıran duvarı, en azından üstü örtülü olarak, ta başından beri kabul ediyorlar; yine, yaptıkları bu tanımla, bu duvarın, liberal demokrasi ile kapitalizm arasındaki “konjonktürel” ilişkinin rastlantısal bir yan ürünü olmayıp, liberal demokrasi anlamının özünde bulunduğunu kabul ediyorlar. Bundan anlaşıldığına göre, kapitalizm ile liberal demokrasi arasında hiçbir temel çelişki yoktur; tam tersine bunlar, kapitalist hegemonyanın dayandığı aynı temel önermesi paylaşırlar; söz konusu temel önerme, “siyasal” alan ile “ekonomik” alanın biçimsel olarak ayrılması ve demokrasi”nin biçimsel uygulamalarla hukuksal ilkelerden oluşan soyut bir siyasal alana hapsedilmesidir. Ama Bowles ve Gintis, bu yapısal bağdaşmanın doğurabileceği sonuçları kabul etmiyorlar; onun yerine, liberal demokrasinin ilke olarak kapitalizme aykırı düştüğünü, çünkü söylemlerin ve uygulamaların, “kişilere ait hakların geçerli olduğu bir alandan, “mülkiyet hakları”na dayanan başka bir alana “taşınması”na imkân verdiğini ileri sürüyorlar.</p>

      <p class="paragraf">Liberal demokrasinin anladığı şekildeki “kişilere ait haklar”ın, “mülkiyet hakları”na karşı, bu tezin istediği türden bir muhalefeti de beraberlerinde getirip getirmediği konusunda felsefi bir tartışmaya girmeksizin, pratikte bu “çelişki”nin ne anlama geldiğini irdeleyelim. Bowles ve Gintis, ortaya attıkları tezin, liberal demokratik devlet tarafından işçi sınıfına ve öteki halk öğelerine tanınan yetkilerin, birikim sürecini tıkayarak, bir yandan “sermayeye aykırı bir bölüşüm değişikliği” yaratırken öte yandan da <span>işsizliğin, yani “yedek ordu”nun emeği disipline etme yeteneği</span>ni zayıflatma biçimlerini esas alacağını belirterek işe başlıyorlar. Öyleyse bu aşamada, bu tez, işçilerin örgütlenme ve oy verme hakkını elde etmeleriyle yaşamın kapitalistler için genelde daha zor olmaya başladığını söylemekten öte bir anlam taşımamaktadır. Bu pek de şaşırtıcı ya da kabul edilemez bir önerme değildir; ama onların argümanında sahip olduğu abartılmış gücünün büyük bölümünü, liberal demokratik devletin öteki belirgin yönlerini inatla göz ardı etmesinden, dikbaşlı “kişiler”e karşı baskı aracı olarak en etkili şekilde kullanılmasına ise hiç değinmemesinden almaktadır –sanki bu baskıcı karakter, liberal demokratik devletin temel karakterinde tesadüfi bir olguymuş, hatta bu temel karakterle çelişiyormuş gibi.</p>

      <p class="paragraf">Ama liberal demokrasinin birikim süreci üzerindeki etkilerine ilişkin tezin pek bir işe yaramayacağı ortaya çıkıyor. Çok ayrıntılı istatistikler sunmalarına karşın, Bowles ve Gintis, pek yürümeyen sonuçlara ulaşıyorlar: “[Bölüşümdeki] kaymanın bir bütün olarak birikim süreci üzerindeki etkisi yeterince araştırılmamıştır”; halkın çeşitli siyasal kazanımları “sermayeye pahalıya mal olmuş gibi görünmesine” karşın, “burada kesin bir çözümleme sunamayız”.<span class="dipp" style="font-size:0.82em;"><a class="footnote-link" href="#footnote-225-163" id="footnote-225-163-backlink">163</a></span> Çok geçmeden, sanki yazarlar liberal demokrasi konusundaki kendi iyimser değerlendirmelerine olan güvenlerini yitirmişler gibi, bu argümanın zemininin kaydığına tanık oluyoruz. Liberal demokratik kurumların ve uygulamaların kapitalizmi dönüştürme ya da kısıtlama yeteneği artık ağırlıkla ele alınmıyor; sadece, liberal demokratik <span class="char-style-override-6">ideolojinin</span>, kapitalist sistemin kötülüklerini açığa çıkarma yeteneği vurgulanıyor. Göründüğü kadarıyla, liberal demokrasi, sermayeyi, “halk” öğelerince elde edilen kazanımları budayarak güncel bunalımı aşmaya çalışmaktan ve bu amaçla var olan devlet aygıtını kullanmaktan alıkoyacak kadar kesin şekilde, sermayeyle emek arasındaki güçler dengesini değiştirmemiştir ama İngiltere’de ve Birleşik Devletler’de “Yeni Sağ”ın, toplumsal refah yapısına saldırmak için var olan devlet kurumlarından ne kadar kolayca yararlandığı konusunda Bowles ve Gintis’in pek bir şey söylememeleri şaşırtıcıdır. Oysa bu iki yazar, yine sanki devletin baskı organları, devletin niteliği ve amacı bakımından rastlantısal unsurlarmış gibi, söz konusu toplumsal refah yapısını liberal demokrasinin özü saymaktadırlar. Göründüğü kadarıyla, liberal demokrasi, mücadele zeminini, daha az avantajlı olduğuna inanmamız istenen ekonomik zeminden –sermayeye ait alandan– sözde daha avantajlı olan devlet zeminine kaydırmayı bile başaramamıştır; sermayeyle emek arasındaki temel uzlaşmazlığı da saf dışı edememiştir. Hatta, ABD’de örgütlü emeğin gücünün, “savaş sonrasındaki canlanma döneminin hemen hemen tamamı boyunca artmayıp azaldığı”<span class="dipp" style="font-size:0.82em;"><a class="footnote-link" href="#footnote-225-164" id="footnote-225-164-backlink">164</a></span> anlaşılıyor. Gerçekte, başlangıçta bize şunların anlatıldığını şimdi anımsıyoruz: “İşçi sınıfı, oldukça yüksek bir istihdam düzeyine ulaşma ve bölüşüm kazanımlarından sağlam bir pay alma karşılığında, üretimi, yatırımı ve uluslararası ekonomi politikasını denetleme yönündeki bütün isteklerinden vazgeçmiştir.”<span class="dipp" style="font-size:0.82em;"><a class="footnote-link" href="#footnote-225-165" id="footnote-225-165-backlink">165</a></span> Başka bir deyişle, şimdi anlıyoruz ki, bunalım içindeki sermaye, “halk” unsurlarına tanıdığı ödünleri artık kaldıramaz olduğu zaman, yani gerçekten gerektiği zaman, güçlü bir örgütlenmeye ya da kendine ait bir siyasal temsil organına sahip olmayan Amerikan işçi sınıfı, “sağlam” kazanımlarına karşı sermaye tarafından liberal demokratik devletin yardımıyla başlatılan saldırıyı göğüsleyecek silahlardan yoksun bir durumda bulmaktadır kendini.</p>

      <p class="Basic-Paragraph para-style-override-21" xml:lang="en-GB"><span class="char-style-override-14">Öyleyse, kapitalizme karşı mücadelenin yürütülmesinde liberal demokrasinin gördüğü işlev nedir? Birden bire kendimizi çok tanıdık bir ortamda buluyoruz:</span></p>

      <p class="arayazi para-style-override-18">Evrensel liberal demokrasi söyleminin oluşturduğu evrensel haklar ve hareketler olarak ortaya atılan istemler, sınıfsal istemler ve sınıfsal hareketler haline gelmeye yatkındır. ...</p>

      <p class="arayazi para-style-override-19">Bu nedenle, sermayenin bunalımı, evrensel haklar üzerindeki mücadelenin –siyasal kararlara katılma hakkı, özgür basın hakkı– üzerindeki mücadelenin bir sınıf mücadelesi olduğunun kavranmasını çabuklaştırabilir. Bu tahminimiz doğruysa, birikim sürecinin yeniden kurulması üzerinde süregiden çatışma, bir sistem olarak kapitalizmin antidemokratik dayatmalarını açıkça ortaya çıkarabilir ve böylece, bugün ABD’deki en güçlü potansiyel kitlesel konuların ikisini sosyalistlerin önüne koyabilir; bu konular, demokrasinin savunulup genişletilmesi ve yaşam standartlarının savunulmasıdır.</p>

      <p class="arayazi para-style-override-17">Kapitalizm, bu karşılaşmadan sağ çıkabilir. Ama liberal demokrasi de pekâlâ köklü biçimde dönüşüme uğratılabilir: Gerek sermayenin ayakta kalmasının bir koşulu olarak bütünsel bir otoriteryanizm yönünde, gerekse çok yetersiz olsa bile halk iktidarının bir aracı olma yönünde.<span class="dipp" style="font-size:0.9em;"><a class="footnote-link" href="#footnote-225-166" id="footnote-225-166-backlink">166</a></span></p>

      <p class="paragraf">Liberal demokrasiyle kapitalizm arasındaki “çelişki” konusunda uyandırılan bunca büyük umutlardan sonra, varılan bu sonucun çok cılız olduğu düşünülebilir. Demek ki liberal demokrasi her iki yönde de ilerleyebilir, peki neye bağlı olarak? Sınıfsal güçler dengesine bağlı olabilir mi? Eğer öyleyse, başladığımız yere dönmüş olmuyor muyuz?</p>

      <p class="paragraf">Bu argüman, dönüp dolaşıp yeniden liberal demokratik <span class="char-style-override-6">söylemin</span> dönüştürücü etkilerine geliyor. Yine, bu söylemin “evrensel” istemlerinin, “kapitalizmin antidemokratik dayatmalarını açıkça ortaya çıkarma” gücüne güvenmemiz isteniyor. Ve yine, Laclau ve Mouffe ya da Hunt ve hempaları ile kaldığımız yere dönüyoruz. Çok daha sınırlı bir iddiada bulunmak yerinde olabilir: Refah devletinin değerleri kapitalist kültüre yeterince kök saldığı için, toplumsal refah kurumlarını tamamen dağıtmak artık kolay bir iş değildir. Ama bu argüman, liberal demokrasi söylemini, sosyalizm için büyük bir güç olarak ele almaktan çok farklıdır. Liberal demokrasinin ideolojik etkileri her şeyden önce geliyorsa, kapitalizmin “antidemokratik dayatmaları”nı çok çeşitli şekillerde <span class="char-style-override-6">gizlemesine</span> ne demeli? Liberal demokrasinin yarattığı mistifikasyonların, sınıfsal istemlerin gelişimini büyük ölçüde <span class="char-style-override-6">engellemesine</span> ve bu demokrasinin ideolojik aygıtının sermayenin temsilcileri tarafından tamamen bu amaçla kullanılmasına ne demeli? Liberal demokratik kurumların ve pratiklerin, işçileri, üretim ilişkileri “düzey”inde ve gündelik sınıf mücadeleleri içinde kazandıkları kolektif kimliğe ve örgütlülüğe karşı, yalıtılmış bireysel yurttaşlar olarak tanımlamakla bir sınıf olarak işçi sınıfının örgütsüzleştirilmesindeki etkilere ne demeli? Ve eğer sosyalizm mücadelesi, “demokratik” bir mücadele olarak yeni baştan adlandırılacaksa, bu ad değişikliği, bütün sınıfsal çıkar karşıtlıklarıyla ve aşılması gereken bütün engellerle birlikte sınıf mücadelesinin gerçekliğini de değiştirmez mi, bu mücadelenin niteliğini ve koşullarını dönüşüme uğratmaz mı?</p>

      <p class="arabaslik-sol" id="toc_marker-10-2">II</p>

      <p class="paragraf">Kapitalizmin hegemonyasının sürdürülmesinde liberal demokrasinin oynadığı rolle ilgili olarak daha başka şeylerin söylenmesi gerekiyor. Sorun hiç de kolay bir sorun değildir; ve o hegemonyayı ayakta tutan mistifikasyonlara düşmemek önemliyse, liberal demokrasiyi yalnızca bir mistifikasyon sayarak bir kenara itmekten kaçınmak da en az onun kadar önemlidir. Bu nedenle aşağıdaki paragraflarda, “liberal demokrasi” terimi, sözgelimi, “burjuva demokrasisi” ya da “kapitalist demokrasi” terimlerinin yerine kullanılmaya devam edilecektir; çünkü bu terimler, bir bakıma, tartışılan sorunlar konusunda önyargı oluşturmaktadır. “Liberalizm” ile kapitalizmi tam olarak çakıştırmaya pek hazır değiliz.</p>

      <p class="paragraf">Sorulması gereken ilk soru, kapitalist üretim ilişkilerinin niteliğiyle ve bu ilişkilerin, hangi anlamda, liberal demokratik ilişkilerin çekirdeğini oluşturduklarıyla ilişkilidir. Bu soru, önemli stratejik sonuçlarla yüklüdür. Gördüğümüz gibi, başlangıç olarak, liberal demokrasi ile kapitalizm arasındaki ilişkinin değişken ve arızi olduğu varsaymakla kalınmayıp, liberal demokratik “özgürlük” ve “eşitliğin”, bir ölçüde kapitalist tahakküm ve eşitsizliğin <span class="char-style-override-6">antitezi</span> olduğu da varsayılabilir. Sosyal demokrat revizyonizmin, benimsediği “parça parça reform” stratejisiyle ve sonunda az çok otomatik olarak kapitalizmi sosyalizme dönüştürecek “barışçı bir dağılma süreci”ne<span class="dipp" style="font-size:0.82em;"><a class="footnote-link" href="#footnote-225-167" id="footnote-225-167-backlink">167</a></span> olan edilgin inancıyla, böyle bir varsayıma dayandırıldığı görülüyor. Bu stratejinin şu önermeye dayandırıldığı anlaşılıyor: Burjuva demokrasisindeki özgürlük ve eşitlik, kapitalizme öylesine ters düşer ki, burjuva hukuk ve siyaset kurumlarının reform yardımıyla devam ettirilmesi bile, toplumun bu düzeyindeki özgürlük ve eşitlik ile öteki düzeylerindeki özgürlüksüzlük ve eşitsizlik arasında bir gerilim yaratacaktır.<span class="dipp" style="font-size:0.82em;"><a class="footnote-link" href="#footnote-225-168" id="footnote-225-168-backlink">168</a></span> Bu gerilim, toplumsal dönüşümün motoru olarak bir anlamda sınıf mücadelesinin yerini alacaktır. Öteki uçta ise, liberal demokrasiyi tamamen kapitalizmin bir yansıması sayan bir konum yer alabilir; öyle ki, bu konuma göre, liberal demokrasiyi sadece bir aldatmaca, bir mistifikasyon olarak görmek gerekir. Bu, kabaca, ultrasol grupların benimsediği konumdur. Bu bakış açısına göre, liberal demokratik kapitalist devlet, kapitalizmin otoriter, hatta faşist biçimlerinden esasen farklı değildir. Birbirinden böylesine köklü biçimde ayrılan programlar, liberalizm ve onun kapitalizmle olan ilişkisi konusundaki farklı değerlendirmelere dayanıyorsa, kapitalist üretim tarzı içinde liberalizmin yerini saptama girişimi, sosyalist siyaset kuramı için önemsiz bir görev olamaz.</p>

      <p class="paragraf">Liberalizm ile kapitalizm arasındaki ilişkiyi belirlemek için, kapitalist üretim ilişkilerinin bütünsel bir parçası olarak hukuksal eşitlik ve özgürlük konusunda Marx’ın yaptığı yorumdan yola çıkılabilir. Marx’ın belirttiğine göre –belirli bir türdeki–, eşitlik ve özgürlük, değişim değerlerine dayanan mübadelenin doğasında vardır. Mübadelenin özneleri arasındaki ilişki, biçimsel bir eşitlik ilişkisidir; dahası, birbirini mülk sahipleri olarak, “iradeleri metalarına nüfuz eden kişiler olarak”<span class="dipp" style="font-size:0.82em;"><a class="footnote-link" href="#footnote-225-169" id="footnote-225-169-backlink">169</a></span> ve birbirinin mülkünü zorla sahiplenmeyen kişiler olarak kabul eden <span class="char-style-override-6">serbest</span> tarafların oluşturduğu bir ilişkidir. Öyleyse, genelleştirilmiş bir meta değişimi sistemi olarak kapitalizm, bu hukuksal eşitlik ve serbestlik biçiminin <span class="char-style-override-6">genelleşmesidir</span>; ama elbette burada da, özgürlük ve eşitlik, oldukça özel bir anlam kazanmaktadır, çünkü kapitalizmin özünü oluşturan özel değişim (mübadele, <span class="char-style-override-6">çev.</span>), sermayeyle emek arasındadır ve bu özel değişimde, taraflardan birisi (hukuksal olarak serbest ve çalışma araçlarından yoksun olan taraf) yalnızca emek gücünü satabilir. Demek ki, “eşitler” arasındaki “serbest” değişimin asıl hedefi, kesinlikle, belirli bir toplumsal ilişkinin kurulmasıdır; bu ilişki, değişim ilişkisinin biçimsel ve hukuksal özgürlüğünü ve eşitliğini yine de devam ettiren, aslında bunlara dayanan bir özgürlüksüzlük ve tahakküm ilişkisidir. Bu nedenle, emek gücünün metalaştırılmasına dayanan ücret köleliğinin belirleyici özelliği, bu sömürü şeklini, sömürenle sömürülen –efendiyle köle, toprak sahibiyle serf– arasındaki bütün öteki ilişkilerden, yani artıdeğer sağlama sürecinin, hukuksal ya da siyasal tahakküm ve bağımlılığa daha dolaysız olarak dayandığı ilişkilerden ayıran bir tür “serbestlik” ve “eşitlik”tir.</p>

      <p class="paragraf">Marx, “... sosyalizmi, <span class="char-style-override-6">burjuva toplumu</span>nun ideallerinin gerçekleştirilmesi olarak tanımlamak isteyen”<span class="dipp" style="font-size:0.82em;"><a class="footnote-link" href="#footnote-225-170" id="footnote-225-170-backlink">170</a></span> ve bu toplumun özgürlük ve eşitlik karakteristiklerini paranın, sermayenin vb sadece <span class="char-style-override-6">saptırmış</span> olduğunu öne süren sosyalistlerin (en başta Fransız sosyalistlerin ve özellikle de Proudhon’un) “ahmaklığı”yla ilgili yorumuna devam ediyor (Marx, pek çok sosyal demokrat ve YHS hakkında da aynı yorumda bulunurdu herhalde). Marx’a göre, kapitalist ilişkilerin özgürlüksüzlüğü ve eşitsizliği, kesinlikle birer sapma değildir, tam tersine, meta değişiminin daha basit biçimlerince öngörülen serbestlik ve eşitlik şeklinin <span class="char-style-override-6">gerçekleşmiş</span> halidir. Bu nedenle, burjuva anlamdaki serbestlik ve eşitlik, daha önceki biçimlere oranla bir ilerleme sayılsa bile, bunları, kapitalist eşitsizliğin ve tahakkümün antitezi gibi görmek yanlıştır.</p>

      <p class="paragraf">Dolayısıyla, kapitalist üretim ilişkilerinin getirdiği eşitlik ve serbestlik, liberal demokrasinin çekirdeği sayılabilir, çünkü bu tür demokrasi, <span class="char-style-override-6">sadece</span> hukuksal ve siyasal eşitliğin ve özgürlüğün en eksiksiz biçimidir. Marx’ın belirttiği gibi, kaba kuvvet, öteki sömürü biçimlerinin hukuksal ilkesi olduğu gibi, “anayasal cumhuriyet” de kapitalist sömürünün hukuksal ilkesidir ve her ikisi de güçlü olanın hakkını ifade eder:</p>

      <p class="arayazi">Üretimi devam ettirmek için modern polis gücüne dayanmanın, örneğin, güçlünün haklı olduğu ilkesine dayanmaktan daha iyi sonuçlar verdiğini bütün burjuva iktisatçıları çok iyi bilmektedirler. Ama unuttukları bir şey var: Bu ilke de hukuksal bir ilişkidir ve güçlünün haklılığı, onların “anayasal cumhuriyet”inde de yürürlüktedir, sadece başka bir biçime bürünmüştür.<span class="dipp" style="font-size:0.9em;"><a class="footnote-link" href="#footnote-225-171" id="footnote-225-171-backlink">171</a></span></p>

      <p class="paragraf">Öyleyse, sınıf mücadelesinde kapitalist devletin ne şekilde etkin bir güç olduğu, siyasal yetkilerin ne şekilde egemen sınıfın çıkarlarına kullanıldığı, devletin –yalnızca daha yüksek sınıf mücadelesi düzlemlerinde değil, bizzat işyerinde sermaye ile emek arasındaki yakın karşılaşma düzeyinde de– üretim ilişkilerine nasıl doğrudan doğruya girdiği değerlendirilmeksizin; sözgelimi, devlete ait hukuksal aygıtın ve polis kuvvetlerinin, kapitalistlerin işçi sınıfı üzerindeki hâkimiyetini sağlayan “eşitler” arasındaki sözleşme ilişkisinin ne şekilde zorunlu temelleri oldukları değerlendirilmeksizin, liberal demokrasinin doğru değerlendirilmesi olanaksızdır. Liberalizm ile kapitalizm arasındaki bağa ilişkin bir çözümleme şu noktaları kabul etmek zorundadır: Kapitalist devletin “özerkliği” ve “evrenselliği”, kesinlikle, bir <span class="char-style-override-6">sınıf</span> devleti olmasının özüdür (salt görünüşte kalmayıp, önemli ölçüde gerçek de olan) bu “özerklik” ve “evrensellik”, kapitalist devletin özel bir niteliği olan sınıfsal tarafsızlık görüntüsü, kesinlikle, kapitalizmi etkili bir sınıfsal sömürü biçimi de yapan koşulun mümkün ve zorunlu kıldığı şeylerdir; söz konusu koşul, üreticilerin üretim araçlarından tamamen ayrılması ve doğrudan artıdeğer aktarma gücünün özel ellerde toplanmasıdır. Kabul etmek gerekir ki, kapitalizmde sınıf ile devlet arasındaki açık seçik ayrılma –sözgelimi, devletin elinde bulunan ve egemen sınıf üyelerine karşı da dönebilen kuvvet kullanma tekelinin ifade ettiği ayrılma– salt bir ayrılma olmakla kalmaz, daha eksiksiz bir ortak yaşama biçimidir; aslına bakılırsa, sınıf iki devlet arasında kooperatif bir işbölümüdür; bu işbölümü, sömürücü bir sınıf temel işlevlerini, yani artıdeğer aktarma işlevini ve bu işlevi devam ettiren yaptırım gücünü onlara ayrı ayrı bölüştürür.</p>

      <p class="paragraf">Beri yandan, liberal demokrasi, kapitalist üretim ilişkilerinin hukuksal ilkeleri üzerine kurulmasına karşın, bu ilkelere indirgenemez. Kapitalizme özgü olan özgürlük ve eşitliğin asgari biçimi, mutlaka, en gelişmiş biçimin doğmasını sağlamaz. Çok sınırlı ve muğlak bir çeşit eşitlik ve özgürlük, <span class="char-style-override-6">bütün</span> kapitalist toplumsal oluşumların temeli ve ortak özelliğiyse, liberal demokratik siyasal kurumlar, kapitalizmin aynı ölçüde ortak özelliği olmamıştır ve elbette kapitalizmin temeli değildir; bu kurumlar, belli tarihsel koşullar altında kapitalist gelişmeye son derece elverişli olmuşsa da bu böyledir. Bu nedenle, yalnızca genel yapısal bağlara değil, tarihin belirli gerçeklerine de gereken dikkat gösterilerek, kapitalizm ile liberal demokrasi arasındaki ilişkinin niteliğinin daha iyi tanımlanması zorunludur. Kapitalist üretim ilişkilerinin ve egemen sınıfın konumunun devam ettirilmesinde hukuksal ve siyasal özgürlüğün ve eşitliğin gördüğü işlevin ötesine geçerek, liberal demokratik siyasal biçimlerin, bağımlı sınıflar açısından taşıdığı değeri dikkate almak gerekir; daha doğrusu, bu siyasal ve yasal biçimlerin, ne dereceye kadar, bağımlı sınıflarca verilen tarihsel mücadelelerin mirası olduklarını dikkate almak gerekir. Kapitalist sömürünün uygarlaştırılmasında liberal demokrasinin oynadığı rolü kabul etmek gerekir ve bu kabul, kapitalist devlet biçimleri arasındaki büyük farklılıkların tanınmasını da beraberinde getirir. Liberal bir yüzü olan kapitalizm ile faşist bir kisveye bürünen kapitalizm arasında dağlar kadar fark vardır. Bu fark, en azından, bağımlı sınıfların konumuyla, örgütlenme ve direnme özgürlüğüyle ilgilidir. İşçi sınıfı hareketlerinin liberal demokratik siyasal biçimlere kanmaları, sınıf bilinci yetersizliği ya da devrime ihanet gibi görülüp hafife alınarak bir kenara atılamaz. Bu kurumların çekiciliği, geleneğin son derece güçlü olduğu ülkelerde çok somut bir gerçek olmuştur. Geleneğin zayıf olduğu ülkelerde ise yakın tarih, bu biçimlerin olmayışının ciddi sonuçlar doğurduğuna ve bu biçimlerin elde edilip korunmasının bir işçi sınıfı hareketi için işe yarar hedefler olduğunu olabildiğince çarpıcı şekilde göstermiştir. Bu siyasal ilkelerin ve kurumların gücünü göz ardı eden ya da ortaya attıkları argümanların meşruluğunu küçümseyen bir sosyalist strateji, kendini riske atmış olur.</p>

      <p class="paragraf">Özetlersek, liberal demokrasi, kapitalist sömürü ilkelerinden ne tamamen ayrılabilir ne de bu ilkelere indirgenebilir. Mantıklı bir çözümleme yapmak için, hem liberal demokrasinin kapitalist üretim ilişkilerindeki temellerini hem de kapitalizmin aşırılıklarının denetlenmesinde oynadığı tarihsel rolü dikkate almak gerekir. Öte yandan, şunu kabul etmek gerekir ki, liberal demokratik kurumların özgül etkinliği, yalnızca –devlet iktidarının öteki biçimleriyle birlikte– yaptırım aracı olarak işlev görmelerine dayanmakla kalmayıp, benzersiz biçimde güçlü <span class="char-style-override-6">hegemonik</span> işlevlere sahip olmalarına da dayanır.</p>

      <p class="paragraf">Liberal demokrasinin hukuksal ve siyasal kurumları, kapitalist sınıfının elde edebileceği en büyük ideolojik güç olabilir, hatta bazı bakımlardan, kapitalizm koşulları altında başarılabilmiş maddi ilerlemelerden bile daha etkili olabilir. Yalnızca devletin ayakta tuttuğu ideolojik ya da kültürel aygıt değil, bizzat büründüğü biçim de ikna edicidir. Bu siyasal biçime, kendine özgü hegemonya gücünü sağlayan şey, Perry Anderson’ın savunduğu gibi, bağımlı sınıflardan aldığı rızanın, salt o sınıfların bilinen bir egemen sınıfa boyun eğmelerine ya da bu sınıfın yönetim hakkını kabul etmelerine dayanmamasıdır. Parlamenter demokratik devlet, sınıfsal egemenliğin benzersiz bir biçimidir, çünkü bir egemen sınıfın varlığı bile kuşkulu hale getirir.<span class="dipp" style="font-size:0.82em;"><a class="footnote-link" href="#footnote-225-172" id="footnote-225-172-backlink">172</a></span> Ama bu devlet biçimi, mistifikasyonla bu sonuca ulaşmaz. Her zaman olduğu gibi, hegemonyanın iki yüzü vardır: Kabul edilebilir olmadıkça mümkün de olamaz.<span class="dipp" style="font-size:0.82em;"><a class="footnote-link" href="#footnote-225-173" id="footnote-225-173-backlink">173</a></span> Liberal demokrasi, uzun ve acılı mücadelelerin ürünüdür. Bağımlı sınıflara gerçek yararlar sağlamıştır, örgütlenme ve direnme için gerçek güçler, yeni olanaklar vermiştir; bunlar, salt birer kandırmaca sayılarak düşmana terk edilemez. Liberal demokrasinin “hegemonyacı” olduğunu söylemek, bu sistemin hem kapitalist sınıfın belirli çıkarlarına hizmet ettiğini hem de ortaya attığı evrensellik iddialarında gerçek payı bulunduğunu söylemektir.</p>

      <p class="paragraf"><span>Önemli olan nokta, halkın, gerçekten egemen olmadığı halde egemen olduğuna inandırılmasının ille de gerekli olmamasıdır; aslına bakılırsa, temsili kurumların zafere ulaşması ve nihayet genel oy hakkının elde edilmesiyle, salt</span> <span class="char-style-override-6">siyasal</span> <span>bir düzlemde, halk egemenliğinin dış sınırlarına gerçekten ulaşılmıştır. Bu nedenle, bir</span> <span class="char-style-override-6">sınıf</span> <span>devleti karakteri taşıyan parlamenter demokrasinin halk iktidarına koyduğu ağır kısıtlamalar, bizzat demokrasinin sınırlamaları gibi görülebilir.</span><span class="dipp" style="font-size:0.82em;"><a class="footnote-link" href="#footnote-225-174" id="footnote-225-174-backlink">174</a></span> <span>En azından, liberal demokrasinin tam olarak gelişmesinden çıkan anlam şudur: Halk iktidarının daha çok genişlemesi, var olan siyasal kurumların yetkinleştirilmesini gerektirmekle kalmayıp, genelde toplumsal düzenlemelerin, henüz bilinmeyen şekillerde kökten dönüşüme uğratılmasını da gerektirir. Ayrıca bu, güçlükle elde edilen kazanımların belirsiz yararlar uğruna tehlikeye atılması anlamına da gelir. Sosyalist projenin önündeki büyük bir engel, sadece nicel bir değişikliği, sadece oy hakkının biraz daha genişletilmesini, temsili kurumların yürütme erkini bir adım daha geriletmesini gerektirmekle kalmayıp, tarihte başarıya ulaşmış bir eşi daha olmayan yeni demokrasi biçimlerine doğru niteliksel bir sıçramayı da gerektirmesidir.</span></p>

      <p class="paragraf">Öyleyse, kapitalist hegemonya, önemli ölçüde, “siyasal” ve “ekonomik” alanlar arasındaki biçimsel ayrılmaya dayanır; çünkü bu ayrılma, ekonomik sömürüyü esaslı bir tehlikeye sokmadan salt hukuksal ve siyasal özgürlük ve eşitliğin azami ölçüde gelişmesine olanak sağlar.<span class="dipp" style="font-size:0.82em;"><a class="footnote-link" href="#footnote-225-175" id="footnote-225-175-backlink">175</a></span> Liberal demokratik hukuksal ve siyasal biçimler, kapitalist üretim ilişkileriyle uyumludur, aslında bu ilişkiler üzerine kurulmuştur; çünkü üreticinin üretim araçlarından kesin olarak ayrılmasıyla birlikte, artıdeğer aktarmak için, doğrudan “ekonomi dışı” zorlama ya da üreticinin hukuksal bağımlılığı artık gerekli değildir. Bu nedenle, kapitalist mülkiyetin nihai dayanağı olan zorlama yetkisi, “tarafsız” ya da “özerk” bir devlet biçiminde ortaya çıkabilir. Dolayısıyla, <span class="char-style-override-6">pratikte</span> liberal devlete damgasını vuran siyasi ve iktisadi alanlar arasındaki ayrımın, <span class="char-style-override-6">kuramda</span> da yüceltilmiş olması, özellikle de liberal geleneğin çok güçlü olduğu İngilizce konuşan ülkelerde yüceltilmiş olması şaşırtıcı değildir. Bunun sonucunda, “siyaseti” toplumsal temellerinden soyutlayan çeşitli toplumsal çözümleme tarzları ortaya çıkmıştır: Örneğin, “özgürlük”, “eşitlik” ve “adalet” gibi kavramların, siyasal sonuçlardan bile bile koparılmış, son derece karışık bir biçimci çözümlemeye tabi tutulduğu siyaset felsefesinde; siyasal “davranış”ı ya da siyasal “sistemler”i, sanki toplumsal içerikten <span>yoksun şeylermiş gibi inceleyen “siyaset bilimi”nde durum böyledir. Bu işlemler, liberal demokratik devlette “politika”nın soyutlanmasını ve bu devletin hegemonyasının dayandığı “evrensellik” ya da “tarafsızlık” görüntüsünü kuramsal olarak ifade etmektedir; ve biçimin altındaki öze çok yakından bakmaksızın biçimsel eşitliği ve özgürlüğü kabul etmemizi istemektedir. Sınıfsal bakımdan nötr, “belirlenmemiş” demokrasi anlayışıyla YHS, bu ideolojik akıma yapılan en son katkıdır.</span></p>

      <p class="paragraf"><span>Liberal demokrasi, kapitalist sınıf hegemonyasının özünde bulunuyorsa, sosyalist siyaset kuramının, liberal demokratik kurama “karşı hegemonya tutumuyla” yaklaşmasının görevi olduğu varsayılabilir. Ama karşıhegemonya projesinin nasıl kavranacağı, “hegemonya”dan ne anlaşıldığına çok yakından bağlıdır; ve “hegemonya” konusundaki belli bir düşünüş tarzına göre, devrimci değişikliğin başlıca itici gücü olarak sınıf mücadelesinin ve onun ana gücü olan işçi sınıfının yerine, aydınları ve onların “özerk” etkinliğini koymak gerekir. Bu anlayışın temel önermelerinden birisi (sözgelimi, son zamanlarda,</span> <span>Gramsci’nin görüşünü değiştirerek</span> <span>Althusser’in ideoloji kuramına aşılayan birtakım hegemonya yorumlarında ortaya çıktığı gibi), egemen sınıfın bağımlı sınıflar üzerindeki hegemonyasının tek yanlı ve</span> <span class="char-style-override-6">tam</span> <span>olduğudur.</span><span class="dipp" style="font-size:0.82em;"><a class="footnote-link" href="#footnote-225-176" id="footnote-225-176-backlink">176</a></span> <span>Böylesi formülasyonlar, hegemonya</span> <span class="char-style-override-6">kavramını sınıf mücadelesi</span><span>nden dışlama eğilimi taşımaktadır. Burada mücadele yoktur; yalnızca bir tarafın boyun eğdirmesi, öteki tarafın ise boyun eğmesi vardır. Böylece “hegemonya”, bağlı sınıfların, onların bilincinin, değerlerinin ve mücadelelerinin izlerin</span>i mutlaka taşıyan sınıf çatışmasının damıtılmış hali olmaktan çıkmaktadır.<span class="dipp" style="font-size:0.82em;"><a class="footnote-link" href="#footnote-225-177" id="footnote-225-177-backlink">177</a></span></p>

      <p class="paragraf"><span>Bu anlatım şekline göre, “işçi sınıfının hegemonyası”nı kurmaktan söz etmek, ne tuhaftır ki, işçi sınıfının özkurtuluşunu tanımlama şekli olmayıp, bunun tam tersini tanımlamaktadır. Bu anlayışa göre, işçi sınıfı “hegemonya”sı, –işçi sınıfı tarafından değil, onun adına yürütülen– “özerk” kuramsal ve ideolojik pratik aracılığıyla yaratılır; entelektüel etkinlik, hegemonya karşıtı bir “kültür” oluşturabilir, kapitalist hegemonya</span> <span class="char-style-override-6">tarafından</span> <span>özümsenen gerçek bilinci “yanlış” olan bir işçi sınıfı için</span> <span class="char-style-override-6">ideal</span> <span>bir bilinç oluşturabilir. “Kamu zihniyetine sağduyu kazandıracak ... kültürü düşmanın elinden alıp, uygun şekilde dönüştürerek işçi sınıfına özümsetecek”</span><span class="dipp" style="font-size:0.82em;"><a class="footnote-link" href="#footnote-225-178" id="footnote-225-178-backlink">178</a></span> <span>–belki de bunu, halkçı “söylem”i “öğelerine ayırma” (</span><span class="char-style-override-6">disarticulation</span><span>) ve yeniden kurma yoluyla yapacak– aydın bir azınlık görüşüyle burada yine karşılaşıyoruz.</span></p>

      <p class="paragraf"><span>Sosyalizm için demokratik değerleri talep etme gereğine (her ne kadar bu gereksinme, pratikte, kuramda olduğundan daha büyükse de) bütün kalbimle katıldığımı belki de vurgulamam gerekiyor; ama egemen sınıfın ideolojik hegemonyasına karşı durmak bakımından kuramsal etkinliğin taşıdığı önemi peşinen kabul etsek bile, “öğelerine ayırma” stratejisi, sallantılı bir kuramsal temele dayanmaktadır. Elbette ki bütün toplumsal çatışmalar sınıf mücadelesi değildir ve siyasal mücadelelerde –hatta sınıf mücadelelerinde– ifade edilen bütün ideolojiler, özgül sınıf ideolojileri değildir. Liberal demokrasiye ait “demokratik” unsurların, belli tarihsel koşullar altında, çeşitli sınıflarca benimsenmiş olduğu da bir gerçektir. Ne var ki, birden fazla sınıftan bağlılık bekleyebilen bir ideoloji, yani belli bir</span> <span class="char-style-override-6">evrenselliği</span> <span>olan bir ideoloji, sırf bu nedenle, bir</span> <span class="char-style-override-6">sınıf</span> <span>ideolojisi olmaktan ille de çıkmaz, yani, salt bir sınıf ideolojisiyle</span> <span class="char-style-override-6">eklemlenmiş</span> <span>nötr bir unsur değil, kökeni ve anlamı bakımından sınıfsal olarak belirlenen bir ideolojidir.</span> <span>İde</span><span>oloji, belli bir sınıfın özel çıkarlarına genellik görüntüsü kazandırarak sınıf he</span>gemonyasına katkıda bulunabilir; ve Laclau’nun belirttiği gibi, burjuvazinin ideolojik hegemonyasının, “demokratik ve popüler kültürü oluşturan öğelerden birçoğunun ... burjuva sınıf ideolojisiyle kesin şekilde ilişkili olduğu” konusundaki bir “konsensus”e dayandığı doğru olabilir.<span class="dipp" style="font-size:0.82em;"><a class="footnote-link" href="#footnote-225-179" id="footnote-225-179-backlink">179</a></span> Ama bu istemlerin başarısı, sadece, “kesin sınıfsal anlamlar taşımayan” halkçı demokratik ideolojiler benimsenerek ve tamamen burjuva sınıf ideolojisine özgü şeyler gibi görünmeleri sağlanarak gerçekleştirilmemiştir. Olsa olsa, bunun tersi doğrudur: Burjuva ideolojik hegemonyası, burjuvazinin kendi özel sınıfsal çıkarlarını, sanki “kesin sınıfsal anlamlar taşımayan” şeylermiş gibi sunma yeteneğine dayanır (bu oldukça mantıklıdır ve tarihsel gerçek payı vardır). Egemen sınıfın ideolojisi, hiç kuşkusuz, kendisine karşı verilen halk mücadelelerinin unsurlarını bünyesine alır ve bu anlamda, onları bir ölçüde “nötrleştirir”; ama bunu söylemek, sınıf ideolojisini, hiçbir zaman tekyanlı olmayan sınıf <span class="char-style-override-6">mücadelesinin</span> yarattığını söylemekten başka bir şey değildir.</p>

      <p class="paragraf">Bu nedenle, kapitalist sınıfın ideolojik hegemonyasına karşı durmak için kuramcının üstlenmesi gereken görev, burjuva ideolojisinde evrensel gibi <span class="char-style-override-6">görünen</span> şeylerin gerçekten evrensel <span class="char-style-override-6">olduğunu</span>, “kesin sınıfsal anlamlar taşımadığı”nı göstermek yani, pratikte, egemen sınıfın egemenlik iddialarını kabul etmek– <span class="char-style-override-6">değil</span>, evrensel gibi görünen şeylerin aslında özel (tikel) olduğunu açıklamaktır; liberal demokratik biçimlerden, kapitalist sınıf çıkarlarını ifade <span class="char-style-override-6">etmedikleri</span> bir anlam çıkarmakla kalmayıp, bu çıkarların ifade <span class="char-style-override-6">ettikleri</span> anlamı da açıkça kavramaktır; ideolojik formülasyonların özgül toplumsal içeriklerini boşaltmayıp, taşıdıkları anlamın özgüllüğünü ve tikelliğini açıklamaktır; özel sınıfsal çıkarları, “yeniden bütünleştirmeye” elverişli evrensel ilkelere dönüştürmek amacıyla ideolojiyi tarihsel koşullarından soyutlamak değil, belirli bir sınıfsal çıkarın genelleştirilmesini mümkün kılan ve kapitalist sınıfa “evrensellik” veren tarihsel koşulları araştırmaktır.</p>

      <p class="paragraf"><span>Bir kez daha; bu, sosyalist siyaset kuramının, liberal demokrasiyi sınıf ideolojisine indirgeyerek salt bir bulandırma ve aldatmaca sayıp bir kenara itmesi gerektiğini söylemek anlamına gelmez. Liberal demokrasinin yalnızca yetersizliklerini açıkça göstermekle kalmayıp, liberalizm ile sosyalizm arasındaki</span> <span class="char-style-override-6">süreksizliği</span><span>, köklü kopukluğu da açıkça gözler önüne seren bir liberal demokrasi yorumu getirmek gerekir; işte, söylenmek istenen şey sadece budur. Kapitalist hegemonyanın alt edilmesi, demokrasinin sosyalizm tarafından ıslahına dayanıyorsa (ve bu ıslaha kuramsal araçlar yardımcı olabildiği ölçüde), sadece demokrasiyi burjuva sınıf ideolojisinden “ayırmak”la</span> <span class="char-style-override-6">(disarticulate)</span> <span>bu iş başarılamaz. Burjuva demokrasisinin, kendine özgü “hak hâkimiyeti” biçiminin evrensel ve nihai olduğu konusunda ortaya attığı iddialara karşı apaçık bir meydan okuma olan ve özgüllüğü açıkça belli olan yeni,</span> <span class="char-style-override-6">sosyalist</span> <span>demokrasi biçimlerini tanımlamak gerekir.</span></p>

      <p class="arabaslik-sol" id="toc_marker-10-3">III</p>

      <p class="paragraf"><span>Liberal demokrasi ile kapitalizm arasındaki ilişkinin bir başka yönü daha vardır. Liberal demokrasi, kapitalist üretim ilişkilerinden doğduysa, onlarla birlikte ölmesi de gerekmez mi? Liberal demokratik kurumlar, kapitalizmi destekleyici işlev görmelerinin yanı sıra,</span> <span class="char-style-override-6">uygarlaştırıcı</span> <span>işlev de görmüşlerse, böylesi kurumlara olan gereksinme, kapitalist üretim ilişkilerinin devamlılığına mı bağlıdır ya da sosyalist bir toplum benzer çözümler isteyen sorunlarla karşılaşabilir mi? Başka bir deyişle, liberalizm, sosyalizmin benimseyebileceği ve benimsemek durumunda olduğu bir miras yaratmış mıdır? YHS bu noktada da, liberal demokrasi ile sosyalizm arasında kesintisiz bir süreklilik olduğunu savunmakla, konuyu bulandırmaktadır. Sosyalizmin liberalizm olmaksızın var olamadığını söylemek doğru olabilse bile, bunlardan birini diğerlerinin salt bir uzantısı olarak kabul etmek ve taban tabana zıt oldukları temel noktaları göz ardı etmek, bu sistemlerin herhangi</span> birisiyle il<span>gili anlayışımızı ileriye götürmüyor. Liberalizm ile sosyalizmi bu şekilde kaynaştırmanın tek yolu, bunların toplumsal içeriklerini boşaltan anlamsız bir formalizmi benimsemektir.</span></p>

      <p class="paragraf"><span>Liberal ilkelerin ve kurumların hangi toplumsal gereksinmelere hizmet ettiğini ve benzer toplumsal gereksinmelerin sosyalist bir toplumda da devam edip etmeyeceğini ele alalım. Bu açıdan bakılınca, liberalizmde korunmaya değer bir şey varsa, bunun, siyasal otoritenin ele alınışında geçerli olan belli tutumlarla ilgili olduğu savunulabilir: Yasa egemenliği, sivil özgürlükler, keyfi iktidara karşı denetim mekanizmaları buna örnek verilebilir. “Burjuva özgürlükler”in, sahte bir eşitlik görüntüsü ardında sınıfsal karşıtlıkları gözlerden saklamakla kalmayıp, “sınıfsal iktidar” ve hegemonyanın etkin araçları olarak da işlev görebildikleri sınıflı bir toplumda bu özgürlükler, en iyimser deyimle muğlak bir durumda bulunsalar bile, liberalizmin bu işlevini kabul etmek gerekir. Burada, “burjuva demokrasisi”nin ne kadar</span> <span class="char-style-override-6">demokratik</span> <span>olabileceği ya da olamayacağı sorun değildir. Aslında, belki de yine “liberal” yön ile “demokratik” yönü birbirinden ayırarak başlamak gerekecektir. Bu birleştirme,</span> <span class="char-style-override-6">halk iktidarı</span> <span>olarak “demokrasi” ile biçimsel, işlemsel bir ilke olarak “demokrasi” arasındaki farklılığı gözlerden gizleme eğilimi taşıyor. Belki de liberalizmin verdiği en önemli ders, demokrasiyle pek ilişkili değildir, ama devlet iktidarının denetlenmesiyle ilgilidir ve burada, liberalizmin daha önceki</span> <span class="char-style-override-6">anti</span><span>demokratik biçimleri, en az liberal demokrasi kadar çok şey anlatabilir.</span></p>

      <p class="paragraf"><span>Bu anlamda sosyalizmin liberalizmden öğreneceği bir ders olduğunu söylemek, elbette, son derece iddialı bir varsayımda bulunmak demektir. Böyle bir varsayıma göre, devlet, sınıfsız toplumda da sorun olmayı sürdürecektir ve en demokratik toplum bile, demokratik olmayan toplumlarda karşılaşılan siyasal soruna benzer bir</span> <span class="char-style-override-6">siyasal</span> <span>sorunla karşılaşmaya devam edebilir. Sosyalist doktrin, büyük ölçüde şu varsayıma dayanır: Sınıfsız bir toplumda devlet gerçekten sönümlenmezse de (</span><span class="char-style-override-6">wither away</span><span>) hiç değilse devlet iktidarı artık bir</span> <span class="char-style-override-6">sorun</span> <span>oluşturmayacaktır. Burjuva demokratik biçimlerin etkisine sonsuz güven duyan sosyal demokratlar ve YHS, anlaşıldığı kadarıyla, kapitalist toplumda bile devleti bir sorun gibi görmüyorlar. Gerçekte, devleti bir kurtuluş aracı olarak ele alıyorlar. Burjuva demokrasisindeki devlet aygıtının “parçalanması” ve yerine tamamen farklı bir şey konulması gerektiğine inanan sosyalistler, daha ilginç sorunlar ortaya atıyorlar.</span> <span>Ralph Miliband’ın savunduğu gibi burjuva devletin “parçalanmasından” söz edenler, parçalanan devletin yerine başka bir devleti, belki geçici olarak daha güçlü bir devleti koyacaklarını –aslında buna mecbur olduklarını–; burjuva devletin yıkılarak yerine devrimci bir devlet kurulmasının başlı başına, “proletarya diktatörlüğü” anlamına gelmediğini, yani bu kavram özgün demokratik imalarını taşımaya devam ediyorsa bunun söz konusu olmadığını; “yönetim” (</span><span class="char-style-override-6">direction</span><span>) gereği ile “demokrasi” arasında, devlet iktidarı ile halk iktidarı arasında, ısrarla görmezlikten gelinen bir gerilimin her zaman var olduğudur.</span><span class="dipp" style="font-size:0.82em;"><a class="footnote-link" href="#footnote-225-180" id="footnote-225-180-backlink">180</a></span> <span>Miliband’ın belirttiğine göre sivil topluma yayılan çeşitli tipteki geniş demokratik örgütlenmelerin devlet iktidarını</span> <span class="char-style-override-6">tamamladığı</span> <span>“ikili iktidar” sisteminin, demokrasiyi korumak için tek yol olması, son derece ciddi bir sorundur.</span></p>

      <p class="paragraf"><span>Ama eklemek gerekir ki, bu sorun, güçlü bir devletin, toplumu dönüştürerek devrimin vaadini yerine getirmeye girişeceği can sıkıcı bir “geçiş” evresiyle sınırlandırılamaz herhalde. Sözgelimi, Marx’ın</span> <span>belirttiği gibi,</span> <span class="char-style-override-6">bütün</span> <span>toplumların temel örgütlenme sorunu, toplumsal emeğin bölüşülmesi ise, o zaman bir anlamda,</span> <span class="char-style-override-6">siyasal</span> <span>sorun, kapitalizmin tamamen devrilmesinden</span> <span class="char-style-override-6">sonra</span> <span>özel bir önem kazanacaktır. Ne de olsa, kapitalizm, temel toplumsal sorunun “siyasal olarak” ele alınmadığı bir sistemdir, toplumsal emeğin “otoriter dağılımı”nın olmamasıyla belirlenen benzersiz</span> bir sistemdir. <span>Bu siyasal otorite, gelenek ya da ortak uzlaşma tarafından değil, meta değişimi tarafından dayatılan bir toplumsal işbölümünün, yani Marx’ın “</span><span>anarşik” toplumsal işbölümü olarak nitelediği bir işbölümünün geçerli olduğu bir sistemdir. Öyleyse, “insanların değil şeylerin idare edilmesi”ni, belki de insanların şeyler tarafından idare edilmesini, çok özel olan bu anlamda gerekli kılanın kapitalizm olduğu söylenebilir; oysa yeni toplum, en başta insanların idare edilmesini içeren yeni ve esaslı bir örgütlenme sorunuyla yüz yüze gelecektir.</span></p>

      <p class="paragraf"><span>Marksist kuram, sosyalizmde devlet sorununu çözüme kavuşturmak şöyle dursun, bununla ilgili konuları açıklığa kavuşturmak için bile pek çaba göstermemiştir. Geleceğin toplumu konusunda Marx ve</span> <span>Engels’in söyleyecek pek az şeyleri vardı; zaten söyledikleri şeyler de genellikle muğlaktı. Özellikle, “devlet” teriminin kullanılışındaki belirsizlik ve tutarsızlık, tartışmayı iyice zora sokmuştur: Bize,</span> <span class="char-style-override-6">devlet</span><span>in sınıfsız toplumda “sönümleneceği” söyleniyor. Devlet, (her zaman olmasa da çoğunlukla olduğu gibi) bir sınıf egemenliği sistemi olarak tanımlanıyorsa, sınıflar bir kez ortadan kaldırılınca devletin de “sönümleneceğini” söylemek, totolojiden başka bir şey değildir. Devleti, sınıf egemenliğiyle eşitleyen tanım, hiçbir şeyi çözmüyor. Yalnızca soruna gözlerini kapatıyor. Öte yandan, “devlet”, kamu gücünün</span> <span class="char-style-override-6">herhangi</span> <span>bir biçimini anlatıyorsa, devletin sınıfla birlikte silineceği hiç de açık değildir ve Marx’ın ya</span> <span>da</span> <span>Engels’in böyle bir şeyi düşündükleri de açık değildir.</span></p>

      <p class="paragraf"><span>Marx ve</span> <span>Engels, devletin geleceği hakkında ne düşünmüş olurlarsa olsunlar, asıl konu sınıfsız bir toplumda bir kamu iktidarının gerekli olup olmayacağı değil, o kamu iktidarının bir sorun oluşturup oluşturmayacağıdır. Başka bir deyişle, sınıfsal bir iktidar olsun ya da olmasın, kamu iktidarının doğasından kaynaklanan belli sorunlar var mıdır? Tamamen doğrudan ve kendiliğinden demokrasisinin basit biçimleriyle yönetilen ileri bir sosyalist topluma inanmanın onulmaz ölçüde bir saflık olduğunu apaçık bir gerçek sayıyorum. Sınıfsız toplumda bile bir</span> <span class="char-style-override-6">temsil</span> <span>biçiminin, dolayısıyla</span> <span class="char-style-override-6">otorite</span><span>nin, hatta bazı insanların ötekilerine</span> <span class="char-style-override-6">tabi</span> <span>olmasının gerekli olacağı şeklindeki kanıdan kaçınmak zordur. Bu önerme peşinen kabul edilince, “devlet” terimi sınıfsız bir toplumdaki siyasal ve yönetsel iktidarı tanımlamak için kullanılsın ya da kullanılmasın, bazı insanların başkaları adına uyguladıkları iktidarın sorun oluşturmayacağı bir durumun olabileceğine inanmanın yersiz bir iyimserlik gibi göründüğünü eklemek gerekir. Bu nedenle, sosyalist siyaset kuramı, temsil, otorite ve tabiyet olgularının doğurduğu, sakıncaları dikkate almalıdır; bu olguların varlığının bile, iktidarın kötüye kullanılması olasılığını yarattığını kavramalıdır.</span></p>

      <p class="paragraf"><span>Sınıflar olmayınca temsilin, otoritenin ve tabiyetin hiçbir tehlike yaratmayacağı ileri sürülerek bu sorunlar bir kenara atılamaz. Kamu iktidarı, el koyucular ile doğrudan üreticiler arasındaki farklılaşmanın</span> <span class="char-style-override-6">kaynağı</span> <span>olabilir ve tarihsel olarak genellikle olmuştur; başka şeylerin yanı sıra, bu olasılığın da dikkate alınması gerekir (Marx da,</span> <span>sözgelimi, Asya tipi üretim tarzına ve öteki prekapitalist formasyonlara ilişkin tartışmalarında bu olasılığa değinmiştir). Savaş, dağıtım, ortak iş gücünün yönlendirilmesi, önemli altyapı inşaatları gibi gerekli toplumsal işlevleri yerine getirmek üzere ortaya çıkan kamu gücü, artık üründe hak sahibi oldu ve buna el koyması gerektiğini de iddia etmiştir. Bunu öne s</span><span>ürmek için yeterince geçerli neden vardır. Başka bir deyişle, –geniş anlamdaki– devlet, sınıfsal bölünmelerden doğmamıştır, bilakis, sınıfsal bölünmeleri</span> <span class="char-style-override-6">üretmiştir</span> <span>ve dolayısıyla, dar anlamdaki devleti de yaratmıştır. Gelecekte de “siyasal” otoritenin “ekonomik” iktidara, kamu iktidarının ise sınıf egemenliğine benzer bir şeye dönüşmesini önlemek için hiçbir sürekli ve kurumlaşmış korumanın gerekli olmayacağını varsaymak, mantıklı görünmüyor.</span></p>

      <p class="paragraf"><span>Marx ve</span> <span>Engels, siyasal ütopyacılığa ne denli eğilim göstermiş olurlarsa olsunlar, sınıfsız toplumda kamu iktidarının yine de bilinçli ve kurumlaşmış denetim gerektiren bir sorun olacağı şeklindeki görüş, dünyaya ve sosyalist devrimin anlamına ilişkin temel Marksist görüşe bütünüyle uygundur. Sınıf egemenliği bir kez ortadan kalkınca toplumun tamamen dönüşüme uğrayacağına Marx’ın</span> <span>inanması sınıf egemenliğiyle bağlantılı bütün sorunların otomatik olarak ve sonsuza kadar yok olacağını ima etmez. Tam tersine, bu dönüşümün özü, tarihte ilk kez, toplumsal tarihsel güçlerin şansa bırakılmayıp bilinçli şekilde denetlenecek ve yönlendirilecek olmasıdır. Marx,</span> <span>insanlığın devrimden önceki tarihine “tarih öncesi”, sonrasına ise “insan tarihi” derken, bunu anlatmak istemiştir. Toplumsal güçlerin planlı olarak yönlendirilmesi, elbette yalnızca dar anlamdaki “ekonomik” planlamayı –yani, üretim kotalarının vb planlanmasını– ifade etmez. “Ekonomik” olanın kendisi de bir</span> <span class="char-style-override-6">toplumsal ilişkidir</span> <span>ve toplumsal üretim ilişkilerinin de “planlanma”sı gerekir. Dahası, “ekonomik” güç, yani artıdeğer elde etme gücü, egemenlik ve zorlama ilişkisinden oluşuyorsa, aynı zamanda da</span> <span class="char-style-override-6">siyasal</span> <span>bir güçtür; ve toplumsal üretim ilişkilerinin planlanması, toplumun her düzeyinde “siyasal” planlamayı, tahakküm ve sömürü ilişkilerinin yeniden ortaya çıkmasını önleyecek kurumsal önlemleri kapsamalıdır.</span></p>

      <p class="paragraf"><span>Belki de, sınıfsız bir toplumda bile yalnızca iktidarı tamamlamayı değil,</span> <span class="char-style-override-6">denetlemeyi</span> <span>ve yanlış kullanılmasını önlenmeyi de bilinçli ve açık bir hedef olarak önüne koyan örgütlenmelerin bulunması gerekecektir. Bu özgül amacı yerine getirmek ve aynı ölçüde önemli olmak üzere, tehlikeler karşısındaki</span> <span class="char-style-override-6">bilinçliliği</span> <span>sürdürmek için, yalnızca görevden alma yetkisi gibi olağanüstü durum önlemleri değil, kalıcı kurumlar da gerekli olacaktır. Sosyalizmin siyasal biçiminin, bir tür yönetsel aygıtı da içeren</span> <span class="char-style-override-6">temsili</span> <span>bir sistem olacağı varsayılırsa, devlet gücü ile halk gücü arasında bir gerilim varlığını sürdürecektir. Temsilin kendisi bir sorundur; temsilin yerine doğrudan demokrasi konularak, siyasal örgütlenme sistemi daha da demokratikleştirilerek siyasal sorun pratikte</span> çözülemediği ölçüde, başka bir düzlemde bu sorunla yine karşı karşıya kalınması gerekecektir. Başka bir deyişle –demokratik temsil özelliği ne denli büyük olursa olsun–, bir devletin varlığı, özel bir görevi ister istemez gündeme getirir: Bu görev, sivil topluma yayılan demokratik örgütlenmeyle yetinilmeyip, Marx’ın deyişiyle, devletin topluma <span class="char-style-override-6">tabi kılınması</span>dır<span class="dipp" style="font-size:0.82em;"><a class="footnote-link" href="#footnote-225-181" id="footnote-225-181-backlink">181</a></span> ve bu, öncekiyle aynı şey olmayabilir.</p>

      <p class="paragraf">Devletin geleceğine ilişkin tartışma, metinlerin yorumuna indirgenmemelidir; ama bu soruna ilişkin irdelemeler, Marx ve Engels’in bu konuda yaptıkları taslak niteliğindeki yorumlara değinmek zorunda kalacaktır. Marx ve Engels’in politikanın ortadan kalkacağı konusunda iyimser olduklarını kanıtlamak devleti süregiden bir sorun olarak gördüklerini kanıtlamaktan belki de daha kolay olduğu için, ikinci yorumu destekleyen birkaç sözün burada söylenmesi gerekiyor. Burjuva liberalizminin mirası ve bu mirasın, devrim sonrası toplumdaki muhtemel uygulanışı konusunda onların neler söyleyebileceklerini –en azından neleri ima edebileceklerini– düşünmek özellikle ilginç olur.</p>

      <p class="paragraf">İlk olarak şunu belirtmek gerekir. Hem Marx hem de Engels, sınıfsız bir toplumda <span class="char-style-override-6">devletin</span> ortadan kalkacağını ya da “kamu iktidarının siyasal karakterini yitireceği”ni<span class="dipp" style="font-size:0.82em;"><a class="footnote-link" href="#footnote-225-182" id="footnote-225-182-backlink">182</a></span> ileri sürmekle, konuyu bulanıklaştırmış olabilirler. Bu, kamu iktidarının hiç olmayacağını, hatta kamu iktidarının bir sorun olmaktan çıkacağını söylemekle aynı şey değildir. “Sözcüğün gerçek anlamındaki” devletin ortadan kalkacağı tezini en sık ve en açık şekilde tekrarlamış bir kişi olan Engels, anarşistleri eleştirerek, <span class="char-style-override-6">otoriteye</span> ve <span class="char-style-override-6">tabiyete</span> olan gereksinmenin devam ettiğini vurgulayan ve kamu otoritesinin adını değiştirmekle olgunun kendisini de değiştirdikleri s<span>anısına kapıldıkları için anarşistleri alaya alan kişidir de aynı zamanda.</span> <span>Engels’in yazdığı gibi, “kamusal işlevler, siyasal karakterlerini yitirecek ve toplumun gerçek çıkarlarını gözeten basit yönetsel işlevlere dönüşecek”</span><span class="dipp" style="font-size:0.82em;"><a class="footnote-link" href="#footnote-225-183" id="footnote-225-183-backlink">183</a></span> <span>olsalar bile, sorun, apaçık bir çözüme kavuşmuş olmaz. Başkaları üzerinde otoriteyle donatılan ve başkalarını bu otoriyete tabi kılan kamu gücünün, tamamen “yönetsel” olan karakterini konuşmasını ve toplumun gerçek çıkarlarına uygun hareket etmeyi sürdürmesini garantilemek için</span> <span>–</span><span>Engels’in görüşüyle bile–</span> <span>kurumlaşmış önlemlerin kesinlikle gerekli olacağından söz etmek olanaksız mıdır? Böyle bir insancıl ve “politika dışı” kamu gücü, sınıflı toplumda mümkün olamaz; ama yalnızca sınıfsız bir toplumda</span> <span class="char-style-override-6">mümkün</span> <span>olsa bile, yine de kaçınılmaz değildir.</span></p>

      <p class="paragraf"><span>Marx’ın da</span> <span>devleti süregiden bir sorun olarak algıladığını, “devletin topluma tabi kılınması” formülü ortaya koyuyor. İlk önce belirtmek gerekir ki, burada Marx, ilk</span> <span>çalışmalarında</span><span class="dipp" style="font-size:0.82em;"><a class="footnote-link" href="#footnote-225-184" id="footnote-225-184-backlink">184</a></span> <span>uyandırdığı izlenimin tersine, devletin toplum tarafından</span> <span class="char-style-override-6">soğurulmasını</span> <span>ifade etmediği gibi, devletin dağıtılmasından da söz etmiyor. Öyleyse, devletin topluma tabi kılınmasından kasıt nedir? Öteki metinlerden –sözgelimi, Marx’ın Paris</span> <span>Komünü’nü tartıştığı</span> <span class="char-style-override-6">Fransa’da İç Savaş</span><span>’tan– anlaşıldığı kadarıyla, bu belirlemeyle anlatılmak istenen şey, kamu gücünün, “toplumdan üstün” olmayıp “toplumun sorumlu aktörleri” olan görevlilerden oluşacağıdır. Ama sorun da işte burada</span> <span class="char-style-override-6">başlıyor</span><span>. Bu görevlilerin, toplum karşısında “üstün” hale gelmeyip “sorumlu” halde kalmalarını toplum nasıl garantileyecektir? Marx, aşırı</span> <span>bir iyimserlikle sorunu fazla hafife alıyormuş gibi görünebilir; çünkü görevlilere hemen işten el çektirilebileceğini söylemek dışında, bu sorunla ilgili olarak söyleyebileceği pek az şey vardır. Bununla birlikte, onun sorunu göremediği ya da sorunun büyüklüğünü kavrayamadığı</span> konusunda peşin hüküm verilemez.</p>

      <p class="paragraf">“Devletin tabi kılınması”nın yer aldığı <span class="char-style-override-6">Gotha Programı’nın Eleştirisi</span>’nde Marx, devlet sorununun komünist toplumda devam edeceği konusunda ipuçları vermekle kalmıyor, en “liberal” burjuva toplumlarının devlet iktidarına getirdikleri kısıtlamaların, bu sorunun ele alınış tarzı konusunda öğretici olabileceğine de değiniyor:</p>

      <p class="arayazi">Özgürlük, devletin toplum üzerine empoze edilmiş bir organ olmaktan çıkarılarak tamamen topluma tabi hale getirilmesini gerektirir ve günümüzde de devlet biçimleri, “devletin özgürlüğü”nü kısıtlamaları ölçüsünde daha çok ya da daha az özgürdürler.<span class="dipp" style="font-size:0.9em;"><a class="footnote-link" href="#footnote-225-185" id="footnote-225-185-backlink">185</a></span></p>

      <p class="paragraf">Elbette, burjuva toplumunda “özgürlük”, ancak sınıf egemenliğinin yokluğunda gerçekleşebilen “devletin topluma tabi kılınması”ndan çok farklı bir şeydir. Öte yandan, öyle anlaşılıyor ki, Marx, burjuva devletindeki özgürlük ile komünist devletin topluma tabi olması arasında bir tür bağlantı görmektedir; bu bağlantı, devlet gücü üzerinde denetim mekanizmalarının kurulmasıyla, “devletin özgürlüğü”ne kurumsal kısıtlamalar getirilmesiyle ilişkili bir şeydir? Marx, şu soruyla devam ediyor: “Komünist toplumda devlet ne gibi dönüşümler geçirecektir? Yani devletin şimdiki işlevine benzeyen hangi toplumsal işlevler ayakta kalacaktır?” Devletin eninde sonunda ortadan kalkacağı şeklindeki iyimser görüşe, hiç kuşkusuz Marx’ın katkısı olmuştur; ama burada, devletin devam edeceğini, belki de bugünkü işlevlerine benzeyen bazı işlevler göreceğini, hatta benzer sorunlara neden olabileceğini ileri sürüyor. Dahası, bu benzerliklerin tam niteliği, ancak “bilimsel olarak” saptanabilir ve “halk sözcüğü ile devlet sözcüğü bin kez birleştirilse de, soruna bir arpa boyu bile yaklaşılamaz.” Bundan şöyle bir anlam çıkarılabilir: Demokratik bir devlet yine de bir <span class="char-style-override-6">devlettir</span> ve bu devletin topluma tabi kılınabilmesi için, “özgürlüğü”nü kısıtlamaya yönelik bilinçli ve kurumsal çabalar gerekecektir; herhalde bu, başka şeylerin yanı sıra, bürokratlaşmanın kısıtlanması anlamına geliyor. Kapitalist devletin en “liberal” biçimleri, devletin özgürlüğünün kısıtlanması yönünde şimdiye kadar bulunmuş en ileri yöntemleri ifade ediyorsa, belki de sosyalistler, “liberalizm”den bu anlamda bir şeyler öğrenebilirler.</p>

      <p class="paragraf">Devletin “özgürlüğü”ne getirilecek belirli kısıtlama türleri konusunda Marx’ın neler düşündüğü, belki de, Engels’in Gotha Programı’na ilişkin yorumlarında ortaya konulmuştur ve sözleri biraz şaşırtıcıdır.</p>

      <p class="arayazi">... programda, bazıları sadece moda olsun diye söylenmiş bir yığın karmakarışık katıksız demokratik talep; sözgelimi, İsviçre’de geçerli olan ve olsa olsa, yarardan çok zarar veren “halk eliyle yasama”. Halk eliyle yönetim, bu herhangi, bir şey olabilir. Bütün özgürlüğün ilk koşulu da aynı ölçüde eksiktir: Bütün yetkililer, bütün resmi eylemlerinden dolayı, normal mahkemeler önünde ve genel hukuk uyarınca her yurttaşa karşı sorumlu olmalıdırlar.<span class="dipp" style="font-size:0.9em;"><a class="footnote-link" href="#footnote-225-186" id="footnote-225-186-backlink">186</a></span></p>

      <p class="paragraf">Yine burada da, özgürlüğün, devletin özgürlüğünün kısıtlanmasında yattığı ima ediliyor; ve açıktır ki, bu, sadece daha demokratik ya da temsili kurumların oluşturulmasıyla ilgili bir konu değildir, her şeyden önce, tüm yönetsel aygıtla ilişkilidir. Engels’in devletin özgürlüğünün kısıtlanmasında hukuk ve mahkeme sistemine verdiği önem özellikle şaşırtıcıdır. Bir önermeye göre, belli hukuksal sistemler, devletin salt bir aracı olmaktan çok, devlete karşı bir tür <span class="char-style-override-6">muhalefeti</span> –hatta belki, “toplum içinde” bir örgütlenmeyi– ifade ederler. Genel hukuk sistemi, “bağımsız” adliye, yönetsel aygıtın bir parçası olmayan yargıçlar, jüri sistemi, yurttaşların devlet yetkililerine karşı “sıradan mahkemeler”e başvurma hakkı –yani, daha çok İngiliz hukuk geleneğine ve ondan doğan hukuk sistemlerine özgü özellikler–, üstü örtülü bir şekilde, kara Avrupa’sındaki geleneğin ve yönetsel hukuk sisteminin karşına konulmaktadır. Kısacası, göründüğü kadarıyla Engels, İngiltere’deki özel anlamıyla “yasa egemenliği”nin, devletin özgürlüğünü kısıtlanmasında esaslı bir rol oynayabileceğini ileri sürmektedir. Bu tez, İngiliz burjuva ideolojisinin (Britanya’daki son olayların ardından, hele hele madenci grevinden sonra özellikle anlamını yitiren bu ideolojinin) aşırı iyimser bir yankısı gibi görünebilir. Bu biçimdeki “liberalizm”in, burjuva devlet üzerinde gerçek bir denetim mekanizması olarak gösterdiği etkinliğin mutlaka tartışma konusu yapılması gerekiyorsa, böyle bir görüş kesinlikle yabana atılamaz. Engels, sosyalizmin kurulmasıyla birlikte “sözcüğün gerçek anlamındaki” devletin dağılacağı şeklindeki iyimser kanıyı yinelemeye devam etmesine karşın, kamu iktidarının bir tehlike olmaktan çıkacağı şeklindeki bir sonuca da ulaşıp ulaşmadığı açık değildir. Marx’ta da aynı belirsizlik vardır. Öyleyse, burjuva yasalcılığını ve devletin özgürlüğüne getirilen öteki “liberal” kısıtlamaları ele almak, komünizmde bile devleti topluma tabi kılma şekilleri konusunda ne gibi dersler alınabileceğini araştırmak yararlı olabilir.</p>

      <p class="arabaslik-sol" id="toc_marker-10-4">IV</p>

      <p class="paragraf">Devrim sonrası devlet konusunda liberalizmin sosyalizme öğretebileceği bir şey olsun ya da olmasın, hiç değilse, daha dolaysız stratejik sonuçlar doğuran belirli bir siyasal geleneğin ikna gücü konusunda bazı şeyleri açığa çıkarabilir. Liberal –ille de demokratik olmayan– geleneğin en güçlü olduğu ülkelerde işçi sınıfı hareketlerinin en az devrimci olmaları ve burjuva demokrasisindeki siyasal kurumlara en kararlı şekilde inanmaları anlamlıdır. Başka ülkelerdeki sosyalist hareketler de bu inancı kazanmış olabilirler; <span>ama örneğin İngiliz işçi hareketinin büyük bölümü, bu kurumla</span>ra kesintisiz bir bağlılık geleneğine sahip olmuştur. Liberalizmin en güçlü olduğu yerlerde, sosyalist kuramın Marksist niteliğinin en zayıf olduğu da doğru gibi görünüyor. Marx bile bu siyasal gelenekten etkilenmiştir. Ne de olsa, 1872’de barışçı yollarla sosyalizme geçmeyi başarma olasılığına en yakın ülkelerin Britanya ve Birleşik Devletler olduğunu belirtmiştir. Amsterdam’daki bir toplantıda yaptığı konuşmada şöyle demiştir:</p>

      <p class="arayazi">Bildiğiniz gibi, çeşitli ülkelerin kurumlarını, göreneklerini ve geleneklerini dikkate almak gerekir ve biz, işçilerin barışçı yollarla hedeflerine ulaşabilecekleri ülkelerin bulunduğunu yadsımıyoruz –örneğin Amerika, İngiltere; ve hatta kurumlarınızı daha iyi tanısaydım belki Hollanda’yı da bunlar arasında sayabilirdim. Durum böyle olunca, Kıta Avrupa’sındaki pek çok ülkede devrimimizin güç kullanmayı gerektireceği gerçeğini de kabul etmeliyiz...<span class="dipp" style="font-size:0.9em;"><a class="footnote-link" href="#footnote-225-187" id="footnote-225-187-backlink">187</a></span></p>

      <p class="paragraf">Bu yargının doğruluğu konusunda yorum yapmaksızın, Marx’ın niçin bunu söylediğini; İngiltere ve Amerika’yı, toplumu dönüştürmek için büyük olasılıkla şiddete dayalı devrimin gerekli olacağı öteki ülkelerden ayıran ne gibi faktörleri bu ülkelerde saptadığını düşünmek öğretici olacaktır. Hiç kuşkusuz, İngiltere, dünyadaki en proleter ülkeydi; ve anlaşıldığı kadarıyla Marx, daha sonra Amsterdam konuşmasında belirttiği gibi, Amerika’nın “en önemli işçi ülkesi” olmasını beklemişti. Ama söz konusu paragrafta Marx, farklı ülkelerdeki <span class="char-style-override-6">sınıfsal</span> yapılanmalara değinmiyor, o ülkelerin “kurumlarına, göreneklerine ve geleneklerine” değiniyor. Özellikle hangi kurumları ve gelenekleri kast ettiğine gelince, kendi başına <span class="char-style-override-6">demokrasi</span> derecesinin Marx için belirleyici etmen olması pek muhtemel görünmüyor. 1872’de İngiltere, erkeklere genel oy hakkı tanımaktan hâlâ yıllarca uzaktı, bir kişiye bir oy sisteminden ya da yetişkinler genel oy hakkının her türlüsünden daha da uzaktı, ve hiç de demokratik olmayan bir siyasal geleneğe sahipti; oysa Fransa, erkeklere genel oy hakkını ve siyasal bakımdan demokratik olan başka kurumları uzun zaman önce denemişti, bir burjuva demokratik cumhuriyet kurmanın arifesindeydi ve dünyaya, en etkili demokratik geleneği sağlamıştı. Marx’ın başka ifadeleriyle –sözgelimi, <span class="char-style-override-6">Gotha Programı’nın Eleştirisi</span> nde, <span class="char-style-override-6">18</span> <span class="char-style-override-6">Brumaire’</span>de ve Kugelmann’a gönderdiği 12 Nisan 1871 tarihli mektupta söyledikleriyle– birlikte düşünülünce, Amsterdam konuşmasının yargısı, göründüğü kadarıyla, İngiliz ve Amerikan siyasal kurumlarının <span class="char-style-override-6">demokratik</span> öğelerinden çok “<span class="char-style-override-6">liberalizm</span>”lerini, özellikle de “devletin özgürlüğü”ne getirdikleri kısıtlamanın derecesini ön plana çıkarıyor. Kıta Avrupa’sındaki büyük kapitalist ülkelerin çok daha bürokratik ve baskıcı devletleriyle, yani şiddete dayalı devrimle “parçalanmaları” neredeyse zorunlu olan katı devlet yapılarıyla bir karşılaştırma yapıyor.<span class="dipp" style="font-size:0.82em;"><a class="footnote-link" href="#footnote-225-188" id="footnote-225-188-backlink">188</a></span> Başka bir deyişle, daha esnek görünen İngilizlere ve Amerikalılara özgü kapitalist devlet biçimleri, en azından, doruk noktasında devletin bulunduğu egemenlik yapısının, barışçı, parlamenter yollarla daha kolayca değiştirilebileceği izlenimini yaratmıştır.</p>

      <p class="paragraf">Liberalizmin siyasal biçimleri ve gelenekleri konusunda Marx bile belli bir iyimserliğe kapılmışsa, bunların içinde doğrudan doğruya yaşamış olan işçi sınıflarının böylesine büyük bir kesiminin, belirgin bir demokratik nitelik göstermeyen bir siyasal geleneğe böylesine sıkıca bağlanabilmeleri şaşırtıcı değildir. Tabi sınıfların egemen sınıflarla olan ilişkilerinde yargısal ve siyasal kurumlardan yardım ummuş olmaları, bizzat devletin “özgürlüğü”ne getirilen kısıtlamalarla birleşince, hukuksal ve siyasal biçimlerin etkinliği konusunda –sınırsız olmasa da– belli bir güven yaşatmıştır. Öyleyse, sosyalist kuram, bu inatçı ideolojiyi nasıl ele almalıdır?</p>

      <p class="paragraf">Liberal olmayan rejimlerle, hele hele faşist ya da başka diktatörlük biçimleriyle karşı karşıya kalınması durumunda, Halk Cephesi ilkeleri ve buna denk düşen bir ideolojik strateji, yani liberalizm ile sosyalizm arasındaki süreklilikleri, süreksizliklerden daha öncelikli sayan bir ideoloji savunulabilir. Bu durumda bile, sınıf mücadelesini bastırdığı, işçi sınıfının çıkarlarını ve bağımsız eylemini bağımlı hale getirdiği, sosyalizm mücadelesini ertelediği anlaşılan bir stratejinin doğurabileceği sakıncalar konusunda kuşkuların olması gerekir; ama böyle durumlarda bu tehlikeleri göze almak gerektiğini kabul etsek bile, liberal demokrasi koşullarında böyle bir argüman savunulamaz. Sınıflı bir toplumla uyumlu olan halk iktidarının esas olarak sınırlarına ulaştığı liberal demokratik devlette, sosyalizm mücadelesi, gündemin en başında yer alır. Teorik bir Halk Cephesinde liberalizm ile sosyalizmin birliğini aşan bir entelektüel stratejiye gerek vardır. Bütün liberal demokrasilerde hemen girişilmesi gereken birçok önemli mücadele elbette vardır –sözgelimi, nükleer yok oluşa karşı ya da bizzat liberal demokrasinin kazanımlarını korumak için ivedi mücadele gerekebilir– ve bunlar için geniş ittifaklar gerekir; ama bütün bu savaşımlarda ve ittifaklarda, sosyalist mücadelenin özgüllüğü her zaman açık olarak kalmalıdır.<span class="dipp" style="font-size:0.82em;"><a class="footnote-link" href="#footnote-225-189" id="footnote-225-189-backlink">189</a></span> Öyleyse, liberal kurumların değerini kabul etmekle birlikte, bu özgüllüğü koruyabilecek ve liberalizm ile sosyalizm arasındaki kopukluğu, “ateşten ırmağı” açıkça tanımlayabilecek bir entelektüel stratejinin bulunması gerekir.</p>

      <p class="paragraf">Bu çok büyük bir sorundur, ama kısaca bir iki öneride bulunulabilir. İlk olarak, sanki asıl konu, demokrasinin iki yönü arasındaki farklılıkmış gibi, ilgimizi, “liberal demokrasi” ile “sosyalist demokrasi” karşıtlığı üzerinde <span class="char-style-override-6">yoğunlaştırarak</span> “liberal demokrasi” formülüne kendimizi aşırı kaptırmamalıyız. Demokrasiyi liberalizmden <span class="char-style-override-6">ayrı</span> –ona karşıt olmasa da– olarak tanımlamak için, (“demokratik” ya da “predemokratik”) liberalizmi, demokrasinin karşısına koyarak tartışmayı yeniden yerine oturtmak yararlı olabilir. Dikkatimizi, “liberalizm”in ve “demokrasi”nin dile getirdikleri sorunlar arasındaki farklılıklar üzerinde toplarsak, liberalizmin, yaptığımız demokrasi tanımını <span class="char-style-override-6">kısıtlamasına</span> meydan vermeksizin, liberalizmin değerini ve sosyalizm için taşıdığı dersleri kavrayabiliriz.</p>

      <p class="paragraf">Esas olarak liberalizm, –yasa egemenliği, sivil özgürlükler vb yoluyla–, “devletin özgürlüğünün kısıtlanması” ile ilgilidir. Siyasal iktidarın alanının ve keyfiliğinin sınırlandırılmasıyla ilgilidir; ama iktidarın <span class="char-style-override-6">yabancılaşmasının önlenmesi</span> <span class="char-style-override-6">(disalienation)</span> ile ilgilenmez. Gerçekte, sadece gerekli bir kötülük olarak değil, olumlu bir erdem olarak da –örneğin, esasen bireyci olan insanların özel işlerle uğraşabilmelerini sağlamak için– iktidarın yabancılaşması <span class="char-style-override-6">gerektiği</span> en “demokratik” biçimlerinde bile temel bir liberal idealdir. Bu nedenle <span class="char-style-override-6">temsil</span>, liberalizm için, bir <span class="char-style-override-6">sorun</span> değil, <span class="char-style-override-6">çözüm</span>dür.</p>

      <p class="paragraf">Liberalizmin aksine, <span class="char-style-override-6">demokrasi</span>, tam da iktidarın yabancılaşmasının önlenmesi ile ilişkilidir. Yabancılaşmış iktidarın ya da temsilin herhangi bir biçiminin –karmaşık bir toplumda mutlaka gerekli olduğu gibi–, demokratik değerler açısından zorunlu bir çare olmaya devam etmesi ölçüsünde, böylesi temsili kurumlar, yalnızca bir çözüm olarak değil, bir sorun olarak da görülmelidir. Sosyalizmin –iktidarın yabancılaşması hakkında değil, yabancılaşmış iktidarın denetlenmesi hakkında–, liberalizmden bir şeyler öğrenmesi, bu sorunla yüz yüze gelmesiyle olur.</p>

      <p class="paragraf">Liberalizmin –sivil özgürlükler, yasa egemenliği ve özel yaşamın korunması ilkeleriyle– öğretici dersler verebileceği tehlikeleri, hiç kuşkusuz, demokratik iktidar da doğuracaktır; ama iktidarın <span class="char-style-override-6">sınırlanması</span>, yabancılaşmanın önlenmesi ile aynı şey değildir. Dahası, en ideal biçimindeki liberalizmden bile farklı olarak, demokrasi, “ekonomik” ve “siyasal” arasındaki karşıtlığın aşılmasını ve “devlet”in “sivil toplum” üzerine empoze edilmesinin kaldırılmasını gerektirir. Böylece “halk egemenliği” soyut bir siyasal “alan”la sınırlanmayacak; onun yerine, insan etkinliğinin her düzeyinde iktidarın yabancılaşmasının önlenmesini, üretim alanından başlayıp devlete kadar uzanan tüm baskıcı yapısına karşı bir saldırıya geçilmesini beraberinde getirecektir. Bu açıdan bakılınca, tıpkı “liberal” ile “demokrasi”nin eşleştirilmesinin yanıltıcı olabilmesi gibi, “sosyalist” ile “demokrasi”nin birleştirilmesi de gereksiz olmalıdır.</p>

      <p class="paragraf">Bunun bir anlamı da, liberal demokrasinin sosyalist demokrasiye asla basit, antagonist olmayan bir uzantısının (genişlemesinin, <span class="char-style-override-6">çev.</span>) olamayacağıdır. Her iki olguda da “demokrasi” teriminin geçerliliğine olanak tanınsa bile, tarih boyunca temelden farklı demokrasi biçimlerinin var olduğunu ve sözgelimi, Atina’daki demokrasi biçimini Amerika’daki ya da İngiltere’deki modern biçimden ayıran kurumsal farklılıkların, bu biçimlerin çok farklı olan toplumsal temellerini yansıttığını hiç değilse kabul etmek gerekir. Çeşitli demokrasilerin kurumsal biçimleri ve dayandıkları değişik toplumsal temeller arasında bir ilişkinin bulunduğunu yadsımak, tarihsel bakımdan saçma olur. Sosyalizmi kapitalizmden ayıran toplumsal ilişkiler ve iktidar sistemi, ister istemez, farklı kurumsal biçimlerde yansımasını bulacaktır. Sosyalizmin asıl özü, daha önce hiç var olmamış bir demokratik örgütlenme tarzı olacaktır. Bu tarz, ortaklaşa sahiplenilen işyerlerinde serbestçe bir araya gelerek maddi yaşam araçlarını üreten üreticilerin doğrudan özyönetimidir. Böyle, demokratik kurumların varlığı bile, kapitalist ilişkilerin ve onlara uygun demokrasi biçimlerinin sonu demektir.</p>

      <p class="paragraf">Öte yandan, bu, sadece, halihazırda var olan bir “siyasal” demokrasiye “ekonomik” demokrasiyi ekleme sorunu da değildir. Üretim düzeyinde demokrasi, başka “düzeyler”de de yeni biçimlerdeki destekleyici kurumları gerektirmekle kalmaz. En “liberal demokratik” kapitalist toplumda bile siyasal alanın kuruluş amacı, üretim ilişkileri “düzey”inde demokrasinin önündeki engelleri, gerek bürokratik yolla, gerekse zorla devam ettirmektir. Liberal demokrasinin demokratik ilkelerini politikadan ekonomiye “taşımak” tek başına yeterliymiş gibi, sosyalizme geçişi, liberal demokrasinin salt niceliksel ilerlemesi olarak ele almak, hem toplumsal bakımdan belirlenmemiş demokratik ilke diye bir şeyin olmadığını unutmak demektir hem de “demokrasi”yi sınırlı bir alana titizlikle ve zorla hapsetmenin, liberal demokratik devletin temel işlevlerinden biri olduğunu göz ardı etmek demektir.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-162-backlink" id="footnote-225-162">162</a> Samuel Bowles ve Herbert Gintis, “The Crisis of Liberal Democratic Capitalism: The Case of the United States”, <span class="char-style-override-6">Politics and Society</span> 11<span class="char-style-override-6">,</span> sayı 1, sf. 52.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-163-backlink" id="footnote-225-163">163</a> Agy, sf. 75-7.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-164-backlink" id="footnote-225-164">164</a> Agy, sf. 82.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-165-backlink" id="footnote-225-165">165</a> Agy, sf. 52-3.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-166-backlink" id="footnote-225-166">166</a> Agy, sf. 92-3.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-167-backlink" id="footnote-225-167">167</a> Marx, 17-18 Eylül 1879’da Bebel, Bracke, Liebknecht vd’ne yazdığı mektupta, Alman Sosyal Demokrasisi’nin ilkelerini böyle tanımlıyor.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-168-backlink" id="footnote-225-168">168</a> Bkz. Lucio Colletti, “Bernstein and the Marxism of the Second International”, <span class="char-style-override-6">From</span> <span class="char-style-override-6">Rousseau to</span> <span class="char-style-override-6">Lenin</span> içinde, Londra 1972, sf. 92-7. 8- Karl Marx, <span class="char-style-override-6">Grundrisse,</span> Harmondsworth 1972, sf. 243. 9- Agy, sf. 248.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-169-backlink" id="footnote-225-169">169</a> Karl Marx, <span class="char-style-override-6">Grundrisse,</span> Harmondsworth 1972, sf. 243.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-170-backlink" id="footnote-225-170">170</a> Agy, sf. 248.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-171-backlink" id="footnote-225-171">171</a> Agy, sf. 88.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-172-backlink" id="footnote-225-172">172</a> Perry Anderson, “The Antinomies of Antonio Gramsci”, <span class="char-style-override-6">New Left Review 100,</span> Kasım 1976-Ocak 1977, sf. 30.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-173-backlink" id="footnote-225-173">173</a> <span>Sınıfsal hegemonyanın bu yönüne ilişkin çok güzel bir tartışma için, bkz. E. P.</span> <span>Thompson, 18. yüzyıl İngiltere’sinde egemen sınıf hegemonyasının ifadesi olarak yasa egemenliği üzerine,</span> <span class="char-style-override-6">Whigs and Hunters</span> <span>içinde, Londra 1975, özellikle sf. 262-3.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-174-backlink" id="footnote-225-174">174</a> Anderson, sf. 30.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-175-backlink" id="footnote-225-175">175</a> Bu noktaları, “The Separation of the ‘Economic’ and the ‘Political’ in Capitalism” adlı makalemde daha ayrıntılı olarak ele aldım. <span class="char-style-override-6">New Left Review</span> 127, Mayıs-Haziran 1981.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-176-backlink" id="footnote-225-176">176</a> Böyle bir hegemonya görüşünü yansıtan bazı Gramsci yorumlarına ilişkin bir irdeleme için, bkz. Tom Nairn’in <span class="char-style-override-6">London Review of Books’m 17</span> Temmuz-6 Ağustos tarihli sayısının 12-14. sayfalarında yayınlanan değerlendirmesi. Ayrıca bkz. E. P. Thompson, “Eighteenth Century English Society: Class Struggle Without Class?”, <span class="char-style-override-6">Social History,</span> cilt 3, sayı 2, Mayıs 1978, sf. 162-4 ve dipnot 60.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-177-backlink" id="footnote-225-177">177</a> Althusser’in, ideolojiyi, sistemin devamlılığını sağlayan bir tür araç olarak gören anlayışının bu sonucu doğurduğu öne sürülebilir; bu araç, özellikle, toplumsal yapının yeniden üretimini garantileyen “Devletin İdeolojik Aygıtları”nda somutlaşmıştır.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-178-backlink" id="footnote-225-178">178</a> Nairn, sf.12-13.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-179-backlink" id="footnote-225-179">179</a> Ernesto Laclau, <span class="char-style-override-6">Politics and Ideology in Marxist Theory,</span> Londra 1979, sf. 110.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-180-backlink" id="footnote-225-180">180</a> Ralph Miliband, <span class="char-style-override-6">Marxism and Politics,</span> Oxford 1977, sf.188-90.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-181-backlink" id="footnote-225-181">181</a> Karl Marx, “Gotha Programı’nın Eleştirisi”, <span class="char-style-override-6">The First Iterrtational and After</span> içinde, Harmondsworth 1974, sf. 354.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-182-backlink" id="footnote-225-182">182</a> Karl Marx ve Friedrich Engels, “Komünist Parti Manifestosu”, <span class="char-style-override-6">The Revolutions of 1848</span> içinde, Harmondsworth 1973, sf. 87.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-183-backlink" id="footnote-225-183">183</a> Friedrich Engels, “Otorite Üzerine”, <span class="char-style-override-6">Marx-</span><span class="char-style-override-6">Engels Selected Works,</span> cilt 1, Moskova 1962, sf. 639.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-184-backlink" id="footnote-225-184">184</a> <span>Örneğin, “Yahudi Sorunu Üzerine”de ya da</span> <span class="char-style-override-6">Ekonomik ve Felsefi Elyazmalan’</span><span>nda.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-185-backlink" id="footnote-225-185">185</a> “Gotha Programı’nın Eleştirisi”, s. 354.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-186-backlink" id="footnote-225-186">186</a> August Bebel’e Mektup, 18-28 Mart 1875, <span class="char-style-override-6">Marx-</span><span class="char-style-override-6">Engels Selected Correspondence,</span> Moskova 1965, sf. 293.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-187-backlink" id="footnote-225-187">187</a> Karl Marx, “Amsterdam Konuşması”, 8 Ey1ü11872.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-188-backlink" id="footnote-225-188">188</a> Daha sonraları Engels, Amerikan devletinin esnekliğine o kadar güvenmediğini ortaya koymuştur. Marx’ın <span class="char-style-override-6">Fransa’da İç Savaş’</span>ına yazdığı önsözde, Birleşik Devletler’i devlet gücünün “topluma göre bağımsız” olmayı en iyi şekilde başardığı, dolayısıyla da o gücü ele geçirip kullanan politikacılar karşısında –devamlı bir ordunun ve katı bir bürokrasinin olmamasına karşın– ulusu güçsüz bıraktığı ülke olarak nitelemiştir.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-189-backlink" id="footnote-225-189">189</a> Bu noktanın barış hareketiyle ilişkisini ele alan bir irdeleme için, örneğin bkz. Raymond Williams, “The Politics of Nuclear Disarmement”, <span class="char-style-override-6">New Left Review</span> 124, Kasım-Aralık 1980.</p>
        </div>
      </div>
    </div>
  </div>
</body>
</html>
