<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>10-2.html</title>
  <link href="../Styles/template.css" rel="stylesheet" type="text/css" />
</head>

<body>
  <div id="x10-2.html" xml:lang="tr-TR">
    <div class="Basic-Text-Frame">
      <p class="anabaslik">3</p>

      <p class="c"><img alt="ciz.png" class="image" height="8" src="../Images/ciz_fmt2.jpeg" width="211" /></p>

      <p class="arabaslik-orta" id="toc_marker-3">YOLU AÇAN: NICOS POULANTZAS</p>

      <p class="resim"><img alt="ss.png" class="image" height="25" src="../Images/ss_fmt3.jpeg" width="45" /></p>

      <p class="arabaslik-sol" id="toc_marker-3-1">I</p>

      <p class="paragraf">YHS’nin belli başlı temalarının hepsi, Nicos Poulantzas’ın yapıtlarında embriyo halinde bulunmaktadır; belki de Poulantzas yaşasaydı, kuramsal ve siyasal rotasının mantığını izleyerek, post-Althusserci meslektaşlarından birçoğunun bugün bulundukları noktaya ulaşabilirdi. Ama işin gerçeği, o hiçbir zaman bu denli ileriye gitmedi; hiç kuşkusuz büyük bir etkisi olsa da, kuramsal ya da siyasal olarak tam gelişmiş bir YHS sayılamaz; gerek ideolojinin ve politikanın her türlü toplumsal belirlenimden kuramsal olarak koparılması bakımından, gerekse sosyalizmin işçi sınıfından siyasal olarak koparılması bakımından bu doğru olmaz.</p>

      <p class="paragraf">Poulantzas, sadece post-Althusserci geleneğin belki en önemli kuramcısı ya da bu geleneği ve felsefi uğraşılarını çağdaş sosyalizmin siyasal sorunlarına daha sağlam şekilde temellendirmek amacıyla en çok çaba göstermiş kuramcı olduğu için değil, Marksistlerin genel olarak uzun süre savsaklanmış kuramsal sorunlara yöneltilmesine büyük katkıda bulunduğu için de özel ilgiyi hak ediyor. Onun bugünkü Marksist siyasal kuramcılar kuşağı üzerindeki etkisinin boyutu (bu etki meslek yaşamının trajik kısalığı düşünülünce daha etkileyici hale gelir), onu örnek bir olgu olarak ayırt etmek için yeterli nedendir. Ama Poulantzas, daha genel, tarihsel bir anlamda da örnek bir olgudur. Onun siyasal ve kuramsal evrim çizgisi, Avrupa Solu’ndaki büyük bir akımın rotasını belirleyip, bütün bir kuşağın siyasal arayış yolculuğunu yansıtıyor.</p>

      <p class="paragraf">Poulantzas, 1968’de yayınlanan ilk büyük kuramsal yapıtı <span class="char-style-override-6">Political Power and Social Classes’</span>ı (<span class="char-style-override-6">Siyasal İktidar ve Toplumsal Sınıflar</span>) yazdığı zaman, başka birçokları gibi, sosyalist politikayı, ne Stalinist ne de sosyal demokrat bir zemine oturtma arayışı içindeydi. Avrokomünizm çağının arifesi olan o dönemde, Avrupa’da belli bir alternatif yoktu. Poulantzas’ın siyasal zemin bulmaya yönelik kuramsal araştırması, herhangi bir parti çizgisine açıkça ve olumlu biçimde bağlanmaksızın, var olan başlıca seçeneklerin kuramsal temelleri karşısında hâlâ soyut şekilde eleştirici, olumsuz, yıkıcı bir tutumu yansıtıyordu. Bununla birlikte, çağdaşlarından birçoğu gibi o da, ultra sol, aşağı yukarı Maocu seçeneğe daha eğilimli görünmektedir. En azından, Poulantzas’ın kuramsal sistemi (o sırada Maoizme sempatisini açıkça gösteren Althusser’e çok şey borçlu olan bu sistem), bu bağlanmanın önemli izlerini taşıyor. Poulantzas’ın yapıtına damgasını vuran, onun siyasal olguların özgüllüğüne ve özerkliğine verdiği ağırlığa dayanak oluşturan “ekonomizm” saldırısı, Maoizmin temel özelliğiydi ve onun Althusser gibi kişilere çekici gelen yönlerinden birini oluşturuyordu. “Kültür Devrimi”ni, Mayıs 1968’dekine benzeyen “devrimler”i etkilediğini düşünen başka birçokları gibi Poulantzas da “Kültür Devrimi” kavramına büyük yakınlık duyuyordu. Bu kavram, Çinliler için nasıl bir anlam taşırsa taşısın, Batı’daki öğrenciler ve aydınlar tarafından benimsenerek, özgül yoğunlaşma noktaları ya da odaklanmış siyasal hedefleri bulunmayan, mücadelenin tüm toplumsal “sistem”e, bu sistemin ideolojik ve kültürel bütünlüğünü sağlayan bütün araçlara yayılmasıyla belirlenen devrimci hareketleri tanımlamak için kullanıldı. Poulantzas, bu anlayışın doğurduğu kuramsal sonuçları, sözgelimi Ralph Miliband’la giriştiği tartışmada kendisi ortaya <span>koymuştur. Bu alışveriş sürecinde,</span> <span>Poulantzas, Althusser’ci bir görüş olan “devletin ideolojik aygıtları” görüşünü benimsedi; bu görüşe göre, sivil toplum içinde yer alan ve egemen sınıfın üstünlüğünü devam ettirici işlev gören –din, okullar, hatta sendikalar gibi– ideolojik kurumlar, devlet sistemine ait kurumlardır.</span><span class="dipp" style="font-size:0.82em;"><a class="footnote-link" href="#footnote-225-16" id="footnote-225-16-backlink">16</a></span> <span>Poulantzas, bu ideolojik aygıtların “parçalanması” gerekliliği ile “Kültür Devrimi” fikri arasında ilişki kurmayı önermiştir. Bu “aygıtları” devletin bir parçası gibi kavrayan, böylece de “kültürel” ve ideolojik ayaklanmayı ve mücadelenin yaygınlaştırılmasını kuramsal olarak meşrulaştıran anlayışa, “Kültür Devrimi” yanlılarının niçin kapıldıklarını anlamak zor değildir. Gerçekten, post-Althusserci politika ve kuramda</span> <span class="char-style-override-6">ideoloji</span><span>nin belirleyici bir yer kaplaması, o zamandan beri ne gibi değişiklikler geçirmiş olursa olsun, toplumsal dönüşümü –Çin’deki özgün şekliyle olmasa da en azından Mayıs 1968’de Batı’da büründüğü şekliyle– “Kültür Devrimi” olarak gören anlayıştan kaynaklanıyor olabilir. Ayrıca, çağdaşlarının birçoğunda olduğu gibi</span> <span>Poulantzas’ın önceki yapıtlarında da (</span><span>Poulantzas’la girdiği tartışmada Miliband’ın işaret ettiği üzere) “aşırı sol sapma”yı anımsatan pek çok şey vardır; bu “sapma”nın savunduğu görüşe göre, ister faşist isterse liberal demokratik olsun, kapitalist devletin çeşitli biçimleri arasında pek az fark vardır ve burjuva demokratik biçimler, kandırmacadan ve paravandan başka bir şey değildir. Bu görüşün belirgin izleri, sözgelimi</span> <span>Poulantzas’ın Bonapartizmi</span> <span class="char-style-override-6">tüm</span> <span>kapitalist devletlerin temel bir niteliği sayan anlayışında bulunabilir.</span></p>

      <p class="paragraf"><span>Poulantzas, tartışmaların akışı içinde ve daha sonraki çalışmalarında bu görüşlerin birçoğunu terk etti ya da değiştirdi. Aşırı sol ve Maocu öğeler içeren önceki siyasal tutumu, Avrokomünizme doğru değiştikçe, Bonapartizm, “devletin ideolojik aygıtları” vb. konusundaki eski görüşlerinden uzaklaştı. En dikkat çekicisi,</span> <span>Poulantzas’ın apaçık siyasal bildirileri</span>nin yanı sıra, devlet kuramı da liberal demokratik biçimleri görünürde küçümsemekten uzaklaştı v<span>e sosyalizme geçişi, var olan burjuva demokratik biçimlerin genişletilmesi olarak gören Avrokomünist görüşü –özellikle son kitabı</span> <span class="char-style-override-6">State, Power, Socialism’</span> <span>de (</span><span class="char-style-override-6">Devlet, İktidar, Sosyalizm</span><span>)– ihtiyatla olsa bile benimsemeye yöneldi.</span></p>

      <p class="paragraf"><span>Hem kuramsal hem de siyasal alandaki bu değişmeler önemlidir; ama yine de, yalnızca</span> <span>Poulantzas’ın kendisi hakkında değil, 1960’lardan beri Avrupa solunun ya da önemlice bir bölümünün evrimine damgasını vuran mantık hakkında da pek çok şey söyleyen bir süreklilik, temel önermelerde bir birlik vardır.</span> <span>Poulantzas’ın demokratik sosyalizm ve bu sosyalizmin başarılmasını sağlayacak araçlar hakkındaki anlayışında kendine özgü bir muğlaklık bulunuyor; “Maoizm”den Avrokomünizme kadar olan yolculuk boyunca varlığını koruyan, sınıf mücadelesini ve işçi sınıfını saf dışı etme eğilimi taşıyan bir muğlaklıktır bu.</span></p>

      <p class="arabaslik-sol" id="toc_marker-3-2">II</p>

      <p class="paragraf"><span>Bütün skolastisizmine karşın</span> <span>Poulantzas devlet kuramında, ta başından beri, stratejik kaygılarla ve “bilimsel olarak” bazı siyasal programları eleştirip bazılarını da desteklemek için kuramsal bir dayanak sağlama güdüsüyle hareket etti.</span> <span>Poulantzas,</span> <span class="char-style-override-6">Siyasal İktidar ve Toplumsal Sınıflar</span> <span>adlı yapıtında, son derece ayrıntılı bir kuramsal sav geliştirdi; bu savın başlıca amacı, kapitalist devletin iki temel niteliğini göstermek ve açımlamaktı: Bu, devletin kurumsallaşmış gücünün üniter karakteri ve egemen sınıflar karşısındaki “göreli özerkliği”ydi.</span> <span>Poulantzas’ın öne sürdüğüne göre, paradoksal olarak, kapitalizmde egemen sınıflar, “açık seçik ve dışlayıcı” siyasal güçlerini, kurumsal devlet gücüne somut şekilde katılmalarından ya da bu güç içinde bazı “parseller”e sahip olmalarından almazlar, daha çok devletin, başka türlü elde edemeyecekleri siyasal bi</span>rliği bu sınıflara sağlamasına imkân veren “göreli özerklik”ten alırlar.<span class="dipp" style="font-size:0.82em;"><a class="footnote-link" href="#footnote-225-17" id="footnote-225-17-backlink">17</a></span></p>

      <p class="paragraf"><span>Bu kuramsal argümanların altında yatan soru esas olarak stratejik bir sorudur: “Devlet, egemen sınıflar karşısında, sınıfsal bir gücün zaferiyle devlet aygıtı yıkılmaksızın sosyalizme geçişi mümkün kılabilecek bir özerkliğe sahip olabilir mi?”</span><span class="dipp" style="font-size:0.82em;"><a class="footnote-link" href="#footnote-225-18" id="footnote-225-18-backlink">18</a></span> <span>Poulantzas’ın yanıtı, özgül hedeflere yöneliktir.</span> <span>Poulantzas, devleti egemen sınıfların salt bir aracı olarak gören “araçsalcı” argümanları eleştiriyor. “Araçsalcı” madalyonun öteki yüzünü de, yani bu aracın kolayca el değiştirebileceği, durağan ve tarafsız bir alet olarak, dün sermayenin çıkarlarına hizmet ettiği gibi bugün de sosyalizmin çıkarlarına kolayca hizmet edebileceği yolundaki görüşü de reddediyor.</span><span class="dipp" style="font-size:0.82em;"><a class="footnote-link" href="#footnote-225-19" id="footnote-225-19-backlink">19</a></span> <span>Kısacası,</span> <span>Poulantzas, “reformizm”in kuramsal temellerine ve sosyal demokrasinin siyasal stratejisine açıkça saldırıyor. Bu strateji, devletin, birbirini dengeleyen çeşitli çıkarlara hizmet edebileceği yolundaki burjuva çoğulcu görüşü pratikte paylaşıyor ve buradan kalkarak, işçi sınıfı temsilcileri bir kez çoğunluğu sağlayınca, devrimin, devleti dönüşüme uğratmaksızın, sessizce ve aşama aşama “yukarıdan” başarılabileceği kanısına ulaşıyor. Gerçekte, sosyal demokratlara göre, bugünkü tekelci devlet kapitalizmi, kapitalizmden sosyalizme geçiş aşaması olarak görülebilir. Ekonominin ilerisinde olan siyasal ve hukuksal biçimler, ekonomiyi arkalarından sürükleyecek ve sınıf mücadelesi olmadan sosyalizme parça parça geçişi mümkün kılacaktır.</span></p>

      <p class="paragraf"><span>Bu aşamada,</span> <span>Poulantzas’ın kendi siyasal formülleri, sosyal demokrasiye yönelttiği bu çok genel eleştiri dışında, büyük ölçüde belirsiz görünüyor.</span> <span>Poulantzas’ın devlet kuramı, Stalinizme yönelik bir saldırıya uyarlanabilir nitelikte olmasına karşın (nitekim, daha sonra, Stalinizmi sosyal demokrat “devletçiliğin” aşağı yukarı öteki yüzü gibi yorumlayarak kendisi bunu açık açık yapmıştır), bu ilk yapıtta böyle bir eleştiri silik durumdadır; aslında, henüz “antidevletçilik” olarak yorumlanabilecek pek az şey vardır. Bu kitap, FKP’ye yönelik imalı eleştiriler içeren bir yapıt olarak anlaşılabilse de, bu eleştiriler, tıpkı o zamanlar</span> <span>Althusser’in yapıtlarında olduğu gibi, tamamen şifrelidir.</span> <span class="char-style-override-6">Siyasal İktidar ve Toplumsal Sınıflar</span> <span>hakkında söylenebilecek olan şey, bu kitabın, genel olarak, Althusser’ciliğin arabuluculuğuyla içinde Leninist geleneğe olan bağlılığı ifade etmeyi amaçladığıdır.</span></p>

      <p class="paragraf"><span>Ne var ki, bu yapıtta, geniş kapsamlı siyasal sonuçlar doğuran önemli kuramsal manevralar vardır.</span> <span>Poulantzas, kendisini Marksist “ekonomizm”den uzak tutmakta, öğretmeni</span> <span>Althusser’i ve</span> <span>Balibar’ı da geride bırakarak,</span> <span class="char-style-override-6">siyasal</span> <span>olguların egemenliği görüşünü kurmaya bu yapıtta başlıyor. Sonraki büyük yapıtı</span> <span class="char-style-override-6">Faşizm ve Diktatörlük’</span><span>te</span> <span>daha da açıklık kazanan Maoist eğilimlerin sinyallerini belki de bu yapıtta veriyor; ama ayrıca, daha sonra Avrokomünizme kayarken yararlanmaya devam edeceği kuramsal bir aracı da bu yapıtta şekillendiriyor.</span></p>

      <p class="paragraf"><span>Poulantzas, siyasal olguların “egemen” durumda bulunduğu koşulları açıklayarak başlıyor:</span></p>

      <p class="arayazi"><span>... devletin global rolünde, ekonomik işlevinin egemen oluşu gösteriyor ki, bir oluşuma ait durumların ifadesinde baskın rol, genel bir kural olarak, siyasal yöne geri döner; ve bu, sadece, kesinkes siyasal olan sınıf mücadelesinde devletin yüklendiği dolaysız işlevi ifade eden katı anlamda değil, daha çok, burada belirtilen anlamda böyledir. O zaman, devletin ekonomik işlevinin diğer işlevleri karşısındaki üstünlüğü, devletin baskın rolü ile birleşir; çünkü devletin birleştirici etmen olma işlevi, bir oluşumun, yani ekonomik oluşumun belirleyici rolünü devam ettiren o duruma devletin özgül biçimde müdahale etmesini gerektirir. Sözgelimi, Asya tipi üretim tarzındaki despot devlette durum açıkça böyledir; bu tip üretim tarzında, siyasal yönün egemenliği, devletin ekonomik işlevinin egemenliğinde yansımasını bulur; ya da yine, kapitalist oluşumlarda, tekelci devlet kapitalizmi olgusunda ve kapitalist devletin “müdahaleci” şeklinde görülen budur. Buna karşılık, özelci kapitalizmin “liberal” devleti gibi bir kapitalist devlet biçiminde, ekonomik yönün üstlendiği egemen rolü, devletin kesinkes siyasal olan işlevinin egemenliği –“polis” olarak devlet [l’état gendarme]– ve devletin ekonomiye özgül şekilde</span> karışmaması yansıtır.<span class="dipp" style="font-size:0.9em;"><a class="footnote-link" href="#footnote-225-20" id="footnote-225-20-backlink">20</a></span></p>

      <p class="paragraf">Poulantzas’ın daha sonraki yapıtında, aynı fikir daha özlü ifade edilecektir:</p>

      <p class="arayazi">... tekelci kapitalizmin ayırıcı özelliği, kapitalist üretim tarzı içerisinde ağırlığın ekonomik yönden siyasal yöne, yani devlete kaymasıdır; rekabetçi aşamanın belirgin özelliği ise, ekonomik yönün, belirleyici olmasının yanı sıra, egemen rolü de oynamasıdır.<span class="dipp" style="font-size:0.9em;"><a class="footnote-link" href="#footnote-225-21" id="footnote-225-21-backlink">21</a></span></p>

      <p class="paragraf"><span>Başka bir deyişle, sadece kapitalizme özgü olan ve tekelci evrede de varlığını sürdüren, ekonomik ve siyasal yönler arasındaki ayrıma rağmen, devletin müdahale alanının genişlemesi nedeniyle, siyasal alan, prekapitalist üretim tarzlarında siyasal alanın “egemenliği”ne benzeyen bir konuma ulaşır.</span> <span>Poulantzas, bu bakımdan, tekelci devlet kapitalizmi ile “Asya tipi üretim tarzı” arasında benzerlik bile kurmaktadır.</span></p>

      <p class="paragraf"><span>Bu benzetme ve tekelci devlet kapitalizminde siyasal yönün “egemenliği” konusunda</span> <span>Poulantzas’ın savunduğu anlayış, onun bakış açısıyla ilgili pek çok şeyi ortaya koyuyor.</span> <span>Poulantzas’ın savı, şu Althusserci ilkeye dayanıyor: Ekonomik yön her zaman “son durumda belirleyici” olmakla birlikte, toplumsal yapının başka “durumlar”ı da “belirleyici” ya da “egemen” bir yer kaplayabilir. Aslında, ekonomik yön, sadece hangi durumun belirleyici ya da egemen olacağını belirleyerek “belirleyici olur”. Bu, olsa olsa saçma ve sorun yaratıcı bir fikirdir; ama bazı üretim tarzlarında –aslında tipik olarak prekapitalist toplumlarda– üretim ve sömürü ilişkilerinin “ekonomi dışı” yollardan örgütlenebileceğini ifade etmeyi amaçlıyorsa bir ölçüde anlam kazanıyor. Böylece, örneğin feodalizmde, artığa el koyma, ekonomi dışı araçlarla gerçekleşti</span><span>rilir; çünkü lordun sömürücü yetkileri, siyasal yetkilerine, devlet</span><span>te bir “parsel”e sahip olmasına kopmaz biçimde bağlıdır. Benzer şekilde, “Asya tipi üretim tarzı”nda “siyasal” yönün egemen olduğu söylenebilir; ama siyasal ilişkilerin sömürü ilişkilerinden öncelikli olması anlamında değil, daha çok, bizzat devlet, artı-emeğe doğrudan el koyan (mülk edinen,</span> <span class="char-style-override-6">çev.</span><span>) başlıca güç olduğu için sömürü ilişkilerinin de siyasal bir biçime bürünmesi anlamında böyle bir şey söylenebilir. Doğrudan üreticilerin hukuksal ya da siyasal bağımlılığına ya da tabiliğine değil de kesin olarak mülksüzleştirilmesine dayanan sömürünün tamamen “ekonomik” bir biçime büründüğü kapitalizmi bu olgulardan ayıran şey, işte tam da “siyasal” ve “ekonomik” yönlerin bu kaynaşmasıdır.</span> <span>Althusser ve</span> <span>Balibar, “son kertede belirlenme” ilkesini aşağı yukarı bu anlamda kullanıyorlar. Ama</span> <span>Poulantzas’ın elinde bu fikir, alttan alta, ama çok önemli bir dönüşüme uğruyor.</span><span class="dipp" style="font-size:0.82em;"><a class="footnote-link" href="#footnote-225-22" id="footnote-225-22-backlink">22</a></span></p>

      <p class="paragraf"><span>Özgün formülde, sömürü ilişkileri, “ekonomi dışı” biçimlere bürünebilmekle birlikte, her zaman odak noktasında bulunur.</span> <span>Poulantzas’ın formülasyonunda ise, sömürü ilişkileri belirleyici olmaktan çıkar. Onun gözünde, sömürü ilişkileri ekonomik alana girer; “ekonomik” olgular ise prekapitalist toplumlarda, hatta göründüğü kadarıyla tekelci kapitalizmde, kendisine özgü egemenlik yapısı olan ayrı bir siyasal alana bağımlı olabilir. “Siyasal” yönün üstlendiği rolün ve taşıdığı merkezi önemin, artığa el koyma sürecinde dolaysız ya da dolaylı bir rol oynamasına ve “ekonomik” yönden farklılaşıp farklılaşmamasına göre değişiklik gösterdiğini belirtmek,</span> <span>Poulantzas için elbette tamamen mantıklı olacaktır. Çağdaş kapitalizmde devletin rolünün genişlemesi nedeniyle, devletin gitgide sınıf mücadelesinin hedefi haline gelebileceğini ileri sürmek de mantıklı olacaktır. Ama</span> <span>Poulantzas, bu önermelerin oldukça ötesine geçiyor. Farklı üretim tarzlarında, sömürü ilişkilerinin “ekonomik” ya da “ekonomi dışı” biçimlere bürünmelerine göre, bu ilişkilerin niteliğinin değişiklik gösterebildiğini ileri sürmekle kalmıyor; üretim tarzlarının –hatta üretim tarzları içindeki evrelerin–, bizzat sömürü ilişkilerinin “egemen” olup</span> <span>olmamalarına göre değişiklik gösterebildiğini de ileri sürüyor. Bu nedenle,</span> <span>Poulantzas, tekelci kapitalizmde “ekonomik” yönün değil “siyasal” yönün “egemen” olduğunu öne sürdüğü zaman, pratikte,</span> <span class="char-style-override-6">sömürü ilişkilerinin</span> <span>(kuşkusuz “son durumda belirleyici” olmakla birlikte) artık “egemen konumda olmadığı”ni savlıyor.</span></p>

      <p class="arabaslik-sol" id="toc_marker-3-3">III</p>

      <p class="paragraf">Poulantzas, 1970’te <span class="char-style-override-6">Faşizm ve Diktatörlük</span>’ü yayınladı; bu, onun en açık Maocu yapıtıydı. <span class="char-style-override-6">La Gauche Proletarienne</span> biçimindeki Maoizmin, Fransız solundaki en büyük gençlik akımı olduğu Mayıs 1968’in hemen ertesinde yazılan bu kitap, Mao’ya yapılan göndermelerle doludur; o zamanki siyasal tutumunu teşhis etmek için bu işaretler yeterli değilmiş gibi, Poulantzas, başka bir yön levhası daha dikiyor: Sovyetler Birliği’ni, <span class="char-style-override-6">(Siyasal İktidar ve Toplumsal Sınıflar</span>’da<span class="char-style-override-6">,</span> yapıtlarından olumlu bir dille söz ettiği) Charles Bettelheim’dan ödünç aldığı terimlerle tanımlıyor ki; bu kitabın bağlamında oldukça isabetsiz bir girişim. Yine, siyaset sosyolojisine bulunduğu en somut katkı olan bu kitabında Poulantzas, burjuva demokratik ya da parlamenter kapitalist devlet ile faşist yapılı kapitalist devlet arasındaki farklılıklara dikkat çekici bir umursamazlıkla yaklaşıyor. Ama sonraki birkaç yıl içinde bu konudaki görüşü kökten değişmiştir.</p>

      <p class="paragraf">Sonraki önemli kilometretaşı, 1974’te yayınlanan <span class="char-style-override-6">Classes in Contemporary Capitalism</span> (Çağdaş Kapitalizmde Sınıflar) oldu. Poulantzas, artık Maoizmi terk etmişti ve FKP kuramını doğrudan doğruya ama hâlâ soldan eleştirmeye de başlamıştı. Bu kitapta, Poulantzas’ın devlet kuramı, bazı önemli noktalardan komünist hareketin stratejik sorunlarına uygulanıyor ve sınıf kuramında daha da önemli geliştirmeler yapılıyor; bu geliştirmeler, sınıfın belirleyici öğeleri olan üretim ilişkileri ve sömürünün saf dışı edilmesi yönünde epeyce yol katetmiştir ve göreceğimiz gibi, önemli sonuçlar doğurmuştur.</p>

      <p class="paragraf">FKP’nin “antitekel ittifak” stratejisi ve bu stratejiye temel oluşturan “tekelci devlet kapitalizmi” kuramı, kitaptaki eleştirilerin belirgin hedefidir. Poulantzas’a göre, FKP doktrini bazı temel yanlışlar içeriyor. Bu doktrin, devlet ile tekelci sermaye arasındaki ilişkiyi basit bir <span class="char-style-override-6">kaynaşma</span> gibi ele alıyor ve böylece, devletin, tek başına tekelci sermayenin “hegemonyacı” fraksiyonundan değil, birkaç sınıftan ya da birkaç sınıf fraksiyonundan oluşan bir “iktidar bloku” olduğu gerçeğini göz ardı ediyor; tüm burjuvaziyi gerçek anlamda “halk” güçlerinden ayıran sınıfsal duvarları kavramaksızın, burjuva unsurlar da dahil olmak üzere, tekelci olmayan bütün çıkarları, eşit ölçüde “halk kitleleri”ne ait şeyler olarak görüyor; ve tıpkı sosyal demokratlar gibi, devleti, ilke olarak sınıflar karşısında yansız bir araç, yani en başta ekonomik gelişmenin <span class="char-style-override-6">teknik</span> gereklerine yanıt veren bir araç sayıyor. Bu nedenle, kapitalist devletin sadece <span class="char-style-override-6">devralınıp</span> halk çıkarlarına uygun hale getirilmesini önleyen hiçbir şeyin bu devletin yapısında bulunmadığı gibi bir görüntü ortaya çıkıyor.</p>

      <p class="paragraf">Göründüğü kadarıyla, Poulantzas, FKP stratejisinin temeline dinamit koyuyor. Yine de; Poulantzas’ın FKP ana çizgisinin solunda yer aldığı elbette doğru olmakla birlikte, bu tutum, içeriden kaynaklanan, herkesçe benimsenen temel ilkelerden –özellikle, devrimci görevin “halk”a ya da “halk ittifakları”na aktarılması, burjuva devletin ya da “ileri demokrasi”nin “dönüştürülme”si yoluyla sosyalizme geçiş ve dolayısıyla, sınıf mücadelesinin saf dışı edilmesi ilkelerinden– yola çıkan bir eleştiridir. Son çözümlemede, Poulantzas’ın kuramı, komünist stratejiyi çökertmeyi değil, daha sağlam bir temel üzerine oturtmayı amaçlıyor. Poulantzas esas olarak, “tekelci devlet kapitalizmi” kavramını reddetmekten çok, <span class="char-style-override-6">kurtarıyor</span>. Bu fikri yeniden tanımlayarak içerdiği çelişkileri düzeltiyor; devletin, egemen tekelci fraksiyonun çıkarlarından başka çıkarları temsil ettiği yolundaki tartışmasız gerçeği göz önüne alarak yapıyor bunu. Böylece, halk mücadelelerinin devlete niçin ve nasıl nüfuz edebileceklerinin açıklığa kavuşturulması gibi ek bir avantaj doğuyor. Daha esas olarak, Poulantzas, tekelci olmayan sermayenin hiç şartsız “halk” kapsamına alınmasına kuşkuyla bakmasına karşın, “halk ittifakı” kavramını ve emekle sermaye arasındaki dolaysız sınıfsal uzlaşmazlık yerine, “iktidar bloku”yla “halk” arasındaki siyasal karşıtlığı mücadele odağı sayan anlayışı kuruyor. Poulantzas’ın “sol Avrokomünizm”i, elbette, kendisini doğuran ana doktrinden bazı önemli noktalarda ayrılıyor; ama paylaşılan önermeler, ayrılık noktalarından daha esaslıdır ve Marksist kuramı ilgilendiren önemli sonuçlar doğuruyor.</p>

      <p class="paragraf">Şimdi, meselenin can alıcı noktasına ve Poulantzas’ın sınıf mücadelesinin saf dışı edilmesi yönündeki katkısına geliyoruz. Marksist kuram ve uygulamada yapılan kritik dönüşüm, yani Avrokomünist stratejinin dönüş ekseni, temel karşıtlığın, emekle sermaye arasındaki sınıfsal ilişkilerden “halk”la egemen güç, yani devletçe örgütlenmiş iktidar bloku arasındaki siyasal ilişkilere kaydırılmasıdır. Bu kritik kaydırma, birçok hazırlık aşamasını gerektirir. Önce, sosyalizm mücadelesinde hem <span class="char-style-override-6">devlet</span>in hem de <span class="char-style-override-6">sınıf</span>ın yeri yeniden belirlenmelidir; ve bu hem devletin hem de sınıfın yeniden tanımlanmasını gerektirir. Halk ya da halk ittifakı <span class="char-style-override-6">ile</span> devleti kapsayan iktidar bloku arasındaki karşıtlık, egemen karşıtlık olacaksa, devletin, sermayeyle emek arasındaki sömürü ilişkisini nasıl yansıttığını, sürdürdüğünü ya da yeniden ürettiğini göstermek tek başına yeterli değildir. İki siyasal örgütlenme arasındaki –yani, devletçe örgütlenen iktidar bloku ile halkı örgütleyen halk ittifakı arasındaki– siyasal çatışmanın, sermaye ile emek arasındaki sınıfsal çatışmayı pratikte nasıl <span class="char-style-override-6">saf dışı edebildiğini</span> de göstermek gerekir.</p>

      <p class="paragraf"><span>Daha önce gördüğümüz gibi,</span> <span>Poulantzas, “siyasal yönün egemenliği” kavramını getirerek, üretim ve sömürü ilişkilerini, devlet kur</span>amında kapladıkları merkezi konumdan uzaklaştırma girişimini, <span class="char-style-override-6">Siyasal</span> <span class="char-style-override-6">İktidar ve Toplumsal Sınıflar</span> adlı yapıtında başlatmı<span>ştır</span><span>. Göreceğimiz gibi, geliştirdiği sınıf kuramında da buna benzer bir girişimde bulunuyor. Onun bu girişiminin dolaysız sonucu, sınıf mücadelesinin, devletçe örgütlenmiş iktidar bloku ile halk ittifakı arasındaki siyasal bir karşılaşmaya dönüştürülmesidir; daha doğrusu sınıf mücadelesinin yerine böyle bir karşılaşmanın konulmasıdır. Sınıf mücadelesinin, etkin bir pratik olmaktan çok, yalnızca “yapısal” bir kusur, bir “çelişki” olarak kaldığını söyleyecekler çıkabilir.</span> <span>Poulantzas’ın belirttiği gibi, burjuva siyasal partilerle birlikte devletin, iktidar blokunu örgütlemede ve birleştirmede oynadığı rol, bir “işçi sınıfı” partisinin halk ittifakında oynadığı rolle aynıdır.</span><span class="dipp" style="font-size:0.82em;"><a class="footnote-link" href="#footnote-225-23" id="footnote-225-23-backlink">23</a></span> <span>Giderek, karşı karşıya gelen güçler, artık, sınıf mücadelesi içindeki sınıflar ya da hatta siyasal örgütler aracılığıyla mücadele eden sınıflar değil, parti-siyaset mücadeleleri</span> <span class="char-style-override-6">içindeki</span> <span>siyasal örgütlerdir.</span> <span>Poulantzas’ın çağdaş kapitalizmde devlete ilişkin yeni kuramı, Avrokomünist stratejiye kuramsal bir temel sağlama yönünde epey yol katediyor; ama</span> <span class="char-style-override-6">sınıf</span> <span>kavramında yapılan buna paralel bir dönüşüm, “halk ittifakları” öğretisi açısından çok daha önemlidir. Sermaye ile emek arasındaki karşıtlığı belirleyici konumundan uzaklaştıran bir strateji,</span> <span class="char-style-override-6">sınıf</span><span>la ve</span> <span class="char-style-override-6">sınıf mücadelesi</span><span>yle uzlaştırılacaksa, sınıfın yeniden tanımlanması gerekecektir; bu yeni tanımda, sömürü ilişkileri, sınıfın belirlenmesi bakımından “egemen” unsur olmaktan çıkacaktır.</span> <span>Poulantzas, bu yeniden formülasyonu yapıyor; süreç içinde de yaptığı tanımla</span> <span class="char-style-override-6">işçi sınıfı</span><span>nı öyle küçük boyutlara indiriyor ki, “halk ittifakları”na</span> <span class="char-style-override-6">dayanmayan</span> <span>herhangi bir strateji düpedüz mantıksız gibi görünüyor.</span></p>

      <p class="paragraf">Poulantzas’ın sınıf kuramındaki en önemli öğe, onun “yeni küçük burjuvazi” konusundaki irdelemesidir. Poulantzas’ın belirttiği gibi, küçük burjuvazi sorunu, sınıfsal yapıya ilişkin “güncel tartışmaların odak noktasında” yer alır ve kritik bir stratejik önem taşır.<span class="dipp" style="font-size:0.82em;"><a class="footnote-link" href="#footnote-225-24" id="footnote-225-24-backlink">24</a></span> Yalnızca “geleneksel” küçük burjuva tüccarların, esnafın ve zanaatkârların sınıfsal durumu değil, öncelikle “yeni orta sınıflar” ya da “ara katmanlar”, ücretli ticaret ve banka çalışanları, büro ve hizmet işçileri, belli meslek grupları –yani, “beyaz yakalı” ya da “üçüncü sektörden” işçiler– de oldukça yoğun tartışmalara konu olmuştur. İşçi sınıfıyla kurulacak halk ittifakının temel yapıtaşları, işçi sınıfıyla birlikte “halk”ı ya da “halk kitleleri”ni oluşturan unsurlar, bu iki “küçük burjuvazi”dir. Bu “küçük burjuvaziler”i çağdaş kapitalizmin sınıfsal yapısında doğru yere oturtmak, Avrokomünist stratejistlerin ve kuramcıların başlıca uğraşılarından birisi olmuştur. Poulantzas, “halk ittifakını doğru bir temel üzerine kurmak açısından...” kuramsal tartışmanın stratejik önem taşıdığını, bu grupların sınıfsal konumunu doğru saptamak gerektiğini vurguluyor.<span class="dipp" style="font-size:0.82em;"><a class="footnote-link" href="#footnote-225-25" id="footnote-225-25-backlink">25</a></span></p>

      <p class="paragraf">Poulantzas, bu “yeni ücretli gruplar” sorununa yönelik iki genel yaklaşıma saldırarak işe başlıyor ve bunun için, bu yaklaşımların her birisine ait bazı apayrı savları aynı başlık altında topluyor. Birinci yaklaşım, bu grupları ya proletarya ya da burjuvazinin veya her ikisinin içinde eriten yaklaşımdır. İkinci genel “eğilim”, Poulantzas’ın “orta sınıf kuramı” dediği eğilimdir; siyasal amaçlı bu kurama göre, hem burjuvazi hem de proletarya, ağırlığı giderek artan orta kesimin “yahni”si içinde, “sınıf mücadelesinin eriyip dağıldığı bölge”de, karışıp kaynaşmaktadır.<span class="dipp" style="font-size:0.82em;"><a class="footnote-link" href="#footnote-225-26" id="footnote-225-26-backlink">26</a></span> Bu kuramların çoğunun amacı, sınıf ve sınıf mücadelesi kavramlarını tamamen sulandırıp ortadan kaldırmaktır. Marksist kuramın ve sosyalist stratejinin bakış açısına göre, bu iki kategoriye giren birkaç kuram arasında, Poulantzas’ın kuramına ciddi şekilde rakip olabilecek bir tek kuram vardır: Bu, beyaz yakalı işçilerin gitgide “proleterleştikleri”ni öne sürerek, yeni ücretli grupları işçi sınıfına katan kuramdır. Poulantzas’ın bu yaklaşımı reddetmesinin nedenlerine döneceğiz.</p>

      <p class="paragraf">Sonra Poulantzas, FKP’nin, “antitekel” ittifakla ilgili siyasal stratejisinde önerdiği çözüme yöneliyor. Tıpkı Poulantzas gibi FKP çizgisi de “ücretli grupların işçi sınıfı içinde eritilmesi”ne<span class="dipp" style="font-size:0.82em;"><a class="footnote-link" href="#footnote-225-27" id="footnote-225-27-backlink">27</a></span> karşı çıkıyor, ama bu grupların sınıfsal özgüllüklerini kesinlikle yadsıyor ve “ara katmanlar” olarak tanımladığı bu grupları sınıfsız, gri bir alanda bırakıyor. Poulantzas, yeni ücretli “katmanlar”ın sınıfsal durumlarının saptanmasının bu şekilde reddedilmesini eleştiriyor. Poulantzas’ın belirttiğine göre, bu tutum, burjuvazinin savunduğu katmanl<span>aşma kuramına teslim olmak demektir ve “sınıfsal biçimler halinde bölünmeyi her türlü toplumsal katmanlaşmanın özü” sayan temel Marksist önermeye aykırı düşmektedir. “Sınıfların “tarihsel süreç”teki temel gruplar oldukları” ilkesi, “sınıflara paralel olarak ve sınıfların dışında başka grupların da olabileceği...”</span><span class="dipp" style="font-size:0.82em;"><a class="footnote-link" href="#footnote-225-28" id="footnote-225-28-backlink">28</a></span> <span>görüşüyle bağdaşmaz.</span></p>

      <p class="paragraf"><span>Hemen belirtmek gerekir ki, “yeni ücretli gruplar”la ilgili FKP çizgisine yönelttiği eleştiri, gerek kuramsal gerekse pratik olarak bu çizginin köklerine inmiyor. Gerçekte,</span> <span>Poulantzas’ın argümanı, FKP ilkelerinin reddi olarak değil, bu ilkeleri, ana parti çizgisinin biraz solunda olsa bile, daha sağlam bir kuramsal temele oturtma girişimi olarak yola çıkıyor.</span> <span>Poulantzas’ın öne sürdüğüne göre, halk ittifakları konusunda gerçekten Marksist bir kuramsal çalışma, bu “katmanlar”ı sınıfların dışında bırakmak yerine, onlara kendi sınıfsal konumlarını kazandıran bir sınıf tanımına dayandırılmalıdır: Ama önemli olan nokta, bu sınıfsal konumun işçi sınıfı içinde</span> <span class="char-style-override-6">olmayacağıdır</span><span>. Başka bir deyişle,</span> <span>Poulantzas,</span> <span class="char-style-override-6">dar şekilde tanımlanan</span> <span>bir işçi sınıfı ile işçi olmayan halk güçleri arasındaki bir ittifaka ilişkin Avrokomünist anlayışa daha açık seçik bir Marksist kuramsal destek arıyor.</span></p>

      <p class="paragraf"><span>Öyleyse, FKP ile birlikte</span> <span>Poulantzas, bu “katmanlar”ı işçi sınıfı içinde “eriten” kuramı niçin kabul etmiyor?</span> <span>Poulantzas’ın en başta C. Wright Mills’e atfettiği bu kuram, bir süre önce Harry</span> <span>Braverman ve başkaları tarafından açıkça Marksist doğrultuda geliştirilmiştir. Ama görünürde,</span> <span>Poulantzas, bu kuramı Marksizmden bir sapma sayıyor; sözgelimi, bu kuramın,</span> <span class="char-style-override-6">ücret</span><span>i, işçi sınıfının ölçütü haline getirmesini ve böylece,</span> <span class="char-style-override-6">bölüşüm</span> <span>tarzını, sınıfın temel belirleyicisi yapmasını gerekçe gösteriyor.</span><span class="dipp" style="font-size:0.82em;"><a class="footnote-link" href="#footnote-225-29" id="footnote-225-29-backlink">29</a></span> <span>(</span><span>Poulantzas’ın –daha sonra göreceğimiz gibi– bir sömürü tarzı olarak değil</span> de, bir bölüşüm tarzı olarak ücret üzerinde yoğunlaşması belki de önemlidir.) Poulantzas, devamla, bu grupları işçi s<span>ınıfına katan bu görüşün, böylece, reformist ve sosyal demokrat eğilimleri pekiştirdiğini öne sürüyor. “Ara katmanlar”ın çıkarlarını işçi sınıfının çıkarlarıyla özdeşleştirmek, işçi sınıfı çıkarlarını daha geri, daha az devrimci unsurlarla uzlaştırarak çarpıtmak demektir.</span><span class="dipp" style="font-size:0.82em;"><a class="footnote-link" href="#footnote-225-30" id="footnote-225-30-backlink">30</a></span> <span>Poulantzas’ın savunduğuna göre, işçi sınıfının hegemonyasına ve devrimci çıkarlarına dayanan bir strateji, bu geri unsurların işçi sınıfı saflarından dışlanmasını gerektirir.</span></p>

      <p class="paragraf"><span>Öyleyse bu durum karşısında, beyaz yakalı işçilerin proleterleştiklerini</span> <span>Poulantzas’ın kabul etmemesi, devrimci bir tavır ve başlı başına “sonuna kadar devrimci”</span><span class="dipp" style="font-size:0.82em;"><a class="footnote-link" href="#footnote-225-31" id="footnote-225-31-backlink">31</a></span> <span>olan işçi sınıfının egemenliği lehine gibi görünüyor. Hatta</span> <span>Poulantzas, FKP’nin yaptığı çözümlemeyi eleştiriyor; gerekçe olarak da, FKP’nin, bu eritmeyi kabul etmemesine karşın, yeni ücretli katmanların özgül sınıfsal çıkarlarını ve işçi sınıfı çıkarlarından ayrıldıkları yönleri saptamayı ihmal ederek aynı tehlikeye davetiye çıkarmasını gösteriyor.</span> <span>Poulantzas’ın</span><span class="char-style-override-6">,</span> <span>doğrudan doğruya başka sınıfsal çıkarları temsil ederek kesinlikle kendi işçi sınıfı karakterini sulandırmayı amaçlayan bir “işçi sınıfı” partisiyle bu tehlikelerin nasıl önleneceğini açıklayamadığı bir gerçektir; ama bu sorunu şimdilik bir yana bırakalım.</span> <span>Poulantzas’ın “yeni küçük burjuvazi”yle ilgili kuramının sonuçlarını izleyerek, bu kuramın, gerçekten, sömürüye dayalı sınıfsal ilişkileri, sınıf mücadelesini ve işçi sınıfının çıkarlarını Marksist sınıf çözümlemesinin ve sosyalist pratiğin merkezinde tutmaya yönelik bir girişim olup olmadığını görmeye çalışalım.</span></p>

      <p class="paragraf"><span>Poulantzas’a göre, işçi sınıfı ile yeni küçük burjuvazi arasındaki ayrımın ana yapısal ölçütü, ilk başta, üretken emek ile üretken olmayan emek arasındaki ayrım gibi görünüyor. Beyaz yakalılar tarafından yapılan işin “üretken olmayan” karakteri, bu grupları, “üretken” işçi sınıfından ayırır.</span> <span>Poulantzas, bizzat</span> <span>Marx’ın da işçi sınıfını üretken emekle sınırlandırarak bu sınıfın “temel sınırlar”ı işaretlediği yo</span><span>lundaki varsayımla devam ediyor. Ayrımın bu şekilde kullanılmasını</span> <span>Marx’ın hiçbir zaman düşünmediği, inandırıcı biçimde ortaya konulabilir.</span><span class="dipp" style="font-size:0.82em;"><a class="footnote-link" href="#footnote-225-32" id="footnote-225-32-backlink">32</a></span> <span>Bir kere,</span> <span>Marx, böyle bir niyeti olduğunu hiçbir zaman</span> <span>söylememiştir ve</span> <span>Poulantzas, kastedilenin bu olduğunu kesinlikle gösteremiyor. Savını,</span> <span>Marx’ın yanlış yorumlanmasına dayandırıyor.</span> <span>Marx’tan şöyle bir alıntı yapıyor: “Her üretken işçi, bir ücretlidir, ama her ücretlinin üretken işçi olduğu sonucuna varılamaz.”</span><span class="dipp" style="font-size:0.82em;"><a class="footnote-link" href="#footnote-225-33" id="footnote-225-33-backlink">33</a></span> <span>Poulantzas, bu sözü farklı bir anlama çekiyor: Sözleri</span> <span>Marx’a malederek, “</span><span>Marx’ın belirttiği gibi”, diyor, “işçi sınıfına giren her kişi, bir ücretliyse, bu, ille de her ücretlinin işçi sınıfına girdiği anlamına gelmez.” Elbette, bu iki önerme kesinlikle aynı değildir; birinin diğerini beraberinde getirdiğini zaten</span> <span>Poulantzas da</span> <span class="char-style-override-6">savunmuyor</span><span>. Yalnızca, “işçi sınıfına giren kişi”nin “üretken işçi”yle eşanlamlı olduğunu</span> <span class="char-style-override-6">varsayıyor,</span> <span>yani, kesinlikle kanıtlanması gereken bir şeyi varsayıyor. Şimdi</span> <span>Poulantzas, çeşitli grupların,</span> <span>Marx’ın tanımına (en azından onun bu tanımla ilgili yorumuna) göre üretken işçiler olmadıklarını göstererek, bu grupların işçi sınıfına girmediklerini göstermeye geçebilir.</span></p>

      <p class="paragraf"><span>Bu ayrımın, başka nedenlerden dolayı önemli olabilse bile, niçin</span> <span class="char-style-override-6">sınıfsal</span> <span>bir bölünmenin esası olarak kabul edilmesi gerektiği, hiçbir zaman açıklığa kavuşturulmuyor. Tıpkı “mavi yakalı” işçi sınıfı gibi bu grupların da üretim araçlarından bütünüyle yoksun oldukları; onların da sömürüldükleri (</span><span>Poulantzas bunu kabul ediyor), niteliği kapitalist üretim ilişkileriyle belirlenen, –yani, mülksüzleştirilmiş işçileri emek güçlerini satmak zorunda bırakan ücret ilişkisiyle belirlenen– emek fazlası yarattıkları; hatta, çalışmanın örgütlenmesi sürecinde işçi sınıfı için geçerli olan kapitalist birikim zorlamalarının –çalışmanın “rasyonelleştirilmesi’nin, bölünmesinin, disiplininin vb– onlar için de aynen geçerli olduğu gerçeğini bu ayrımı niçin geçersiz kıldığı açık değildir. Gerçekten, aynı koşullar –emek gücünün satılması zorunluluğu ve sermaye birikiminin sömü</span><span>rücü mantığı uyarınca işin örgütlenmesi– doğrudan doğruya sermaye tarafından sömürülmeyip, sözgelimi, devlet ya da “kâr amacı gütmeyen” kurumlar tarafından ça</span><span>lıştırılan işçiler için bile geçerlidir. Çağdaş kapitalizmde sınıfın kazandığı karmaşıklıklar ne olursa olsun –bunlar pek çoktur, çünkü yeni oluşumlar doğmakta ve eskileri değişmektedir–, sömürüye dayanan toplumsal üretim ilişkilerini, şimdi, sınıfın belirlenmesinde ikincil bir unsur olarak kabul etmenin niçin gerekli olduğunu anlamak zordur.</span> <span>Poulantzas’ın, beyaz yakalı işçileri işçi sınıfından ayırmak için, üretken emekle üretken olmayan emek arasındaki ayrımı kullanması, büyük ölçüde keyfi ve kısır bir tutum gibi görünüyor; bu tutum, gerçek dünyada sınıfların ve sınıfsal çıkarların somut oluşumunu anlamamız açısından hiçbir belirgin sonuç doğurmuyor.</span></p>

      <p class="paragraf"><span>Aslına bakılırsa, yeni küçük burjuvazinin tanımlanması için, bu “özgül şekilde ekonomik” belirlenmenin yeterli, hatta gerekli olmadığı, çok geçmeden anlaşılıyor. Bu belirlenme,</span> <span>Poulantzas’ın bu sınıfa sokmak istediği bütün grupları açıklayamaz.</span> <span>Poulantzas’ın ileri sürdüğüne göre, bu belirlenme, maddi üretim sürecine katılan belli grupları (örneğin, mühendisleri, teknisyenleri ve yönetici kadroyu) açıklayamadığı gibi, bu heterojen unsurları işçi sınıfından farklı bir tek sınıf içinde bir araya gelmesini de açıklayamaz. Bu noktada,</span> <span class="char-style-override-6">siyasal</span> <span>ve</span> <span class="char-style-override-6">ideolojik</span> <span>etmenlerin belirleyici olduğu kabul edilmelidir. Bu etmenler, halihazırda üretken/üretken olmayan emek ayrımıyla tanımlanan gruplar için bile belirleyicidir;</span><span class="dipp" style="font-size:0.82em;"><a class="footnote-link" href="#footnote-225-34" id="footnote-225-34-backlink">34</a></span> <span>hatta bazı durumlarda, bu ayrımdan daha baskın çıkar. Son çözümlemede, bu gruplar, sömürülüyor olmaları nedeniyle burjuvaziden ayrıldıktan sonra, onları işçi sınıfından ayıran belirleyici ortak etmen,</span> <span class="char-style-override-6">ideolojik</span> <span>etmendir, özellikle de kafa ve kol emeği arasındaki ayrımdır.</span> <span>Poulantzas’ın öne sürdüğüne göre, bu ayrım, “teknik” ya da “ampirik” terimlerle tanımlanamaz; örneğin, “kirli” ve “temiz” işleri ya da elleriyle çalışanları ve beyinleriyle çalışanları veya makinelerle doğrudan temasta bulunanları ve bulunmayanları ampirik şekilde birbirinden ayırarak tanımlanamaz. Bu, esasında “siyasal ideolojik” bir ayırımdır. Bu ayırım, kesin olarak belirlenmiş sınırlara sahip olmasa ve yeni küçük burjuvazi içinde fraksiyonlar yaratan karmaşıklıklar içerse bile,</span> <span>Poulantzas’a göre, hem bu grupları işçi sınıfından ayıran hem de sınıf içindeki çeşitli farklılıkları (bu ayırımla çakışmayan üretken ve üretken olmayan emek arasındaki ayrım da dahil) aşan tek belirleyicidir. Başka bir deyişle, yeni küçük burjuvazinin bir sınıf olarak ortaya çıkmasında belirleyici etmen, bu</span> <span class="char-style-override-6">ideolojik</span> <span>ayırımdır.</span></p>

      <p class="paragraf"><span>Poulantzas’ın yaptığı ideolojik ayırımın hangi gerçekliğe tekabül ettiği ya da işçiler arasındaki yapısal benzerlikleri niçin gölgede bırakması gerektiği belli değildir. Şurası bir gerçektir ki, sanayi kapitalizminde üretimin örgütlenmesi, emek sürecinde işçiler arasında çeşitli ayırımlar yaratır; bunlar, emek sürecinin teknik gerekleri tarafından değil,</span> <span class="char-style-override-6">kapitalist karakteri</span> <span>tarafından belirlenir. Bu ayırımlar, çoğu kez, birleşmiş bir sınıf oluşmasını engeller; sermaye ve sömürü ile olan ilişkileri nedeniyle aynı sınıfa ait olan işçiler için bile bu geçerlidir. Ama</span> <span>Poulantzas’ın dile getirdiği ayırımların, emek sürecinde işçileri birbirinden ayıran ya da sınıfsal örgütlenme sürecinde onların birliğini bozan başka ayırımlardan niçin daha fazla belirleyici oldukları belli değildir. Böylesi ayırımların, sadece, birliğin önündeki engeller olarak ya da zor bir süreç olan sınıfsal örgütlenme sürecinin –mavi yakalı işçiler için bile güçlüklerle dolu olan bu sürecin– önündeki engeller olarak görülmeyip, işçi sınıfı üyelerini, üye olmayanlardan ayıran kesin sınıfsal duvarlar olarak görülmelerinin niçin gerekli olduğu belli değildir.</span><span class="dipp" style="font-size:0.82em;"><a class="footnote-link" href="#footnote-225-35" id="footnote-225-35-backlink">35</a></span> <span>Aslında,</span> <span>Poulantzas’ın kuramı, sınıfların gelişimindeki herhangi bir süreci açıklayabilecek nitelikte görünmüyor. Yalnızca bir dizi durağan, bazen de çakışan sınıfsal durumlar (mevkiler? localar?) varmış gibi görünüyor. Bu, başlıbaşına önemli siyasal sonuçlar doğuracağı anlaşılan bir görüştür.</span></p>

      <p class="paragraf"><span>Sömürülen ücretli gruplar içinde kafa ve kol işçil</span>eri arasındaki ideolojik bölünme, sermaye ile emek arasındaki üretim ilişkilerinin doğrudan doğruya belirlediği herhangi bir nesnel engelle ilişkili değilse, bu işçiler arasındaki gerçek ve aşılmaz bir çıkar farklılığıyla da ilişkili değildir. Her iki grubun sınıfsal çıkarlarını belirleyen gerçek, emek güçlerini satarak doğrudan doğruya sömürülüyor olmalarıdır; bu çıkarlar, en başta bu şahsın koşullarıyla, en sonunda kapitalist üretim ilişkilerinin, emeğin sermayeye hem “biçimsel” hem de “gerçek” bağımlılığının tamamen ortadan kaldırılmasıyla ilişkilidir. Bu işçilerin emek sürecinde üstlendikleri farklı işlevler, aralarında bölünmeler yaratabilir; bazen bunlar, sorumluluk, eğitim, gelir vb. gibi durumlardaki farklılıklara dayanan bölünmelerdir.<span class="dipp" style="font-size:0.82em;"><a class="footnote-link" href="#footnote-225-36" id="footnote-225-36-backlink">36</a></span> Ama bu farklılıklar, üretim ve sömürü ilişkileriyle bağlantılı herhangi bir ölçüt bakımından <span class="char-style-override-6">sınıfsal</span> bölünmeler olarak görülemez. Bu işçiler arasındaki ideolojik bölünmeler, onların kendi sınıfsal çıkarları açısından değil, daha çok, onları ayrı tutmakta çıkarı bulunan sermayeden kaynaklanır. Kapitalist ideolojinin böylece dayatılması, hiç kuşkusuz, işçi sınıfı içinde birliği bozucu işlev görebilir ve sınıfsal örgütlenme süreçlerini güçleştirebilir, ama farklı işçi türleri arasında mutlak bir sınıfsal duvar olarak kabul edilemez.</p>

      <p class="paragraf">Böylece Poulantzas, sömürü ilişkilerinin artık belirleyici olmadığı bir sınıf çözümlemesi sunuyor. Bu, onun kuramının temel ilkelerine uygundur. Poulantzas’a göre, üretim ve sömürü ilişkileri, daha önce gördüğümüz üzere, “son kertede belirleyici” olmasına karşın, belli bir üretim tarzında ya da toplumsal oluşumda <span class="char-style-override-6">egemen</span> halde bulunmayabilen “ekonomik” alana ait olgulardır. Bu anlayış, sınıf çözümlemesine de taşınmıştır.<span class="dipp" style="font-size:0.82em;"><a class="footnote-link" href="#footnote-225-37" id="footnote-225-37-backlink">37</a></span> Siyasal ya da ideolojik etmenlerin, sınıfın belirlenmesinde “öncelik taşıdıkları” durumların var olduğu, şim<span>di açıklık kazanıyor.</span> <span>Poulantzas, sınıfların oluşmasının, ekonomik bir süreç olmasının yanı sıra, her zaman siyasal, ideolojik ve kültürel bir süreç de olduğunu ya da sınıflar arasındaki ilişkilerin yalnızca ekonomik değil, siyasal ve ideolojik de olduğunu söylemekle kalmıyor. Yine, üretim ilişkilerinin “siyasal olarak” örgütlenmelerini yansıtan “siyasal” olanın özel rolüne işaret etmekle kalmıyor.</span> İdeolojik ve siyasal ilişkilerin, sınıfların “nesnel” yapılanışında gerçekten sömürü ilişkilerinin üstünde yer alabileceklerini ve siyasal ya da ideolojik bölünmelerin esaslı sınıfsal duvarlar olabileceklerini öne sürüyor. Sömürü ilişkileri yine saf dışı edilmiş oluyor. <span class="dipp" style="font-size:0.82em;"><a class="footnote-link" href="#footnote-225-38" id="footnote-225-38-backlink">38</a></span></p>

      <p class="paragraf">Öyleyse, Poulantzas’ın sınıf konusundaki görüşlerinin pratik sonuçları nelerdir? Beyaz yakalı işçilerin kuramsal olarak işçi sınıfı kapsamına alınıp alınmaması, niçin böylesine kritik öneme sahip bir konudur? Daha önce gördüğümüz gibi, işçi sınıfının devrimci bütünlüğünü ve egemenliğini korumak için “yeni küçük burjuvazi”yi ayırt etmenin stratejik önem taşıdığını Poulantzas da savunuyor. Ama konuya başka bir açıdan da bakılabilir. Poulantzas’a göre, beyaz yakalı işçilerin sınıfsal durumunun saptanmasında üretim ilişkilerinin belirleyici olmadığını daha önce görmüştük. “Yeni küçük burjuvazi”, sermayenin bakış açısıyla tanımlanan ideolojik bölünmelere dayanılarak, bir sınıf gibi gösteriliyor. Başka bir deyişle, “yeni küçük burjuvazi”, kapitalizmin egemen ideolojisiyle bütünleştiği ölçüde bir sınıf oluşturur ve bu bütünleşme, kesin gibi görünüyor: Yeni küçük burjuvazinin, işçi sınıfının bazı tutumlarını benimsemesi sağlanabilir – yani, yeni küçük burjuvazinin siyasal tavırları, proletaryaya “doğru yönelebilir”; ama bu kesim, işçi sınıfının bir parçası yapılamaz. Bu önermeler, beyaz yakalı işçilerin kapitalist ideolojiyi benimseme eğilimlerinin, mavi yakalı işçilerden daha güçlü olduğu yolundaki gözlemden çok farklıdır; bu eğilimlerin, sınıfsal örgütlenme açısından, sınıf bilincinin gelişmesi açısından, sınıfsal birliğin kurulması açısından bir sorun oluşturduğu ve her sosyalist stratejinin bunları dikkate alması gerektiği yolundaki gözlem ile bu önermeler arasında çok fark vardır. Poulantzas, bu eğilimleri kesin bir sınıfsal sınır olarak görecektir ve bu, önemli stratejik sonuçlar doğurur.</p>

      <p class="paragraf">Poulantzas, FKP kuramını ve stratejisini eleştirmesine karşın, onun sınıf kuramı, “Batılı proletaryanın ağırlığını, toplum içinde bir azınlık derecesine indirmek için Avrokomünizm kuramcılarının giriştikleri çaba...”<span class="dipp" style="font-size:0.82em;"><a class="footnote-link" href="#footnote-225-39" id="footnote-225-39-backlink">39</a></span> kapsamında yer alır. Proletarya, bir çırpıda, ileri kapitalist ülkelerdeki hatırı sayılır bir çoğunluk olmaktan çıkarılarak, ister istemez gündeminin başına sınıfsal ittifakları koymak zorunda olan bir artakalan gruba indirgeniyor. Poulantzas’ın genelde sınıf ve özelde de “yeni küçük burjuvazi” tanımı, birleşik bir işçi sınıfı yaratma hedefini sosyalist stratejinin odak noktasından uzaklaştırarak, onun yerine, sınıfsal farklılıklara, hatta sermayenin dayattığı bölünmelere dayanan “halk ittifakları” kurma hedefini koyuyor: “Yeni küçük burjuvazi”ye yönelik bir çağrı, örneğin, onun işçi sınıfına yakın çıkarlarına değil, bir küçük burjuvazi olarak sahip olduğu özgül çıkarlara seslenmelidir.</p>

      <p class="paragraf">İttifaklar konusundaki bu görüş, “işçi sınıfı” partilerini, sadece başka gruplarla ve partilerle ittifaklar oluşturmakla kalmayıp başka sınıfsal çıkarları doğrudan doğruya <span class="char-style-override-6">temsil</span> eden örgütler olarak gören belirli bir anlayış halinde somutlaştırıldığı zaman, doğabilecek stratejik sonuçlar daha bir açıklık kazanıyor. Poulantzas’ın savunduğuna göre, “küçük burjuvazinin proleter sınıfsal tutumlara doğru yönelmesi, işçi sınıfının sınıf mücadelesi örgütlerinin küçük burjuvaziyi temsil ediyor olmalarına bağlıdır... Bunun anlamı, “ilk olarak, işçi sınıfı önderliğindeki halk birliğinin, ancak, ittifakı oluşturan sınıflar ve fraksiyonlar arasındaki sınıfsal farklılıklara dayanabileceğidir...”<span class="dipp" style="font-size:0.82em;"><a class="footnote-link" href="#footnote-225-40" id="footnote-225-40-backlink">40</a></span> Bu anlayışın, iki ucu keskin kılıç olduğu açıktır. Bir yandan, bu anlayış, mücadele sürecinde halk güçlerinin dönüşüme uğramaları gerektiğini öne sürüyor. Bu nedenle, diyor Poulantzas, ittifak, “işçi sınıfının, oldukları gibi kabul edilen müttefiklerine gerçek anlamda ödünler vermesi yoluyla değil, daha çok, bu müttefiklerin özgül sınıfsal belirlenimleri ve onları etkileyen özgül yöneliş dikkate alınmak koşuluyla, kesintisiz mücadele sürecinde ve mücadelenin aşamaları içinde bu müttefikleri dönüşüme uğratabilecek hedeflerin saptanması yoluyla”<span class="dipp" style="font-size:0.82em;"><a class="footnote-link" href="#footnote-225-41" id="footnote-225-41-backlink">41</a></span> kurulmalıdır. Öte yandan, ittifakların, sadece, “oldukları gibi kabul edilen” müttefiklere verilmiş “ödünler”e dayanmaması gerektiği yolundaki fikir, işçi sınıfı örgütlerinin, işçi sınıfı örgütleri olmaktan çıkmalarını da beraberinde getirir. Öyle görünüyor ki, şimdi bu örgütler, işçi sınıfı çıkarlarının bütünlüğünü korumakla kalmayıp, küçük burjuvazinin çıkarlarının bütünlüğünü de korumak zorundadırlar. Şimdi Poulantzas, “halk kitleleri”nin çeşitli sınıfsal çıkarlarının özgüllüğünü kavramak yerine, bu kitleleri oldukları gibi almakla aşırıya kaçtığı için FKP’yi eleştirir görünmektedir. Bir “işçi sınıfı” partisi, işçi sınıfı çıkarlarına uygun şekilde belirlenmiş bir avantaj noktasından, kendisi dışındaki unsurlara “ödünler” vermekle yetinemez; başka sınıfsal çıkarları gerçekten <span class="char-style-override-6">temsil</span> etmelidir; bunun anlamı, söz konusu başka sınıfsal çıkarlara seslenen hedeflerin saptanmasıdır. Bu durumda, sosyalizmin nihai hedeflerinin, sınıflararası ittifakların ölçülerine ne dereceye kadar uydurulması gerektiği sorusunun ortaya çıkması kaçınılmazdır.</p>

      <p class="arabaslik-sol" id="toc_marker-3-4">IV</p>

      <p class="paragraf">Öyleyse, Avrokomünizmin kuramlaştırılması için gerekli altyapı, <span class="char-style-override-6">Classes</span> <span class="char-style-override-6">in Contemporary Capitalism’</span>de kesinkes kurulmuş bulunuyordu; ama bu görüşün mantığı ve stratejik sonuçları, Poulantzas son iki önemli yapıtını yazıncaya kadar tam olarak işlenmedi. Söz konusu yapıtlar, sağa kaymanın belirleyici dönüm noktası olarak nitelenebilecek bir yapıt olan <span class="char-style-override-6">The Crisis of Dictatorships</span> (1975-76) (Diktatörlüklerin Bunalımı) ve 1978’de yayınlanan <span class="char-style-override-6">State, Power, Socialism’</span>dir (Devlet, İktidar, Sosyalizm). Bu kitapların ilkinin hazırlanışı, Avrokomünizmin resmen doğuşuyla çakışmaktadır ve Poulantzas’ın Yunanistan İç Komünist Partisi’yle olan bağlantısıyla ilişkilendirilebilir. Fransa’da Union de la Gauche’un yenilgisinden önce, ama Nouvelle Philosophie ve öteki söz konusu antimarksist akımların doğuşundan sonra yazdığı son kitabında Poulantzas, o günlerde Marksizme yöneltilen saldırıları karşılama zorunluluğunu hissetti ve aynı zamanda da yeni entelektüel eğilimlerin bazılarıyla –özellikle de Foucault’yla– en azından yarı yolda buluştu. Bu iki kitaptaki kritik gelişme, devlet ve sosyalizme geçiş konusunda Avrokomünist görüşü, yani sosyalizme geçişi pürüzsüz bir “demokratikleşme” süreci sayan görüşü onaylayan bir algılama tarzının doğmasıdır. <span class="char-style-override-6">Diktatörlüklerin Bunalımı’</span>nda<span class="char-style-override-6">,</span> örneğin, Portekiz Devrimi’ni çözümlerken, Poulantzas, devletin bütünlüğüne yönelik her türlü saldırıyı, devlet aygıtını “yıkmaya, bölmeye ya da parçalamaya” yönelik her girişimi, “demokratikleşme”ye yönelik bir tehdit sayarak reddetmekle, düşüncelerinin bu yönde ne kadar yol katettiğini ortaya koymuş oluyor.</p>

      <p class="paragraf">Sosyal demokrat devlet kuramını eleştirerek kariyerine başlamış olan Poulantzas, b<span>u noktada, söz konusu kurama önemli yönlerden yaklaşmaya başlıyor. Ama sosyal demokrasiyi, bu kez bir tür “devletçilik” olarak eleştirmeye devam ediyor. Ayrıca, Stalinizme ilk kez açıktan açığa saldırıyor. Tıpkı sosyal demokratlar gibi, o da devletin halk güçlerine açık olduğunu ve devletin “hiç çatlaksız yekpare bir blok”</span><span class="dipp" style="font-size:0.82em;"><a class="footnote-link" href="#footnote-225-42" id="footnote-225-42-backlink">42</a></span> <span>olduğu varsayımına dayalı stratejilere –“ikili iktidar” kavramıyla ima edilen türden, stratejilere– gerek bulunmadığını vurguluyor. Aslında, bu tür stratejiler fiilen zararlıdır, “devletçiliğe” ve başka benzer otoriter deformasyonlara yol açar. Devletin, dışarıdan saldırılarla yıkılmasına gerek yoktur. İç çelişkilerle –sınıf içi ve sınıflararası çatışmaların doğasında yatan çelişkilerle– “yoğrulmuş” olduğu için, devlet de önemli bir mücadele zemini olabilir, çünkü halk mücadeleleri devletin iç çelişkilerini etkiler. Burada,</span> <span>Poulantzas’ın daha önce reddettiği tersyüz edilmiş araçsalcılığı anımsatan pek çok şey vardır; söz konusu sosyal demokrat anlayışa göre, devlet ya da devletin bazı kısımları, tıpkı “çeşitli sınıfların göz diktikleri bir nesne” gibi, egemen sınıfın elinden ezilen sınıfın eline geçebilir ve böylece de kapitalizmden sosyalizme geçiş gerçekleşebilir. Sosyal demokrat strateji gibi bu strateji de, yol üstüne dikilmiş aşılmaz sınıfsal engellerle karşılaşmaksızın, devletin, sosyalizme geçişi sağlayabileceğinden emin görünüyor. Bu iki strateji arasındaki fark,</span> <span>Poulantzas’a göre, devleti</span> <span class="char-style-override-6">zapt etmenin</span> <span>yeterli olamayacağı, devleti dönüştürmenin de gerekli olduğudur. Devlet içindeki “güçler ilişkisinin belirleyici bir değişikliğe” uğraması gerekir; bu değişiklik, sadece seçim zaferi aracılığıyla temsili kurumlarda gerçekleşmekle kalmayıp, devletin yönetsel ve baskı organlarında, kamu hizmetlerinde, adalet sisteminde, poliste ve askeriyede de gerçekleşmelidir. Bu reçetelerin iyiden iyiye belirsizliği, devletin birliğinin korunması gerektiği yolundaki hükümle birlikte düşünülünce, sosyal demokrasiyle olan ayrılıkların gerçekte ne</span> kadar esaslı olduğunu merak etmemek elde değildir; ama önemli bir farklılığın bulunduğunu kabul etsek bile, kapitalist devleti en az sınıf mücadelesiyle dönüşüme uğratarak sosyalizmin bir vasıtası olabileceği konusunda, bu projenin, sosyal demokrat programdan çok daha iyimser olduğu söylenebilir.</p>

      <p class="paragraf">Poulantzas’ın kuramına bu aşamada çok yakın olan bir siyasal akım varsa, bu, anaakım Avrokomünizmdi. En azından, “halk ittifakları” ve parlamenter kapitalist demokrasinin genişletilmesi yoluyla sosyalizme geçiş konularında Avrokomünizmin benimsediği en temel varsayımları, Poulantzas artık açıktan açığa paylaşıyordu. Poulantzas’ın –ve genelde Avrokomünizmin– yaklaşımı, bir yandan, işçi sınıfı içinde yapay sınıfsal duvarlar örerek sosyalizm mücadelesinin önüne gereksiz engeller çıkarıyor; öte yandan, yine aynı yaklaşım, sınıflararasındaki duvarları küçümseyerek mücadelenin gerçek zorluklarına gereken ağırlığı vermeme eğilimi taşıyor. Örneğin, Poulantzas’ın çözümlemesi, “halk ittifakı”nın açıkça işçi sınıfı dışında kalan öğeleri ile işçi sınıfı arasındaki keskin bölünmeleri bulandıran aşamalı bir sınıflar sürekliliği yaratıyor; ama daha esaslı olarak, çok geniş bir yelpazeye yayılan sınıfsal çıkarların halk ittifakı içinde birleştirilmesi ve bu arada, sömürü ilişkilerine ikinci derecede bir yer verilmesi, kapitalist ve sosyalist güçler arasındaki uçurumu daha da daraltma <span>eğilimi taşıyor. Avrokomünistlerin “geçiş[in] sorunlarını yeteri</span>nce ifade edememeleri”nin<span class="dipp" style="font-size:0.82em;"><a class="footnote-link" href="#footnote-225-43" id="footnote-225-43-backlink">43</a></span>, doğrudan sınıf çatışması ve mücadelesi zorunluluğunu hafife almalarının nedenini bu durum açıklayabilir. Bütün bu yaklaşım, gerçek (potansiyel olarak devrimci) işçi sınıfının bir azınlık olduğu varsayımına dayanan bir kötümserlik ile (düzeltilmiş) bir sosyalist programın kitlesel öğelerinin geniş bir çoğunluk olduğu varsayımına dayanan bir iyimserliğin birleşmesinden oluşmuştur. Her iki varsayım, sosyalist projeyi kısıtlayan önemli pratik sonuçlar doğuruyor: İyimserlik, araçları sınırlandırırken; kötümserlik, amaçları kısıtlıyor.</p>

      <p class="paragraf">Siyasal alanın egemenliğini saptayan devlet kuramıyla; sömürü olgusunu bir yana itip ideolojiyi ana belirleyici konumuna yükselten (böylece işçi sınıfını da “halk ittifakı” içinde sulandırılmış bir artakalan gruba indirgeyen) sınıf kuramıyla; kapitalist ve sosyalist “demokrasi”yi bütünsel bir süreç içinde birleştiren, kapitalizm ile sosyalizmi birbirinden ayıran çelişkileri, uzlaşmazlıkları ve sınıf çatışmalarını gözlerden gizleyen belirsiz bir “demokrasi” kavramını gitgide daha çok benimsemesiyle Poulantzas, yeni “hakiki” sosyalizmin bütün ana temalarını herkesten önce ortaya koydu. Ama kendisi hiçbir zaman bu temaları nihai sonuçlarına kadar götürmedi; bu nedenle, onu, YHS’nin ilk büyük savunucusu olarak değil, daha çok, son büyük habercisi olarak görmek belki de daha doğru olacaktır.</p>

      <div class="footnotes">
        <div class="footnote">
          <p class="dipnot"><a class="footnote-anchor" href="#footnote-225-16-backlink" id="footnote-225-16">16</a> Bkz. Robin Blackburn <span class="char-style-override-6">(drl.) Ideology in Social Science,</span> Londra 1972, bölüm 11.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-17-backlink" id="footnote-225-17">17</a> Nicos Poulantzas, <span class="char-style-override-6">Political Power and Social Classes,</span> Londra 1973, sf. 288. 3) Agy, sf. 271.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-18-backlink" id="footnote-225-18">18</a> Agy, sf. 271.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-19-backlink" id="footnote-225-19">19</a> Agy, sf. 273-288.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-20-backlink" id="footnote-225-20">20</a> Agy, sf. 55.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-21-backlink" id="footnote-225-21">21</a> <span class="char-style-override-6">Classes in Contemporary Capitalism,</span> Londra 1975, sf. 101.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-22-backlink" id="footnote-225-22">22</a> Poulantzas’ın, Balibar’ın yaklaşımını aşırı “ekonomist” bulduğunu be<span>lirtmeye değer.</span> <span class="char-style-override-6">Classes in Contemporary Capitalism,</span> <span>sf.13.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-23-backlink" id="footnote-225-23">23</a> Agy, sf. 98.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-24-backlink" id="footnote-225-24">24</a> Agy, sf.193.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-25-backlink" id="footnote-225-25">25</a> Agy, sf. 204.<span class="char-style-override-13">,</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-26-backlink" id="footnote-225-26">26</a> Agy, sf. 196-7<span>.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-27-backlink" id="footnote-225-27">27</a> <span>Agy, sf.198.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-28-backlink" id="footnote-225-28">28</a> <span>Agy, sf.199.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-29-backlink" id="footnote-225-29">29</a> <span>Agy, sf.194.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-30-backlink" id="footnote-225-30">30</a> Agy, sf. <span>204.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-31-backlink" id="footnote-225-31">31</a> <span>Agy, sf. 204.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-32-backlink" id="footnote-225-32">32</a> Bkz. Peter Meiksins, “Productive and Unproductive Labor and Marx’s Theory of Class”, <span class="char-style-override-6">Review of Radical Political Economics,</span> cilt 13, no. 3, Güz 1981, sf. 32-42.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-33-backlink" id="footnote-225-33">33</a> <span class="char-style-override-6">Classes in Contemporary Capitalism</span>, sf. 210.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-34-backlink" id="footnote-225-34">34</a> Agy, sf. <span>224.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-35-backlink" id="footnote-225-35">35</a> Sınıfsal bölünmeler ile sınıfsal örgütlenmenin önüne dikilen engeller arasındaki bu ayrımın, sözgelimi, mühendisler için gösterdiği duruma ilişkin bir değerlendirme için bak. Peter Meiksins, “Scientific Management: A Dissenting View”, <span class="char-style-override-6">Theory and Society,</span> no. 13,1984, sf.177-209.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-36-backlink" id="footnote-225-36">36</a> Bu etmenlerin bazıları –sözgelimi, eğitim– bazen tamamen “konjonktürel” olabilir; farklı kapitalist ülkelerde farklı zamanlarda değişiklikler gösterebilir. Poulantzas, beyaz yakalı işçilerin eğitimi ile mavi yakalı işçilerin eğitimi arasında, diyelim ki Birleşik Devletler’e ya da Kanada’ya oranla daha belirgin farklılıklar bulunan bazı Avrupa ülkelerinden –özellikle Fransa’dan?– yola çıkarak genelleme yapıyor olabilir. Bu gerçekse, Althusser’ci kuram, Fransız deneyiminin tarihsel tikellerini kuramsal tümellere ilk kez dönüştürmüş olmayacaktır.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-37-backlink" id="footnote-225-37">37</a> Örneğin, bkz. <span class="char-style-override-6">Political Power and Social Classes,</span> sf. 62-70.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-38-backlink" id="footnote-225-38">38</a> <span>“Ekonomik” alanın açıkça “egemen” olduğu durumlar, yani kapitalist üretim tarzının (basit ya da “rekabetçi” şekliyle) yürürlükte bulunduğu toplumsal oluşumlar söz konusu olunca bile,</span> <span>Poulantzas’ın dikkatini sömürü ilişkileri üzerinde toplamakta güçlük çeker göründüğünü belirtmek yerinde olacaktır. Örneğin, üretim tarzlarının belirleyici özelliklerini tanımladığı temel ilkelere ilişkin açıklamasında öne sürdüğüne göre, bütün sınıflı toplumlarda</span> <span class="char-style-override-6">mülkiyet ilişkileri</span><span>nin ayırıcı özelliği, üreticinin iş araçlarından ayrılmasıdır. Üretim araçlarının sadece kapitalizme özgü şekilde üreticiden ayrılması, emek sürecinde, “gerçek” ilişkilerinde meydana gelir. Bu ayrılma, “ağır sanayi aşaması”nda gerçekleşir (</span><span class="char-style-override-6">Political Power and Social Classes,</span> <span>sf. 27). Poulantzas, yine bu görüşü de</span> <span>Marx’a malediyor. Oysa</span> <span>Marx için, kritik faktör,</span> <span class="char-style-override-6">ücretli emek</span><span>tir</span><span class="char-style-override-6">;</span> <span>dönüm noktası niteliğindeki ayrılma, “ağır sanayi aşaması”ndan çok önce, yalnızca emeğin sermayeye “gerçekten” tabi kılınmasında emek sürecinin yeniden örgütlenmesiyle değil, “biçimsel” tabilikte</span> <span class="char-style-override-6">sömürü ilişkisi</span><span>nin daha önce dönüşüme uğramasıyla meydana gelir. Daha sonra emek sürecinde dönüşümler gerçekleşmekle ve sınıf oluşumunu derinden etkilemekle birlikte, kapitalist ilişkiler ve diğer üretim tarzları arasındaki asıl sınır budur.</span> <span>Poulantzas, sömürü ilişkileri üzerinde yoğunlaşmayı bir yana bırakarak, o zamanlar “ekonomik” düzeyde üretim tarzının belirleyici ve temel özelliği gibi görünen emek sürecine ağırlık vermeye başlamıştır. Onun beyaz yakalı işçilere ilişkin çözümlemesinde dikkatimizi çeken bazı ilginç noktaların açıklanmasına bu durum yardımcı olabilir: Örneğin, beyaz yakalı işçilerin ücretli işçi konumunda bulunmalarını –yani, emek güçlerini satmaları yüzünden sömürülmelerini– onların sınıfının saptanmasında belirleyici unsur saymaması ve buna gerekçe olarak da, ücretin sadece bir bölüşüm tarzı olduğu gibi tuhaf bir görüş ileri sürmesi, öte yandan emek sürecinin örgütlenmesinde bu işçilerin kapladıkları konuma ve kafa emeğiyle kol emeği arasındaki bölünmede bu konumun ideolojik ifadesini bulmasına kritik bir rol yükleme eğilimi, bu ilginç noktalar arasındadır.</span></p>
        </div>

        <div class="footnote">
          <p class="dipnot"><a class="footnote-anchor" href="#footnote-225-39-backlink" id="footnote-225-39">39</a> Ernest Mandel, <span class="char-style-override-6">From Stalinism to Eurocommunism,</span> Londra 1978, sf. 209.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-40-backlink" id="footnote-225-40">40</a> <span class="char-style-override-6">Classes in Contemporary Capitalism</span>, ss.334-5.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-41-backlink" id="footnote-225-41">41</a> Agy, sf. 335</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-42-backlink" id="footnote-225-42">42</a> <span class="char-style-override-6">State, Power, Socialism,</span> Londra 1980, sf. 254.</p>
        </div>

        <div class="footnote">
          <p class="dipnot"><a class="footnote-anchor" href="#footnote-225-43-backlink" id="footnote-225-43">43</a> Ralph Miliband, “Constitutionalism and Revolution: Notes on Eurocommunism”, <span class="char-style-override-6">Socialist Register</span> 1978, sf. 170.</p>
        </div>
      </div>
    </div>
  </div>
</body>
</html>
