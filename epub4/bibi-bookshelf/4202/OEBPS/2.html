<html xmlns="http://www.w3.org/1999/xhtml">
	<head>
		<title>2.html</title>
		<link href="template.css" rel="stylesheet" type="text/css"/>
<meta content="urn:uuid:893c7571-67fe-4a8c-af27-688410ca5a55" name="Adept.expected.resource"/>
	</head>
	<body>
		<div id="x2.html" xml:lang="tr-TR">
			<div class="Basic-Text-Frame">
				<p class="bolum" id="toc_marker-1" xml:lang="en-GB">Başlangıç</p>
				<p class="paragraf para-style-override-3"/>
				<p class="arabaslik-orta">Rahman ve Rahim Tanrı Adıyla</p>
				<p class="paragraf para-style-override-3"/>
				<p class="paragraf para-style-override-3"/>
				<p class="paragraf para-style-override-3">Hamdolsun canı yaratan, bir avuç toprağa can bağışlayıp iman veren pak Tanrı’ya.</p>
				<p class="paragraf para-style-override-3">Arşın temelini su üstüne kuran odur; topraktan yaratılanların ömürlerini yel üstüne koyan o!</p>
				<p class="paragraf para-style-override-3">Gökyüzünü kudretle yüceltti... toprağıysa aşağılattıkça aşağılattı.</p>
				<p class="paragraf para-style-override-3">Bir tanesine sürüp giden bir hareket verdi; öbürüne sürüp giden bir sükûn.</p>
				<p class="paragraf para-style-override-3">Gökyüzünü kurulu bir çadır haline getirdi... direksiz, dayaksız durdurdu, döşemesi de yeryüzü oldu.</p>
				<p class="paragraf para-style-override-3">* Altı günde yedi yıldız yarattı... iki harften ibaret bir emirle dokuz göğü halk etti.</p>
				<p class="paragraf para-style-override-3">Yıldızları, altın zarlar şeklinde yaratarak her gece felekle oyuna girişti.</p>
				<p class="paragraf para-style-override-3">Ten tuzağını halden hale soktu, çeşit çeşit hallere düşürdü... can kuşunu toprağa alıştırdı.</p>
				<p class="paragraf para-style-override-3">Deniz, emrine ram oldu... teslimiyetle eridi. Dağ korktu, korkusundan dondu kaldı!</p>
				<p class="paragraf para-style-override-3">Denizi susattı, dudaklarını kupkuru bir hale getirdi... taşı yakut haline soktu, kandan misk yarattı.</p>
				<p class="paragraf para-style-override-3">Dağa hem tepe verdi, hem bel. O da erlikle baş çekti, yüceldi.</p>
				<p class="paragraf para-style-override-3">Gâh ateş üstünde güller desteledi... gâh deniz üstünde köprüler kurdu.</p>
				<p class="paragraf para-style-override-3">* Bir sivrisineği düşmanının başına musallat etti... sivrisinek bu başta tam dört yüz yıl kaldı.</p>
				<p class="paragraf para-style-override-3">* Örümceğe hikmetiyle ağ kurdurdu. Âlemin en ulusuna bu ağ yüzünden huzur ve emniyet ihsan etti. </p>
				<p class="paragraf para-style-override-3">* Karıncaya saç teli gibi incecik bir bel verdi. Süleyman’la boy ölçüştürdü!</p>
				<p class="paragraf para-style-override-3">* Ona Abbasoğullarının elbisesini giydirdi... onu karalara bürüdü... para pul sarf ettirmeden, böyle bir zahmete sokmadan “Tasîn”i verdi.</p>
				<p class="paragraf para-style-override-3">* İsa’da bir iğne bulunduğunu gördü... bu yüzden onu dördüncü kat gökte yüzüstü bıraktı!</p>
				<p class="paragraf para-style-override-3">Dağ tepelerini lalelerle kanlara buladı... gök kubbeyi dumandan halk etti.</p>
				<p class="paragraf para-style-override-3">Toprağı parça parça kan haline getirdi de ondan akik ve lâl gibi değerli taşlar çıkardı.</p>
				<p class="paragraf para-style-override-3">* Güneşle ay, gece gündüz ona secde etmede... alınlarını yolundaki topraklara komada.</p>
				<p class="paragraf para-style-override-3">* Yüzlerindeki nur, o secde yüzünden... yoksa secde etmeyen yüzde nur ne gezer?</p>
				<p class="paragraf para-style-override-3">Gündüze gönül genişliği verdi... yüzünü ağarttı; geceye can sıkıntısını verdi, karanlıklarda yaktı, yandırdı onu.</p>
				<p class="paragraf para-style-override-3">Dudu kuşuna altın gerdanlık taktı... hüthütü haber çavuşu dikti, kılavuz yaptı.</p>
				<p class="paragraf para-style-override-3">Kâinat kuşu, yolunda kanat çırpmada... kapısına bir halka gibi başvurup durmada.</p>
				<p class="paragraf para-style-override-3">Feleği gece gündüz döndürmekte... geceyi giderip gündüzü getirmekte, rızık vermekte!</p>
				<p class="paragraf para-style-override-3">* Balçığa bir üfürdü mü, insan halk eder... bütün âlemi, köpükle dumandan yaratır.</p>
				<p class="paragraf para-style-override-3">Gâh bir köpeğe tapısına kadar yol verir... gâh bir kedi yüzünden yolu keşfeder, gösterir.</p>
				<p class="paragraf para-style-override-3">Bir köpeği yakınlık eri haline kor da, sonra tutar, aslan gibi bir eri köpekleştirir!</p>
				<p class="paragraf para-style-override-3">* Gökyüzünde oturanlara felek sofrasını kurar... güneşi, bu sofraya somun olarak kor.</p>
				<p class="paragraf para-style-override-3">* Gâh bir şeytana Süleymanlık verir... gâh bir karıncaya söz söyleme kudreti bağışlar.</p>
				<p class="paragraf para-style-override-3">* Bir sopayı yılan haline kor... bir ekmek sacının altından bir tufan coşturur.</p>
				<p class="paragraf para-style-override-3">* Gökyüzünü serkeş bir tay haline getirir de yeni ayı ona nal yapar... o nalı ateşe kor, kızdırır!</p>
				<p class="paragraf para-style-override-3">* Bir kayadan dişi deve çıkarır... sarı öküzü feryada, figana getirir.</p>
				<p class="paragraf para-style-override-3">Kışın gümüşler saçar, güzün dallardan altınlar döker.</p>
				<p class="paragraf para-style-override-3">İnsan, okla birisini yaralar, temreni kana gömer, kan içinde gizler... halbuki o, temrene koncadan kanlar verir, besler yetiştirir!</p>
				<p class="paragraf para-style-override-3">Yaseminin başına dört dilimli taç vurur... lalenin başına kanlı külah giydirir.</p>
				<p class="paragraf para-style-override-3">Gâh nergisin başına altın taç kor... gâh o tacı, çiğ taneleri incileriyle bezer.</p>
				<p class="paragraf para-style-override-3">Balıktan aya dek ne varsa hepsi; bütün zerreler, varlığına tanıktır.</p>
				<p class="paragraf para-style-override-3">Akıl, onun yüzünden işlere düşmüş, can ona gönül vermiş, gök dönmeye koyulmuş, yer durup kalmış.</p>
				<p class="paragraf para-style-override-3">Dağ, onun takdiriyle ağır bir hale gelmiş, oturmuş... deniz, ondan utanıp erimiş, su kesilmiş.</p>
				<p class="paragraf para-style-override-3">* Hem yeryüzü, onun tapısında başına topraklar saçıp kalakalmış... hem gökyüzü, halka gibi kapısında hayran olmuş.</p>
				<p class="paragraf para-style-override-3">* Sekiz cennet, onun yanında ancak bir pabuçluk... yedi cehennem, ona göre ancak bir yalım.</p>
				<p class="paragraf para-style-override-3">Toprağın alçaklığıyla gökyüzünün yüceliği onun tekliğine ayrı ayrı iki tanık.</p>
				<p class="paragraf para-style-override-3">* Yeli, toprağı, ateşi, suyu bir yere getirir... her şeyden kendi sırrını ışıklandırır, gösterir.</p>
				<p class="paragraf para-style-override-3">* Toprağımızı kırk sabah yoğurup balçık haline getirdi de sona emriyle can, o balçıkta karar etti.</p>
				<p class="paragraf para-style-override-3">Can, tene girdi... ten canla dirildi. Tene akıl verdi de onunla her şeyi gördü, bildi.</p>
				<p class="paragraf para-style-override-3">* Her şey onu tesbih etmekte, onun tesbihine dalmakta, hatta dalmak şöyle dursun, büsbütün kendinden geçmede.</p>
				<p class="paragraf para-style-override-3">Can, aklı görünce bir görüşe, bir sezişe sahip oldu... kendisine bilgi bağışlanınca da her şeyi tanıyıp anlamaya başladı.</p>
				<p class="paragraf para-style-override-3">Bu anlayışa, bu tanıyışa sahip olunca aczini ıkrar etti, hayretlere gark oldu, işe koyuldu!</p>
				<p class="paragraf para-style-override-3">O tapıda ne varsa, ister düşman olsun, ister dost... hepsinin boynu, onun yükü altında.</p>
				<p class="paragraf para-style-override-3">Hikmeti, herkese bir yüktür yükler... ne şaşılacak şey ki, gene her şeyi koruyan, gözeten odur!</p>
				<p class="paragraf para-style-override-3">* Kimsenin işi gücü yok, ama herkes de bir işte... işsiz güçsüz kimse de yok.</p>
				<p class="paragraf para-style-override-3">* Dağı, önce yeryüzüne mıh yaptı da sonra yerin yüzünü deniz sularıyla yıkadı.</p>
				<p class="paragraf para-style-override-3">* Yeryüzü öküzün üstüne yerleşti... öküz balığın, balık da havanın üstünde!</p>
				<p class="paragraf para-style-override-3">Hava ne üstünde? Ancak bir hiç üstünde! Şu halde her şey hiçten ibaret... bu kıvranmalar, bu didinmeler ancak bir hiç!</p>
				<p class="paragraf para-style-override-3">* Parça buçuk da onun pak zatına delil, tümde; arş da onun tertemiz mülkü, ferş de!</p>
				<p class="paragraf para-style-override-3">O padişahın sanatını düşün hele... bütün bu varlığı bir hiç üstüne kurmuş, görüp gözetmede.</p>
				<p class="paragraf para-style-override-3">Mademki her şey, hep birden bir hiç üstüne kurulmuş... şu halde bütün bu varlık şüphe yok ki, hiçten ibaret!</p>
				<p class="paragraf para-style-override-3">Arş su üstünde, su hava üstünde... geç bu sudan, havadan... bütünü varlık o.</p>
				<p class="paragraf para-style-override-3">Arş da ancak bir tılsım, âlem de. Her şey bir addan başka bir şey değil... varlık, ondan ibaret vesselam.</p>
				<p class="paragraf para-style-override-3">Bu âleme de bak, o âleme de... hep o; ondan başka bir şey yok... varsa bile o var olan gene o!</p>
				<p class="paragraf para-style-override-3">Yazıklar olsun, kimsede kudret yok... âlem güneşle dolu, fakat gözler kör!</p>
				<p class="paragraf para-style-override-3">* Her şey bir zattan ibaret... fakat sıfatlarla sıfatlanmış. Her şey bir harften ibaret... fakat sözler çeşitli!</p>
				<p class="paragraf para-style-override-3">* Er gerek ki padişahı tanısın, hangi elbiseye bürünürse bürünsün, padişahı bilsin!</p>
				<p class="paragraf para-style-override-3">* Böyle er yanılmaz, hangi elbiseye bürünürse bürünsün, padişahını görünce kim olduğunu tanır. Mademki her şey odur, ondan ibarettir... bu yanılmak neden?</p>
				<p class="paragraf para-style-override-3">Yanlışa düşmek, şaşı kişinin kârı... bu bakış, işsiz kalanların bakışı.</p>
				<p class="paragraf para-style-override-3">Ey Hakk’ı tanıyan, bu kadar kıyasa düşme... Neliksiz, niteliksiz Tanrı, kıyasa sığmaz.<span class="char-style-override-1">1</span></p>
				<p class="paragraf para-style-override-3">Onu görürsen, bu aklı kaybedersin... her şeyin o olduğunu görür, kendini bile kaybeder gidersin!</p>
				<p class="paragraf para-style-override-3">Ne şaşılacak şey... bütün zerreler elleriyle eteklerini tutmuş, çemremişler, özür getirmedeler; sarhoş bir halde aramadalar!</p>
				<p class="paragraf para-style-override-3">Ey Tanrı, halbuki sen o kadar meydandasın ki, bu yüzden adamakıllı gizlenmişsin... bütün âlem senin de kimse yüzünü görmedi gitti!</p>
				<p class="paragraf para-style-override-3">Her şeyden önce sen vardın, her şeyden sonra da gene var olan sensin. Her şeyi varlığınla izhar ettin, varlığınla gördün... kendini de her şeyde kendine gösterdin... ön, son, ne varsa sensin, senden ibaret!</p>
				<p class="paragraf para-style-override-3">Can cisimde gizli... sense canda gizlisin ey gizliden gizli, ey canlara can olan Tanrı!</p>
				<p class="paragraf para-style-override-3">Damın korucularla, kapın bekçilerle dolu... artık sana kim yol bulabilir, nasıl kapına varabilir?</p>
				<p class="paragraf para-style-override-3">Akıl için de zatına yol yok, can için de... sıfatlarını da kimse bilmez.</p>
				<p class="paragraf para-style-override-3">Can içinde gizli hazinesin, ama tende de görünen sensin, canda da!</p>
				<p class="paragraf para-style-override-3">Bütün canlar, künhüne ermekte âciz... bir nişane elde edememişler. Peygamberler bile yolunun toprağına canlar saçıyorlar.</p>
				<p class="paragraf para-style-override-3">Akıl, varlığından bir ize ulaşır... fakat künhüne ermesine asla imkân yok!</p>
				<p class="paragraf para-style-override-3">Tanrı, canın içindeki de sensin, dışındaki de... ne söylersem söyleyeyim, seni nasıl översem öveyim; hepsinden münezzehsin... fakat hepsi de gene sensin! </p>
				<p class="paragraf para-style-override-3">Varlık âleminde ebedi var olan sensin; bütün elleri kolları bağlamışsın!</p>
				<p class="paragraf para-style-override-3">Ey Tanrı, akıl kapında hayran olmuş... sermayesini kaybetmiş, yolunda kendi de kaybolmuş gitmiş!</p>
				<p class="paragraf para-style-override-3">Bütün âlemi apaçık seninle görüyorum da âlemde senden bir iz bile göremiyorum!</p>
				<p class="paragraf para-style-override-3">Herkes senden bir nişanedir verdi... fakat ey sırları bilen Tanrı, nerede senden bir nişane?</p>
				<p class="paragraf para-style-override-3">Felek bunca göz açtı, ama gene senin yolunda bir toz zerresi bile göremedi gitti!</p>
				<p class="paragraf para-style-override-3">Yeryüzü, derdine düştü, dert topraklarını başına saçtı ama, ne fayda... senin tozunu bile göremedi!</p>
				<p class="paragraf para-style-override-3">Deniz, aşkınla coştu, köpürdü, yüceldi... fakat gene eteği yaş, dudağı kuru bir halde sindi kaldı!</p>
				<p class="paragraf para-style-override-3">Dağın yolunda yüzlerce tehlikeli geçit var. Bu yüzden eteği çamurlara bulanmış, beline kadar balçığa saplanmış, kalakalmış!</p>
				<p class="paragraf para-style-override-3">Ateş, iştiyakınla alevlenmiş, serkeşçesine ateşlere ayak atmış...</p>
				<p class="paragraf para-style-override-3">Yel, sensiz perişan bir hale gelmiş, elsiz ayaksız olmuş, avucuna toprak almış, yel ölçüp poyraz almaya koyulmuş.</p>
				<p class="paragraf para-style-override-3">Güneş iştiyakınla deli divane olmuş... her gece toprağa yüzler sürmede!</p>
				<p class="paragraf para-style-override-3">Ay da sevginle yanmış, her ay hayretle batıp gitmiş, eriyip bitmiş...</p>
				<p class="paragraf para-style-override-3">Suyun ciğerinde bir katre su bile kalmamış... iştiyakınla candan, baştan geçmiş...</p>
				<p class="paragraf para-style-override-3">Toprak, mahallende topraklara döşenmiş, başına topraklar serpip kapında kalakalmış!</p>
				<p class="paragraf para-style-override-3">Nice bir söyleyeyim? Vasfa sığmazsın ki! Ne yapayım, ne işleyeyim... bende zaten bilgi yok.</p>
				<p class="paragraf para-style-override-3">Ey gönül, eğer sen onu istiyorsan, yoluna düş, önüne ardına bak, aklı başında yürü!</p>
				<p class="paragraf para-style-override-3">Kapıya gelen yolculara bak... hepsi de birbirine dayanıp yoldaş olmuş, gelmişler!</p>
				<p class="paragraf para-style-override-3">Her zerreye ayrı bir kapı var; şu halde her zerreden ona başka bir yol var!</p>
				<p class="paragraf para-style-override-3">Sen ne bilirsin hangi yola gideceğini... hangi yolla o kapıya varıp ulaşacağını?</p>
				<p class="paragraf para-style-override-3">Onu apaçık ararsan, işte o zaman gizlenir... gizliliklerde ararsan, açığa çıkar!</p>
				<p class="paragraf para-style-override-3">Açıkta aradığın zaman gizlidir, gizlide aradığın zaman meydanda!</p>
				<p class="paragraf para-style-override-3">Hem gizli âlemde, hem açıklıkta ararsan, o zaman da her ikisinden de dışarıdır... her ikisinden de münezzehtir, neliksizdir, niteliksizdir o Tanrı!</p>
				<p class="paragraf para-style-override-3">Sen bir şey kaybetmedin, arama... ne söylersen, bil ki o değildir; bir şey söyleme!</p>
				<p class="paragraf para-style-override-3">Söylediğin de sensin, bildiğinde sen. Kendini tanı, söylediğin, bildiğin şeylerden yüzlerce ilerisin!</p>
				<p class="paragraf para-style-override-3">Onu onunla tanı, kendinle değil. Yol, ondan başlar, ona gider... akıldan başlamaz!</p>
				<p class="paragraf para-style-override-3">İşte aciz, bu yüzden bilgiye yoldaştır... çünkü o, ne vasfa gelir, ne bir sıfatla sıfatlandırılabilir!</p>
				<p class="paragraf para-style-override-3">** Övenler, onu layıkıyla övemezler... hadleri değil bu. Onu övmek, her merdin, her namerdin harcı değil!</p>
				<p class="paragraf para-style-override-3">Halkın ona dair bilgisi, ancak bir hayaldir. Çünkü ondan bahsetmek, olmayacak bir şeydir!</p>
				<p class="paragraf para-style-override-3">İster pek iyi, pek güzel söylesinler, ister fena ve kötü... ona dair söz söyleyenler, ne söyledilerse, kendilerine dair söylemişlerdir!</p>
				<p class="paragraf para-style-override-3">Bilgiden yücedir, açıklıktan dışarı. Çünkü o, kendi münezzehliğinde nişansızdır!</p>
				<p class="paragraf para-style-override-3">Ona nişane olarak nişansızlıktan başka bir şey bulan yoktur. Hiç kimse, yolunda can vermekten başka bir çare bulamamıştır.</p>
				<p class="paragraf para-style-override-3">Her şeyden münezzehtir o. İster kendinde olsun, ister kendinden geçsin... hiç kimsenin, bu benzersizlikten başka ona dair bir nasibi, bir bilgisi yoktur!</p>
				<p class="paragraf para-style-override-3">İki âlemde de zerre zerre onu arasan, bulduğunu sansan, bu bilgi, bu buluş, vehminden başka bir şey değildir. Ne bilir, ne tanırsan, o senin anlayışındır, Tanrı değil!</p>
				<p class="paragraf para-style-override-3">Onun makamından kimsenin haberi yoktur... ona kimin canı erişebilir?</p>
				<p class="paragraf para-style-override-3">O, candan yüz binlerce defa yücedir... ne söylersen söyle; o, o sözlerden de münezzehtir.</p>
				<p class="paragraf para-style-override-3">Akıl, sevdasına düşüp hayran olmuş; can âciz kalmış, parmağını dişleyip durmada.</p>
				<p class="paragraf para-style-override-3">* Aklın o eli yok ki, vuslatının hazinesinde uzatsın! Tertemiz can, onun bulunduğu yerde yok olur.</p>
				<p class="paragraf para-style-override-3">Can nedir? Onun yolunda hayran olmuş, ciğerini yiyerek kanlara bulanmış biri;</p>
				<p class="paragraf para-style-override-3">Ululuğuna karşı bedenler yıpranmış, akıl şaşırıp kalmış, can sükûta varmış!</p>
				<p class="paragraf para-style-override-3">Şeriat sahibi olan, yahut başkasının şeraitine uyan peygamberlerden bile hiçbir peygamber yoktur ki, o külli denizden bir cüzü elde etsin!</p>
				<p class="paragraf para-style-override-3">* Hepsi de âciz kalıp yüzlerini toprağa vurmuşlar, “Seni, sana layık bilgiyle bilmedik.” demişlerdir.</p>
				<p class="paragraf para-style-override-3">Artık ben kim oluyorum ki, bilgiden dem vurayım? Onu, ondan başkasıyla meşgul olmayan tanır.</p>
				<p class="paragraf para-style-override-3">Mademki âlemde ondan başka kimse yok... kiminle meşgul olunur ki? İşte sana olmayacak sevda, işte sana boşa heves!</p>
				<p class="paragraf para-style-override-3">İnciden meydana gelen bir deniz vardır, köpürüp dalgalanmakta... sen bu sözü anlamazsın, şeş at, penç yürüt. </p>
				<p class="paragraf para-style-override-3">* Kim bu inciyi, bu denizi bulamadıysa lâ oldu, ne ilâyı buldu, ne illâllahı!</p>
				<p class="paragraf para-style-override-3">* Övülen, söze sığan şey, nasıl olur da o olur? Nasıl olur da ondan kolayca bahsedebilirim?</p>
				<p class="paragraf para-style-override-3">İşarete, rumuza bile sığmaz... dem vurma, sus. Söze sığmayandan bahse kalkışma.</p>
				<p class="paragraf para-style-override-3">Ne işarete sığar, ne aşikâr anlatılır, ne kimse onu bilir, ne kimse ondan bir nişane bulur!</p>
				<p class="paragraf para-style-override-3">Sen yok ol... olgunluk, buluşma ancak budur!</p>
				<p class="paragraf para-style-override-3">* Sen onda yok ol... hulûl dediğin budur işte. Yok olmayanın bahse girişmesi saçmadır, boş boğazlıktan ibarettir.</p>
				<p class="paragraf para-style-override-3">Birlikte yol al, ikilikten geç... bir gönüllü, bir kıbleli, bir yüzlü ol!</p>
				<p class="paragraf para-style-override-3">A bilgisiz halife oğlu, bilgide babanla eşit olsana!</p>
				<p class="paragraf para-style-override-3">Tanrı, yokluktan varlık âlemine ne getirdiyse, hepsi onun huzurunda secdeye vardı.</p>
				<p class="paragraf para-style-override-3">Âdem yaratılınca, gayretinden onu yüzlerce perde altında gizledi de.</p>
				<p class="paragraf para-style-override-3">Dedi ki: Ey Âdem, sen ihsan denizi ol... bunların hepsi secde ediyorlar sana, sen onlara mescit ol!</p>
				<p class="paragraf para-style-override-3">* Ona yalnız bir kişi secde etmedi, yalnız bir kişi baş kaldırdı. O da çarpıldı, lanete uğradı, o sırrı anlamadı gitti!</p>
				<p class="paragraf para-style-override-3">Yüzü kararınca dedi ki: Ey biniyaz Tanrı, beni hiçleme, işimi düz koş!</p>
				<p class="paragraf para-style-override-3">Ulu Tanrı, ey yolda lanete uğrayan, dedi... Âdem, hem halifedir, hem padişah.</p>
				<p class="paragraf para-style-override-3">Bugün ona istediğin kadar kız... yarın, onun yüzünden yanıp kavrulan çöreotuna dönersin!</p>
				<p class="paragraf para-style-override-3">Can cisimle birleşince cüz, kül oldu... hiç kimse bundan daha şaşılacak tılsım yapamaz!</p>
				<p class="paragraf para-style-override-3">Can yüceydi, ten aşağılık... aşağılık toprakla tertemiz can birleşti.</p>
				<p class="paragraf para-style-override-3">Yüceyle aşağı birbirine dost olunca, insan sırlardan meydana gelmiş şaşılacak bir şey oldu!</p>
				<p class="paragraf para-style-override-3">Fakat kimse onun sırlarını anlamadı. Onun işi, her yoksulun harcı değil!</p>
				<p class="paragraf para-style-override-3">Ne bildik, ne tanıdık... ne de bir an oldu, onu gönlümüzden çıkardık!</p>
				<p class="paragraf para-style-override-3">Niceye bir sükûttan başka yol yok diyeceksin? Çünkü kimsenin bir ah bile etmeye haddi yok!</p>
				<p class="paragraf para-style-override-3">Her çerçöp, denizin yüzünü bilir... bilir ama, denizin dibini kimse bilmez.</p>
				<p class="paragraf para-style-override-3">Define diptedir, âlem de tılsıma benzer... gayret et de seni bu bedene bağlayan tılsımı kır!</p>
				<p class="paragraf para-style-override-3">Tılsım önünden kalktı mı, defineyi bulursun... cisim ortadan gitti mi, can meydana çıkar.</p>
				<p class="paragraf para-style-override-3">Ondan sonra canın da başka bir tılsımdır... Canın, gayb âlemine göre başka bir cisimdir.</p>
				<p class="paragraf para-style-override-3">Böylece yürü dur... sonuna erişme. Böyle bir derde düş de dermana kavuşma!</p>
				<p class="paragraf para-style-override-3">Bu ucu bucağı olmayan denizde nice kişiler gark oldular... hiçbirinden bir haber bile gelmedi.</p>
				<p class="paragraf para-style-override-3">Pek büyük, pek engin olan böyle bir denizde âlem bir zerredir, bir zerre de âlem!</p>
				<p class="paragraf para-style-override-3">** Bu denizde âlem de bir hava kabarcığından ibarettir, zerre de bir hava kabarcığından ibaret! Bunu, iyice bil!</p>
				<p class="paragraf para-style-override-3">** Âlemde bir zerre kayboluverse, ne çıkar? Bu denizde ancak iki hava kabarcığı yok olur... işte o kadar!</p>
				<p class="paragraf para-style-override-3">Böyle bir denizde kim ne bilir artık... çakıllar mı değerlidir, akik mi?</p>
				<p class="paragraf para-style-override-3">Aklımızı, canımızı, gönlümüzü oynadık, hepsini kaybettik, elden çıkardık da yüceliğinden bir zerre bile anlayamadık!</p>
				<p class="paragraf para-style-override-3">** Hiçbir şey bilmemize imkân yok... artık yum dudağını. Arştan, kürsüden soruşturup durma!</p>
				<p class="paragraf para-style-override-3">Akıl, bir kılın bile hakikatini anlayamaz, yanarsa, artık sormaya kalkışmamak, iki dudağını yumup susmak gerek!</p>
				<p class="paragraf para-style-override-3">Hiç kimse tek bir zerrenin bile künhüne eremezken, niceye bir söylenecek, niceye bir sorup duracaksın?</p>
				<p class="paragraf para-style-override-3">Felek nedir? Baş aşağı dönmüş... kararsızlıkta karar kılmış bir şey!</p>
				<p class="paragraf para-style-override-3">* Bu sırrı anlamak istiyor... istiyor ama, böyle başı dönüp dururken nerden anlayacak?</p>
				<p class="paragraf para-style-override-3">* Bu baş dönmesiyle böyle bir saltanata nerden nail olacak... nerden buyruk yürütüp hüküm sürecek?</p>
				<p class="paragraf para-style-override-3">* Bu yol, her an biraz daha uzamada, biraz daha sonsuzlaşmada... halk, her an biraz daha şaşırıp kalmada!</p>
				<p class="paragraf para-style-override-3">* Bilir misin hiç, bu yola giren nasıl yol aldı? Kim bu yolu daha uzun, daha sonsuz gördüyse, o ilerledi, o daha fazla yol aldı!</p>
				<p class="paragraf para-style-override-3">Felek, bir başı dönmüşten, bir âciz aylaktan başka nedir ki? Perdenin ardında ne var... o ne bilsin?</p>
				<p class="paragraf para-style-override-3">O, bunca yıldır döner dolaşır, ama bu derdin çevresinde beyhude yere dolaşmış durmuştur!</p>
				<p class="paragraf para-style-override-3">Perde ardındaki sırrı o bile bilemezken, artık bu perde senin gibisine açılır mı hiç?</p>
				<p class="paragraf para-style-override-3">Âlemin işi ibretten, hayretten ibarettir... hayret içinde hayrettir, hayret içinde hayrettir, hayret içinde hayret!</p>
				<p class="paragraf para-style-override-3">Bu iş tersine bir iştir... ne başı vardır, ne ayağı. Sanki âlem, yüzünü duvara dönmüş, elinin üstünü dişler durur!</p>
				<p class="paragraf para-style-override-3">Onun yolunda ayağını da kaybetmişsin, başını da. Önünde perde var... o perdenin ardında bir perde daha, onun ardında bir perde daha var!</p>
				<p class="paragraf para-style-override-3">Öne düşen, yolu gören erler, arada bir bu izi buldular, izlediler...</p>
				<p class="paragraf para-style-override-3">* Fakat sonu yok ki, kıyısına varılsın... haddi yok ki, sayıya sığsın!</p>
				<p class="paragraf para-style-override-3">* Ben şöyle görüyorum: Bu iş, pek acayip bir iş... her şey gözden kaybolmada;</p>
				<p class="paragraf para-style-override-3">* Ama kimsecikler künhüne eremiyor... hiçbir zerrenin öbüründen haberi yok!</p>
				<p class="paragraf para-style-override-3">Bu yola düşenlerin hepsi, canlarını hasretin ta kendisine salmışlar... yanıp yakılmadalar. Canlarına âcizlik ve hayret yoldaş olmuş!</p>
				<p class="paragraf para-style-override-3">Önce bir bak hele... Âdem’in başına neler geldi; zamanlarca yasa, mateme düştü... neler çekti, neler!</p>
				<p class="paragraf para-style-override-3">* Sonra âlemi tufana veren Nuh’a bak... binlerce yıl kâfirlerden neler gördü.</p>
				<p class="paragraf para-style-override-3">* Sonra aşka düşen, mancınığa binen, ateşi yurt edinen İbrahim’e;</p>
				<p class="paragraf para-style-override-3">* Nefsi, sevgilinin civarında kurban olan yaslı İsmail’e;</p>
				<p class="paragraf para-style-override-3">* Belalara uğrayan, oğlunun derdiyle gözleri ağaran başı dönmüş Yakub’a;</p>
				<p class="paragraf para-style-override-3">* Kulluk eden, kuyuya atılan, zindanlarda hapsedilen Yusuf’a ve padişahlığına bak!</p>
				<p class="paragraf para-style-override-3">* Sonra sitemler çeken, kurtların derdiyle kapı önünde kalan Eyyub’u;</p>
				<p class="paragraf para-style-override-3">* Yolunu yitirip ayrı düşerek bir zamancağız balık karnında yurt tutan Yunus’u;</p>
				<p class="paragraf para-style-override-3">* Dünyaya gelir gelmez beşiği tabut, dadısı Firavun olan Musa’yı;</p>
				<p class="paragraf para-style-override-3">* Ciğerinin hararetiyle ateşi mum gibi eriten ve demirden zırhlar yapan Davud’u gör!</p>
				<p class="paragraf para-style-override-3">* Derken tahtını yel götüren, herkesi hükmü altına alan... fakat sonunda saltanatı yellere giden, yerini devler tutan Sultan Süleyman’a bak!</p>
				<p class="paragraf para-style-override-3">* Gönlü coşup köpüren, başına testere konduğu halde hiç seslenmeyip susan Zekeriyya’yı;</p>
				<p class="paragraf para-style-override-3">* Bir topluluk önünde leğen içindeki mum gibi zari zari başı kesilen Yahya’yı;</p>
				<p class="paragraf para-style-override-3">* Darağacından kurtulup Yahudilerden kaçan İsa’yı gör!</p>
				<p class="paragraf para-style-override-3">* Sonra bir de peygamberlerin ulusuna bak... kâfilerden ne cefalar gördü, ne cevirlere uğradı!</p>
				<p class="paragraf para-style-override-3">Sen bu işi kolay mı sanıyorsun? Bu yolda en adi şey, can vermedir!</p>
				<p class="paragraf para-style-override-3">Ne kadar söyleyeceğim ki? Başka sözüm kalmadı. Daldan bir güldür kopardım, başka bir gül yok, bitti!</p>
				<p class="paragraf para-style-override-3">Baştan başa hayrete düştüm, mahvoldum; buna çaresizlikten başka bir çare bilmiyorum!</p>
				<p class="paragraf para-style-override-3">Tanrı, seni ararken ihtiyar akıl bile süt emen çocuk gibi şaşırdı, kaybolup gitti!</p>
				<p class="paragraf para-style-override-3">Öyle bir zata benim gibi sersem, nerden erişecek... eriştiğimi farz etsem bile imkân yok... Münezzeh Tanrı’ya nasıl erişilir ki?</p>
				<p class="paragraf para-style-override-3">Sen, ne bilgiye sığarsın, ne meydana çıkarsın, ne bir kârdan kârlanırsın, ne bir zarar yüzünden ziyana girersin!</p>
				<p class="paragraf para-style-override-3">Ne Musa’dan bir fayda elde edersin... ne Firavun’dan ziyana düşersin!</p>
				<p class="paragraf para-style-override-3">Tanrım, senin gibi sonu olmayan... senden başka haddi, gayesi bulunmayan kimdir ki?</p>
				<p class="paragraf para-style-override-3">Bunda şüphe yok ki, sonu olmayan hiçbir şeyin haddi, gayesi bulunmaz... artık nerde kaldı senin gibi tek Tanrı’ya akıl erdirmek?</p>
				<p class="paragraf para-style-override-3">Tanrım, bütün cihan halkı hayretlere düşmüştür de sen perde altına girmiş, gizlenmişsindir!</p>
				<p class="paragraf para-style-override-3">Lütfet de artık perdeyi aç, canımı yak, yandır... bundan böyle artık perde ardında beni gizlice yakma!</p>
				<p class="paragraf para-style-override-3">Ansızın hayret denizinde kayboldum... bütün bu perişanlıktan yine kurtar beni!</p>
				<p class="paragraf para-style-override-3">Bu âlem denizinin ortasında kaldım... perdenin içine giremedim, dışarıda kalakaldım!</p>
				<p class="paragraf para-style-override-3">Beni bu sırrıma mahrem olmayan denizden çıkar... sen düşürdün, sen kaldır!</p>
				<p class="paragraf para-style-override-3">Nefsim bana tamamıyla hâkim oldu... eğer elimi tutmazsan, vay halime! Eyvah bana!</p>
				<p class="paragraf para-style-override-3">Canım beyhude şeylere bulaştı... bu bulaşıklığa takatım yok!</p>
				<p class="paragraf para-style-override-3">Ya beni bu pislikten kurtar, temizle... yahut da kanımı dök, beni toprak et gitsin.</p>
				<p class="paragraf para-style-override-3">Halk senden korkar; bense kendimden korkarım. Çünkü senden iyilik gördüm, kendimden kötülük.</p>
				<p class="paragraf para-style-override-3">Bir ölüyüm ben... yeryüzünde yürüyüp gidiyorum. Ey can bağışlayan pak Tanrı, canımı dirilt!</p>
				<p class="paragraf para-style-override-3">Mümin de, kâfir de hep kanlara bulanmış... ya başları yüce, ya baş aşağı düşmüş, kahrolmuşlar.</p>
				<p class="paragraf para-style-override-3">Lütfedip de çağırdın mı, işte yücelik... kahredip de kovdun mu, işte perişanlık, düşkünlük!</p>
				<p class="paragraf para-style-override-3">Padişahım, gönlüm kanlara bulanmış... tepeden tırnağa kadar felek gibi başım dönmede!</p>
				<p class="paragraf para-style-override-3">Sözüm, özüm gece gündüz seninle... bir an bile senden aylak değilim... hep seni aramakta, seni istemekteyim.</p>
				<p class="paragraf para-style-override-3">Adeta seninle komşuyum ben... sen güneş gibisin, ben de gölgeye benziyorum.</p>
				<p class="paragraf para-style-override-3">Ey sermayesizlere sermayeler veren, lütuflar eden Tanrı, ne olur komşu hakkını gözetsen!</p>
				<p class="paragraf para-style-override-3">Gönlüm dertlerle, canım acıklanmalarla dolu... İştiyakınla bulut gibi ağlamakta, gözyaşı dökmekteyim.</p>
				<p class="paragraf para-style-override-3">Derdimi söylesem, mecalsiz bir hale gelirim... derdimi arz etmeme de imkân yok!</p>
				<p class="paragraf para-style-override-3">Kılavuzum ol... yolumu yitirdim; bana devlet ver... vakitsiz gelip çattım!</p>
				<p class="paragraf para-style-override-3">Senin civarında kime devlet yar olduysa, o kendinden bezdi... sende kendini kaybetti!</p>
				<p class="paragraf para-style-override-3">Ümitsiz değilim, kararım yok... ümidim şu: Belki yüz binlerce kişinin içinde beni tutar, bana lütfediverirsin, olur ya!</p>
				<p class="anabaslik" id="toc_marker-1-1" xml:lang="en-GB">Hikâye</p>
				<p class="paragraf para-style-override-3">Bir hırsız, zavallının birini tutup ellerini sıkıca bağladı, evine götürdü, kendisi kılıcını almaya gitti.</p>
				<p class="paragraf para-style-override-3">Kılıçla kafasını kesecekti... tam o sıralarda hırsızın karısı, adama bir parçacık ekmek verdi.</p>
				<p class="paragraf para-style-override-3">Hırsız, kılıcını alıp gelince bir de baktı ki, adamın elinde ekmek var.</p>
				<p class="paragraf para-style-override-3">“A adam olmayan kişi, bu ekmeği kim verdi sana?” dedi. Adam, “Kadın verdi.” diye cevap verdi.</p>
				<p class="paragraf para-style-override-3">Hırsız bu cevabı duyunca dedi ki: “Seni öldürmek bize haram oldu.”</p>
				<p class="paragraf para-style-override-3">“Çünkü bizim ekmeğimizi yiyene kılıç çekemeyiz.</p>
				<p class="paragraf para-style-override-3">Ekmeğimizi yiyenden canımızı esirgemeyiz... hal böyleyken ben nasıl olur da onu öldürür, kanını dökerim?”</p>
				<p class="paragraf para-style-override-3">Ey beni yaratan, bu yola girdim gireli sofrandayım... senin ekmeğini yeyip duruyorum.</p>
				<p class="paragraf para-style-override-3">Bir kimse, bir kimsenin ekmeğini yedi mi, ona hakkı geçer, o da o hakka adamakıllı riayet eder!</p>
				<p class="paragraf para-style-override-3">Sense yüz binlerce cömertlik denizinin sahibisin... senin ekmeğini çok yedim... hukuk gözet!</p>
				<p class="paragraf para-style-override-3">Ey âlemlerin Rabbi, âcizim... kanlara gark oldum... karada gemi yüzdürdüm!</p>
				<p class="paragraf para-style-override-3">Elimi tut, feryadıma yetiş! Ne vakte kadar sinek gibi ellerimi başıma götürüp durayım?</p>
				<p class="paragraf para-style-override-3">Ey suçları bağışlayan, bana özürler öğreten Tanrım, bunca yandım... beni yakıp da ne yapacaksın... ne istersin benden?</p>
				<p class="paragraf para-style-override-3">Hararetinle kanım kaynamada... adamlıktan dışarı ne işler ettim... ört onları Yarabbi!</p>
				<p class="paragraf para-style-override-3">Ben gafletle yüzlerce günah ettim... sen karşılık olarak yüzlerce rahmetlerde bulundun.</p>
				<p class="paragraf para-style-override-3">Padişahım, bu yoksul kula bak... kötülüklerimi gördüysen, onlar geldi geçti... onlara bakma da aczime, feryadıma bak!</p>
				<p class="paragraf para-style-override-3">Bilmedim, yanıldım... sen bağışla. Şu gönlüme, şu dertli canıma acı; affet!</p>
				<p class="paragraf para-style-override-3">Gözlerim aşikâre ağlamıyor, yaş dökmüyorsa, canım gizlice ve iştiyakla zari zari ağlamada.</p>
				<p class="paragraf para-style-override-3">Ey yaradanım, iyilik de ettiysem kendime ettim, kötülük de ettiysem kendime!</p>
				<p class="paragraf para-style-override-3">Himmetteki kusurumu affet... hürmetsizliklerime kalma... onları mahveyle!</p>
				<p class="paragraf para-style-override-3">Kendime müptelayım, senin de hayranınım... iyiysem de seninim, kötüysem de senin!</p>
				<p class="paragraf para-style-override-3">Sensiz yarı bir cüzüm... lütfet de bana bir bak... bana bir bakarsan kül kesilirim.</p>
				<p class="paragraf para-style-override-3">Bir kerecik şu kanlarla dolu gönlüme bak... bütün bu dertlerden, musibetlerden çek çıkar. Kurtar beni!</p>
				<p class="paragraf para-style-override-3">Bir kerecik, “Benim adam olmayan kulum.” desen, kimsecikler izimin tozuna erişmez.</p>
				<p class="paragraf para-style-override-3">Ben kim oluyorum ki, sana karşı adam olacak, adamlık taslayacağım. Senin adam olmayan kulun olayım... bu da yeter bana!</p>
				<p class="paragraf para-style-override-3">Nasıl olur da ben, senin yüzü kara kulunum diyebilirim? Ben senin köpeğine yüzü kara bir kul kesilmişim!</p>
				<p class="paragraf para-style-override-3">* Belimde senin kulluk kemerin... Habeş kullar gibi dağınla dağlandım, senin kulun olduğuma nişanem var!</p>
				<p class="paragraf para-style-override-3">* Senin yüzü kara kulun değilsem, neden bu devlete erdim, neden makbul oldum ya? Sana yüzü kara bir kulum da ondan gönlüm aydın!</p>
				<p class="paragraf para-style-override-3">Kulluk nişanesini taşıyan bu kulu satma... kulağıma bir kulluk halkası tak!</p>
				<p class="paragraf para-style-override-3">Ey eşi, benzeri olmayan Tanrı, bu bir avuç topraktan ibaret yoksula lütfettiğin hil’atler, sırf senin ihsanının feyzidir.</p>
				<p class="paragraf para-style-override-3">Tanrım, ihsanından kimse ümit kesmez, mahrum kalmaz... kulağıma taktığın halka, bana vurduğun dağ ebediyen yeter... bunlar kâfidir bana!</p>
				<p class="paragraf para-style-override-3">Kimin yüreğinde derdin var da bu dertten hoşnut değilse, neşe yüzü görmesin... o, senin adamın değildir!</p>
				<p class="paragraf para-style-override-3">Ey derdime derman olan Tanrı, bana bir zerre dert ver... senin derdin olmazsa, canım ölür gider!</p>
				<p class="paragraf para-style-override-3">Kâfire küfür gerek, dindara din... Attâr’ın gönlüne de derdinden bir zerre!</p>
				<p class="paragraf para-style-override-3">Yarabbi, benim Yarabbi deyişlerimi bilir, duyarsın... geceleri çektiğim yaslarda benimle berabersin.</p>
				<p class="paragraf para-style-override-3">Yasım haddi aştı... bana bir neşe, bir sevinç gönder... karanlıklar içindeyim, bir nur yolla!</p>
				<p class="paragraf para-style-override-3">Bu yasta sen yardımcım ol... kimsem yok; elimden sen tut!</p>
				<p class="paragraf para-style-override-3">Bana Müslümanlık nurundan lezzet ver... karanlıklara mensup nefsimi yok et!</p>
				<p class="paragraf para-style-override-3">Bir gölge içinde kaybolmuş bir zerreciğim... Varlıktan bir sermayem yok!</p>
				<p class="paragraf para-style-override-3">O güneşe benzer tapıdan istemekteyim... belki o ziyadan bana da birazcık kudret gelir de.</p>
				<p class="paragraf para-style-override-3">Başı dönmüş zerre gibi sıçrar, el çırpar, neşelenirim!</p>
				<p class="paragraf para-style-override-3">Artık buradan çıkayım... Önümdeki o aydınlık âleme dalayım...</p>
				<p class="paragraf para-style-override-3">Canım dudağıma gelmedikçe ne çeşit olursa olsun, bir gönlüm vardı, bana yoldaşlık ederdi.</p>
				<p class="paragraf para-style-override-3">Fakat can verirken senden başka kimsem yok... son nefeste canıma sen yoldaş ol!</p>
				<p class="paragraf para-style-override-3">Yerim benden hali kalınca yoldaşım olmazsa, vay bana!</p>
				<p class="paragraf para-style-override-3">Ümidim var, elbette bana yoldaşlık edersin... dilersen kadirsin buna Tanrım!</p>
				<p class="anabaslik" id="toc_marker-1-2" xml:lang="en-GB"><span>Peygamberler Ulusunu Övüş</span></p>
				<p class="paragraf para-style-override-3">Dünyanın, dinin ulusu, vefa hazinesi, iki cihanın dolunayı, büyüğü Mustafa...</p>
				<p class="paragraf para-style-override-3">* Şeriat güneşi, yakıyn denizi, âlemin nuru, âlemlere rahmet olarak gönderilen Peygamber!</p>
				<p class="paragraf para-style-override-3">Tertemiz kişilerin canları, onun tertemiz canına toprak kesilmiştir... canı bir tarafa bırak, yaratılış bile onun ayağının altına döşenmiş, toprak olmuştur.</p>
				<p class="paragraf para-style-override-3">İki âlemin padişahı, herkesin sultanı... bütün âlemin canı ve iman güneşidir.</p>
				<p class="paragraf para-style-override-3">* Miraç sahibi, kâinatın büyüğü, Tanrı’nın gölgesi, zatı bir güneş olan ulu Peygamber.</p>
				<p class="paragraf para-style-override-3">İki âlem de terkisine bağlanmıştır; arş da toprağını kıble edinmiştir, kürsi de.</p>
				<p class="paragraf para-style-override-3">Bu cihanın da en büyüğüdür, en ileri gelenidir, o cihanın da. Aşikâr olarak da ona uyulur, gizli olarak da uyulan odur!</p>
				<p class="paragraf para-style-override-3">Peygamberlerin en ulusu, en gökçeğidir... temiz kişilerle Tanrı dostlarına yol gösteren odur.</p>
				<p class="paragraf para-style-override-3">İslam ile hidayet bulan ve doğru yollara hidayet kılan odur... gayb müftüsüdür, cüzün ve küllün imamıdır.</p>
				<p class="paragraf para-style-override-3">Öyle bir uludur ki, ne desem ondan ileridir... her şeyde herkesten üstün olan ve ileri giden odur.</p>
				<p class="paragraf para-style-override-3">* Kendisine “Arasat meydanının ulusu” dedi... “Ben doğru yola hidayet edilmiş bir rahmetim; doğru yola hidayet edilmiş ümmete gönderildim.” buyurdu.</p>
				<p class="paragraf para-style-override-3">İki âlem de onun varlığıyla var oldu, ad san kazandı... arş da onun adıyla durdu, dinlendi.</p>
				<p class="paragraf para-style-override-3">Âlem halkı onun için yaratıldı... varlık âlemine ihsan ve cömertlik denizinden çiğ tanesi gibi geldi.</p>
				<p class="paragraf para-style-override-3">Onun nuru bütün mahlukatın maksududur... varlık âlemine gelmeyenlerin aslı da onurdur, gelenlerin aslı da!</p>
				<p class="paragraf para-style-override-3">Tanrı, o mutlak nuru huzurunda görünce, onun için yüzlerce nur denizi yarattı.</p>
				<p class="paragraf para-style-override-3">O pak canı, kendisi için yarattı... cihandeki bütün mahlukatı da onun için.</p>
				<p class="paragraf para-style-override-3">Yaratıştan maksat, ancak odur... her şey onun için yaratılmıştır; varlık âleminde ondan daha temiz bir varlık yoktur.</p>
				<p class="paragraf para-style-override-3">Gayb yeninden, yakasından görünen ilk varlık, şüphe yok ki, onun tertemiz nuruydu...</p>
				<p class="paragraf para-style-override-3">Ondan sonra o yüce nur bayrak gibi yüceldi, göründü de arş, kürsi, levh ve kalem vücut buldu.</p>
				<p class="paragraf para-style-override-3">Onun tertemiz nurunun bir görünüşü âlemdir; bir görünüşü, iri ve tek inci olan Âdem.</p>
				<p class="paragraf para-style-override-3">O ulu nur, meydana çıkınca Tanrı huzurunda secdeye vardı;</p>
				<p class="paragraf para-style-override-3">Asırlarca secdede kaldı... ömürlerce rükû halinde durdu!</p>
				<p class="paragraf para-style-override-3">Asırlarca kıyamda durdu... ömrünü teşehhütte geçirdi!</p>
				<p class="paragraf para-style-override-3">O sır denizinin nuru, namaz kıldı da o yüzden namaz ümmete farz oldu.</p>
				<p class="paragraf para-style-override-3">Tanrı o nuru ay ve güneş gibi cihetsiz olarak kendi huzurunda tutmaktaydı... bu, bir hayli zaman böyle gitti.</p>
				<p class="paragraf para-style-override-3">Sonra ansızın o nura hakikat denizinin yolunu açtı.</p>
				<p class="paragraf para-style-override-3">Nur, o hakiki denize daldı, dalgalandı... ne lazımsa hepsini elde etti.</p>
				<p class="paragraf para-style-override-3"><span>Sır denizini görünce yücelikle, nazla bir coşup köpürdü.</span></p>
				<p class="paragraf para-style-override-3">Dileklere düşüp yedi kere kendi etrafında döndü... bu dönüşten feleğin yedi pergeli meydana geldi.</p>
				<p class="paragraf para-style-override-3">Tanrı ona her nazar edişte bir yıldız yaratıldı, o nurda da bir istek hâsıl oldu.</p>
				<p class="paragraf para-style-override-3">Ondan sonra o pak nur durdu... yüce arş meydana geldi, kürsi vücut buldu, ad san kazandı.</p>
				<p class="paragraf para-style-override-3">Arşla kürsiyi zatının aksinden meydana getirdi... sonra da melekler, sıfatlarından yaratıldı.</p>
				<p class="paragraf para-style-override-3">Nefeslerinden nurlar aşikâr oldu, düşüncelerle dolu gönlünden sırlar.</p>
				<p class="paragraf para-style-override-3">* Ruh sırrı da ancak düşünce âlemindedir... “Ruhumdan ruh üfürdüm Âdem’e” ayetinde bildirildiği gibi bir nefesten ibarettir.</p>
				<p class="paragraf para-style-override-3">* Nefeslerinden sırlar toplandı, bir araya geldi, bu yüzden Cem Âlemi’nin nurları çoğalmış oldu.</p>
				<p class="paragraf para-style-override-3">Ümmetler, hep onun nurundan yaratıldığından o, bütün ümmetlere gönderildi.</p>
				<p class="paragraf para-style-override-3">Her zamanın halkına ve ta kıyamete kadar peygamber oldu.</p>
				<p class="paragraf para-style-override-3">* Hatta Şeytan’ı bile aradı, Müslümanlığa çağırdı... o yüzden kendi şeytanı Müslüman oldu.</p>
				<p class="paragraf para-style-override-3">* Tanrı izniyle “Cin Gecesi”nde bütün cinleri davet etti.</p>
				<p class="paragraf para-style-override-3">Melekleri de peygamberleriyle beraber bir gece çağırdı, hepsi onun dinine girdiler.</p>
				<p class="paragraf para-style-override-3">* Hayvanları da apaçık dine davet etti... keçiyle kelerin onu tasdik etmesi, buna tanıktır.</p>
				<p class="paragraf para-style-override-3">Putları da dine davet etti... ondan dolayıdır ki, yüzünü görünce yüzükoyun yerlere kapandılar.</p>
				<p class="paragraf para-style-override-3">* O tertemiz Peygamber, zerreleri de davet etti... o yüzden çakıl taşları, avucunda Tanrı’ya tesbih etti.</p>
				<p class="paragraf para-style-override-3">Peygamberlerin bu makama, bu yüceliğe hangisi erişti? Hangisi bütün ümmetleri dinine davet etti?</p>
				<p class="paragraf para-style-override-3">Nuru, bütün var olanların aslı olduğundan, zatı her zata ihsanlarda, lütûflarda bulunduğundan</p>
				<p class="paragraf para-style-override-3">İki âlemi de dinine çağırması, gizli aşikâr, zerreleri bile dinine davet etmesi vacip oldu.</p>
				<p class="paragraf para-style-override-3">Cüz ve kül; ümmeti oldu... her şey onun himmet başağından rızık topladı.</p>
				<p class="paragraf para-style-override-3">Bu yüzden mahşer günü, bir avuç topraktan ibaret amelsiz “Ümmetim” der, aflarını diler.</p>
				<p class="paragraf para-style-override-3">Tanrı, o hidayet mumunun canına hürmeten ümmetine ihsanlarda bulunmada, armağanlar göndermededir.</p>
				<p class="paragraf para-style-override-3">Her işte usta odur... kim bir işe düşse, ona yönelir, o işin eri odur, o işi ancak o başarır.</p>
				<p class="paragraf para-style-override-3">O hiçbir şeye bakmamış, hiçbir şeye ehemmiyet vermemiştir... onun için ona ait her şeye ağlamamalı!</p>
				<p class="paragraf para-style-override-3">Her ne varsa ona sığınmıştır... elde edilmesi istenen her şey, onun rızasıyla elde edilir.</p>
				<p class="paragraf para-style-override-3">Her hususta âlemin ulusu odur... her hastanın gönlüne merhem koyan, derdine derman olan odur.</p>
				<p class="paragraf para-style-override-3">Ona ihsan edilen hususi nimetleri kimsecikler rüyada bile göremez!</p>
				<p class="paragraf para-style-override-3"><span>* Kendisini kül olarak, küllü de kendisi olarak gördü... önündekileri nasıl gördüyse, arkasındakileri de öyle gördü.</span></p>
				<p class="paragraf para-style-override-3">Tanrı, peygamberliği, mucizeyi onunla bitirmiştir... iyi huylarla cömertlik ve erliği onunla tamamlamıştır.</p>
				<p class="paragraf para-style-override-3">Halkın hem ileri gidenlerini, hem aşağı kısmını dine davet etmesini emretmiş... bu suretle bütün nimetlerini ona vermiştir.</p>
				<p class="paragraf para-style-override-3">* Kâfirlere, onun zamanında azap etmemiş, onlara mühlet vermiş, hiçbirini bir belaya uğratmamıştır.</p>
				<p class="paragraf para-style-override-3">Din ve dünya ona sığınmıştır... Tanrı, her şeyi onun ümmeti için yaratmıştır.</p>
				<p class="paragraf para-style-override-3">Geceleyin onu miraca yürütmüş... onunla kendi arasına bir sır komuştur.</p>
				<p class="paragraf para-style-override-3">* Ululuk ve yücelikle iki kıbleye namaz kılmış, gölgesizliğinin gölgesi doğuyla batıya yayılmıştır.</p>
				<p class="paragraf para-style-override-3">Tanrı’dan en iyi bir kitaba, hesaba sığmaz lütuf ve ihsanlara nail olmuştur.</p>
				<p class="paragraf para-style-override-3">* Zevceleri, müminlere anadır... miracına bütün peygamberler hürmet ederler.</p>
				<p class="paragraf para-style-override-3">Miraçta o, hepsinin önüne geçmiş... hepsi onun arasında saf kurmuşlar, ona uymuşlar... ümmetinin bilgi sahipleri bile peygamberlere benzer!</p>
				<p class="paragraf para-style-override-3">* Ulu Tanrı, ona ziyadesiyle hürmet ederek adını Tevrat’da da anmıştır, İncil’de de.</p>
				<p class="paragraf para-style-override-3">* Bir taş parçası bile, onun yüzünden yüceliğe ermiş, kadri artmış, adına “Tanrı’nın sağ eli” denmiş... böyle bir hil’at giyinmiştir!</p>
				<p class="paragraf para-style-override-3">* Toprağı, onun hürmetine kıble olmuş... ümmetinden çarpılıp hayvan şekline girme azabı kaldırılmıştır.</p>
				<p class="paragraf para-style-override-3"><span>Peygamberliği, putların yüzükoyun yerlere kapanmasına sebep olmuştur... ümmeti, ümmetlerin en hayırlısı, en iyisidir.</span></p>
				<p class="paragraf para-style-override-3">Bir kıtlık yılında kurumuş bir kuyuya ağzının yarından bir katre lütfetmiş, bu bir katreyle o kuyuyu halis ve berrak suyla doldurmuştur.</p>
				<p class="paragraf para-style-override-3">Ay, parmağının bir işaretiyle yarılmış... güneş batmışken bir emriyle tekrar doğmuştur.</p>
				<p class="paragraf para-style-override-3">* İki omzunun arasında güneş gibi apaçık peygamberlik mührü vardı.</p>
				<p class="paragraf para-style-override-3">Şehirlerin en hayırlısında kılavuzluğa koyuldu... kendisi de asırların en hayırlısında peygamber oldu ve halkın en hayırlısıydı.</p>
				<p class="paragraf para-style-override-3">** Kâbe, onun doğduğu şehirdeydi... bu yüzden lütfa uğradı, Tanrı evi oldu; oraya yol bulanlar her şeyden emin oldular.</p>
				<p class="paragraf para-style-override-3">** Cebrail, onun eliyle hırka giyindi de o yüzden hırkayla, cübbeyle göründü.</p>
				<p class="paragraf para-style-override-3">** Toprak, onun zamanında lütuflara uğradı da secde edilen yer oldu, temiz sayıldı.</p>
				<p class="paragraf para-style-override-3">** Birer birer her zerrenin sırrı ona açıktı... onun için Tanrı’dan “Oku” diye emir geldi.</p>
				<p class="paragraf para-style-override-3">** Tanrı dili, onun dili olduğundan zamanların hayırlısı da ancak onun zamanıdır.</p>
				<p class="paragraf para-style-override-3">** Mahşer günü baştan başa bütün diller mahvolur, ancak onun dili kalır, Arapça konuşulur. </p>
				<p class="paragraf para-style-override-3">** Ömrünün sonuna kadar halden hale girer, Tanrı tapısından şevkle niyazlarda bulunurdu.</p>
				<p class="paragraf para-style-override-3">Gönlü sır denizine daldı da, kendinden geçti mi, coşar namaza koyulurdu.</p>
				<p class="paragraf para-style-override-3">** Sıkıldı mı, “Ey Bilâl, bizi neşelendir de bu daracık hayal bucağından çıkalım.” derdi.</p>
				<p class="paragraf para-style-override-3">** Huzur âleminde coştu, coşkun bir hale geldi mi, “Ey Humeyra, konuş benimle.” buyururdu.</p>
				<p class="paragraf para-style-override-3">** Onun bu kendinden geçip kendine gelmesini akıl bilebilir mi? Bu halin yüzde birine olsun erer mi? Bilmem!</p>
				<p class="paragraf para-style-override-3">** Ne aklın, onun halvetine varmaya yolu var... ne ilmin, onun vaktinden, zamanından haberi var!</p>
				<p class="paragraf para-style-override-3">** Halvette dostla meclis kurdu mu, Cebrail bile oraya giremez... kanadı yanar!</p>
				<p class="paragraf para-style-override-3">** Can Simurg’u gördü mü, Musa bile dehşete düşer, üveyik kuşuna döner!</p>
				<p class="paragraf para-style-override-3">** Musa da onun vardığı makama vardı, ama Tanrı’dan ona “Ayakkabılarını çıkar!” diye ses geldi.</p>
				<p class="paragraf para-style-override-3">** Yakınlık makamından ayakkabıları yüzünden uzaklaştı... mukaddes vadide nurlara dalıp kaldı!</p>
				<p class="paragraf para-style-override-3">** Halbuki o ululuk mumu, miraç gecesi Bilâl’in nalın seslerini duyuyordu.</p>
				<p class="paragraf para-style-override-3">** İmran oğlu Musa da padişahtı, ama oraya nalınlarıyla varamadı.</p>
				<p class="paragraf para-style-override-3">** Lütfa bak ki, onun yüzünden Tanrı, onun bir kulunu bile tapısına aldı...</p>
				<p class="paragraf para-style-override-3">** Kendi has kullarına kattı da huzuruna nalınlarıyla gelmesine müsaade etti!</p>
				<p class="paragraf para-style-override-3">** İmran oğlu Musa, o rütbeyi görünce... bir kulunun bile bu derecede yakınlığa nail olduğunu anlayınca</p>
				<p class="paragraf para-style-override-3">** Dedi ki: “Yarabbi, beni onun ümmetinden et... onun himmetinin kulu, kölesi yap beni!”</p>
				<p class="paragraf para-style-override-3">** Bu haceti Musa diler dururdu... fakat bu yüce makam, İsa’ya nasip oldu.</p>
				<p class="paragraf para-style-override-3">** Hâsılı, İsa o halveti terk eder... gelip halkı onun dinine davete başlar.</p>
				<p class="paragraf para-style-override-3">** Dördüncü kat gökten yeryüzüne iner, yüzünü onun izine kor, canını onun yoluna feda eder!</p>
				<p class="paragraf para-style-override-3">** Ünlü Mesih, onun yüzü kara bir kulu oldu da onun için Tanrı, ona “muştucu” dedi.</p>
				<p class="paragraf para-style-override-3">** Birisi, ah ne olurdu, bir kimse o âleme gitse de tekrar gelseydi;</p>
				<p class="paragraf para-style-override-3">** Müşküllerimizi birer birer halletseydi de gönlümüzde hiçbir şüphe kalmasaydı derse,</p>
				<p class="paragraf para-style-override-3">Bil ki; gizli, aşikâr... iki cihanda da Muhammed’den başka kimse o âlemden geri gelmez.</p>
				<p class="paragraf para-style-override-3">** Çünkü onun burada gördüklerini her peygamber ancak orada görebilir.</p>
				<p class="paragraf para-style-override-3">Padişah odur... ondan başka herkes kuldur. Sultan daima odur... herkes ona tabidir...</p>
				<p class="paragraf para-style-override-3">** Başına “Ömrün hakkı için” tacını urunalı bütün halk kapısına toprak oldu.</p>
				<p class="paragraf para-style-override-3">** Âlem, onun saçlarıyla misk kokularına büründü... deniz, onun vuslatına susadı da dudakları kupkuru kaldı!</p>
				<p class="paragraf para-style-override-3">** Onun yüzüne susamamış kimdir ki? Direkle taş bile ona âşık olmuş, kalmıştır.</p>
				<p class="paragraf para-style-override-3">** O nur denizi, mimbere çıkınca uzaktan uzağa Hannane direğinin iniltisi duyulmaya başladı.</p>
				<p class="paragraf para-style-override-3">** Direksiz, dayaksız gök, nurlara gark oldu... o ağaç bile ayrılığıyla derde düştü hastalandı!</p>
				<p class="paragraf para-style-override-3">** Ben onu nasıl övebilirim? Utancımdan kanlara bulandım, kan ter içinde kaldım!</p>
				<p class="paragraf para-style-override-3">** O, âlemin en fasihi... bense onu övmede bir dilsizim. Artık onun ahvalini nasıl anlatabilirim ki?</p>
				<p class="paragraf para-style-override-3">** Ben adam değilim... onu övmek, bana layık mı olur? Onu, âlemi yaratan övmüş... bu yeter ona!</p>
				<p class="paragraf para-style-override-3">Ey Peygamber, âlem, bütün ayağına toprak kesilmiş... yüzlerce canına karşı toprak olmuştur.</p>
				<p class="paragraf para-style-override-3">Peygamberler, seni övmede hayran kalmışlar; sır bilenler, sırrında şaşırmışlardır.</p>
				<p class="paragraf para-style-override-3">Güneş, senin gülümsemene kuldur, köledir... ağlayışın buluta iş buyurur, hükmeder.</p>
				<p class="paragraf para-style-override-3">İki âlem de ayağının altındaki toprağın bir zerre tozundan ibarettir... böyle olduğu halde, sen bir kilime bürünüp yatmış, uyumuşsun... bu yer, senin yerin değil!</p>
				<p class="paragraf para-style-override-3">* Ey kerem sahibi, kilimden başını kaldır da Kelim’in bile yüce kadrine ayak bas!</p>
				<p class="paragraf para-style-override-3">Şeriatında bütün şeriatlar mahvoldu... fer’inde bütün asıllar kayboldu gitti!</p>
				<p class="paragraf para-style-override-3">Ebedi olan şeriat, senin şeriatındır, senin hükümlerindir... Tanrı adından sonra anılan ad, senin adındır.</p>
				<p class="paragraf para-style-override-3">Şeriat sahibi olsun olmasın, bütün peygamberler doğru yollara girerler, gelip senin dinini kabul ederler.</p>
				<p class="paragraf para-style-override-3">Önce senden ileri hiç kimse gelmedi... onun için herkesin senin ardından gelmesi lazım!</p>
				<p class="paragraf para-style-override-3">Âlemin önü de sensin, sonu da... aynı zamanda hem ilk, hem son peygamber sensin.</p>
				<p class="paragraf para-style-override-3">Ne kimse, izinin tozuna erişmiştir... ne kimse, bunca yüceliklere nail olmuştur!</p>
				<p class="paragraf para-style-override-3">Tek Tanrı, ebede kadar iki cihan sultanlığını Ahmed’e vermiştir.</p>
				<p class="paragraf para-style-override-3">Ey Tanrı elçisi, pek âcizim ben... elimde yel, başımda toprak, kalakalmışım!</p>
				<p class="paragraf para-style-override-3">Her an kimsesizlerin kimsesi sensin... iki âlemde de senden başka kimsem yok.</p>
				<p class="paragraf para-style-override-3">Dertlere düştüm... bana bir bak! Bu çaresizin işine bir çare bul!</p>
				<p class="paragraf para-style-override-3">Ömrümü günahlarla geçirdim, ama tövbe ettim, nadim oldum... Tanrı’dan benim için özür dile, bana şefaat et!</p>
				<p class="paragraf para-style-override-3">Bir an bana şefaat edesin diye, geceli gündüzlü yüzlerce yasa dalmış oturup durmaktayım.</p>
				<p class="paragraf para-style-override-3">* “Tanrı mekrinden emin olma.” hükmünden korkuyorum... korkuyorum ama, “Tanrı rahmetinden ümit kesmeyin.” ayetinde de bana bir ders, bir ümit var!</p>
				<p class="paragraf para-style-override-3">Tapından bir şefaata nail oldum mu, bütün günahlarım sevap kesilir, ibadet yerine geçer!</p>
				<p class="paragraf para-style-override-3">Ey kara günde bir avuç günahkâra şefaat eden, lütfet... şefaat mumunu yak!</p>
				<p class="paragraf para-style-override-3">Yak da pervane gibi etrafına toplananların arasından kalkayım, kanatlarımı çırparak o muma atılayım!</p>
				<p class="paragraf para-style-override-3">Senin şefaat mumunu apaçık gören, canını isteyerek pervane gibi feda eder!</p>
				<p class="paragraf para-style-override-3">Can gözüne yüzünü görmek kâfidir... iki âlemde de rızanı elde etmek yeter!</p>
				<p class="paragraf para-style-override-3">Gönlümün derdine ilaç, sevgindir... canımın nuru güneşe benzeyen yüzündür.</p>
				<p class="paragraf para-style-override-3">Can, beline hizmet kemerini kuşanmış, kapında beklemekte. Kılıca benzeyen dilimin gevherine bak!</p>
				<p class="paragraf para-style-override-3">Dilimden saçtığım her inciyi, senin aşkınla ta canımın en derin yerinden çıkarmış, yine senin yoluna saçmışımdır.</p>
				<p class="paragraf para-style-override-3">Canımın ta derinlerinden çıkarıp saçtığım bu incileri, can denizim senden bir nişane elde etsin diye saçtım.</p>
				<p class="paragraf para-style-override-3">Canım senden bir nişane bulursa, lütfunla nişanım, nişansızlık olur; hiç kimse benden bir nişane bulamaz!</p>
				<p class="paragraf para-style-override-3">Ey yüce yaradılışlı, muradım şu: Lütfet, bana bir kerecik bak!</p>
				<p class="paragraf para-style-override-3">O bakışla nişansızlık sırrına sahip olayım, ebediyen kimsecikler, benden bir nişane bulamasınlar.</p>
				<p class="paragraf para-style-override-3">Ey tertemiz Peygamber, beni bütün bu şüphelerden, ikilikten ve aslı olmayan saçma sapan sözlerden arıt!</p>
				<p class="paragraf para-style-override-3">* Suçumu sebep tutup yüzümü karartma... seninle adaşım ben, bu adaşlık hakkı için beni gör gözet!</p>
				<p class="paragraf para-style-override-3">Senin yolunda bir çocuğum, sulara düşmüş, gark olmuşum... kara sular, çevremde halka halka halkalanmada!</p>
				<p class="paragraf para-style-override-3">Elimden tut da beni bu kara sudan kurtar, yine yola sal... bunu gözetmede, bunu ummadayım.</p>
				<p class="anabaslik" id="toc_marker-1-3" xml:lang="en-GB">Hikâye</p>
				<p class="paragraf para-style-override-3">Bir ananın çocuğu suya düştü... ananın canı yandı, çırpınıp yolunmaya, yanıp yakılmaya başladı.</p>
				<p class="paragraf para-style-override-3">Çocuk şaşırmış, şaşkın bir halde elini ayağını çırpmakta, çırpınmaktaydı. Su, çocuğu değirmene kadar götürdü...</p>
				<p class="paragraf para-style-override-3">Su akmakta, çocuk da çırpına çırpına su üstünde sürüklenip gitmekteydi...</p>
				<p class="paragraf para-style-override-3">Tam arka gideceği sırada, anası bunu görüp koşmaya başladı... suya atılıp çocuğunu yakaladı, çekip çıkardı.</p>
				<p class="paragraf para-style-override-3">Derhal onu bağrına bastı, kucakladı, sevdi; süt vermeye koyuldu.</p>
				<p class="paragraf para-style-override-3">Ey esirgemede yüzlerce ana kadar merhametli Peygamber, biz de o dipsiz, kıyısız arka düştük, gark olduk!</p>
				<p class="paragraf para-style-override-3">Şaşkınlık girdabına düştük... hasret suyunun arkına doğru sürüklenmekteyiz.</p>
				<p class="paragraf para-style-override-3">O çocuk gibi biz de su içinde şaşırıp durmadayız.</p>
				<p class="paragraf para-style-override-3">Ey yol çocuklarına acıyan, ey onları esirgeyen, koruyan... lütfet de senin suyuna dalan, boğulmak üzere olan bu biçareye bir bak!</p>
				<p class="paragraf para-style-override-3">Bu yanıp yakılan gönlüme acı... lütfunla, kereminle beni bu sudan çek çıkar!</p>
				<p class="paragraf para-style-override-3">Bize lütuf memesinden süt ver... önümüzden kerem ve ihsan sofrasını kaldırma!</p>
				<p class="paragraf para-style-override-3">Ey övülmesine imkân olmayan, ey hakikati idrak edilemeyen, ey övenlerin övüşlerinden münezzeh olan!</p>
				<p class="paragraf para-style-override-3">Kimsenin eli, atının terkisine erişmemiştir. Hele ben, senin yolunun topraklarına oturmuş, kalakalmışımdır!</p>
				<p class="paragraf para-style-override-3">* Senin tertemiz dostların, senin yoluna toprak olmuşlardır... bütün âlem halkı da yolunun toprağına toprak olmuştur.</p>
				<p class="paragraf para-style-override-3">Kim senin dostlarına toprak olmazsa, seni sevenlere düşmandır.</p>
				<p class="paragraf para-style-override-3">Dostlarının ilki Ebubekir, sonuncusu Murtaza’dır... onlar, doğruluk ve arılık kâbesinin dört direğidir.</p>
				<p class="paragraf para-style-override-3">Birisi, doğrulukta seninle sırdaştır, senin vezirindir... öbürü adalette parlak güneşe benzer.</p>
				<p class="paragraf para-style-override-3">Üçüncü hayâ denizidir... öbürü de bilgi sahipleriyle cömertlerin padişahıdır.</p>
				<p class="anabaslik" id="toc_marker-1-4" xml:lang="en-GB"><span>Tanr</span>ı<span> Raz</span>ı<span> Olsun, Müminler Ulusu Ebubekir’i Övü</span>ş</p>
				<p class="paragraf para-style-override-3">* İlk ulu er, ilk dost mağarada ikinin ikincisi...</p>
				<p class="paragraf para-style-override-3">Dinin en ileride geleni, en büyük Sıddıyk, hak kutbu... her şeyde herkesten öndülü kapan, herkesten ileri giden!</p>
				<p class="paragraf para-style-override-3">* Tanrı, ululuk tapısından Mustafa’nın şerefli gönlüne ne döktü, ne ilham ettiyse,</p>
				<p class="paragraf para-style-override-3">O da onları Sıddıyk’ın gönlüne döktü... hulâsa ömrünce Mustafa’dan hakikat sırlarına nail oldu.</p>
				<p class="paragraf para-style-override-3">İki âlemi de bir nefeste içine çekti, ağzına bir taş alıp dudağını yumdu... bir hoşça nefes almaya başladı.</p>
				<p class="paragraf para-style-override-3">Geceleri başını eğer, secdeye kapanır, ta sabahlara kadar yanıp yakılarak Hu çekerdi.</p>
				<p class="paragraf para-style-override-3">Onun bir “Hu” deyişi ta Çin’e kadar vardı, oraya miskler saçtı da bu yüzden Tatar diyarında bulunan ceylanlarda misk meydana geldi.</p>
				<p class="paragraf para-style-override-3">* Din ve şeriat güneşi de bu yüzden “Bilgi, Çin’de bile olsa arayıp bulmak gerek.” dedi.</p>
				<p class="paragraf para-style-override-3">Dağda, mağarada dili daima “Hu” desin diye ağzına taş almıştı; onun hikmeti buydu;</p>
				<p class="paragraf para-style-override-3">Yoksa Tanrı adından başka bir şey söylemesin, kimseyle konuşmasın diye değil!</p>
				<p class="paragraf para-style-override-3">Ağırlık gerek ki, temkin ve vakar meydana gelsin... ağır olmayan adam ne işe yarar?</p>
				<p class="paragraf para-style-override-3">* Ömer, onun kadrinden bir kıl gördü de “Keşke göğsünde bir kıl olsaydım.” dedi.</p>
				<p class="paragraf para-style-override-3">Hilafeti mademki kabul ve tasdik ediyorsun... Peygamber’den sonra ikincisi oydu.</p>
				<p class="paragraf para-style-override-3">Tanrı Razı Olsun, </p>
				<p class="paragraf para-style-override-3">Müminler Ulusu Ömer’i Övüş</p>
				<p class="paragraf para-style-override-3">Şeriat ulusu, din topluluğunun güneşi, Tanrı gölgesi, hakla batılı ayıran er, din ışığı...</p>
				<p class="paragraf para-style-override-3">Tanrı, adalet ve insafı onunla tamamlamış, anlayış ve sezişte vahiyden ileriye geçmiş.</p>
				<p class="paragraf para-style-override-3">* Hak, ona önceden “Tâhâ” suresini okudu da o sure yüzünden tertemiz oldu, doğru yola girdi.</p>
				<p class="paragraf para-style-override-3">“Tâhâ”nın he’si, onun gönlündeki coşkunluk ve heyecandır, gayrettir... onun neşesiyle neşelenene, canıyla heyecana gelene ne mutlu!</p>
				<p class="paragraf para-style-override-3">* Peygamber’in sözüne göre Sırat’tan ilk geçecek kişi Ömer’dir...</p>
				<p class="paragraf para-style-override-3">Cennetin kapısına varıp halkasına ilk el atacak gene odur; ne yüce makamdır o.</p>
				<p class="paragraf para-style-override-3">Önceden Hak onun elini tuttuğundan, sonunda da elbet kendisiyle götürür, yücelik makamına eriştirir onu.</p>
				<p class="paragraf para-style-override-3">* Din işi onun adaletiyle sona erdi... Nil onun yüzünden taştı... yer deprenmesi onun keremiyle durdu.</p>
				<p class="paragraf para-style-override-3">* Müslümanlık onun himmetiyle âleme yayıldı, açığa çıktı... münafıklıkla küfür, onun gayretiyle gizlendi.</p>
				<p class="paragraf para-style-override-3">Bütün topluluk içinde cennet mumuydu, cennet ışığıydı o... hiç kimse ışığın gölgesi olduğunu görmemiştir.</p>
				<p class="paragraf para-style-override-3">* Işığın nurdan gölgesi yoktur... öyle olduğu halde Şeytan, Ömer’in gölgesinden nasıl kaçtı? Bilmem!</p>
				<p class="paragraf para-style-override-3">* Söz söylemeye başladı mı, hakikat gönül yolundan gelir, gözünün önünde belirir, dilinden meydana çıkardı.</p>
				<p class="paragraf para-style-override-3"><span>Gâh aşk derdiyle canını yakıp yandırdı... gâh Tanrı sözüyle dilini yakar kavururdu.</span></p>
				<p class="paragraf para-style-override-3"><span>* Peygamber onun zari zari yanıp yakıldığını görünce dedi ki: “Bu, apaçık cennet ışığı!”</span></p>
				<p class="paragraf para-style-override-3"><span>Tanrı Razı Olsun, </span></p>
				<p class="paragraf para-style-override-3"><span>Müminler Ulusu Osman’ı Övüş</span></p>
				<p class="paragraf para-style-override-3"><span>* Cennet ulusu, mutlak nur... hatta iki Tanrı nurunun sahibi...</span></p>
				<p class="paragraf para-style-override-3"><span>İrfan denizine gark olan din büyüğü Affan oğlu Osman.</span></p>
				<p class="paragraf para-style-override-3"><span>İman bayrağı, müminler ulusu Osman’ın himmetiyle o yüceliği, o kadri buldu.</span></p>
				<p class="paragraf para-style-override-3"><span>Dünya alanı da o iki nur ıssının nurlu gönlüyle aydınlandı, ahret alanı da.</span></p>
				<p class="paragraf para-style-override-3"><span>* Mustafa’nın sözüne göre ikinci Yusuf’tur... Takva ve vefa denizidir, hayâ madenidir.</span></p>
				<p class="paragraf para-style-override-3"><span>* Başını kestikleri zaman bile gamlara, tasalara dalmış oturuyordu...</span></p>
				<p class="paragraf para-style-override-3"><span>Akrabasının işlerini canla başla düzene koymaya girişti... canını, onların işini düzene koyma yolunda feda etti!</span></p>
				<p class="paragraf para-style-override-3"><span>Hidayet de, hüner de en fazla onun zamanında âleme yayıldı;</span></p>
				<p class="paragraf para-style-override-3"><span>* İman da onun zamanında yayıldı, hükmüyle Kur’an da onun devrinde bütün dünyayı tuttu...</span></p>
				<p class="paragraf para-style-override-3"><span>* Dünyanın da, dinin de ulusu Peygamber, “Artık bundan sonra ne yaparsa yapsın... ona korku yoktur.” dedi.</span></p>
				<p class="paragraf para-style-override-3"><span>Efendiler efendisi dedi ki: “Göklerde melekler bile Osman’ın hayâsına bakarlar da utanırlar.”</span></p>
				<p class="paragraf para-style-override-3"><span>Gene Peygamber, perdeyi açtı da, “Tanrı Osman’ı azarlamaz.” buyurdu.</span></p>
				<p class="paragraf para-style-override-3"><span>* Osman olmadığı biatte bulunmadığı için, Peygamber onun yerine kendi elini kodu, onun adına biat etti.</span></p>
				<p class="paragraf para-style-override-3"><span>Orada bulunanlar, “Keşke ezilseydik, yansak, yakılsaydık da, tek Osman gibi biz de burada bulunmasaydık ve bu şerefe nail olsaydık.” dediler.</span></p>
				<p class="paragraf para-style-override-4">Tanrı Yüzünü Yüceltsin, Şereflendirsin</p>
				<p class="paragraf para-style-override-3">Müminler Emiri Ebutalib Oğlu Ali’yi Övüş</p>
				<p class="paragraf para-style-override-3">* Din ulusu, hakikiyle imam, hilm dağı, ilim denizi, din kutbu...</p>
				<p class="paragraf para-style-override-3">* Kevser sakisi, yol gösteren imam, Mustafa’nın amcası oğlu, Tanrı aslanı...</p>
				<p class="paragraf para-style-override-3">* Tanrı rızasını kazanmış, Tanrı’dan razı olmuş er, seçilmiş yiğit, dünyayı terk etmiş Fâtıma’nın eşi, masum efendi, Peygamber’in damadı.</p>
				<p class="paragraf para-style-override-3">* Sözüyle herkese yol gösterdi... “Arştan aşağıda ne varsa, sorun benden!” sırlarına sahip oldu.</p>
				<p class="paragraf para-style-override-3">Din yolunda kendisine uyulacak er, hakkıyla odur; o, bu ululuğa hak kazanmıştır, onun hakkıdır bu ululuk... fetvası söz götürmez müftü odur.</p>
				<p class="paragraf para-style-override-3">Ali, Tanrı’nın gayb âleminde tektir, eşsizdir... akıl, nasıl olur da onun bilgisinden şüpheye düşer?</p>
				<p class="paragraf para-style-override-3">* “En doğru hükmedeniniz Ali’dir.” sırrından canım agâh olmuştur... Ali, aynı zamanda varlığını, Tanrı varlığında sırretmiştir!</p>
				<p class="paragraf para-style-override-3">* İsa’nın nefesiyle ölü dirildiyse, Ali de nefesiyle kesilmiş eli, yerine kaynattı.</p>
				<p class="paragraf para-style-override-3">* O Tanrı makbulü, Kâbe’de Peygamber’in omuzuna çıktı da putları kırdı, yere attı!</p>
				<p class="paragraf para-style-override-3">Gayb âleminde gizli olan şeyler hatırındaydı hep... onun için elini koynundan çıkardı, yed-i beyzayı gösterdi.</p>
				<p class="paragraf para-style-override-3">* Eli, apaçık yed-i beyza olmasaydı, hiç Zülfekar o elde karar kılar mıydı?</p>
				<p class="paragraf para-style-override-3">* Gâh kendi âleminde coşar köpürürdü... gâh gider, sırlarını kuyuya söylerdi...</p>
				<p class="paragraf para-style-override-3">Bütün âlemde kendisine bir hemdem bulamadı, bir mahreme nail olamadı da kendi içine gömüldü gitti.</p>
				<p class="anabaslik" id="toc_marker-1-5" xml:lang="en-GB"><span>Taassup Bahsi</span></p>
				<p class="paragraf para-style-override-3">Ey taassuba tutulan, boyuna yerip kınamada, bir de sevgide kalmış kişi!</p>
				<p class="paragraf para-style-override-3">Akıllıca bir laf söylüyor, iç âlemden bahsediyorsan, neden taassuptan dem vurmadasın?</p>
				<p class="paragraf para-style-override-3">Hilafette kapıp çırpma yok. Ey gerçekten haberi olmayan, nasıl olur da Ebubekir’le Ömer’den böyle bir iş çıkar?</p>
				<p class="paragraf para-style-override-3">Eğer o iki uluda böyle bir kapıp çarpma olsaydı, ikisi de yerlerine oğullarını geçirirlerdi.</p>
				<p class="paragraf para-style-override-3">Eğer onlar hakkı gasp etmiş olsalardı, öbür sahabeye onları bu işten men etmek farz olurdu.</p>
				<p class="paragraf para-style-override-3">Halbuki sahabe hiç böyle bir işe girişmedi... farzı terk etmeyi reva mı gördüler dersin?</p>
				<p class="paragraf para-style-override-3">Mademki hiçbiri böyle bir işe girişmedi, onları men etmedi; şu halde hadi, kendiliğinden hepsini haksız bul, yalancı say bakalım!</p>
				<p class="paragraf para-style-override-3">Peygamber sahabesinin yalancılığını kabul edersen, Peygamber’in sözüne de yalan demiş olursun!</p>
				<p class="paragraf para-style-override-3"><span>* Çünkü Peygamber, “Benim her dostum parlak bir yıldıza benzer... yüzyılların hayırlısı benim yaşadığım yüzyıldır.</span></p>
				<p class="paragraf para-style-override-3">Halkın en iyileri benim dostlarımdır... akrabamdır, beni sevenlerdir.” demiştir.</p>
				<p class="paragraf para-style-override-3">Peki... halkın en iyisi, senin yanında en kötüyse, sana nasıl olur da görüş sahibi denebilir?</p>
				<p class="paragraf para-style-override-3">Nasıl reva görürsün, Peygamber’in dostları haksız bir adamı canla başla kabul etsinler?</p>
				<p class="paragraf para-style-override-3">Onu Peygamber’in makamına çıkarsınlar? Bu batıl işi sahabe yapar mı hiç?</p>
				<p class="paragraf para-style-override-3">Hepsinin birisini seçmesi doğru değilse, şu halde Kur’an’ın toplanması da doğru değil... Kur’an da yanlış!</p>
				<p class="paragraf para-style-override-3">Oysaki Peygamber sahabesi ne yaparsa doğrudur, yerindedir, onlar en doğru, en iyi işi yaparlar!</p>
				<p class="paragraf para-style-override-3">Onların birisini inkâr ettin mi, otuz üç binini de inkâr ettin demektir.</p>
				<p class="paragraf para-style-override-3">Haksız hiçbir iş yapamayan, hatta devenin bir tek dizbağını bile kaybetmeyen,</p>
				<p class="paragraf para-style-override-3">İşte bu derece gerçeğe sarılan kişi, nasıl olur da haklı olanın hakkını gasp eder? Hiç umma bunu!</p>
				<p class="paragraf para-style-override-3">Sıddıyk’ın batıl bir işe meyli olsaydı, nasıl olur da halifeliğe layık olurdu?</p>
				<p class="paragraf para-style-override-3">* Ömer, zerre kadar batıla meyletseydi bir zerrecik suç için oğlunu öldürür müydü?</p>
				<p class="paragraf para-style-override-3">Sıddıyk daima yol eriydi... her şeyden kesilmişti, Tanrı tapısına yüz tutmuştu.</p>
				<p class="paragraf para-style-override-3">Malını, kızını, canını din yolunda feda etmişti... böyle adam nasıl zulmeder, utan be!</p>
				<p class="paragraf para-style-override-3">O, rivayet kabuğundan arınmıştı... Tanrı inayetine mazhar olmuş, o içi elde etmişti.</p>
				<p class="paragraf para-style-override-3">Mimberde bile edebe riayet eden, Peygamber’in makamına oturmayan kişinin</p>
				<p class="paragraf para-style-override-3">Bu halini önden, sondan herkes görür de, sonra nasıl olur, birisi çıkar, ona haksız der?</p>
				<p class="paragraf para-style-override-3">Faruk’un da işi gücü adaletti... gâh kerpiç dökerdi, gâh diken sökerdi.</p>
				<p class="paragraf para-style-override-3">Odunu desteler, kendisi taşır, şehre girer, halktan yol isterdi.</p>
				<p class="paragraf para-style-override-3">Her gün, bu zindanda yedi lokmacık ekmek yerdi... yediği buydu ancak.</p>
				<p class="paragraf para-style-override-3">Sofrasında sirkeyle tuz bulunurdu... ekmeği de beyt ül maldan değildi.</p>
				<p class="paragraf para-style-override-3">Yatıp uyuduğu zaman yatağı kumdu... başının altına koyduğu yastık toprak!</p>
				<p class="paragraf para-style-override-3">Saka gibi su kırbasını taşır, kocakarıya uyuyacağı zaman su götürürdü.</p>
				<p class="paragraf para-style-override-3">Gece oldu mu, kendisini hiç kayırmaz, bütün gece orduyu bekler, korurdu.</p>
				<p class="paragraf para-style-override-3">* Huzeyfe’ye, “Ey bakış ve görüş sahibi, Ömer’de münafıklıktan bir şey görüyor musun hiç?</p>
				<p class="paragraf para-style-override-3">Aybımı yüzüme karşı söyleyen bana zulüm etmemiş, aksine bir armağan getirmiş demektir.” dedi...</p>
				<p class="paragraf para-style-override-3">Hilafet kavgasındaysa, neden on yedi batmanlık bir hırkası vardı yalnız?</p>
				<p class="paragraf para-style-override-3">Eline ne kumaş geçti, ne kebe... onun için hırkasını tam on deri parçasıyla yamamıştı.</p>
				<p class="paragraf para-style-override-3">Böyle padişahlık eden kişi, nasıl olur da birisine zulmeder?</p>
				<p class="paragraf para-style-override-3">Gâh kerpiç taşıyan, gâh balçık götüren kişi, bütün bu zahmetleri batıl uğrunda çeker mi?</p>
				<p class="paragraf para-style-override-3">Hilafet havasında olsaydı, kendisini padişah ilan eder, saltanata başlardı...</p>
				<p class="paragraf para-style-override-3">Zamanında münkirlerin şehirleri küfürden temizlendi... Müslüman şehirleri oldu.</p>
				<p class="paragraf para-style-override-3">Eğer bunun için taassup gösteriyor, bunun için ona düşman oluyorsan, insafın yok senin... bu kahırla geber!</p>
				<p class="paragraf para-style-override-3">O zehirle ölmedi... sen onun içtiği zehri içmediğin halde, niceye bir onun kahrıyla geberip duracaksın?</p>
				<p class="paragraf para-style-override-3">Hayır... Ey hak tanımayan bilgisiz, hilafet hususunda onları kendinle kıyaslama!</p>
				<p class="paragraf para-style-override-3">Eğer bu ululuk, senin başına gelseydi, dertlere düşer, ciğerin ateşlenirdi.</p>
				<p class="paragraf para-style-override-3">Biri çıkıp da onlardan bu halifeliği alsaydı, yüzlerce musibeti almış olurdu.</p>
				<p class="paragraf para-style-override-3">Ömrünce halkın vebalini boynuna almak kolay bir iş değil.</p>
				<p class="anabaslik" id="toc_marker-1-6" xml:lang="en-GB">Hikâye</p>
				<p class="paragraf para-style-override-3">* Ömer, Üveys’in yanına gelip coştu, dedi ki: “Halifeliği satıyorum, bezdim bu işten.</p>
				<p class="paragraf para-style-override-3">Bir alıcı olsa, bir dinar bile verse, satar giderdim.”</p>
				<p class="paragraf para-style-override-3">Üveys, Ömer’den bu sözü duyunca dedi ki: “Sen bırak, alan var mı, yok mu... aldırış bile etme!</p>
				<p class="paragraf para-style-override-3">Sen at da, kime lazımsa gelir, yoldan kaldırır, alır gider.”</p>
				<p class="paragraf para-style-override-3">Ömer, halifeliği terk etmek isteyince bütün sahabe itiraza başladı.</p>
				<p class="paragraf para-style-override-3">Hepsi de, “Allah için olsun, ey önümüze düşen, sakın bunu yapma.</p>
				<p class="paragraf para-style-override-3">Halifeliği, senin boynuna Ebubekir yükledi, Bunu körü körüne yapmadı ya, biliyordu da yaptı.</p>
				<p class="paragraf para-style-override-3">Şimdi onun buyruğundan baş çekersen, ruhu incinir.” dediler.</p>
				<p class="paragraf para-style-override-3">Ömer, bu kuvvetli delili duyunca halifeliği bırakmaktan vazgeçti, ama bu iş ona büsbütün ağır geldi.</p>
				<p class="anabaslik" id="toc_marker-1-7" xml:lang="en-GB">Hikâye</p>
				<p class="paragraf para-style-override-3">O kötü bahtlı kişi, takdir bu ya, ne çare... Murtaza’yı ansızın yaralayınca</p>
				<p class="paragraf para-style-override-3">Murtaza’ya bir şerbet sundular... Murtaza, “Kanımı döken nerde?</p>
				<p class="paragraf para-style-override-3">Önce bunu ona sunun, içsin... sonra ben içeyim; çünkü o benimle yoldaş olacak, onunla aynı yola gideceğiz.” dedi.</p>
				<p class="paragraf para-style-override-3">Şerbeti o haine götürdüler. Dedi ki: “Bu zehir... Haydar beni kahretmek, zehirlemek istiyor.”</p>
				<p class="paragraf para-style-override-3">Murtaza dedi ki: “Allah hakkı için, bu hayırsız adam, sunduğum şerbeti içseydi</p>
				<p class="paragraf para-style-override-3">Onsuz adım atmaz Tanrı huzurunda o girmedikçe cennet ül me’vaya girmezdim!”</p>
				<p class="paragraf para-style-override-3">Düşmanı bile bu derece esirgeyen Ali, nasıl olur da Sıddıyk’a kin güder?</p>
				<p class="paragraf para-style-override-3">* Düşmanın bile bu derece derdine düşen, nasıl olur da Atıyk’a düşmanlık eder?</p>
				<p class="paragraf para-style-override-3">Bütün âlemde Ali gibi Sıddıyk’ı seven kişi bir daha gelmez!</p>
				<p class="paragraf para-style-override-3">Niceye bir Murtaza mazlumdu... halifeliği ondan kaptılar, onu mahrum ettiler diyeceksin?</p>
				<p class="paragraf para-style-override-3">Ali, Tanrı aslanıdır... başların tacıdır... oğlum, aslana kimse zulmedemez!</p>
				<p class="anabaslik" id="toc_marker-1-8" xml:lang="en-GB"><span>Hikâye</span></p>
				<p class="paragraf para-style-override-3">Mustafa bir gün, bir yerde konakladı... askere, “Kuyudan su getirin.” dedi.</p>
				<p class="paragraf para-style-override-3">Birisi gitti, fakat derhal koşa koşa geri döndü ve “Kuyu kan içinde... suyu da yok.” dedi.</p>
				<p class="paragraf para-style-override-3">Peygamber dedi ki: “Neden öyle kanlı, biliyor musun? Murtaza, sırlarını o kuyuya söylemişti, ondan!”</p>
				<p class="paragraf para-style-override-3">Canında bu kadar heyecan bulunan, ruhu kan kesilmiş olan birisi, yüreğinde hatta bir karıncaya bile kin besleyebilir mi?</p>
				<p class="paragraf para-style-override-3">Senin canın taassupla coşmada... fakat Murtaza’da böyle bir can yoktur, sus!</p>
				<p class="paragraf para-style-override-3">Murtaza’yı kendinle kıyaslama sen... hakkı tanıyan hakta gark olur gider.</p>
				<p class="paragraf para-style-override-3">O da Tanrı işlerine gark olup gitmiş... senin hayallerinden de bizardır o!</p>
				<p class="paragraf para-style-override-3">Murtaza senin gibi kinle dolu olsaydı, Mustafa’nın sahabesiyle elbette savaşırdı.</p>
				<p class="paragraf para-style-override-3">O, senden çok yiğitti... peki, neden kimseyle savaşmadı?</p>
				<p class="paragraf para-style-override-3">Sıddıyk haksız olsaydı, haklı olan Murtaza onunla savaşmaz, hakkını istemez miydi? Şaşılacak şey bu!</p>
				<p class="paragraf para-style-override-3">* Müminler anasına uyanlar, kin güdüyorlardı... din için savaşmıyorlardı.</p>
				<p class="paragraf para-style-override-3">Murtaza bunu görünce o kadar çalıştı, çabaladı ki, nihayet zorla onları alt etti.</p>
				<p class="paragraf para-style-override-3">Kızıyla savaşmayı bilen kişi, o kızın babasıyla savaşmayı da bilirdi elbette.</p>
				<p class="paragraf para-style-override-3">Oğlum, sende Ali’den bir iz yok... Ali’yi bilmiyorsun sen. Ali’ye ait yalnız ayın, lâm, ye harflerinden haberin var, işte o kadar!</p>
				<p class="paragraf para-style-override-3">Sen kendi canına âşıksın, bu yüzden kararın kalmamış... halbuki o, yüzlerce can feda etmeye hazır!</p>
				<p class="paragraf para-style-override-3">Tanrı Razı Olsun, </p>
				<p class="paragraf para-style-override-3">Ali’nin Büyüklüğü, Yüceliği</p>
				<p class="paragraf para-style-override-3">Sahabeden biri öldürülmüş olsa Haydar-ı Kerrar, pek dertlenirdi.</p>
				<p class="paragraf para-style-override-3">“Ben de niye öldürülmedim? Aziz canım, gözüme hor görünmede.” derdi.</p>
				<p class="paragraf para-style-override-3">Peygamber de, “Ne oldu ya Ali? Sabret... Tanrı, bunu sana da nasip eder.” buyururdu.</p>
				<p class="anabaslik" id="toc_marker-1-9" xml:lang="en-GB"><span>Hikâye</span></p>
				<p class="paragraf para-style-override-3">* Bilâl bir gün bir yerde, o zayıf tenine tam yüz sopa, yüz kayış yedi.</p>
				<p class="paragraf para-style-override-3">Bilâl’i, hadsiz hesapsız dövmedeydiler. Vücudundan kanlar akıyor, fakat hiç aldırmıyor, sadece, “Ahad, Ahad!” diyordu.</p>
				<p class="paragraf para-style-override-3">Sana gelince: Ayağına bir diken batıverse, can derdine düşersin... ne kimseye sevgin kalır, ne kimseye nefretin!</p>
				<p class="paragraf para-style-override-3">Bir dikenin elinde böyle didinip kalan, böyle bir toplumun işlerine nasıl karışabilir ki? Bu tamamıyla hata.</p>
				<p class="paragraf para-style-override-3">Onlar böyleydiler işte... sen de böylesin... Ne vakte dek böyle şaşırıp kalacaksın sen?</p>
				<p class="paragraf para-style-override-3">Dilinden puta tapanlar bile kurtulmuş da sahabe incinmede.</p>
				<p class="paragraf para-style-override-3">Beyhude yere amel defterini kapkara bir hale getiriyorsun... dilini korursan, topu kaptın gitti!</p>
				<p class="paragraf para-style-override-3">Ali olsun, Sıddıyk olsun... hepsinin de canı hakikat denizine dalmış gitmiş.</p>
				<p class="anabaslik" id="toc_marker-1-10" xml:lang="en-GB">Hikâye</p>
				<p class="paragraf para-style-override-3">* Mustafa’nın mağaraya gittiği gece, yatağında Murtaza yattı.</p>
				<p class="paragraf para-style-override-3">O ulular ulusunun canı kurtulsun diye, Haydar kendi canını feda etti.</p>
				<p class="paragraf para-style-override-3">Cihan Sıddıyk’ı da mağara arkadaşının huzurunda ve onun hayatı için canıyla, başıyla oynadı.</p>
				<p class="paragraf para-style-override-3">Her ikisi de onun yolunda canlarıyla oynadılar... onun uğruna canlarını feda ettiler adeta.</p>
				<p class="paragraf para-style-override-3">Sen onlarla uğraşadur... onların ikisi de ercesine canana can verdiler.</p>
				<p class="paragraf para-style-override-3">Eğer sen bunun, yahut onun adamıysan, nerde sende bunun, yahut onun derdi?</p>
				<p class="paragraf para-style-override-3">Ya onlar gibi sen de can feda etmeyi canına minnet bil... yahut da sus, bu düşünceden vazgeç!</p>
				<p class="paragraf para-style-override-3">Oğul, sen Ali’yi, Ebubekir’i biliyorsun ama, Tanrı’dan haberin yok, aklı, canı bilmiyorsun.</p>
				<p class="paragraf para-style-override-3">Saçma sapan sözleri; şöyle olmuş, böyle olmuş diye onların sırrını araştırmayı bırak... gece gündüz Rabia gibi Tanrı eri ol!</p>
				<p class="paragraf para-style-override-3">O, bir kadın değildi... yüz erdi; tepeden tırnağa kadar derdin ta kendisiydi.</p>
				<p class="paragraf para-style-override-3">Daima hak nuruna gark olmuştu... beyhude şeylerden kurtulmuş, arınmıştı!</p>
				<p class="anabaslik" id="toc_marker-1-11" xml:lang="en-GB">Hikâye</p>
				<p class="paragraf para-style-override-3">Birisi Rabia’ya, “Ey Tanrı makbulü, Peygamber’in dostları hakkında ne dersin?” diye sordu.</p>
				<p class="paragraf para-style-override-3">Rabia dedi ki: “Ben Hak’tan baş alamıyorum ki... dostlardan nasıl haber verebilirim?</p>
				<p class="paragraf para-style-override-3">Canımı, gönlümü Hak’ta kaybetmemiş olsaydım, bir soluk olsun halkın derdine düşerdim.</p>
				<p class="paragraf para-style-override-3">O değil miyim ben ki, secdede gözüme diken battı;</p>
				<p class="paragraf para-style-override-3">Gözümden yerlere kanlar aktı da bu kanın benden aktığından haberim bile yoktu!”</p>
				<p class="paragraf para-style-override-3"><span>Böyle bir derde düşen nasıl olur da kadın olur. O erdi, er!</span></p>
				<p class="paragraf para-style-override-3">“Ben kendimi bile bilmez, tanımazken, artık başkasının işleri hakkında nasıl kıyaslar yapar, başkasını nasıl tanıyabilirim?” dedi Rabia</p>
				<p class="paragraf para-style-override-3">Sen de bu yolda ne Tanrı’sın, ne Peygamber... bu kınamadan, bu benimsemeden elini çek!</p>
				<p class="paragraf para-style-override-3">* Sen bir avuç topraktan ibaretsin... bu yolda toprak ol. Tevellâ ve teberradan arın!</p>
				<p class="paragraf para-style-override-3">Mademki bir avuç topraksın... topraktan söz aç, herkesi temiz bil, temiz söyle!</p>
				<p class="anabaslik" id="toc_marker-1-12" xml:lang="en-GB"><span>Hikâye</span></p>
				<p class="paragraf para-style-override-3">Âlem ulusu Peygamber, Tanrı’ya niyaz ederek dedi ki: “Yarabbi, benim ümmetimin günahını bana bırak...</p>
				<p class="paragraf para-style-override-3">Kimse, onların suçunu bilmesin... kimse bir an bile ümmetimin günahını anlamasın!”</p>
				<p class="paragraf para-style-override-3">Ulu Tanrı dedi ki: “Ey ulular ulusu, ümmetinin sayısız günahlarını görsen,</p>
				<p class="paragraf para-style-override-3">Sen de sabredemez, şaşırır kalır, utanır, ortadan çıkar, gizlenirsin!</p>
				<p class="paragraf para-style-override-3">** Ayşe sana can gibi sevgiliyken, bir iftira yüzünden ondan soğudun...</p>
				<p class="paragraf para-style-override-3">Halbuki bu sözü mecaz ehlinden duymuştun... Öyle olduğu halde hemen tuttun, babasının evine gönderdin!</p>
				<p class="paragraf para-style-override-3">Bak, en sevdiğin kişiden bile vazgeçiverdin... ümmetinde günahkârlar pek çoktur.</p>
				<p class="paragraf para-style-override-3">Sen o kadar günaha tahammül edemezsin... ümmetini Tanrı’ya bırak sen!</p>
				<p class="paragraf para-style-override-3">Kimse ümmetinin günahından hiçbir şey duymasın, âlemde kimsenin, onların suçlarından haberi olmasın diyor, bunu istiyorsan</p>
				<p class="paragraf para-style-override-3">Ey yüce yaradılışlı, ben de onların günahlarından senin bile haberin olmamasını istiyorum.</p>
				<p class="paragraf para-style-override-3">Sen buraya ayak basma... kenara çekil. Ümmetinin işini gece gündüz bana bırak sen!”</p>
				<p class="paragraf para-style-override-3">Sen de dilini tut, taassubu bırak, yola düş, yol almaya bak!</p>
				<p class="paragraf para-style-override-3">Ümmetin işine karışmak, Mustafa’nın bile işi değilken, bu hüküm nerede senin işin olacak?</p>
				<p class="paragraf para-style-override-3">Sen onların tuttukları yolu tut, sağ esen yürü, kendi yoluna bak!</p>
				<p class="paragraf para-style-override-3">Ya Sıddıyk gibi doğruluğa ayak bas... yahut Faruk gibi adaleti seç, adalette bulun!</p>
				<p class="paragraf para-style-override-3">Ya Osman gibi hayâ ve hilm sahibi ol... yahut Haydar gibi cömertlik ve ilim denizi kesil!</p>
				<p class="paragraf para-style-override-3">Yahut da öğüdümü dinle, bunlardan bahsetme, yürü... ayağını dire, başını al, git!</p>
				<p class="paragraf para-style-override-3">Sen ne doğruluk erisin, ne bilgi eri, ne de Haydar’ın adamı. Nefis erisin sen; her solukta biraz daha kâfir olmadasın!</p>
				<p class="paragraf para-style-override-3">Kâfir nefsi öldür, mümin ol... onu öldürdün mü emin ol, rahata ulaş!</p>
				<p class="paragraf para-style-override-3">Taassuba düşüp bu beyhude işlere kendi başına peygamberliğe kalkışma!</p>
				<p class="paragraf para-style-override-3">Şeriatta boş söz kabul edilmez ki... Peygamber’in dostlarından ne bahsedip durursun?</p>
				<p class="paragraf para-style-override-3">Yarabbi, bende böyle saçma sapan şeyler yok... bu beyhude işlere girişmedim. Yine de sen lütfet, daima beni koru, gözet!</p>
				<p class="paragraf para-style-override-3">Canımı, taassuptan arıt... buna dair Dîvan’ımda da bir şey bulunmasın!</p>
				<p class="paragraf para-style-override-3"/>
				<p class="arabaslik-sol">Kitabın Başlangıcı</p>
				<p class="paragraf para-style-override-3"/>
				<p class="paragraf para-style-override-3"/>
				<p class="paragraf para-style-override-3">* Ey doğru yolu gösteren... ey hakikatta her vadinin haber çavuşu olan hüthüt, merhaba!</p>
				<p class="paragraf para-style-override-3">* Seba sınırlarına kadar ne de güzel gittin... Süleyman’la ne de güzel “Mantık al-Tayr” (Kuşdili) ile konuştun.</p>
				<p class="paragraf para-style-override-3">Süleyman’ın sırlarına mahrem oldun... bu yüzden övündün, bu yüzden başına taç urundun!</p>
				<p class="paragraf para-style-override-3">Devi bağla, zindanda hapset de Süleyman’ın sırrına mahrem ol!</p>
				<p class="paragraf para-style-override-3">Devi zindana koydun mu, Süleyman’la padişahlık otağına girersin.</p>
				<p class="paragraf para-style-override-3">* Ne de güzelsin ya, ey Musa sıfatlı kumru... kalk, marifet yolunda musikarı çalmaya başla!</p>
				<p class="paragraf para-style-override-3">Musiki bilen ere candan çalıp çağırmaya başladın mı, nağmeleriyle, sazıyla yaratılışı över. Tanrı’ya hamt eder.</p>
				<p class="paragraf para-style-override-3">Sen de Musa gibi uzaktan bir ateştir gördün de, Tur dağında bir kumru kesildin.</p>
				<p class="paragraf para-style-override-3">* Hayvana benzeyen Firavun’dan uzaklaş... aynı zamanda vaat edilen yere, vaat edilen vakitte gel; Tur eri ol!</p>
				<p class="paragraf para-style-override-3">Orada dilsiz dudaksız, sessiz sedasız söylenen sözü, akılsız bir halde anla, duy, kulağında tut!</p>
				<p class="paragraf para-style-override-3">* Merhaba ey Tuba’da oturan, hulleler giyen, ateşten gerdanlık takan dudu!</p>
				<p class="paragraf para-style-override-3">Ateş gerdanlık cehennemlik kişinindir... hulleyse cennetlik ve cömert kişinin!</p>
				<p class="paragraf para-style-override-3">* Fakat Halil gibi Nemrud’dan kurtulan kişi, ateşin ortasında güzelce zevk ve sefa içinde kurulup oturabilir.</p>
				<p class="paragraf para-style-override-3">Nemrud’un kafasını kalem gibi kes... Tanrı Halil’i gibi ateşe ayak bas!</p>
				<p class="paragraf para-style-override-3">Nemrud’un korkusundan arındın mı, hulleleri giyin. Artık sana ateş gerdanlıktan ne korku vardır ki?</p>
				<p class="paragraf para-style-override-3">Kahkahayla gülmek bu yolda hoş değildir, adamın yolunu keser... bundan vazgeç de Tanrı evinin kapısına yapış, halkasını döv.</p>
				<p class="paragraf para-style-override-3">Kem göz değmesin... ne de güzelsin ey keklik, ne de güzel salınmada, bilgi dağından ne de hoş salına salına gelmedesin.</p>
				<p class="paragraf para-style-override-3">Yokluğa düş, varlık dağını bırak da kayandan bir dişi deve çıksın.</p>
				<p class="paragraf para-style-override-3">Yiğidim, deveyi elde ettin mi, akıp duran süt ve bal ırmaklarını da derhal görür, onları da elde edersin?</p>
				<p class="paragraf para-style-override-3">Sence iş başarman gerekse, sür deveyi de seni karşılamaya Salih çıksın!</p>
				<p class="paragraf para-style-override-3">Merhaba ey sert huylu, keskin gözlü doğan, niceye bir sertleşecek, niceye bir kızgın bir halde kalacaksın?</p>
				<p class="paragraf para-style-override-3">Ezeli aşk namesini ayağına bağla... o namenin bağını ebediyen çözme!</p>
				<p class="paragraf para-style-override-3">Seninle beraber anandan doğan aklın yerine, gönlünü koy da ebetle ezeli bir gör!</p>
				<p class="paragraf para-style-override-3">* Dört tabiat sopasını ercesine kır. Birlik mağarasının içine gir, yerleş.</p>
				<p class="paragraf para-style-override-3">Mağara içine girdin, karar ettin mi, âlem ulusu sana mağara arkadaşı olur.</p>
				<p class="paragraf para-style-override-3">* Ne de güzelsin ey elest miracının turaçı, belanın başında elest tacını görmüşsün sen...</p>
				<p class="paragraf para-style-override-3">Mademki aşk elestini canla duydun... nefsin bela demesinden bezmeye bak!</p>
				<p class="paragraf para-style-override-3">Çünkü nefsin bela demesi, bela girdabıdır... işin girdapta düzelir mi hiç?</p>
				<p class="paragraf para-style-override-3">Nefsi, İsa’nın eşeği gibi yak yandır da, sonra da İsa gibi canını cananla şulelendir.</p>
				<p class="paragraf para-style-override-3">Bilirsin ki, nefsinin perdesi beladır... artık eğri işin, bu perde yüzünden nasıl olur da doğrulur?</p>
				<p class="paragraf para-style-override-3">İşleri başaran Tanrı, can kuşunu yaktı mı, Ruhullah gelir, seni karşılar.</p>
				<p class="paragraf para-style-override-3">Merhaba ey aşk bahçesinin bülbülü! Aşk derdiyle, aşk dağıyla hoş bir feryada başla!</p>
				<p class="paragraf para-style-override-3">* Gönül derdiyle Davud gibi bir güzelce ağla, inle, feryat et de her solukta sana yüzlerce can feda etsinler!</p>
				<p class="paragraf para-style-override-3">Mana âleminde Davud nağmelerine başla... boğazından çıkan nağmelerle halka yaratılış yolunu göster!</p>
				<p class="paragraf para-style-override-3">* Ne vakte dek bu şom nefse zırh giydirip duracaksın? Davud gibi demirini mum haline getir, erit gitsin!</p>
				<p class="paragraf para-style-override-3">Bu demirin mum gibi erirse, sen de aşk âleminde Davud gibi hararetlenir, coşarsın!</p>
				<p class="paragraf para-style-override-3">Ne de güzelsin ey cennet bahçesinin tavusu, attığın narayla yedi başlı ejderhayı yaktın, yandırdın!</p>
				<p class="paragraf para-style-override-3">* O ejderhanın sohbeti, seni kanlara bular... Adin cennetinden çıkarır.</p>
				<p class="paragraf para-style-override-3">* Yolunu keser, seni Sidre’yle, Tuba’ya ulaştırmaz... tabiat seddiyle gönlünü karartır.</p>
				<p class="paragraf para-style-override-3">Bu ejderhayı helak etmedikçe nasıl bu sırlara mahrem olmaya layık olursun ki?</p>
				<p class="paragraf para-style-override-3">Bu çirkin yılandan halas olursan, cennette Âdem seni kendine hemdem eder.</p>
				<p class="paragraf para-style-override-3">Ey uzakları gören güzel sülün, merhaba! Gönül kaynağının nur denizine gark olduğunu gör!</p>
				<p class="paragraf para-style-override-3">Halbuki sen zulmet kuyusunda kalmış, mihnet hapsine müptela olmuşsun.</p>
				<p class="paragraf para-style-override-3">* Kendini şu karanlık kuyundan çek çıkar, ruhani arşın ta yücesine baş kaldır!</p>
				<p class="paragraf para-style-override-3">Yusuf gibi zindandan, kuyudan geç de yücelik Mısr’ında padişah ol!</p>
				<p class="paragraf para-style-override-3">Eline böyle bir saltanat geçerse, Yusuf-u Sıddıyk gelir, sana hemdem olur.</p>
				<p class="paragraf para-style-override-3">Ne de güzelsin ey kumru... ne de güzel mahremsin. Fakat neşen gitmiş, gönlün daralmış!</p>
				<p class="paragraf para-style-override-3">* Gönlün dar, çünkü kanlara bulanmış kalmışsın... Zünnun gibi daracık bir hapishaneye düşmüşsün!</p>
				<p class="paragraf para-style-override-3">Ey nefis balığına müptela olan, niceye bir bu nefsin kötülük isteğine uyacaksın?</p>
				<p class="paragraf para-style-override-3">Bu kötülük dileyen balığın kes başını da başın ta aya kadar yücelsin!</p>
				<p class="paragraf para-style-override-3">Nefsinin balığından kurtulursan, hususi baş köşeye geçer, Yunus’a munis olursun!</p>
				<p class="paragraf para-style-override-3">Merhaba ey üveyik kuşu, örmeye başla da yedi kat gök sana inciler saçsın!</p>
				<p class="paragraf para-style-override-3">Boynunda vefa gerdanlığı varken, vefasızlık etmen çirkin bir şey!</p>
				<p class="paragraf para-style-override-3">Varlığından kıl kadar bir varlık kalsa, yine sana tepeden tırnağa kadar vefasız derim ben.</p>
				<p class="paragraf para-style-override-3">Kendimden geçer de varlığından çıkarsan, akılla mana yolunu bulursun.</p>
				<p class="paragraf para-style-override-3">Akıl seni manalar âlemine götürdü mü, Hızır da sana abıhayat sunar!</p>
				<p class="paragraf para-style-override-3">Ne de güzelsin ya ey şahin! Fakat baş çekip uçmuş, başı aşağıya düşük bir halde geri gelmişsin!</p>
				<p class="paragraf para-style-override-3">Madem tepe aşağı kalakaldın, baş çekme, yücelik taslama... mademki kartlara gark olmuşsun, serkeşlikten vazgeç, teslim ol!</p>
				<p class="paragraf para-style-override-3">Murdar dünyaya bağlanmış, bu yüzden de ahiretten ayrılmışsın.</p>
				<p class="paragraf para-style-override-3">Dünyadan da geç, ahiretten de... ondan sonra başından kavuğunu çıkar da bir düşün!</p>
				<p class="paragraf para-style-override-3"/>
				<p class="paragraf para-style-override-3">* İki âlemden de geçtin mi, iki âlemde de hevesin kalmadı mı, yerin Zülkarneyn’in tahtı olur, iki cihana da hükmedersin!</p>
				<p class="paragraf para-style-override-3">Merhaba ey altın sarısı kuş... bir güzelce gül, hararetlen, işe ateşlice sarıl, ateş gibi gel...</p>
				<p class="paragraf para-style-override-3">Önüne ne çıkarsa, o ateşle yak, kavur... yaratılmışların hepsine can gözünü bir iyice yum!</p>
				<p class="paragraf para-style-override-3">Önüne çıkanı yaktın mı, her lahza Tanrı nimeti, sana artarak gelir.</p>
				<p class="paragraf para-style-override-3">Mademki gönlün Tanrı sırlarına vâkıf oldu, kendini Hak işine vakfet!</p>
				<p class="paragraf para-style-override-3">Hak işinde tam bir er olunca sen kalmazsın, Tanrı kalır vesselam!</p>
			</div>
		</div>
	</body>
</html>