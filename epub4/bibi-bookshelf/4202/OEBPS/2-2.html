<html xmlns="http://www.w3.org/1999/xhtml">
	<head>
		<title>2-2.html</title>
		<link href="template.css" rel="stylesheet" type="text/css"/>
<meta content="urn:uuid:893c7571-67fe-4a8c-af27-688410ca5a55" name="Adept.expected.resource"/>
	</head>
	<body>
		<div id="x2-2.html" xml:lang="tr-TR">
			<div class="Basic-Text-Frame">
				<p class="bolum" id="toc_marker-3" xml:lang="en-GB">İkinci Makale</p>
				<p class="paragraf para-style-override-3"/>
				<p class="paragraf para-style-override-3"/>
				<p class="paragraf para-style-override-3">Simurg’un şaşılacak ilk işi şudur: Bir gece yarısı Çin ülkesinde göründü.</p>
				<p class="paragraf para-style-override-3">* O ülkeye kanadından bir tüy düştü; bütün şehirler birbirine değdi...</p>
				<p class="paragraf para-style-override-3">* Herkes o bir tüyden başka çeşit bir nakış, bir resim elde etti. O nakışlardan birini gören, bir çeşit iş tuttu, bir çeşit işe girişti.</p>
				<p class="paragraf para-style-override-3">* O tüy şimdi Çin Nigaristanındadır... bunun için “Bilgiyi Çin’de bile olsa arayın, elde edin.” denmiştir.</p>
				<p class="paragraf para-style-override-3">Kanadının tüyündeki nakış görünmeseydi âlemde bu kavga, bu gürültü olmazdı.</p>
				<p class="paragraf para-style-override-3">Bütün bu eserler, onun parlaklığından meydana geldi... bütün bu ışıklar kanadının bir tek tüyündeki nakıştan zuhur etti.</p>
				<p class="paragraf para-style-override-3">Vasfının ne başı bellidir, ne dibi... artık bundan fazla söz söylemek doğru değil!</p>
				<p class="paragraf para-style-override-3">Şimdi sizden kim yol eriyse, hadi... yola girin, yola ayak basın!”</p>
				<p class="anabaslik" id="toc_marker-3-1" xml:lang="en-GB"><span>Kuşların Özür Getirmeleri</span></p>
				<p class="paragraf para-style-override-3">Orada padişahın yüceliğinden bütün kuşların kararı elden gitti.</p>
				<p class="paragraf para-style-override-3">Özleyişi, canlarına tesir etti... her biri bir hayli sabırsızlandı.</p>
				<p class="paragraf para-style-override-3">Yola girdiler... hüthütün huzuruna geldiler. Ona âşık oldular, kendilerine düşman kesildiler!</p>
				<p class="paragraf para-style-override-3">Fakat yol pek uzundu, menzil pek uzaktı; herkes gitgide yoruldu, hastalandı.</p>
				<p class="paragraf para-style-override-3">Hepsi de gitmek istiyordu, ama gene de her biri başka türlü özür getirmeye başladı.</p>
				<p class="anabaslik" id="toc_marker-3-2" xml:lang="en-GB"><span>Bülbülün Özrü</span></p>
				<p class="paragraf para-style-override-3">Deli Bülbül sarhoş sarhoş geldi... öyle âşıktı ki, adeta kendinden geçmişti... ne vardı, ne yoktu!</p>
				<p class="paragraf para-style-override-3">Her nağmesinde bir anlam vardı... her anlamda bir sır âlemi gizliydi!</p>
				<p class="paragraf para-style-override-3">Mana sırlarına dair naralar attı... kuşlara diliyle öğüt vermeye koyuldu.</p>
				<p class="paragraf para-style-override-3">Dedi ki: “Aşk sırları bende tamamlanmıştır. Her gece aşk sırlarını tekrarlar dururum.</p>
				<p class="paragraf para-style-override-3">Fakat Davud gibi başına işler gelmiş birisi yok ki, ona ağlaya ağlaya aşk Zebur’unu okuyayım.</p>
				<p class="paragraf para-style-override-3">Neydeki feryat, benim sözlerimdendir... çengdeki nağme, benim feryadımdandır.</p>
				<p class="paragraf para-style-override-3">Gül bahçeleri benim coşkun nağmelerimle coşar... aşıkların gönülleri benim feryatlarımla dolup taşar.</p>
				<p class="paragraf para-style-override-3">Her an başka bir sır söylerim... her dem başka bir tarzda zikrederim.</p>
				<p class="paragraf para-style-override-3">Coşkunluğumu gören, elden avuçtan çıkar... pek akıllı bile olsa sarhoş bir hale gelir.</p>
				<p class="paragraf para-style-override-3">Uzun bir yıldır, hiçbir mahrem göremedim... bana eş olacak bir kimse bulamadım... onun içi sırrımı söylemiyorum.</p>
				<p class="paragraf para-style-override-3">Fakat sevgilim, ilkbaharda âleme güzelim misk kokularını saçınca</p>
				<p class="paragraf para-style-override-3">Gönlüm onunla hoş olur... yüzüne bakınca her müşkülümü hallederim.</p>
				<p class="paragraf para-style-override-3">Ama sevgilim yine gizlenince, âşık bülbül az söyler bir hale gelir.</p>
				<p class="paragraf para-style-override-3">Çünkü herkes sırrımı anlayamaz ki... bülbülün sırrını şüphe yok ki, yalnız gül bilir.</p>
				<p class="paragraf para-style-override-3">Ben gülün aşkına öyle daldım ki, kendimi bile tamamıyla kaybettim, varlığımdan haberim yok.</p>
				<p class="paragraf para-style-override-3">Bende gülün sevdası var... bu sevda bana kâfi. Çünkü istediğim ancak güzelim gül.</p>
				<p class="paragraf para-style-override-3">Bir bülbülün Simurg’a takatı olmaz ki... bülbüle bir gül sevdası yeter.</p>
				<p class="paragraf para-style-override-3">Sevgilim sadberk olunca, nasıl olur da benim işim hiçbir şeye aldırış etmemek olur?</p>
				<p class="paragraf para-style-override-3">Şimdi gül, gönüller çeken bir dilber gibi açılıp da, bütün âlem içinde güzel güzel yalnız benim yüzüme bakıp gülerse...</p>
				<p class="paragraf para-style-override-3">Gül, perde ardından çıkıp yüzüme bakarak gülümsemeye başlarsa.</p>
				<p class="paragraf para-style-override-3">Bülbül bir gececik bile, öyle bir dudağı tatlı dilberin savdasından nasıl vazgeçer... buna nasıl tahammül eder?”</p>
				<p class="anabaslik" id="toc_marker-3-3" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “Ey surete kapılıp kalmış olan, bundan ileri gitme... artık bir güzel aşkıyla öyle nazlanıp durma!</p>
				<p class="paragraf para-style-override-3">Gülün aşkı, seni nice dikenlere uğrattı... neler etti, neler. Nihayet de seni işinden gücünden alıkoydu.</p>
				<p class="paragraf para-style-override-3">Kâmiller geçici bir şeye sevdalanmaktan usanır, bıkarlar.</p>
				<p class="paragraf para-style-override-3">Gülün gülümsemesi sana tesir etti ama, gece gündüz de seni feryatlara düşürdü... ağlatıp inletti!</p>
				<p class="anabaslik" id="toc_marker-3-4" xml:lang="en-GB"><span>Hikâye</span></p>
				<p class="paragraf para-style-override-3">Bir padişahın ay gibi güzel bir kızı vardı; bütün âlem ona âşıktı </p>
				<p class="paragraf para-style-override-3">Herkes onun aşkıyla kendini kaybetmişti.</p>
				<p class="paragraf para-style-override-3">Fitne daima uyanıktı... çünkü onun yarı uykulu gözleri sarhoştu.</p>
				<p class="paragraf para-style-override-3">Yanağı kâfur gibi bembeyazdı, saçları misk gibi simsiyah. Abıhayatın dudağı onun dudaklarına susamış, kupkuru bir hale gelmişti.</p>
				<p class="paragraf para-style-override-3">Güzelliğinin bir zerresi görünse, akıl bile akılsızlıktan rüsva olur giderdi.</p>
				<p class="paragraf para-style-override-3">Şeker, dudağının lezzetini bilseydi utanır, erir, kendisinden geçerdi.</p>
				<p class="paragraf para-style-override-3">Rastgele oradan bir yoksul derviş geçiyordu. Birdenbire gözü, o aydın aya ilişti.</p>
				<p class="paragraf para-style-override-3">Elinde bir ekmek parçası vardı... ekmekçi acımış, o yoksul zavallıya vermişti;</p>
				<p class="paragraf para-style-override-3">O ay yüzlü dilberin yüzünü görünce, elindeki bir dilim ekmek düşüverdi.</p>
				<p class="paragraf para-style-override-3">Kız yoksula bakıp güldü, ateş gibi yürüdü... geçip gitti.</p>
				<p class="paragraf para-style-override-3">Kızın gülüşünü de görünce, yoksulun gözlerinden kan ırmakları boşandı!</p>
				<p class="paragraf para-style-override-3">Elinde yarım bir ekmek... bedeninde yarım bir can vardı. Bir anda bu iki yarımdan da temizleniverdi!</p>
				<p class="paragraf para-style-override-3">Ne gece kararı vardı, ne gündüz. Ağlayıştan, yanıştan söz söylemeye mecali kalmadı.</p>
				<p class="paragraf para-style-override-3">O padişahın gülümsemesini andıkça, hatırladıkça, bulut gibi gözyaşları döküyordu.</p>
				<p class="paragraf para-style-override-3">Hulâsa yedi yıl bu aşkı çekti; kızın mahallesindeki köpeklerle düşüp kalktı.</p>
				<p class="paragraf para-style-override-3">Kızın hizmetçileri tamamıyla bunu duydular, anladılar.</p>
				<p class="paragraf para-style-override-3">O sitemkârların hepsi de yoksulun başını mum gibi kesmeye karar verdiler.</p>
				<p class="paragraf para-style-override-3">Kız gizlice yoksulu çağırıp, “Senin gibi birisinin bana eş olmasına imkân yok.</p>
				<p class="paragraf para-style-override-3">Sana kastediyorlar; öldürecekler, kapımda durma, yürü, kaç.” dedi.</p>
				<p class="paragraf para-style-override-3">Yoksul dedi ki: “Ben, seni görüp sarhoş olduğum günden itibaren canımdan el yudum.</p>
				<p class="paragraf para-style-override-3">Benim gibi yüz binlerce kararsız âşıkın canı, senin cemaline her an feda olsun!</p>
				<p class="paragraf para-style-override-3"><span>Mademki beni suçsuz olarak öldürecekler... bir sorum var, lütfet de cevap ver.</span></p>
				<p class="paragraf para-style-override-3"><span>Demek ucuzca başımı kestirecek, hiç acımayacaksın... peki ama, o zaman bana niçin güldün?”</span></p>
				<p class="paragraf para-style-override-3"><span>Kız, “A hünersiz, senin bir şeyden haberin yok; sana niye güldüm, biliyor musun?</span></p>
				<p class="paragraf para-style-override-3"><span>Senin yüzünü görünce adamın güleceği geliyor; gülünecek bir suratın var. Ama yüzüne gülmek, sana yüz vermek hatadır.”</span></p>
				<p class="paragraf para-style-override-3"><span>Dedi... ve bu sözleri söyler söylemez yoksulun önünden bir duman gibi çekilip gitti. Zaten ne olduysa, bir hiçten ibaret, aslı yok ki!”</span></p>
				<p class="anabaslik" id="toc_marker-3-5" xml:lang="en-GB"><span>Dudunun Özrü</span></p>
				<p class="paragraf para-style-override-3"><span>Şeker gibi tatlı dilli dudu, fıstıki elbiseler giyinmiş, boynuna altın gerdanlığını takmış, çıkageldi.</span></p>
				<p class="paragraf para-style-override-3"><span>Onun lütfuyla bir sivrisinek bir atmaca kesilir. Nerde bir yeşillik varsa, onun kanadından meydana gelmiştir.</span></p>
				<p class="paragraf para-style-override-3"><span>Söz söylemeye başlayıp ağzından şekerler dökmeye, şekerler yemede atik davranmaya koyuldu da</span></p>
				<p class="paragraf para-style-override-3"><span>Dedi ki: “Her taş yürekli, her adam olmayan kişi, benim gibi güzel bir kuşu tutup demir kafeslere hapsediyor.</span></p>
				<p class="paragraf para-style-override-3"><span>Ben de o demir zindan içinde Hızır’ın abıhayatının sevdasıyla yanıp eriyorum.</span></p>
				<p class="paragraf para-style-override-3"><span>* Ben, kuşların Hızır’ıyım; ondan dolayı yeşiller giyinmişim. Olur ya, belki Hızır’ın içtiği abıhayatı ben de içerim.</span></p>
				<p class="paragraf para-style-override-3"><span>Benim Simurg’a varmaya kudretim yok... bana abıhayattan bir içim su kâfi!</span></p>
				<p class="paragraf para-style-override-3"><span>* Ben sevdalılar gibi yola düşerim... hercai bir güzelim, onun için her yere giderim.</span></p>
				<p class="paragraf para-style-override-3"><span>* Abıhayattan bir nişane elde ettim mi, kul olduğum halde padişahlığa erişir, sultanlığı elde ederim.”</span></p>
				<p class="anabaslik" id="toc_marker-3-6" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “A devletten bir ize bile erişmemiş olan, canını vermeyen kişi er değildir.</p>
				<p class="paragraf para-style-override-3">Can, sevgiliye verilmek içindir... ancak bunun için işine yarar. Can verirsin de, bir an olsun sevgiliye kavuşursun.</p>
				<p class="paragraf para-style-override-3">815 Abıhayat istiyorsun, fakat canını da seviyorsun... yürü be... senin, için yok; bir deriden ibaretsin sen!</p>
				<p class="paragraf para-style-override-3">Canı ne yapacaksın? Ver sevgiliye! Sevgilinin yolunda erler gibi can feda et!</p>
				<p class="anabaslik" id="toc_marker-3-7" xml:lang="en-GB"><span>Hikâye</span></p>
				<p class="paragraf para-style-override-3">Makamı yüce bir meczup vardı. Hızır ona dedi ki: “Ey işini tamamlamış er.</p>
				<p class="paragraf para-style-override-3">Ne dersin... benimle dost olmak ister misin?” Meczup dedi ki: “Benim işim, seninle başa çıkmaz.</p>
				<p class="paragraf para-style-override-3">Sen kaç kere, kıyamete kadar yaşamak için abıhayat içtin.</p>
				<p class="paragraf para-style-override-3">820 Halbuki ben canımı feda etmek azmindeyim... çünkü sevgili olmadıkça canla işim yok benim.</p>
				<p class="paragraf para-style-override-3">Sen canını koruma sevdasındasın. Halbuki ben her gün can feda edip duruyorum.</p>
				<p class="paragraf para-style-override-3">İyisi mi, tuzaktan kaçan, dağılan kuşlar gibi birbirimizden uzak olalım vesselam!”</p>
				<p class="anabaslik" id="toc_marker-3-8" xml:lang="en-GB"><span>Tavuskuşunun Özür Getirmesi</span></p>
				<p class="paragraf para-style-override-3">Ondan sonra sırmalarla bezenmiş tavus meydana çıktı. Kanadının her tüyünde yüzlerce değil, binlerce nakış vardı.</p>
				<p class="paragraf para-style-override-3">Bir gelin gibi cilvelenmeye, kanadının her tüyü ayrı bir tarzda cilveler göstermeye başladı:</p>
				<p class="paragraf para-style-override-3">825 “Gayb nakkaşı beni bezeyeli, Çin ressamları şaşırdılar... ellerinden kalemleri düştü!</p>
				<p class="paragraf para-style-override-3">* Ben kuşların Cebrail’iyim, ama nasılsa başımdan kötü bir kazadır geçti.</p>
				<p class="paragraf para-style-override-3"><span>Bir yerde benimle çirkin yılan dost oldu da bu yüzden horlukla cennetten sürüldüm.</span></p>
				<p class="paragraf para-style-override-3"><span>Cennete karşılık, bana halvet bucağını verdiler... ayağım, ayağıma şiddetli bir bağ kesildi.</span></p>
				<p class="paragraf para-style-override-3"><span>Şunu kurmaktayım: Bir kılavuz olsun da, beni bu karanlık yerden kurtarsın, tekrar bana cennet yolunu göstersin!</span></p>
				<p class="paragraf para-style-override-3"><span>Ben padişaha ulaşacak adam değilim... kapıcısına erişeyim, bu yeter!</span></p>
				<p class="paragraf para-style-override-3"><span>Simurg’la ne alışverişim var? Yüce cennet yerim yurdum olsun... kâfi!</span></p>
				<p class="paragraf para-style-override-3"><span>Benim dünyada başka bir işim, isteğim yok... yalnız tekrar cennetin yolunu bulayım.”</span></p>
				<p class="anabaslik" id="toc_marker-3-9" xml:lang="en-GB"><span>Hüthütün Cevabı</span></p>
				<p class="paragraf para-style-override-3"><span>Hüthüt, tavusa dedi ki: “Ey kendi yaptığı iş yüzünden yolunu yitiren, padişahtan bir yurt, bir ev isteyen azgındır.</span></p>
				<p class="paragraf para-style-override-3"><span>Sanki onun yanı ondan iyimiş... sanki ev padişahtan yeğmiş!</span></p>
				<p class="paragraf para-style-override-3"><span>Heveslerle dolu olan cennet, nefis yurdudur. Gönül eviyse doğruluk yurdudur ancak.</span></p>
				<p class="paragraf para-style-override-3"><span>Tanrı tapısı, ulu bir denizdir... orada güzelim cennetler, küçücük bir katreden ibarettir.</span></p>
				<p class="paragraf para-style-override-3"><span>Deniz olan katreyi arar... denizden başka ne varsa, kuru bir sevdadan başka bir şey. değildir.</span></p>
				<p class="paragraf para-style-override-3"><span>Deryaya yol bulmaya kudretin varken, neden bir çiğ tanesine koşmaktasın?</span></p>
				<p class="paragraf para-style-override-3"><span>Güneşe sırlarını açabilecek adam, nasıl olur da bir zerreden geri kalır?</span></p>
				<p class="paragraf para-style-override-3"><span>Tüm olanın parça buçukla ne işi var? Can olanın azaya ihtiyacı mı olur?</span></p>
				<p class="paragraf para-style-override-3"><span>Ersen, adamsan tamamıyla tüm kesil... tüm iste, tüm ol, tümü gör!</span></p>
				<p class="anabaslik" id="toc_marker-3-10" xml:lang="en-GB"><span>Hikâye</span></p>
				<p class="paragraf para-style-override-3"><span>Bir talebe hocasından sordu: “Âdem, cennetten niçin sürüldü?”</span></p>
				<p class="paragraf para-style-override-3"><span>Hoca dedi ki: “Âdem’in yaradılışı pek yüceydi. Cennete girip cenneti yeter bulunca</span></p>
				<p class="paragraf para-style-override-3"><span>Bir hatif yüce sesle seslendi: Ey cennetlik, cennette yüzlerce bağlarla bağlanıp kaldın.</span></p>
				<p class="paragraf para-style-override-3"><span>Kim iki âlemde de bizden başka bir şeye kani olur, onunla eğlenir kalırsa,</span></p>
				<p class="paragraf para-style-override-3"><span>O bağlandığı şeye zeval verir, mahvederiz. Çünkü sevgiliden başkasına el atmak doğru değildir.”</span></p>
				<p class="paragraf para-style-override-3"><span>Sevgilinin huzurunda yüz binlerce can var... sevgisiz can, ne işe yarar?</span></p>
				<p class="paragraf para-style-override-3"><span>Sevgiliden başka bir şeyle diri olan adam, adamların hepsinden aşağıdır.</span></p>
				<p class="paragraf para-style-override-3"><span>* Başıyla meydandaki topu, sevgiliden başkasını görmeyen kapar, sevgiliden başkasına bakmayan çeler!</span></p>
				<p class="paragraf para-style-override-3"><span>** Söyle... bu, insanların hayırlısı olan Muhammed’den başka kimdir ki? Tanrı, onu “Mâzâgalbasar” diye övdü.</span></p>
				<p class="paragraf para-style-override-3"><span>Hadiste var: Cennet ehline cennetteki ilk verilen yemek ciğerdir.</span></p>
				<p class="paragraf para-style-override-3"><span>Cennet ehli, sır ehli olmadığından o yiyişle işe yeni baştan başlarlar!”</span></p>
				<p class="anabaslik" id="toc_marker-3-11" xml:lang="en-GB"><span>Kazın Mazereti</span></p>
				<p class="paragraf para-style-override-3">* Kaz, yüzlerce temizlikle sudan çıkıp elbiselerin hayırlısı olan beyazlara bürünmüş olarak topluluğun arasından geçti, huzura geldi.</p>
				<p class="paragraf para-style-override-3">Dedi ki: “Hiç kimse iki âlemde de benden temiz yüzlü, benden temiz özlü birisi bulunduğunu haber vermemiştir.</p>
				<p class="paragraf para-style-override-3">Her an güzelce gusletmekteyim... seccademi suya sermişim ben.</p>
				<p class="paragraf para-style-override-3">Benim gibi kim su üstünde durabilir? Kerametlerimde şüphe yok.</p>
				<p class="paragraf para-style-override-3">Kuşların zahidiyim ben... reyim aydın ve temizdir. Daima hem elbisem temiz, hem yerim, yurdum. </p>
				<p class="paragraf para-style-override-3">Susuz âlemde duramam ben... çünkü azığım da sudur, varlığım da sudan!</p>
				<p class="paragraf para-style-override-3">Âlemde benim gönlüm de dertliydi ama, gönlümdeki derdi yudum, arıttım... çünkü solukdaşım su.</p>
				<p class="paragraf para-style-override-3">Burada su yok... ben karada nasıl olur da muradıma erişebilirim?</p>
				<p class="paragraf para-style-override-3">Benim işim suyla... alın yazım böyle. Artık sudan nasıl ayrılabilirim?</p>
				<p class="paragraf para-style-override-3">* Her var olan, suyla diridir. Şu halde sudan el çekmemeli... doğru değil bu</p>
				<p class="paragraf para-style-override-3">Bu vadiyi nasıl aşarım? Simurg’a ulaşamam ki ben!</p>
				<p class="paragraf para-style-override-3">* Adamın, bir kıvılcım bile canını yakarsa, ateş denizinden nasıl olur da haber alır?</p>
				<p class="paragraf para-style-override-3">* İnsanın kıblesi su olursa, artık Simurg’dan murad almasına imkân mı var?”</p>
				<p class="anabaslik" id="toc_marker-3-12" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “Ey sudan hoşlanan! Su, canını ateş haline getirmiş!</p>
				<p class="paragraf para-style-override-3">Suda ne güzel uykuya dalmışsın... bir katrecik su gelmiş de senin yüzünün suyunu alıp görürmüş!</p>
				<p class="paragraf para-style-override-3">Su, yüzü yıkanmamışlara lazımdır. Sen de yüzü kirli bir pissen yürü... su ara!</p>
				<p class="paragraf para-style-override-3">Aydın su gibi, niceye bir her yüzü yıkanmamış pis adamın yüzünü görüp duracaksın?</p>
				<p class="anabaslik" id="toc_marker-3-13" xml:lang="en-GB"><span>Hikâye</span></p>
				<p class="paragraf para-style-override-3">Birisi bir meczuba sordu: “Bu iki âlem nedir ki, bunlarda bunca hayaller, vehimler var?”</p>
				<p class="paragraf para-style-override-3">Meczup dedi ki: “İki âlem de... yukarısı; aşağısı... hepsi bir katre sudan ibarettir. Hakikatte ne vardır, ne de yok!”</p>
				<p class="paragraf para-style-override-3">Önce bir katrecik su meydana geldi... ondan sonra sevgili o katreden göründü.</p>
				<p class="paragraf para-style-override-3">Su üstünde bulunan bütün güzellikler, bütün güzeller, demirden bile olsalar, geçer giderler.</p>
				<p class="paragraf para-style-override-3">Demirden katı hiçbir şey yoktur... öyle olduğu halde yapısı suyladır, bir bak da gör!</p>
				<p class="paragraf para-style-override-3"><span>Temeli su olan her şey, ateş bile olsa, nihayet toprak olur!</span></p>
				<p class="paragraf para-style-override-3">Kimse suyun durduğunu görmemiştir... öyle olduğu halde, su üstüne kurulan yapı nasıl durabilir?”</p>
				<p class="anabaslik" id="toc_marker-3-14" xml:lang="en-GB"><span>Kekliğin Özrü</span></p>
				<p class="paragraf para-style-override-3">Keklik, başını kaldırıp yerinden kalktı... sarhoşçasına neşeli bir halde, salına salına geldi. </p>
				<p class="paragraf para-style-override-3">Gagası kırmızıydı... siyahlar giyinmişti; gözünden kanlar coşup akmaktaydı.</p>
				<p class="paragraf para-style-override-3">Gâh dağların en yüce tepelerinde, engin bellerde uçmaktaydı... gâh kılıcın önüne durup baş vermekteydi.</p>
				<p class="paragraf para-style-override-3">Dedi ki: “Ben mücevher elde etmek için daima dağlarda, bellerdeyim.</p>
				<p class="paragraf para-style-override-3">* Daima madenlerin etrafında dönüp dolaşmakta, mücevher elde etmek için bir hayli tozmaktayım.</p>
				<p class="paragraf para-style-override-3">Mücevher sevgisi, yüreğime öyle bir ateş saldı ki, bana elde ettiğim bu hoş ateş yeter!</p>
				<p class="paragraf para-style-override-3">Bu ateşin harareti içimi yaktı, alevi baş gösterdi mi içimdeki ufacık taşlar kan haline gelir.</p>
				<p class="paragraf para-style-override-3">Görüyorsun ya... bir ateş ne tesirler yapmada... hemencecik taşı kan haline getirmede.</p>
				<p class="paragraf para-style-override-3">Ben, taşla ateş arasında kaldım... hem şaşırmış bir haldeyim, hem perişan bir halde!</p>
				<p class="paragraf para-style-override-3">Yanıp yakılarak kırık taşcağızları yutar, gönlümü ateşlere verir, taşlar üstünde uyurum!</p>
				<p class="paragraf para-style-override-3">Dostlarım, gözünüzü açın da yediğim, içtiğim şeye bakın!</p>
				<p class="paragraf para-style-override-3">Bir taş üstünde uyuyup taş parçaları yiyen kişinin savaşlara girişmesine ne lüzum var?</p>
				<p class="paragraf para-style-override-3">Gönül, bu şiddete yüzlerce zahmet çekerek katlanmada... Mücevher sevdası, beni dağlara atmış!</p>
				<p class="paragraf para-style-override-3">Mücevherden başka bir şey sevenin elde ettiği şey gelip geçer; geçicidir.</p>
				<p class="paragraf para-style-override-3">Mücevherlerin saltanatı daimidir; mücevherler daima dağlarda bulunur.</p>
				<p class="paragraf para-style-override-3">Ben dağlar delisiyim, mücevher eri... bir an bile dağsız, belsiz duramam.</p>
				<p class="paragraf para-style-override-3">Mücevherlerin saltanatı daimidir; ben de onu daima dağ tepelerinde arar dururum.</p>
				<p class="paragraf para-style-override-3">Ne mücevher kadar değerli bir şey buldum; ne de ondan daha aziz ve hoş bir şey!</p>
				<p class="paragraf para-style-override-3">Simurg’un yolu, müşkül bir yol. Benimse ayağım mücevher sevdasıyla dağda balçığa kakılmış kalmış!</p>
				<p class="paragraf para-style-override-3">Yüreği pek Simurg’a nerden ulaşacağım? Elim başımda, ayağım balçıkta; bu halde gidip ulaşmamama imkân mı var?</p>
				<p class="paragraf para-style-override-3">Ateş gibi taştan baş kaldırmam... ya ölürüm, ya pençemle mücevheri yakalar, mücevhere nail olurum.</p>
				<p class="paragraf para-style-override-3">Bana aşikâr bir mücevher gerek; mücevheri olmayan adam ne işe yarar?”</p>
				<p class="anabaslik" id="toc_marker-3-15" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “Ey mücevher gibi renklere boyanmış keklik, bu topallık niceye bir? Ne vakte dek bana sakat, topal özürler getireceksin?</p>
				<p class="paragraf para-style-override-3"><span>Ayağınla gagan, ciğer kanlarına batmış, boyanmış da, sen gene bir taş üstünde mücevher elde edemeden kalakalmışsın!</span></p>
				<p class="paragraf para-style-override-3">Mücevherin aslı nedir? Renklerle bezenmiş, boyanmış bir taş... sen de bir taşa sevdalanmış, sımsıkı bu sevdaya sarılmışsın!</p>
				<p class="paragraf para-style-override-3">Mücevherin rengi kalmadı mı, taştan ibarettir... artık renge kapılan adamın da ne aklı vardır, ne temkini!</p>
				<p class="paragraf para-style-override-3">Kimin hakikatten nasibi varsa, kim işin aslından bir koku almışsa, renge kapılmaz, aldanmaz. Çünkü kuyumcu, ancak mücevher ister, taş değil!</p>
				<p class="anabaslik" id="toc_marker-3-16" xml:lang="en-GB"><span>Hikâye</span></p>
				<p class="paragraf para-style-override-3">Süleyman’ın yüzüğündeki mücevher derecesinde değerli hiçbir mücevher yoktur.</p>
				<p class="paragraf para-style-override-3">O yüzük yüzünden o kadar ada sana, şana şöhrete sahip oldu. Fakat o yüzük de ancak yarım buğday ağırlığında bir taştan ibarettir.</p>
				<p class="paragraf para-style-override-3">Süleyman o taşı yüzük yaptırıp parmağına takınca, bütün yeryüzü hükmüne girdi.</p>
				<p class="paragraf para-style-override-3">Süleyman bu saltanatı bulup bütün âlemin hükmüne girdiğini gördü.</p>
				<p class="paragraf para-style-override-3">Sayvanı kırk fersahlık yeri kaplardı... yel, hükmüne uymuştu.</p>
				<p class="paragraf para-style-override-3">* Bunu görünce dedi ki: “Bu saltanat, bu düzen... demek ki, şu kadarcık bir taşa bağlı.</p>
				<p class="paragraf para-style-override-3">* Dünyada da, ahrette de kimsenin böyle bir saltanata erişmesini istemem.</p>
				<p class="paragraf para-style-override-3">Yarabbi, ben ibret gözüyle bu padişahlığın afetini apaçık gördüm.</p>
				<p class="paragraf para-style-override-3">Dünyada bu kadar şatafatlı, ama ahrette pek değersiz... benden sonra bu salatanatı kimseye verme!</p>
				<p class="paragraf para-style-override-3">Benim orduyla, saltanatla işim yok... zembil örücülüğünü seçtim, onunla geçinip gidiyorum!”</p>
				<p class="paragraf para-style-override-3">Süleyman o mücevher yüzünden padişah oldu ama, o mücevher de onun yolunu urdu, ona bağ oldu!</p>
				<p class="paragraf para-style-override-3">O yüzden peygamber olduğu halde, gene de cennete peygamberlerden tam beşyüz yıl sonra girecek.</p>
				<p class="paragraf para-style-override-3">O mücevher Süleyman’a bile bu işi yaparsa, senin gibi sersemi nasıl şaşırtmaz?</p>
				<p class="paragraf para-style-override-3">Mademki mücevher, taştan ibarettir... bunca madeni kazıp durma. Sevgilinin yüzünü görmek ümidinden başka bir şeye kapılıp canını üzme!</p>
				<p class="paragraf para-style-override-3">Ey mücevher isteyen, gönlünü mücevherle doldur... daima öyle bir mücevheri ara, iste!”</p>
				<p class="anabaslik" id="toc_marker-3-17" xml:lang="en-GB"><span>Hümanın Özür Getirmesi</span></p>
				<p class="paragraf para-style-override-3">Gölgeler salan, padişahlara gölgesiyle padişahlık bağışlayan hüma topluluğun önüne geçti.</p>
				<p class="paragraf para-style-override-3">O kuş hümalıktan kutluluğa erişmiş, himmet bakımından her kuştan üstün olmuştu.</p>
				<p class="paragraf para-style-override-3">Dedi ki: “Ey deniz ve kara kuşları, ben öbür kuşlara benzemem.</p>
				<p class="paragraf para-style-override-3">Yüce himmete uğramışım ben... yaradılışta yüceliğe ulaşmışım.</p>
				<p class="paragraf para-style-override-3">* Köpek nefsi daima horlar dururum... Feridun’la Cem, yüceliği benden bulmuştur.</p>
				<p class="paragraf para-style-override-3">Padişahlar, benim gölgemde yetişirler. Her yoksul tabiatlı kişi nerden bizimle eşit olacak?</p>
				<p class="paragraf para-style-override-3">* Köpek nefse daima kemik veririm ben... bu yüzden ruhumu, bu köpeğin şerrinden korur, kurtarırım.</p>
				<p class="paragraf para-style-override-3">Nefsime daima kemik verdiğimdendir ki, canım bu yüce makamı buldu.</p>
				<p class="paragraf para-style-override-3">Kanadının gölgesi kimin üstüne düşerse, onu padişah yapan bir kuşun şevketinden, kudretinden nasıl olur da baş çekilirmiş?</p>
				<p class="paragraf para-style-override-3">Herkesin, onun gölgesinde oturması lazım... bu suretle onlar da gölgesinden bir zerreyi elde ederler belki.</p>
				<p class="paragraf para-style-override-3"><span>Asi Simurg, nerden benim dostum, eşim olacak? Padişahlık benim işim, padişahları padişah eden benim, bu bana yeter!”</span></p>
				<p class="anabaslik" id="toc_marker-3-18" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “Ey gurura bağlanmış olan... gölgeni çek... âlemi kendine daha fazla güldürme!</p>
				<p class="paragraf para-style-override-3">Şimdi padişahlıktan bahsetmenin sırası değil... bugün köpek gibi kemikle geçinmedesin</p>
				<p class="paragraf para-style-override-3">Keşke padişahları padişah etmeseydin de kendini kemikten kurtarsaydın!</p>
				<p class="paragraf para-style-override-3">Farz edeyim ki... âlem padişahları, şimdi de senin gölgen sebep oluyor da padişahlık buluyorlar...</p>
				<p class="paragraf para-style-override-3">Fakat yarın, uzun bir zaman belalara girecekler... hepsi de padişahlığından vazgeçecek...</p>
				<p class="paragraf para-style-override-3">Padişah olan, senin gölgeni görmeseydi, hesap günü belaya mı uğrardı?</p>
				<p class="anabaslik" id="toc_marker-3-19" xml:lang="en-GB"><span>Hikâye</span></p>
				<p class="paragraf para-style-override-3">* Dini temiz, doğru yolda yürür bir adam vardı. Bir gece rüyasında Sultan Mahmud’u gördü.</p>
				<p class="paragraf para-style-override-3">Dedi ki: Ey zamanı iyilikle geçen padişah, ebediyet yurdunda halin nasıl?</p>
				<p class="paragraf para-style-override-3">Sultan Mahmud dedi ki: “Bırak, yüreğimin kanını dökme, sus. Burası padişahlık yeri değil, kalk oradan!</p>
				<p class="paragraf para-style-override-3">Padişahlığım bir sanıdan ibaretti, yanlış bir şeydi zaten. Bir avuç kokmuş toprağa padişahlık mı yaraşır?</p>
				<p class="paragraf para-style-override-3">Âlemin padişahı Tanrı’dır; padişahlık ona layıktır.</p>
				<p class="paragraf para-style-override-3">Kendi âcizliğimi, şaşkınlığımı görünce padişahlığımdan utanıyorum.</p>
				<p class="paragraf para-style-override-3">Sen de beni çağıracaksın, a aklı dağınık diye çağır; padişah diye çağırma. Padişah odur, onun huzurunda bana padişah deme!</p>
				<p class="paragraf para-style-override-3">Saltanat onundur. Keşke ben yerlerde sürünseydim. Keşke dünyada bir yoksul olsaydım...</p>
				<p class="paragraf para-style-override-3">Keşke makamlara erişeceğime yüzlerce kuyuya düşseydim; keşke padişah olacağıma bir süprüntücü olsaydım.</p>
				<p class="paragraf para-style-override-3">Tekrar dünyaya gelme imkânını bulsam, padişahlık yapmak şöyle dursun, külhan yakar, külhancı Mahmud diye anılırdım!</p>
				<p class="paragraf para-style-override-3">Şimdi hiçbir şeyim yok... kurtulma imkânı da bulunmuyor... öyle olduğu halde yaptığım şeyleri bir bir soruyorlar, hesap ediyorlar!</p>
				<p class="paragraf para-style-override-3">O hüma kuşunun kolu kanadı kurusun... o, bana gölge saldı da padişah oldum!”</p>
				<p class="anabaslik" id="toc_marker-3-20" xml:lang="en-GB"><span>Doğanın Özür Getirmesi</span></p>
				<p class="paragraf para-style-override-3">Doğan, başını kaldırıp o topluluğun önüne geçti... anlam sırlarından perdeyi kaldırdı.</p>
				<p class="paragraf para-style-override-3">Beyliğini anlatıp yürekler dağlamakta, ululuğundan bahsedip durmaktaydı.</p>
				<p class="paragraf para-style-override-3">Dedi ki: “Ben padişahın eline müştakım... o iştiyakla zamane halkından göz yumdum.</p>
				<p class="paragraf para-style-override-3">Ayağım, padişahın eline geçsin diye başı mı eğmiş, gözümü yummuşum ben.</p>
				<p class="paragraf para-style-override-3">Kendimi edep, erkân yolunda yetiştirmiş, zahitler gibi riyazatlar çekmişim.</p>
				<p class="paragraf para-style-override-3">Bir gün olur da beni padişaha götürürlerse, huzur edeplerini öğrenmiş olarak götürsünler diye bu zahmetlere katlanmışım.</p>
				<p class="paragraf para-style-override-3">Ben, Simurg’u rüyada bile görmeye tenezzül etmem; neden beyhude yere onun yanına koşayım?</p>
				<p class="paragraf para-style-override-3">Padişahın elinden savrulup gelen bir toz bile bana yeter... âlemde bana bu rütbe kâfidir!</p>
				<p class="paragraf para-style-override-3">Yola girmeye mademki kudretim yok... bari padişahın elinde yüceleyim... başım yükselsin!</p>
				<p class="paragraf para-style-override-3">** Bir kişi, padişah sohbetine layık oldu, ona kendini sevdirdi mi, padişaha ne derse olur, ne isterse yapılır!</p>
				<p class="paragraf para-style-override-3">Sonu gelmeyen bellere gitmedense, padişaha layık olmam daha yeğ!</p>
				<p class="paragraf para-style-override-3">Şu fikirdeyim: Padişah huzuruna varayım; orada ömür süreyim.</p>
				<p class="paragraf para-style-override-3">Gâh padişahı bekleyeyim... gâh iştiyakıyla avlar avlayayım.”</p>
				<p class="anabaslik" id="toc_marker-3-21" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt dedi ki: “Ey geçici sevdaya tutulmuş âşık, sıfattan uzaksın... surete kapılıp kalmışsın.</p>
				<p class="paragraf para-style-override-3">Padişaha âlemde bir eşit bulunursa; padişahlık, nasıl olur da ona yaraşır.</p>
				<p class="paragraf para-style-override-3">Padişah olarak dünyada Simurg’dan başka kimse yoktur... çünkü eşiti olmayan odur, padişah ancak o!</p>
				<p class="paragraf para-style-override-3">Her ülkede, akılsızlığından bir başbuğ sivrilten adam padişah değildir.</p>
				<p class="paragraf para-style-override-3">Padişah ona derler ki, eşi yoktur... vefadan, idareden başka işi bulunmaz.</p>
				<p class="paragraf para-style-override-3">Dünya padişahı vefakârlık etse bile, bir an olur, döner... cefada bulunur.</p>
				<p class="paragraf para-style-override-3">Kim yanına yaklaşırsa, şüphe yok ki, işi gücü kararır perişan bir hale gelir.</p>
				<p class="paragraf para-style-override-3">Daima padişahtan ürker, çekinir... canı daima tehlikededir.</p>
				<p class="paragraf para-style-override-3">Dünya padişahı ateşe benzer. Ondan uzak ol... ondan uzak olmak daha iyi!</p>
				<p class="paragraf para-style-override-3">Onun için, padişahların yanında “uzaklaş” diyen çavuşlar vardır... yani bunlar, “Ey padişaha yakın olan, uzaklaş!” der dururlar.</p>
				<p class="anabaslik" id="toc_marker-3-22" xml:lang="en-GB"><span>Hikâye</span></p>
				<p class="paragraf para-style-override-3">Yüreği temiz, yaradılışı pek iyi bir padişah vardı. Gümüş bedenli bir köleye âşık oldu.</p>
				<p class="paragraf para-style-override-3">Öyle âşık oldu ki, o ay yüzlü dilber olmadıkça, bir an bile ne oturabilirdi, ne dinlenebilirdi.</p>
				<p class="paragraf para-style-override-3">O köle de, köleler arasında en terbiyeli köleydi... daima padişahın huzurunda, gözü önünde bulunurdu.</p>
				<p class="paragraf para-style-override-3">Padişah köşkten ok atarken, köle korkusundan adeta erirdi.</p>
				<p class="paragraf para-style-override-3">Çünkü padişah, daima bir elmayı hedef yapar, onu da kölenin başına koyardı.</p>
				<p class="paragraf para-style-override-3">Padişah, ok atıp elmaya isabet ettirdi mi, köle korkusundan sapsarı kesilir, sarı boya otuna dönerdi!</p>
				<p class="paragraf para-style-override-3">İşten haberi olmayan birisi ona sordu: “Gül gibi yüzün neden altın gibi sararmış?</p>
				<p class="paragraf para-style-override-3">** Padişah seni bu kadar seviyor, bu derecede hürmet görüyorsun. Neden yüzün sarı? Bunu anlat bana...”</p>
				<p class="paragraf para-style-override-3">Köle dedi ki: “Başıma bir elma koyuyor ve elmayı hedef yapıyor. Eğer ok bana isabet ederse</p>
				<p class="paragraf para-style-override-3"><span>Benim kulluğumu inkâr eder, zaten iyi bir köle değildi... kölelerimin arasında ondan daha kusurlusu yoktu, der.</span></p>
				<p class="paragraf para-style-override-3">Yok... oku hedefe rastlarsa... bu, padişahın bahtından deyip geçer herkes.</p>
				<p class="paragraf para-style-override-3">Bense bu iki dert arasında kıvranıp durmaktayım... bir hiç uğruna canımı tehlikeye atıyorum!”</p>
				<p class="anabaslik" id="toc_marker-3-23" xml:lang="en-GB"><span>Alaüveyik Kuşunun Mazereti</span></p>
				<p class="paragraf para-style-override-3">Bundan sonra alaüveyik hemencecik çıkageldi, dedi ki: “Ey kuşlar, ben kendi kendimle meşgulüm; kendi yaramı onarmaya uğraşıyorum.</p>
				<p class="paragraf para-style-override-3">Deniz kıyısında ne güzel yerim yurdum var. Kimsecikler benim sesimi sedamı duyamaz!</p>
				<p class="paragraf para-style-override-3">Kimseyi incitmem ben... bir an olsun âlemde benden incinmiş adam yoktur.</p>
				<p class="paragraf para-style-override-3">Dertli dertli, daima tasalı, daima ihtiyaç içinde deniz kıyısında oturur dururum.</p>
				<p class="paragraf para-style-override-3">Su isteğiyle gönlümü kanlara bularım. Suyu kendimden bile esirger, kıskanırım... ne yapayım?</p>
				<p class="paragraf para-style-override-3">Suda yüzemem; öyle olduğu halde dudakları kupkuru olarak deniz kıyısında otururum.</p>
				<p class="paragraf para-style-override-3">Deniz yüzlerce çeşit coşar... fakat ben ondan bir katrecik su bile içemem.</p>
				<p class="paragraf para-style-override-3">Denizden bir katre suyun eksileceğini düşünürüm. Kıskançlık ateşi yüreğimi yakar kavurur.</p>
				<p class="paragraf para-style-override-3">Benim gibisine deniz aşkı yeter... başımdaki bu hava, başımdaki bu sevda kâfi bana!</p>
				<p class="paragraf para-style-override-3">Şimdi ben, denizin derdinden başka bir dert istemiyorum. Simurg’a tahammülüm yok, aman aman.</p>
				<p class="paragraf para-style-override-3">Aslı bir katre su olan, nasıl olur da Simurg’la buluşabilir?”</p>
				<p class="anabaslik" id="toc_marker-3-24" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt, ona dedi ki: “Ey denizden haberi bile olmayan, deniz timsahlarla, canavarlarla doludur.</p>
				<p class="paragraf para-style-override-3">Deniz suyu gâh acıdır, gâh tuzlu... gâh durgundur, gâh dalgalı!</p>
				<p class="paragraf para-style-override-3">Deniz bir kararda durmaz... halden hale girer. Gâh geri çekilir, gâh kendini kıyıya çarpar, coşar, ilerler.</p>
				<p class="paragraf para-style-override-3">Nice ulu kişilerin gemilerini paraladı... niceler, onun girdabına düşüp öldüler.</p>
				<p class="paragraf para-style-override-3">Dalgıç gibi deniz yollarını bilenler bile, ona daldılar mı, can korkusuyla nefeslerini tutarlar.</p>
				<p class="paragraf para-style-override-3">Denizin dibine dalan biri, bir nefes aldı mı, deniz onu boğar, öldürür... çöp gibi yukarıya atıverir!</p>
				<p class="paragraf para-style-override-3">Sen de denizden vazgeçmezsen, nihayet seni de boğar!</p>
				<p class="paragraf para-style-override-3">Kimseye vefası olmayan denizden kim vefa umar ki?</p>
				<p class="paragraf para-style-override-3">Deniz, sevgilinin iştiyakıyla kendiliğinden coştukça coşar... gâh dalgalanır, gâh köpürür!</p>
				<p class="paragraf para-style-override-3">Kendisi bile gönül huzurunu bulamamış, isteğine erememiştir... sen de ondan gönül huzurunu elde edemezsin!</p>
				<p class="paragraf para-style-override-3"><span>Deniz, onun civarından kaynayan bir kaynaktır... sen, neden ona daldın kaldın da sevgilisine aldırış bile etmedin?</span></p>
				<p class="anabaslik" id="toc_marker-3-25" xml:lang="en-GB"><span>Hikâye</span></p>
				<p class="paragraf para-style-override-3">1005 Can gözü açıklardan biri, denize daldı da dedi ki: “Ey deniz neden mavisin sen?</p>
				<p class="paragraf para-style-override-3">* Niçin yas elbisesine büründün? Sende hiçbir ateş yokken, niçin kaynayıp duruyor, köpürüp taşıyorsun?”</p>
				<p class="paragraf para-style-override-3">Deniz, o gönlü güzel kişiye cevap verdi: “Sevgilinin ayrılığından kıvranıp durmaktayım.</p>
				<p class="paragraf para-style-override-3">Adam değilim... bu yüzden ona layık olamadım... derdiyle yas libaslarına büründüm.</p>
				<p class="paragraf para-style-override-3">Dudağım kupkuru... dalgın bir halde oturup kalmışım; aşkının ateşiyle coşup köpürmedeyim.</p>
				<p class="paragraf para-style-override-3">Kevserinden bir katrecik bulabilsem, ebedi bir hayata erer, kapısından ayrılmaz, orayı beklerdim.</p>
				<p class="paragraf para-style-override-3">Fakat benim gibi nice yüz binlerce susuz, yanıp kavrulmuş kişi var ki, gece gündüz, yolunda ölüp gidiyorlar!”</p>
				<p class="anabaslik" id="toc_marker-3-26" xml:lang="en-GB"><span>Puhunun Özrü</span></p>
				<p class="paragraf para-style-override-3">Puhu kuşu, deli gibi ortaya atıldı... dedi ki: “Ben öyle bir köşk seçtim ki kendime!</p>
				<p class="paragraf para-style-override-3">Harabelerde doğmuş bir âcizim... şarapsız harap olup gitmedeyim!</p>
				<p class="paragraf para-style-override-3">Yüzlerce mamure buldum, ama hepsi de bakımsızlığa düşmek üzere... hepsi de harap olmak üzere!</p>
				<p class="paragraf para-style-override-3">Bir toplulukta oturmak, gönlünü, hatırını huzura kavuşturmak isteyen, sarhoş gibi yıkık yerlere gitmeli!</p>
				<p class="paragraf para-style-override-3">Zahmetler çekiyor, yıkık yerlerde yurt ediniyorum ama, defineler böyle yerlerde gömülür de ondan!</p>
				<p class="paragraf para-style-override-3">Defineye olan aşkım, böyle yıkık yerlerde yüz gösterdi... defineye ulaşmak için yıkık yerlere gitmekten başka yol yok!</p>
				<p class="paragraf para-style-override-3">Tılsım bilmeden, tılsımı çözmeye çalışmadan, belki bir define bulurum diye herkesten ayrıldım... çektiğim zahmetlere katlandım!</p>
				<p class="paragraf para-style-override-3"><span>Bu viranede bir gün olur da ayağım bir defineye batar, bir define elde edersem, bu deli gönlüm kurtulur, muradına erer!</span></p>
				<p class="paragraf para-style-override-3">Simurg’a olan aşk, masaldan başka bir şey değil... çünkü Simurg sevgisi, her delinin harcı olamaz!</p>
				<p class="paragraf para-style-override-3">Ben ercesine ona âşık değilim... şu halde defineye, yıkık yerlere âşık olmam gerek!”</p>
				<p class="anabaslik" id="toc_marker-3-27" xml:lang="en-GB">Hüthütün Cevabı</p>
				<p class="paragraf para-style-override-3">Hüthüt, ona da şöyle dedi: “Ey define sevgisiyle sarhoş olan, tutalım bir define buldun...</p>
				<p class="paragraf para-style-override-3">Kendini o definenin başında ölmüş farz et... ömür gitmiş, yol da bitmemiş!</p>
				<p class="paragraf para-style-override-3">* Defineye, altına âşık olmak, kâfirliktir. Altından put yapan kişi, Samirî sayılır!</p>
				<p class="paragraf para-style-override-3">Altına tapmak küfürdür... sen, nihayet Samirî kavminden değilsin ya!</p>
				<p class="paragraf para-style-override-3">Hangi gönül, altın aşkıyla bulanır, bozulursa; o adamın suratı, kıyamette tebdil edilir.</p>
				<p class="anabaslik" id="toc_marker-3-28" xml:lang="en-GB">Hikâye</p>
				<p class="paragraf para-style-override-3">Hakikatten haberi olmayan birisinin bir küp altını vardı. Ölünce o altın dökülüp kaldı tabii.</p>
				<p class="paragraf para-style-override-3">Bir yıl sonra oğlu, rüyada babasını gördü. Yüzü fareye dönmüştü. Gözleri yaşlıydı.</p>
				<p class="paragraf para-style-override-3">İçine altın doldurduğu küpü koyduğu yere varmış, oranın etrafında fare gibi hızlı hızlı dönüp duruyordu.</p>
				<p class="paragraf para-style-override-3">Oğlu dedi ki: “Babama, buraya niçin geldin? Anlatsana, dedim.</p>
				<p class="paragraf para-style-override-3">Bana, şuraya para koymuştum... bilmem kimse buldu mu?.. diye cevap verdi.</p>
				<p class="paragraf para-style-override-3">Dedim ki: Peki, neden yüzün fareye dönmüş, neden böyle çarpılmışsın?.. Dedi ki: Altın sevgisini taşıyan gönül sahipleri, hep</p>
				<p class="paragraf para-style-override-3">Böyle fare şekline döner. Bana bak da ibret al, öğüt tut, para sevgisinden vazgeç oğlum!”</p>
				<p class="anabaslik" id="toc_marker-3-29" xml:lang="en-GB">Kuyruksalan Kuşunun Özrü</p>
				<p class="paragraf para-style-override-3">Kuyruksalan, zayıf, arık, gönlü üzgün, ateş gibi baştan ayağa kadar kararsız bir halde geldi.</p>
				<p class="paragraf para-style-override-3">Dedi ki: “Ben bir şaşkın, bir bunağım. Ne gönlüm var, ne kuvvetim, ne diyeceğim bir şey!</p>
				<p class="paragraf para-style-override-3">Fil gibi kuvvetli kollarım yok benim... fil şöyle dursun, karınca kadar bile gücüm kuvvetim yok.</p>
				<p class="paragraf para-style-override-3">Ne kolum, ne kanadım... hiçbir şeyim yok. Yüce Simurg’a nasıl ulaşabilirim ki?</p>
				<p class="paragraf para-style-override-3">Bu âciz kuş, ona nasıl erişir, huzuruna çıkabilir? Kuyruksalan kuşu Simurg’a nasıl erer?</p>
				<p class="paragraf para-style-override-3">Âlemde onu arayanlar pek çok; fakat vuslatı her adam olmayana layık mı olur?</p>
				<p class="paragraf para-style-override-3">Mademki onun vuslatına erişemeyeceğim, olmayacak bir ümitle yol alamam.</p>
				<p class="paragraf para-style-override-3">Hatta kapısına varsam da yüz sürsem bile, ya yanarım, ya yolunda ölürüm, gene vuslatına erişemem.</p>
				<p class="paragraf para-style-override-3">Ben onun adamı değilim; bari kuyu içinde kendi Yusuf’umu arayayım ben!</p>
				<p class="paragraf para-style-override-3">Ben kuyuda bir Yusuf yitirdim... elbette bir zaman gelir, yine bulurum onu!</p>
				<p class="paragraf para-style-override-3">Yusuf’umu kuyu da bulursam, onunla balıktan aya kadar uçarım!”</p>
				<p class="anabaslik" id="toc_marker-3-30" xml:lang="en-GB"><span>Hüthütün Cevabı</span></p>
				<p class="paragraf para-style-override-3">Hüthüt, kuyruksalana da dedi ki: “Ey şuhlukla kendini düşkün gösteren... bu düşkünlükte, bu acizde yüzlerce serkeşliklerde bulunan,</p>
				<p class="paragraf para-style-override-3">Sen baştan ayağa kadar riyadan ibaretsin... ben buna bakmam, aldırış bile etmem. Bu riya... fakat ben bunu satın almam ki.</p>
				<p class="paragraf para-style-override-3">Yola ayak bas, ağzını açma... devlete ulaşmaya bak. Hatta seni bu yolda yaksalar bile tahammül et, yan!</p>
				<p class="paragraf para-style-override-3">Sen mesela Yakup bile olsan, sana Yusuf’unu vermezler... düzene az başvur!</p>
				<p class="paragraf para-style-override-3">Kıskançlık ateşi parlayıp durmadadır. Yusuf sevgisi, âleme haramdır.</p>
				<p class="anabaslik" id="toc_marker-3-31" xml:lang="en-GB"><span>Hikâye</span></p>
				<p class="paragraf para-style-override-3">Yusuf babasından ayrılınca, Yakub’un gözleri o ayrılık yüzünden ağardı... gözlerine ak düştü, görmez oldu.</p>
				<p class="paragraf para-style-override-3">Gözlerinden kan ırmakları akmakta, diline daima Yusuf’un adı gelmekteydi!</p>
				<p class="paragraf para-style-override-3">Cebrail gelip Tanrı buyruğunu söyledi: Gayrı bir kere daha Yusuf’un adı diline gelirse</p>
				<p class="paragraf para-style-override-3">Adını peygamberler arasından sileceğiz.</p>
				<p class="paragraf para-style-override-3">Tanrı’nın bu emri gelince dilinden Yusuf’un adı gitti.</p>
				<p class="paragraf para-style-override-3">Dilinden gitti ama, o ad gönlünde yerleşmiş, durup duruyordu...</p>
				<p class="paragraf para-style-override-3">Bir gece rüyasında Yusuf’u gördü, onu yanına çağırmak istedi.</p>
				<p class="paragraf para-style-override-3">Tanrı buyruğunu hatırladı; derhal kendisini topladı, çağırmadı.</p>
				<p class="paragraf para-style-override-3">Ama takatı da elden gitti; yürekten öyle bir dertli dertli ah çekti ki!</p>
				<p class="paragraf para-style-override-3">O güzel rüyadan uyanıp yerinden kıpırdanınca, Cebrail gelip, “Tanrı buyuruyor ki,” dedi</p>
				<p class="paragraf para-style-override-3">“Yusuf’un adını anmadın ama, o anda öyle bir ah ettin ki!</p>
				<p class="paragraf para-style-override-3">O ahından anladım ki, hakikatte tövbeni bozdun sen.</p>
				<p class="paragraf para-style-override-3">Bu iş, aklın başına ne sevdalar getirir; hele bir bak, âşıklık bize neler eder?”</p>
				<p class="anabaslik" id="toc_marker-3-32" xml:lang="en-GB"><span>Kuşların Özür Dilemesi</span></p>
				<p class="paragraf para-style-override-3">Ondan sonra vadideki kuşların hepsi, o bir avuç hakikatten habersiz topluluk, mazeretler getirdiler.</p>
				<p class="paragraf para-style-override-3">Her biri bilgisizlikten bir özürdür serdetti... fakat kimse, baş köşeden bahsetmedi de hep dehlizden söyledi.</p>
				<p class="paragraf para-style-override-3">Her birinin özrünü birer birer söylesem, hikâye uzar gider, onun için beni mazur tut!</p>
				<p class="paragraf para-style-override-3">Her birinin bir mazereti vardı, ama yerinde değil... sakat ve topal. Böyle adam nereden ankayı pençesine düşürecek?</p>
				<p class="paragraf para-style-override-3">Ankayı candan seven kişi, ercesine candan el yur, el çeker!</p>
				<p class="paragraf para-style-override-3">Yuvasında otuz tanecik yemi bile olmayan, Simurg’u arıyor... bu, deli değil de nedir ki?</p>
				<p class="paragraf para-style-override-3">Bir tanecik yemi bile bulamıyorsun, onu bile aramaya tahammülün yok... sonra nasıl olur da Simurg’u arayabilirsin sen?</p>
				<p class="paragraf para-style-override-3">Bir kadehcik şarapla sarhoş oluyorsun... içip içip de yıkılmayan bir erle nasıl işret edebilirsin?</p>
				<p class="paragraf para-style-override-3">Bir zerreyi bile yerinden kıpırdatamadıktan sonra, güneşin vuslatına nasıl erişebileceksin ki?</p>
				<p class="paragraf para-style-override-3">Sen, hiçbir değeri olmayan küçücük bir katreden bile boğulduktan sonra, nasıl olur da tepeden tırnağa kadar deniz kesilebilirsin?</p>
				<p class="paragraf para-style-override-3">Ağır sözden bile çekinirken oka, baltaya nasıl tahammül edebilirsin?</p>
				<p class="paragraf para-style-override-3">Esasen var olan şeye, yok diyorsun ha... bu iş, her yüzü yıkanmamış pis adamın işi değildir zaten!</p>
			</div>
		</div>
	</body>
</html>