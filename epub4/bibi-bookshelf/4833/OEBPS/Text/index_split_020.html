<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_37">XVII</h1>

  <p class="block_37"><span class="text_2">Sontfous, les Anglais</span><sup class="text_3"><sup class="noteref" id="back_note_121"><a class="calibre3" href="../Text/index_split_141.html#note_121" title="121">121</a></sup></sup></p>

  <p class="block_22"><span class="text_12">Gordon</span> <span class="text_1">Adım Gordon. Hayır, beni tanımanız için hiçbir sebep yok. Gordon</span> <span class="text_16">Wyatt.</span> <span class="text_1">Bir şey hatırlatıyor mu bu ad size?</span></p>

  <p class="block_1">Sizinle konuşmamam gerekirdi. Bunun kurallara aykırı olduğundan eminim. Ne de olsa hakkımda bir fikriniz var, öyle değil mi? Şehvet düşkünü pis ihtiyar, okullu kızları baştan çıkaran, karısıyla çocuğunu terk eden alçak adamım ben... İnsana böyle etiketler yapıştırılınca insan tanıklık etmeyi pek beklemez!</p>

  <p class="block_1">Ne var ki, uzun süre önce Askeri Mahkeme önüne çıkarılmış ve tuz madenlerinde çalışmaya mahkûm edilmiş Gordon Wyatt davasının <i class="calibre1">yeniden</i> incelenmesini gerektiren birkaç husus işte size:</p>

  <p class="block_12"> </p>

  <p class="block_1">1) Tanıştığımızda son derece şen şakrak bir kızdı Marie Christine. Onunla evlendim ve onu İngiltere’ye götürdüm. Evlendikten bir ya da iki yıl sonra başından bir gönül ilişkisi geçti. Durumu çakmadığımı sanıyordu. Elbette çakmıştım durumu. İnsanı biraz sarsıyor böyle bir şey, ne var ki bu şoku alt ettim. Gillian’ın doğumundan sonra onun bir başka gönül ilişkisine girmiş olmasından şüphe ettim, ama tamamen de emin değildim. Bunu bile sineye çekebilirdim. Ancak bir türlü kabullenemediğim şey, eski şen şakraklığını yitirmiş olmasıydı. Sanki vaktinden önce orta yaşlı biri olup çıkmıştı, her şey hakkında söyleyecek <i class="calibre1">fikirleri</i> vardı. Korkunç bir şeydi bu. Ona hiç yakışmıyordu. Her zaman <i class="calibre1">haklı</i> çıkıyordu, eğer ne demek istediğimi anlıyorsanız.</p>

  <p class="block_12"> </p>

  <p class="block_1">2) Genç kadınlar konusundaki suçluluğum gerekçesiyle kızımla her türlü görüşme mahkemece yasaklanmıştı (kendi kızımı baştan çıkarmaya uğraşacağımı mı düşünüyorlardı, allahaşkına?). Kızımla görüşmek için bundan sonra yaptığım özel talepler de Madam tarafından sertçe reddedildi. Bir karar almamın vakti gelmişti: Her şeyin sana karşı olduğunu bilerek (mahkemenin, yasa adamlarının, mübaşirlerin vs.’nin horgörmesi) ve kendine umutla işkence ederek kızını görmeye mi çalışırsın, yoksa her şeye tam bir sünger mi çekersin? Sonra, çocuk için nasıl bir çözüm söz konusu olacaktı: Onun için en iyisi bir yerlerde Muhtemel Bir Birisi olduğunu mu, yoksa Kesin Bir Hiç Kimse olduğunu mu düşünmekti? Yanıtı kolay değil.</p>

  <p class="block_12"> </p>

  <p class="block_1">3) Söylenmesi gereken esas şey şu ki, karım hakkında çıkarılan iftiralara katlanamam. Şu anki karım. Onu ‘baştan çıkarmadım’. O da bana Lolita oyunları yapmadı. Tanıştık (aslında okul dışında) ve çarpıldık, işte olan bu. Yapılacak hiçbir şey yoktu. O zamandan beri aşkımız sürüyor, asla ters bir şey söylemedik birbirimize, iki harika yavrumuz var. Kuşkusuz bir yerlerde öğretmenlik işi bulmak güç oldu benim için. Bir süre biraz çeviri falan yaparak iki yakamızı bir araya getirdik, hâlâ da arada sırada yapıyorum. Ancak şimdi ekmeğimizi kazanan Christine. Ben, sanırım, ‘ev erkeği’ denilen türden biri oldum. Bir ördek için su ne kadar doğal bir şeyse bu yeni duruma öylesine alıştırdım kendimi. Tabii bu da Madam’ı şaşırtmaktan geri kalmadı. Dürüst olmak gerekirse, kadınların neden yakındıklarını bilmiyorum. Dedikleri gibi, ‘evde oturmaktan’ çok hoşlanıyorum. Oh, kapı çalıyor. Bakın, Christine’e bu konular hakkında hiç konuşmayacağıma söz vermiştim. Bundan hiç hoşlanmıyor Christine. Geçmişe mazi derler. Bu yüzden, sizce sakıncası yoksa aramızda kalsın. Çok çok teşekkür ederim. Hoşçakalın!</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Nuh-u nebi’den kalma bir Peugeot 403’üm var. Onu, bir köylüden satın aldım; adamcağız bunu kullanırken kendini herhalde bir Toyota Land Cruiser’in direksiyonunda hayal ediyordu. Yeşilimsi gri bir rengi var -artık böyle renkleri olan arabalar üretilmiyor- ve köşeleri de iyice yuvarlak. Küçük radyatörünün ızgarası zindanlardaki gözetleme deliklerini çağrıştırıyor. Çok eski moda. Ee, arada sırada arızalandığı da oluyor.</span></p>

  <p class="block_1">Her sabah eski deri gıcırtıları arasında direksiyona geçiyorum ve Toulouse’a gidiyorum. Monsieur Lagisquet’nin köpeği yüzünden kentin içinden dikkatle geçiyorum. Cinsinin ne olduğunu bilmiyorum köpeğin, ama göze hemen çarpan özellikleri arasında orta boyda, at kestanesi renginde ve öfkeli bir canayakınlığa sahip bir köpek oluşu var. Daha az göze çarpan bir özelliğini ise, Gill ile ben kentin içinden yürüyerek ilk kez geçerken bu dört ayaklı yaratık üzerimize saldırdığında, Monsieur Lagisquet’in ağzından öğrendik: “İl est sourd,” demişti sahibi, “il n‘entend pas.” Sağır bir köpek. Tanrım! Ne kadar hazin bir şey! Evet, süper hazin! Efendisinin alçak perdeden ıslığını işitemediğini bir hayal edin hele!</p>

  <p class="block_1">Bu yüzden yöre sakinlerini, İngiliz kraliyet ailesinin küçük bir dalına mensup biriymişim gibi başımla selamlayarak arabamı dikkatlice kullanıyorum. Birkaç yaşlı yöre sakininin, üzerinde Choky’nin sloganını taşıyan büyük bardaklardan sabah içkilerini yudumladıkları yarı kahve taraçası yarı kent meydanı benzeri tozlu bir alandan geçiyorum. <i class="calibre1">Alimentation</i><sup class="text_7"><sup class="noteref" id="back_note_122"><a class="calibre3" href="../Text/index_split_142.html#note_122" title="122">122</a></sup></sup> dükkânının dış cephesindeki Totalgaz raflarının ve Brilliantine Parfumée’nin ve Suze’ün reklamlarını yapan rengi almış ilanların önünden geçiyorum. Adlar, adlar! Sonra, küçük köprünün yanındaki artık kullanılmayan <i class="calibre1">lovoir’</i>ı<sup class="calibre4"><sup class="noteref" id="back_note_123"><a class="calibre3" href="../Text/index_split_143.html#note_123" title="123">123</a></sup></sup> arkamda bırakarak <i class="calibre1">-ou sont les blanchisseuses d’ antan?</i><sup class="text_7"><sup class="noteref" id="back_note_124"><a class="calibre3" href="../Text/index_split_144.html#note_124" title="124">124</a></sup></sup><i class="calibre1">-</i> Cave Coopérative’in yanından ana yola çıkıyorum. Bu çevredeki birçok köyde olduğu gibi, bizimkinde de iki şato var: Eski olanı <i class="calibre1">château fort,</i> duvarlarından bir zamanlar oluk oluk kan akarmış; ve pırıl pırıl paslanmaz çelikten olanı yeni, içindeki kırmızımsı sıvı da kafası ezilmiş tutsaklardan değil ezilmiş üzümlerden geliyor. Savaş sanalları ve barış sanatları! Bana öyle geliyor ki, mimarların bu karşılaştırmadan daha fazla yararlanmaları gerekir: Cave Coopérative’in parıltılı silolarının tepelerine tuzluk biçiminde matrak kuleler kondurmak çok iyi olur ve hatta gözaldatım tekniğiyle açılacak ok atma yarıkları da, bu parıltılı sütunları daha da güzelleştirebilir.</p>

  <p class="block_1">Bağların arasından neşeyle geçerken, İşte yaşam bu! diyorum kendi kendime. Birazcık Cinsault, bir parça Mourvédre biberi, bir tutam Malbec ve azıcık da Tempranillo: Bütün bunları karıştırın ve işte ne güzel oluverdi! Şimdi VDQS’iz,<sup class="calibre4"><sup class="noteref" id="back_note_125"><a class="calibre3" href="../Text/index_split_145.html#note_125" title="125">125</a></sup></sup> ama terfi bekliyoruz.</p>

  <p class="block_1">Şu karşıdaki küçük kuleyi görüyor musunuz - taştan yapılma şu yuvarlak şey? Mütevazı bir ambar orası, ancak zamanın geçişine olduğu kadar bitki bitlerinin zararlarına karşı direnmek üzere de inşa edilmiş. Etkileyici değil mi? Çevrenizdeki havayı burunlarınıza çekin, şu gökyüzünde süzülen şahini aşağı indirin! Yaşam denilen şey bu değil mi? Ah, beni bir saniye bağışlayın da, şurada, küreğini dayamış duran şu mavi önlük takmış işçiyi, krallara layık bir biçimde selamlayayım. Bir de ben kara kara düşüncelere kapılarak geçiriyordum vaktimi! Yaşamın, Rusya’yı istila etmek gibi bir şey olduğunu söylüyordum: Yıldırım gibi bir başlangıç, iç karartıcı bir yavaşlama, General Ocak ile korkunç bir çatışma ve sonra karlar üzerindeki kan. Ama, şimdi, olayları aynı şekilde görmüyorum. Yaşam yolu niçin güneşli ve kenarları bağlarla kaplı bir yan yoldan geçmesin? Böyle olmaması için hiçbir sebep yok, öyle değil mi? Buradaki her şey şimdi çok daha neşeli. Belki de gün ışığı kadar da yalın. Depresyonla ev içi aydınlatma düzeyi arasındaki bağıntıyı bulduklarını anımsıyor musunuz? O zaman lambalarınıza daha güçlü ampuller takın ve psikiyatrınızın faturalarından tasarruf edin! Bunun açık havadaki büyük mekânlar açısından geçerli olmaması için de hiçbir sebep yok. İklimden kaynaklanan bu kanıt, günümüzde, Şen Şakrak Ollie için kesinlikle geçerli.</p>

  <p class="block_1">Çayırları kaplayan ve çiftlik evlerini kar gibi çepeçevre saran sabah sisi içinde, A61 yoluyla Toulouse’a gitmem aşağı yukarı bir saatimi alıyor. Derken okulun avlusunda 403’ümü durduruyorum ve beni bekleyen öğrencilere ayçiçeği tohumu saçar gibi <i class="calibre1">bons mots</i><sup class="text_7"><sup class="noteref" id="back_note_126"><a class="calibre3" href="../Text/index_split_146.html#note_126" title="126">126</a></sup></sup> saçıyorum. Öğrenciler çok iyi giyimliler ve... doğrusu, çok da <i class="calibre1">hoşlar!</i> Kızlar kadar oğlanlar da. Ve İngilizce öğrenmek istiyorlar! Bayağı şaşırtıcı değil mi bu? Pedagojinin kişilere bulaşıcı bir öğrenme arzusu aşılayarak onlarda sürekli coşku uyandırmayı hedeflediğini biliyorum, ne var ki insan yağmurlu bir salı günü Edgware Road taraflarında bir dizi ıslak mısır çuvalıyla yüz yüze geldiğinde bu ilke bütün geçerliliğini yitiriyor. Buradaysa her şey tam tersine: Onlar bende öğretme arzusu uyandırıyorlar!</p>

  <p class="block_1">Ve benim bütün gün boyunca yaptığım da bu. Derken, arada sırada, geçmiş zaman kipinin çeşitli durumlarında biraz zorlanan (hepimiz de zorlanmıyor muyuz sanki?) bir kız öğrenciyle belki bir <i class="calibre1">coup de rouge</i><sup class="text_7"><sup class="noteref" id="back_note_127"><a class="calibre3" href="../Text/index_split_147.html#note_127" title="127">127</a></sup></sup> ve sonra da bağların arasından oyalana oyalana dönüş. İki kilometre öteden, batan güneşin aydınlığında, Cave Cooperative’in çelik ışıltısı fark ediliyor. En sevdiğim işaret levhasının önünden geçiyorum: Route Inondable. Ne kadar da Fransızlara özgü bir sözcük ekonomisi! Aynı şey, İngiltere’de, şöyle ifade edilirdi: Dikkat! Su baskını tehlikesi olan yol. Burada ise, sadece Route Inondable. Sonra, kentin içinden arabamı dikkatle sürerek, kendimi, karımın ve çocuğumun koca koca açılmış kollarına atmaya gidiyorum. Kızım beni nasıl da kucaklıyor, küçük Sal’im, gökkuşağı renkli <i class="calibre1">bambina’m!</i><sup class="text_7"><sup class="noteref" id="back_note_128"><a class="calibre3" href="../Text/index_split_148.html#note_128" title="128">128</a></sup></sup> Bana tıpkı ıslak bir duş perdesi gibi yapışıyor. Yaşam dediğimiz bu değil mi?</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Şimdi beni dinleyin.</span> <span class="text_16">Beni.</span></p>

  <p class="block_1">Sanırım hikâyeme yaşadığımız köyün bir tasviriyle başlasam iyi ederim. Köyümüz Toulouse’un güneydoğusunda, Aude bölgesinde, Minervois’nın kıyısında ve Canal du Midi’nin yakınında bulunuyor. Köyümüzün çevresinde bağlar var, gerçi eskiden yokmuş bu bağlar. Eğer bugün çevrede arabanızla dolaşacak olursanız, burayı oldum olası böyleydi sanabilirsiniz, çünkü her şey son derece eski görünüyor, ama doğru değil bu. Demiryolunun gelişiyle her şey değişmişti. Eskiden böylesi topraklar, tarımsal açıdan kendilerine yeterli olmak zorundaydı. Bu yüzden burada yünü için koyun, sütü için sığır, belki de keçi, sebze ve meyve ve herhalde -bundan pek emin değilim- yağı için ayçiçeği, nohut ve de bunun gibi şeyler yetiştirilirdi. Ne var ki demiryolu, başka her yerde yaptığı gibi, bölgenin ekonomik profilini değiştirdi, onu ezip geçti. Demiryoluyla gelen yün kendi ürettikleri yünden daha ucuz olduğu için insanlar koyun yetiştirmeyi bıraktılar. Karma tarım öldü. Bugün, şurada burada, belki bir evin arka bahçesinde, tek tük bir iki keçi görülebiliyor, ama hepsi de bu işte. Şimdi bütün bölgede şarap üretiliyor. Ama başka bir bölge bizimkinden daha kaliteli ve daha ucuz şarap ürettiğinde, asmalarımızı olanaklarının en son noktasına kadar kullandığımız ama yine de başka bölgelerle rekabet edemeyecek duruma düştüğümüzde ne olacak. Elbette, aç kalmayacağız, iktisatçılar tarafından Avrupa işsizlik tazminatına hak kazananlar listesine alınacağız. Hiç kimsenin istemediği bir şarabı üretmek, sonra da onu sirkeye dönüştürmek ya da sadece ziyan etmek için bize para ödenecek. Ve bu da yeni bir yoksullaşma olacak, anlıyor musunuz? Hazin bir şey olacak.</p>

  <p class="block_1">Tarlalarda gördüğümüz küçük taştan kuleler yörenin eskiden nasıl olduğunu gösteren birer kalıntı. İnsanlar onların sadece birer ambar olduklarını düşünüyorlar, ama eskiden üzerlerinde kanatlar da vardı onların: Yel değirmeniydiler onlar, şu anda içinde yer aldıkları tarlalardan çıkan buğdayı öğütürlerdi. Şimdiyse bu kanatları kesilmiş; kelebek kanatlarını yitirmiş bulunuyorlar. Peki köyün içinden geçerken yolunuzun üstünde ‘şato’yu gördünüz mü? Günümüzde herkes ona ‘şato’ diyor ve Oliver, askerlerin umutsuzca cesaret gösterilerinde bulundukları, şatonun tepesinden kızgın yağların döküldüğü hikâyeler uydurmaktan geri durmuyor. Hiç kuşkusuz bu bölgede, özellikle de Cathar İsyanı sırasında birtakım çarpışmalar oldu ve sanırım İngilizler bir ya da iki yüzyıl sonra buralardan geçtiler. Ne var ki burası bir vadinin ortasında yer alan ve stratejik bakımdan önemsiz, küçük bir köy. Bu yüzden bir şatoya hiçbir zaman gereksinimi olmadı. Şu bodur kule de eski bir tahıl ambarı sadece, başka bir şey değil.</p>

  <p class="block_1">Köyün ziyaretçileri çeken tek ilginç yanı kilisenin batı yanında bulunan ortaçağ frizi. Ortadaki kapının üzerinde bir kavis yaparak, bütün dış duvar boyunca uzanıyor. Belli bir düzen içinde yerleştirilmiş, otuz altı tane, taşa oyulmuş baş var. Bunların yansı melek başı; öteki yarısının altında ise haç biçiminde yerleştirilmiş kemikler var. Cennet, cehennem, cennet, cehennem, cennet, cehennem diye gidiyorlar. Ya da belki de diriliş ve ölüm, diriliş ve ölüm, diriliş ve ölüm diye. Tıpkı bir trenin geçişinde oluşan türden madeni bir takırtı sesi. Artık cehenneme de dirilişe de inanmadığımızı saymazsak tabii. Sonra, benim gözümde, melekler de meleklere değil, küçük çocuklara benziyorlar. Hayır, hayır, küçük <i class="calibre1">bir</i> çocuğa, kızım Sophie Anne Louise’e benziyorlar. Ona üç ad verdik, bu adların üçü de Fransızca’da olduğu gibi İngilizce’de de kullanılıyor, böylelikle sadece vurgusunu değiştirmek suretiyle adını değiştirebilir. Zamanın aşındırdığı şu başlar, şimdi bana kızımı anımsatıyorlar gene de. Ve bana yaşamdan, ölümden, yaşamdan, ölümden, yaşamdan, ölümden söz ediyorlar.</p>

  <p class="block_1">Bu yerde özel olan ne var? Londra’dayken, zamanı ve ölümü hiçbir zaman fazla düşünmemiştim. Burada her şey sakin, güzel ve dingin. Ve yaşantım da daha iyiye ya da daha kötüye gitmek üzere değişti. Kendimi zamanı ve ölümü düşünürken buluyorum sürekli. Sophie’nin etkisiyle mi acaba?</p>

  <p class="block_1">Sözgelimi, şu çeşme. X. Charles’ın saltanatı sırasında yapılmış, normal ve biraz da şatafatlı bir çeşme. Dağın öteki yanında hâlâ çıkarmaya devam ettikleri pembe mermerden yapılma bir dikilitaş. Çeşmenin kaidesinde ağızlarından küçük birer boru çıkan dört Pan başı var. Ancak bu ağızlardan artık su falan akmıyor. Çeşmeyi 1825’te inşa edip uzak ve tuzlu tepelerden ilk taze suyu getirmeleri harika olmuş olmalı. Ne var ki günümüzde köylüler şişelenmiş suyu yeğliyor ve çeşme de kurumuş durumda. Şimdi sadece, savaşta ölenlerin anısına dikilmiş bir anıt işlevi görüyor. Eğimli yanına, bu küçük köyün Birinci Dünya Savaşı’nda yitirdiği yirmi allı insanının adlarının listesini koymuşlar. Öte yanında, İkinci Dünya Savaşı’nda yitirilmiş üç kişinin adları yer alıyor, altta ise <i class="calibre1">mort en Indochine</i><sup class="text_7"><sup class="noteref" id="back_note_129"><a class="calibre3" href="../Text/index_split_149.html#note_129" title="129">129</a></sup></sup> diye bir ibare var. Dikilitaşın üçüncü yüzünde, 1825’te pembe mermere kazılmış olan özgün yazı okunabiliyor:</p>

  <p class="block_12"> </p>

  <p class="block_">MORTELS, SONGEZ BIEN</p>

  <p class="block_">LE TEMS PROMPT A S’ENFUIR</p>

  <p class="block_">PASSE COMME CETTE EAU</p>

  <p class="block_">POUR NE PLUS REVENIR</p>

  <p class="block_12"> </p>

  <p class="block_1">Su yaşam gibidir, deniyor. Ancak bu yörede su artık akmıyor.</p>

  <p class="block_1">Yaşlı kadınları seyrediyorum. Ev işleri yaparken yukarıdan aşağı düğmeli, basmadan iş elbiseleri giyiyorlar; tam olarak tulum denemez bunlara, tulumdan daha şık bu elbiseler. Kadınlar her sabah evlerinden çıkıyorlar ve evlerinin önündeki kaldırımı süpürüyorlar. Sonra da sokağı süpürüyorlar. Evet, eski süpürgeleriyle sokağın birkaç metre karelik asfalt kısmındaki tozu süpürüyorlar. Ve günün daha geç vakitlerinde, sıcaklık azaldığında, dik arkalıklı hasırdan küçük iskemlelere oturmak üzere, yeniden kaldırıma çıkıyorlar. Orada karanlık çökene kadar, örgü örerek, sohbet ederek, günün sıcaklığının azalışını hissederek kalıyorlar ve şimdi yolu niçin süpürmüş olduklarını da anlıyorsunuz. Çünkü, oturmayı arzu ettikleri ön bahçelerinin bir parçasını oluşturuyor bu yol.</p>

  <p class="block_1">Hafta sonlarında Montpellier’den yeni zenginler geliyor bu yöreye, ne var ki bu yeni zenginler köyümüzde konaklamıyorlar. Onlar için yeterince pitoresk değiliz biz. Ciplerini başka yerlere götürüyorlar ve güzel bir tepe manzarası bulduklarında da barbekü ateşlerini orada yakıyorlar. Burasını yavan ve sıkıcı buluyorlar ve isteklerini karşılamak üzere burada bir video dükkânımız da yok bizim. Yalnızca iki barımız, oturduğumuz yerin tam karşısında bir otel-restoranımız, <i class="calibre1">épicerie</i><sup class="text_7"><sup class="noteref" id="back_note_130"><a class="calibre3" href="../Text/index_split_150.html#note_130" title="130">130</a></sup></sup> ekmek satmaya başladığından beri <i class="calibre1">pain noir</i> ve <i class="calibre1">pain complet</i><sup class="text_7"><sup class="noteref" id="back_note_131"><a class="calibre3" href="../Text/index_split_151.html#note_131" title="131">131</a></sup></sup> de yapmaya başlayan boulangerie’miz<sup class="calibre4"><sup class="noteref" id="back_note_132"><a class="calibre3" href="../Text/index_split_152.html#note_132" title="132">132</a></sup></sup> ve elektrik ampulleriyle fare zehiri salan bir nalbur dükkânımız var. Geçen yıl, yörenin hemen hemen her yerinde Fransız Devrimi’nin İkiyüzüncü Yıldönümü kutlandı. Köyümüzde ise tek sergi, M. Garruet’nin nalbur dükkânının önünde gerçekleşti: Nalbur, ikisi kırmızı, ikisi beyaz ve ikisi de mavi altı tane plastik süpürge ısmarlamış ve onları dükkânının önündeki toprak bir kabın içine yerleştirerek sergilemişti. Süpürgelerin telleri saplarıyla aynı renkteydi ve çok hoş bir görünüşleri vardı. Derken birisi, iki kırmızı süpürgeyi birden satın aldı -oradan geçen bir komünist, dedi yaşlı bir kadın- ve bu da adeta gösterinin sonu oldu. Gerçi, daha sonra öteki köylerden atılan havai fişeklerin sesleri geldi, ama bizim için de İkiyüzüncü Yıldönümü kutlamaları son bulmuştu.</p>

  <p class="block_1">Her çarşamba sabahı saat 9.00’da balık taşıyan bir kamyonet sahilden çıkıp geliyor ve köy meydanında duruyor. <i class="calibre1">Dorade</i><sup class="text_7"><sup class="noteref" id="back_note_133"><a class="calibre3" href="../Text/index_split_153.html#note_133" title="133">133</a></sup></sup> ile nasıl çevireceğimi bir türlü bulamadığım <i class="calibre1">passard</i> diye bir balık satın alıyoruz. Meydan bir çeşit düzgün olmayan bir dikdörtgen biçiminde ve ortasında, tepesi kabaca budanmış ıhlamur ağaçlarıyla çevrili bir gezi yolu var; yaşlı erkekler bu ıhlamur ağaçlarının altında <i class="calibre1">boules</i><sup class="text_7"><sup class="noteref" id="back_note_134"><a class="calibre3" href="../Text/index_split_154.html#note_134" title="134">134</a></sup></sup> oynuyorlar; kadınlarsa her zaman dışında tutuldukları bu etkinliği seyretmek üzere hasır sandalyelerini yanlarında getiriyorlar kimi zamanlar. Akşamları erkekler projektör ışığı altında oynuyorlar; başlarının üzerinden uzaklardaki bir dizi kozalağın siyah ucu görülebiliyor. Bir Fransız köyünde bunun ne anlama geldiğini herkes bilir: Mezarlık.</p>

  <p class="block_1"><i class="calibre1">La mairie</i><sup class="text_7"><sup class="noteref" id="back_note_135"><a class="calibre3" href="../Text/index_split_155.html#note_135" title="135">135</a></sup></sup> ile postane yan yana, aynı binanın iki yarısını oluşturuyorlar. Pul satın almaya gittiğim ilk birkaç seferinde, kendimi yanlışlıkla <i class="calibre1">mairie</i>’nin içinde buldum.</p>

  <p class="block_1">Bunlar sizi ilgilendirmiyor, değil mi? Doğrusu, gerçekte pek ilgilendirmiyorlar. Sizi sıktığımı biliyorum. Başka şeylerden söz edilmesini istiyorsunuz siz. Pekâlâ.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Hep biraz hayıflandığım bir şey söyleyeyim mi size? Muhtemelen inanılmaz derecede adice gözükecek ama, gerçek bu.</span></p>

  <p class="block_1">Gillian hafta sonlarında yatakta sabah keyfi yapardı. İlk kalkan ben olurdum. Sabahleyin hep greyfurt yerdik ya da en azından, ya cumartesi ya da pazar günleri yerdik. Buna ben karar verirdim. Mutfağa inip de canım greyfurt çektiğinde, buzdolabından bir tane çıkarır, ikiye keser ve her bir yarısını bir kâseye koyardı m. Cumartesi yememişsek, pazar yerdik bir greyfurt. Kendime düşen yarıyı yediğimde, kâsesinin içinde duran, Gillian’ınkine bakardım. Bu onunki, uyandığında bunu yiyecek, derdim kendi kendime. Ve onun greyfurtundan bütün çekirdekleri özenle ayıklardım, böylelikle ayıklama işiyle uğraşmak zorunda kalmazdı. Bazen bir hayli çekirdek olurdu.</p>

  <p class="block_1">B iliyor musunuz, birlikte olduğumuz bütün bu zaman boyunca, hiç fark etmedi bunu. Ya da fark ettiyse de, hiç söz etmedi bundan. Ondan beklenebilecek bir şey değildi bu. Sadece fark etmemişti işte. Bana bundan dolayı minnet duyacağını umuyor ve her hafta sonunda yeniden birazcık hayal kırıklığına uğruyordum. Belki de çekirdeksiz yeni bir greyfurt türünün bulunduğuna inanıyordur, diye düşünüyordum. Greyfurtların nasıl ürediklerini sanıyordu ki?</p>

  <p class="block_1">Belki de şimdi çekirdeklerin varlığını keşfetti. Acaba hangisi greyfurtu kesiyordur? Oliver’ı bunu yaparken hayal edemiyorum... ah, lanet olsun.</p>

  <p class="block_1">Her şey bitmedi. Niçin ya da nasıl bilmiyorum ama, her şey henüz bitmiş değil. Bir şeyin yapılması gerekiyor, bir şeyin ortaya çıkması gerekiyor. Ben uzaklara gittim, onlar uzaklara gittiler, ama her şey bitmedi.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Biliyorsunuz, Gillian benden daha güçlü. Vay! Vay! Vay! Ve bu hoşuma gidiyor benim. Beni ipek iplerle bağlayınız,</span> <span class="text_16">lütfen.</span></p>

  <p class="block_1">Ah, biliyorum, daha önce söylemiştim bunu size. Bu kadar surat asmaya gerek yok. Surat asmak ve iç geçirmek - bunlar yaşamı toz pembe görmeyi öylesine engelliyorlar ki! Ben <i class="calibre1">troppo</i><sup class="text_7"><sup class="noteref" id="back_note_136"><a class="calibre3" href="../Text/index_split_156.html#note_136" title="136">136</a></sup></sup> matrak olduğumda, Gillian kimi zamanlar şöyle hafifçe iç geçiriyor. Susturulmuş karanlığın bağrında beklenti içinde olduğunuzu sezmek, çok baskıcı olabiliyor biliyorsunuz. İnsanlar ya oyuncu ya da seyirci, öyle değil mi? Ve ben kimi zamanlar seyircinin sahneye bir kereliğine çıkmasını arzu ediyorum.</p>

  <p class="block_1">Size daha önce işitmediğiniz bir şeyi söyleyeceğim. <i class="calibre1">Pravda,</i> Rusça, gerçek, demek. Hayır, bunu kuşkusuz biliyordunuz. Size söylemek istediğim şu: Rusça’da pravda sözcüğü için hiç kafiye yok. Bu eksikliği iyice düşünüp tartın bakayım. Zihninizin kanyonlarında bundan çıkacak sonuçlar şimdiden yankılanmıyor mu?</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Buraya, Oliver Toulouse’daki bir okulda iş bulduğu için geldik.</span></p>

  <p class="block_1">Buraya Musée des Augustins’de iş bulma şansı olduğunu işittiğim için geldik. Bundan başka küçük bir özel müşteri kesimi de var, beni, bazı kişilerle tanıştırdılar.</p>

  <p class="block_1">Buraya Londra artık çocuk yetiştirilecek bir yer olmaktan çıktığı için geldik, sonra Sophie’nin Maman gibi iki dilli olmasını istiyoruz.</p>

  <p class="block_1">Buraya iklim ve yaşamın kalitesi yüzünden geldik.</p>

  <p class="block_1">Buraya Stuart bana çiçekler göndermeye başladığı için geldik. Böyle bir şeyi aklınızdan geçirebiliyor musunuz? Gerçekten aklınızdan geçirebiliyor musunuz?</p>

  <p class="block_1">Bütün bunları buraya gelmeden önce tartıştık. Son şey dışında bütün her şeyi tartışmıştık. Stuart böyle bir şeyi nasıl yapabildi? Bu davranışının içten olup olmadığını -üzüntü duyduğunu söylüyordu- ya da bir çeşit hastalıklı intikam duygusundan mı kaynaklandığını anlayamadım. Her bir durumda da beni aşıyordu bu mesele.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Karar veren Gill oldu. Elbette demokrasi yaltakçılığı yaptık, birbirimize danışma sürecinin kutsal yollarından geçtik, ama iş işten geçtiğinde bir evlilik her zaman bir ılımlı bir de militan taraftan oluşur, değil mi? Bu sözümden sakın kısırlaştırılmış bir erkek kurbanın alışılagelmiş sızlanmalarını falan çıkarayım demeyin. Ya da daha doğrusu, isterseniz şu genelleme üzerinde anlaşalım sizinle: Kendilerini evlilik denilen tutsaklığa mahkûm etmiş olanlar karşılıklı olarak birbirlerine gösterdikleri böylesi aldatıcı yüzleri göğüslemek durumundadırlar. Gillian’a kur yaptığım vakitlerde, ben saplantıları olan külyutmaz kişi; o ise iki tarafı da idare eden bunalımlı kişiydi. Ne var ki, kokuşmuş bir Londra otobüsünün boğucu nemi yerine</span> <span class="text_16">herbes de Provence’</span><span class="text_1">ın</span><sup class="text_19"><sup class="noteref" id="back_note_137"><a class="calibre3" href="../Text/index_split_157.html#note_137" title="137">137</a></sup></sup> <span class="text_1">tatlı esintilerini solumak söz konusu olduğunda. J. Arthur Rank’ın kenarları çentikli güçlü gongu gibi yankılanan, Gillian’ın bir yerlere göç etme itkisi oldu. Göçmenliğin yol açtığı benim kalp çarpıntılarım ise, ancak bir dinleme cihazının yardımıyla duyulabilirdi.</span></p>

  <p class="block_1">Bakın, işi bana Gillian buldu. <span class="text_20">À</span> <i class="calibre1">l étranger’de</i><sup class="text_7"><sup class="noteref" id="back_note_138"><a class="calibre3" href="../Text/index_split_158.html#note_138" title="138">138</a></sup></sup> dürüst bir iş bulma koşullarıyla ilgili referansların yer aldığı küflenmiş üç ayda bir yayımlanan bir dergiyi bulup ortaya çıkaran Gillian oldu. Bildiğiniz steatopygous arkadaşım yuvarlaklıklarını başka bir kıtaya taşıyana kadar ben Londra’nın tadını çıkarıyordum. Ama Gill’in kanatlarının bir şeyleri haberleyen hışırtısını da duyumsuyordum; onu, karanlıkta, bir telefon telinin üzerine tünemiş, güney düşleri kurarken gözlerimin önüne getiriyordum. Ve eğer, Stubebe’ye açıkladığım gibi, para aşkla karşılaştırılabiliniyorsa, o zaman evlilik de bunun faturasıdır. Şaka ediyorum. Şey, yarı yarıya şaka ediyorum.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Elbette Oliver, erkeklerin çoğu gibi, esasında tembel. Büyük bir karar alıyorlar ve sonra da önlerindeki birkaç yılı bir aslan gibi bir tepenin üstünde güneşlenerek geçirebileceklerini düşünüyorlar. Babam kız öğrencisiyle çekip gitti ve muhtemelen bütün ömrü boyunca aldığı son karardı bu. Oliver da birazcık ona benziyor. Çok gürültü patırtı yapıyor ama parmağını kımıldattığı yok. Yanlış anlamayın: Oliver’ı seviyorum. Ama onu gerçekten tanıyorum.</span></p>

  <p class="block_1">Oliver hayatıma girip orada Stuart’ın işgal ettiği aynı yeri işgal etmişken, yaşamımızı aynı biçimde sürdürmek gerçekçi bir şey olamazdı. Hamile kalmam bile Oliver’ın düşüncelerini meşgul eder gözükmüyordu. Hissettiklerimi ona açıklamaya çalıştım, ama o sadece, bayağı sıkıntılı bir tonda: ‘‘Ama ben mutluyum Gill, hem de çok mutluyum!” dedi. Böyle bir şey söylediği için ona çok minnet borçluydum ve onu elbette seviyordum, böylece birbirimize sarılıp öpüştük, o benim hâlâ bir krep kadar yassı olan karnımı okşadı ve veletler hakkında aptalca bazı şakalar yaptı ve akşamın geri kalanını çok iyi geçirdik. İşte Oliver böyle bir adam: Akşam sonlarını iyi kılmakta çok başarılı. Ama her zaman bir sonraki sabah vardı. Ve o bir sonraki sabahta, onun mutlu olduğuna çok memnun oldum, diye düşündüm ve ben de mutluydum ve bu da bana yetmeliydi, öyle değil mi? Hem mutlu hem de gerçekçi olmak gerek, hakikat bu.</p>

  <p class="block_1">Biliyor musunuz, kocamın dünyanın efendisi olmasını istemiyorum. Eğer bunu istemiş olsaydım, evlenmiş olduğum iki kişiyle de evlenmezdim. Ama, aynı zamanda, onun geleceği hiç düşünmeden aylaklık etmesini de istemiyorum. Onu tanımış olduğum bütün bu zaman zarfında, Oliver’ın kariyeri, onun durumunda bu sözcük pek de hırslı bir şeyleri ifade etmiyor, evet. Oliver’ın kariyeri tek bir kez hareket kazandı ve bu hareket de aşağıya doğruydu. Shakespeare School’dan kovuldu ve Mr Tim’in okuluna geçti ve doğrusunu isterseniz, buradan daha iyi bir yere layık olduğu ortadaydı. Onun doğru bir doğrultuda yönlendirilmeye ihtiyacı vardı, özellikle de benim hamile kalışımdan sonra. Şey olmasını istemiyordum... Bakın, biliyorum, bunu daha önce de söyledim. Aynı şeyi Stuart için de söylerdim, ama doğru bu ve bundan utanmıyorum. Oliver’ın hayal kırıklığına uğramasını istemiyordum.</p>

  <p class="block_1">Sizlere Monsieur Lagisquet’nin köpeğinden söz etmiş olduğunu sanıyorum. Herkese sözünü ettiği iki şey var, her anlatışında gitgide daha da önemli olan, Haçlı dönemlerinden kalma şato ya da Cathar kalesi ve bir de köpek. Çok dost canlısı, kırmızımsı kahverengi renkte, parlak tüylü ve adı Poulidor olan bir köpek bu; ama şimdi öylesine yaşlanmış ki duvar gibi sağır olmuş. Hem Oliver hem de ben bu durumu son derece hazin buluyoruz, ama aynı nedenle değil. Oliver, Poulidor artık efendisiyle birlikte tarlalarda yürüyüşe çıktığında onun tatlı ıslığını işitemeyeceği ve bir sessizlik dünyası içinde tecrit edilmiş olarak kalacağı için bunu hazin buluyor. Oysa ben bu durumu, köpeğin bir gün bir arabanın altında kalıp ezileceğini bildiğim için hazin buluyorum. Sanki bir kez dışarı çıkarsa kulakları yeniden işitecekmiş gibi, soluk soluğa ve umut içinde Monsieur Lagisquet’in evinden bir hışımla dışarıya fırlıyor. Araba sürücüleri köpekleri gördüklerinde onların sağır olabileceklerini düşünmezler. Öyle ki köyün içinden arabasını biraz fazla hızlı sürerek geçen bir adamı gözümün önüne getiriyorum; birdenbire Poulidor’u yolun ortasında görüyor ve sabırsız sürücü tekrar tekrar budala köpeğe klakson çalmaya başlıyor ve direksiyonu kırdığında ise artık ne yazık ki çok geç. Bu sahneyi aynen gözlerimin önüne getirebiliyorum. Ve M. Lagisquet’ye köpeğini bağlaması ya da şu son moda uzun ipli tasmalar altında tutması gerektiğini de söyledim. O da bunu bir kez denediğini, ancak Poulidor’un huysuzluk edip yemek yememekte direndiğini, bu yüzden onu yeniden serbest bıraktığını belirtti. Köpeğinin mutlu olmasını istediğini söylüyordu. İnsanın pekâlâ böyle bir şeyi isteyebileceğini, ama bunun gerçekçi olmamayı gerektirmediğini belirttim. Ve şimdi ben köpeğin günün birinde ezileceğini gayet iyi biliyorum. Ne demek istediğimi anlıyor musunuz?</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Bir sürü planım vardı. Bu planların ilklerinden bir tanesi de Oliver’ın ders vermek zorunda kaldığı o kıçıkırık okuldaki bir kıza para vererek onu ihbar etmesini sağlamaktı. Kendisine asıldığını anlatması için. Zaten bu muhtemelen doğru da olurdu - o kız için olması bile, en azından bir başka kız için. Belki de onu kapı dışarı ederlerdi. Belki de işe bu sefer polis karışırdı. Ama her halükârda Gill beni ne çeşit bir adam için terk etmiş olduğunu anlardı. Bu hep içinde acı bir anı olarak kalır ve kendini de bir daha hiç güven içinde hissedemezdi. Bu iyi bir plandı.</span></p>

  <p class="block_1">Birleşik Devletler’e gittiğimde bir başka planım vardı, intihar etmiş gibi yapacaktım. Onları gerçekten de yaralamak istiyordum, anlıyorsunuz ya. Bunu nasıl yapabileceğimden emin değildim. Aklıma gelen fikirlerden bir tanesi, St. Edward’ın eski öğrencilerinin dergisi <i class="calibre1">Edwardian’a,</i> takma bir adla bir mektup yazarak orada bir ölüm ilanı çıkartmak ve derginin Oliver’a gönderilmesini sağlamaktı. Aynı zamanda Londra’ya gittiğinde bu haberi yayacak bir aracı kişi bulmayı da düşünmüştüm; sanki pek de önemsemiyor-muş gibi, rastgele bir tonda: “Şu bizim zavallı Stuart’ın canına böyle kıyması çok hazin değil mi? Hayır, hayır, boşandıktan sonra kendini bir daha hiç toparlayamadı. Ah, bilmiyor muydunuz?...<span class="text_8">”</span> diyecekti. Böyle bir şeyi kim yapardı. Birisi. Para ödeyeceğim birisi.</p>

  <p class="block_1">Bu fikri aklımdan çok fazla geçirmiştim. Beni melankolik biri yapıyordu bu fikir. Birazcık da baştan çıkarıcıydı, eğer ne demek istediğimi anlıyorsanız. Böyle bir şeyi gerçekten yapmak. Bunu gerçekleştirmek ve onları cezalandırmak. Bu yüzden bu fikrin ardını bıraktım.</p>

  <p class="block_1">Ne var ki, her şey bitmiş değil. Ah, evliliğim bitti, bunu biliyorum. Ne var ki <i class="calibre1">bu iş</i> bitmedi, en azından ben bittiğini hissedene kadar bitmiş olmayacak. Artık ıstırap çekmediğimde bitmiş olacak. Bu daha çok zaman alacak. Olan bitenlerin <i class="calibre1">adil</i> olmadığı duygusundan bir türlü kurtaramıyorum kendimi. Yine de bunu unutabilmem gerek, öyle değil mi?</p>

  <p class="block_1">Mme Wyatt ile ben birbirimize mektuplar yazıyoruz. Neler olduğunu tahmin edin bakayım? Mme Wyatt bir gönül ilişkisi yaşıyor! Kalbinize sağlık, Mme Wyatt!</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Belki de bu söylenecek şey değil, ama ben bütün ömrüm boyunca, söylenmesi gereken sözcükleri hiçbir zaman bulamadım işte. Stuart’ı özlediğim zamanlar oluyor. Evvet, evvet, aklınızdan geçenleri bana söylemeniz gerekmez. Ne dediğimi biliyorum ben. Yaşlı bir Boer göçmeninin dişleri arasındaki kurutulmuş et gibi suçluluğumu çiğnedim durdum. Ve işleri daha da kötüleştiren, kimi zamanlar Stuart’ın beni en iyi anlayan kişi olduğunu düşünmem. Umarım iyidir. Umarım kendine sevilip okşanmaktan hoşlanan, nazik bir yavuklu bulmuştur. Kardinal kuşları çimenliğin üzerinde alçaktan süzülür ve ağustosböcekleri Chicago Senfoni Orkestrası’nın tüm yaylı çalgıları gibi cıvıldaşıp dururlarken onları çalı ateşi üzerinde barbekü yaparlarken gözlerimin önüne getiriyorum. Stuart için dilenebilecek her şeyi diliyorum: Sağlık, bir yuva, mutluluk ve herpes. İçine tropikal balıklar koyacağını düşünmesem ona sıcak bir banyo teknesi de dilerdim. Hey güzel Allahım, onu düşünmek bile beni kıkır kıkır güldürüyor!</span></p>

  <p class="block_1">Bir kız arkadaşı olup olmadığını biliyor musunuz? Karanlık bir sırrı, cinsel açıdan gizlenecek bir şeyi olup olmadığını merak ediyorum onun. Ne olabilir acaba? Porno mu? Teşhircilik mi? Erotik telefon konuşmaları mı? Açık saçık yayınlar mı? Yok, umarım bunların dışında tutuyordur kendini. Umarım yaşam onun ödünü bokuna karıştırmıyordur. Ona... geriye dönebilirlilik dilerim.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Bir hususta gerçeği yeniden gözler önüne sermeyi isterim. Siz belki unutmuşsunuzdur, ama Oliver benimle bir konuda şaka eder dururdu. Daha doğrusu, bana değil de harcamalarıma takılırdı. Ona inanılacak olursa, Mantra sözcüğünün bir araba markası olduğunu sanıyordum ben. O vakitler pek üzerinde durmamıştım bana takılmasının; ama söylemek istediğim şuydu: “Aslında, Manta, Oliver, Mantra değil.” Daha doğrusu, Manta Ray. General Motors tarafından üretilen ve Corvette modelinden esinlenilen çok güçlü bir motor. Hatta buraya geldiğimde bunlardan bir tane almayı bile aklımdan geçirdim. Ama gerçekte bana pek uygun düşen bir araba değil. Sonra bu geçmişe birazcık fazla önem vermek olurdu, siz de öyle düşünmüyor musunuz?</span></p>

  <p class="block_1">Yanılmak konusunda Oliver’a güvenilebilir, değil mi!</p>

  <p class="block_12"> </p>

  <p class="block_22"><span class="text_12">Mme Wyatt</span> <span class="text_1">Stuart bana yazıyor. Ben de ona ne haber varsa gönderiyorum. Bir türlü eski defterlere sünger çekemiyor. Kendisine yeni bir yaşam tam seçtiğini söylüyor ama, ben onun geçmişi unutamadığı kanısındayım.</span></p>

  <p class="block_1">Geçmişi unutmasına yardım edebilecek tek şeyi ona bir türlü söyleyemiyorum. Bebeği, demek istiyorum. Bir çocukları olduğundan haberi yok. İnsanın birisini incitebileceğini düşündüğü bir bilgiye sahip olması korkunç bir şey. Ve ona bunu hemen başında söyleyemediğim için, şimdi söylemekte daha da güçlük çekiyorum.</p>

  <p class="block_1">Biliyor musunuz, bir öğleden sonra birlikte beni görmeye gelmişlerdi. Bir ara, kızım başka bir odaya geçtiğinde. Stuart bana -orada, önümde, ayakkabıları pırıl pırıl cilalanmış ve saçları da arkaya taranmış halde, muayene olacakmış gibi oturuyordu- evet Stuart bana şöyle dedi, “Biliyor musunuz, çocuklarımız olacak.” Ve birdenbire mahcup olup, ekledi: “Yani, demek istiyorum ki, şimdi değil... Yani, onun şey olduğunu söylemek istemiyorum...<span class="text_8">”</span> O sırada mutfaktan bir gürültü gelmiş ve daha mahcuplaşmıştı. Sonra da şöyle demişti: “Gill henüz bilmiyor. Demek istiyorum ki, henüz bu konuda konuşmadık, ama ben eminim ki, oh, aman Tanrım...<span class="text_8">”</span> Ve bu noktada ağzından tek kelime çıkmaz olmuştu. Ben de ona. “Pekâlâ, aramızda bir sır olarak kalacak bu,” demiştim ve birdenbire üzerinden büyük bir yük kalkmış gibi rahatlamıştı. Yüzünden, Gillian’ın odaya bir an önce dönmesini sabırsızlıkla beklediğini görebiliyordum.</p>

  <p class="block_1">Oliver bana Gillian’ın hamile olduğunu söylediğinde bunları hatırladım.</p>

  <p class="block_1">Sophie Anne Louise. Biraz iddialı bir isim, siz de öyle düşünmüyor musunuz? Belki de İngilizce’de kulağa daha hoş geliyor. Sophie Anne Louise. Hayır, hayır. Kraliçe Victoria’nın torunlarından birinin ismini düşündürüyor insana.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Başka türlü düşünmenizi istemezdim, Oliver iyi bir öğretmen. Geçen yarıyılın sonunda okulda küçük bir</span> <span class="text_16">vin d’honneur</span><sup class="text_18"><sup class="noteref" id="back_note_139"><a class="calibre3" href="../Text/index_split_159.html#note_139" title="139">139</a></sup></sup> <span class="text_1">oldu ve müdür bana Oliver’ın öğrencileriyle ne kadar ilgilendiğinden ve onların da Oliver’ı ne kadar takdir ettiklerinden söz etti. Oliver daha sonradan bu sözlere biraz tepeden baktı. Aslında ona göre İngiliz</span> <span class="text_16">Conversation et Civilisation’unu</span><sup class="text_18"><sup class="noteref" id="back_note_140"><a class="calibre3" href="../Text/index_split_160.html#note_140" title="140">140</a></sup></sup> <span class="text_1">öğretmek çok kolay bir işti, çünkü aklınıza gelebilecek her türlü tuhaf şeyi söyleyebilirdiniz ve öğrenciler de buna, İngiliz</span> <span class="text_16">sense of humour</span><span class="text_1">’ın</span><sup class="text_19"><sup class="noteref" id="back_note_141"><a class="calibre3" href="../Text/index_split_161.html#note_141" title="141">141</a></sup></sup> <span class="text_1">eşsiz bir örneği olarak bakabilirlerdi. Bunu söylemiş olmasını isterdim Oliver’ın. Bir hayli gözüpeklik var onda, ama aslı aranırsa hiç kendine güveni yok Oliver’ın.</span></p>

  <p class="block_1">Boşandıktan iki yıl sonra eski karısına çiçekler göndermek. Neyin nesi oluyor bu?...</p>

  <p class="block_1">Şimdi bana yıllar yıllar önce gibi gelen yeniyetmelik dönemimde, arkadaşlarımla bütün olağan konuşmaları yaptım ben. Bir erkekten ne bekliyorduk, aradığımız neydi? Genellikle, öteki kızlarla birlikte, film yıldızlarının adlarını sayardım. Ama kendi kendime gerçekte istediğim kişinin sevebileceğim, saygı duyabileceğim ve arzulayabileceğim birisi olduğunu söylerdim hep. Eğer bir şeyler kalıcı olacaksa, insanın hedeflemesi gereken şeyin bu olması gerektiğini düşünüyordum. Ve erkeklerle çıkmaya başladığımda, bir para makinesinde üç çileği yan yana dizebilmek kadar zor geldi her şey bana. İnsan bunlardan bir tanesini yakalıyordu, sonra bir tane daha yakalıyordu, ama diziyi tamamlayana değin birincisi kaçıp gidiyordu. Üzerinde TUT yazılı bir düğme vardı ama, gerektiği gibi işlemiyordu bu.</p>

  <p class="block_1">Aşk, saygı, arzu. Stuart’ta üçünü de bulduğumu sandım. Oliver’da üçünü de bulduğumu sandım. Ama belki üçü mümkün değil. Belki de insan en çok ikisini elde edebilir ve TUT yazılı düğme de her zaman arızalıdır.</p>

  <p class="block_12"> </p>

  <p class="block_22"><span class="text_12">Mme Rives</span> <span class="text_1">Kanadalı olduğunu söylüyor. Kesinlikle Quebecois değil. Sokağa bakan bir oda istedi. Ne kadar kalacağını bilmiyordu. Bana bir kez daha Kanadalı olduğunu söyledi. Neyse ne! Paranın rengi yoktur.</span></p>

  <p class="block_22"><span class="text_12">Gillian</span> <span class="text_1">Kurallar olması gerekli. Çok sıkı kurallar, bu apaçık bir şey, öyle değil mi? İnsan yalnızca ‘mutlu olmak’la yetinemez; aynı zamanda mutluluğu yönetebilmeli de. Şimdi öğrendiğim şeylerden biri de bu. Buralara geldik, yeni bir yaşama başladık. Yeni bir ülke, yeni işler, bebek. Oliver, Yeni Bulunmuş Altın Toprak, vb. hakkında konuşmalar yapacaktı. Sophie’nin beni her zamankinden daha fazla yorduğu bir gün, Oliver’ın sözünü kestim.</span></p>

  <p class="block_1">“Bak, Oliver, kurallardan biri de, gönül ilişkisi yok, tamam mı!”</p>

  <p class="block_1"><i class="calibre1">“Che?”</i><sup class="text_7"><sup class="noteref" id="back_note_142"><a class="calibre3" href="../Text/index_split_162.html#note_142" title="142">142</a></sup></sup></p>

  <p class="block_1">“Gönül ilişkisi yok, diyorum, Oliver.”</p>

  <p class="block_1">Belki de bunu uygunsuz bir tonda söylemiştim, bilmiyorum, çünkü sözcüğün gerçek anlamında patladı. Ortaya döktüğü retoriği hayal edebilirsiniz. Hepsini anımsayamıyorum, çünkü korkarım yorgun olduğum zamanlar Ollie’ye karşı bir çeşit filtre sistemi gelişiyor bende. Konuşmayı sürdürebilmek için sadece ihtiyaç duyduğum şeyleri işitiyorum.</p>

  <p class="block_1">“Oliver, bütün söylemek istediğim... tanıştığımız koşulları göz önünde tutarsak... herkesin bir gönül ilişkisi yaşadığımızı düşündüğünü ve Stuart ile benim bunun için boşandığımızı göz önünde tutarsak... Sırf kendimiz için dikkatli olmamız gerektiğini düşünüyorum yalnızca.”</p>

  <p class="block_1">Sizin de dikkat etmiş olabileceğiniz gibi, Oliver kimi zamanlar son derece acı alaycı biri olabiliyor. O bunu yadsıyor, acı alayın bayağı bir şey olduğunu söylüyor. <i class="calibre1">“Au maximum</i> oyuncul bir ironiye” başvurduğunu iddia ediyor. Herhalde bu yüzden, bana, <i class="calibre1">eğer</i> doğru anımsıyorsa, ben Stuart ile evliyken aramızda bir ilişki geç-memesinin sebebinin, <i class="calibre1">onun, benim</i> acil talebimi (bu noktada, şimdi ağzıma almak istemediğim birtakım anatomik göndermeler yaptı) geri çevirmiş olmasının ve eğer aramızdan birinin ilişkiye girmiş olmasından kuşkulanılacaksa, bunun <i class="calibre1">ben</i> olduğumu vs. belirtti. İtiraf etmem gerekir ki bu uslamlamada gerçek payı da yok değildi, yalnız şu da unutulmasın ki bebekli ve üstelik çalışan bir annenin başka biriyle yatağa girecek enerjiyi kendinde nasıl olup da bulabileceği ve daha bilmem neler yaptığı insanın kendine sorması gereken bir sorudur.</p>

  <p class="block_1">Korkunçtu. Bir bağırıp çağırma yarışına dönmüştü! Ben sadece gerçekçi olmaya çalışıyor, Oliver’a sevgimden kaynaklandığını düşündüğüm bir şeyi dile getirmeye çabalıyordum; oysa o tepeden tırnağa öfke ve husumet içindeydi.</p>

  <p class="block_1">Böyle şeyler arkalarında iz bırakmadan hemencecik geçmezler. Ve bu yörenin sıcaklığı da her şeyi daha zorlaştırıyor. Bu kavgayı izleyen bir hafta boyunca birbirimizle çekiştik durduk. Ve tahmin edin ne oldu? Bir stili olduğunu düşündüğü için kullandığı şu külüstür gülünç arabası üç kez arızalandı. Üç kez! Ve üçüncü kez arızadan karbüratörü sorumlu tuttuğunda, biraz kuşkucu bir tavır takınmış olmalıyım ki, üzerime doğru gelerek,</p>

  <p class="block_1">“Hadi, söyle!” dedi.</p>

  <p class="block_1">“Neyi?”</p>

  <p class="block_1">“Hadi, hadi, söyle!”</p>

  <p class="block_1">“Pekâlâ.” dedim, asla sormamam gerektiğini bilerek. “Kızın adı ne?”</p>

  <p class="block_1">Sanki bunu bana söyleterek bahsi kazanmış gibi, bir çeşit kükreme sesi çıkardı ve orada karşımda ayakta duruşuna bakarken, birazcık daha konuşmaya devam edersem, kolaylıkla bana vurabileceğini hissettim, daha doğrusu bunu her ikimiz de hissettik.</p>

  <p class="block_1">O kazanmıştı ve her ikimiz de kaybetmiştik. Gerçek bir kavga bile olmamıştı bu, herhangi bir şey <i class="calibre1">için</i> kavga etmiş değildik, sadece anlamsız bir kavga etme ihtiyacından kaynaklanmıştı. Mutluluğu yönetmeyi başaramamıştım.</p>

  <p class="block_1">Daha sonra, ağladım. Ve şu sözcükleri düşündüm: <i class="calibre1">KIRMIZl-TURP, TATLI-PATATES</i> ve <i class="calibre1">TAZE-KARNIBAHAR.</i> Bu sözcüklerin böyle yazılmayacaklarını hiç kimse söylememişti o adamcağıza, hiç kimse yanlışlarını düzeltmemişti. Belki de söylemişlerdi de, o kulak asmamıştı.</p>

  <p class="block_1">Hayır, burası İngiltere değil. Burası Fransa, bu yüzden size farklı bir karşılaştırmadan söz edeceğim. Geçen gün Monsieur Lagisquet ile konuşuyordum. Köy civarında birkaç hektarlık bağı var Monsieur Lagisquet’nin, bana eskiden her bir asma sırasının sonuna bir gül fidanı dikmenin âdet olduğunu anlattı. Anlaşıldığı kadarıyla gül, hastalık belirtilerini ilk gösteren çiçekti ve böylelikle fidanlar bir erken uyarı sistemi işlevi görüyorlardı. Sözlerine bu geleneğin günümüzde bu yörede artık ortadan kaybolduğunu, ama Fransa’nın başka yerlerinde hâlâ geçerliliğini koruduğunu ekledi.</p>

  <p class="block_1">Sanırım insanlar gerçek yaşamda da gül fidanları dikmeliler. Bizim de bir çeşit erken uyarı sistemine ihtiyacımız var.</p>

  <p class="block_1">Oliver buraya geldiğimizden beri değişti. Gerçekte, bunun tam tersini söylemek isliyorum. Oliver her zaman olduğu ve her zaman olacağı kişiyle lamı lamına aynı kişi, ama kendini farklı biçimde gösteriyor. Fransızlar gerçekte onu anlayamıyorlar. Buraya gelmeden önce hiç aklımdan geçmemişti, ama Oliver bir bağlam içinde daha anlamlı olan şu kişilerden birisi. Onunla ilk karşılaşmamda gözüme müthiş egzotik biri gözükmüştü; şimdiyse daha az renkli gözüküyor. Bu sadece zamanın ve içli dışlı olmanın etkisinden de kaynaklanmıyor. Hayır, bu da değil. Sadece, onun değerini ortaya çıkaracak buradaki tek İngiliz yurttaşı benim ve bu da gerçekte yeterli değil. Çevresinde Stuart gibi birinin olmasına ihtiyaç duyuyor o. Tıpkı renkler kuramı gibi bir şey bu. İki rengi yan yana koyduğunuzda, onların her birini görüş biçiminizi etkiliyor bu bir andalık. Tamı tamına aynı ilke.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Üç haftalık izin aldım. Londra’ya gittim. İçinde bulunduğum duruma eskisinden daha iyi dayanacağımı düşünüyordum. Aptallık etmedim, bir zamanlar Gill ile gittiğimiz yerlere gitmeye kalkışmadım. Aynı anda kendimi hem kızgın hem de üzgün hissediyordum sadece. İnsanlar kızgın-üzgün birisinin üzgün-üzgün bir kimseye oranla daha ileri bir aşamada olduğunu söylüyorlar, ama ben bundan bu kadar emin değilim. Eğer üzgün-üzgün biri olursanız Trafalgar Meydanı’nın tam ortasında dikilip insanlara bağırmak istersiniz sadece: Benim hatam değil. Bana yaptıklarına bakın. Niye oldu bu? Haksız bir şey bu. Gerçek şu ki, kızgın-üzgün kişiler işin içinden sıyrılamıyorlar; deliren onlar oluyor. Ben, metroda gördüğünüz, kendi kendisiyle yüksek sesle konuşan o kişiyim; uzak durmak istediğiniz türden bir kişi yani. Ona çok yaklaşmayın, ileriye doğru atılıp sizi itip kakabilir. Kendini birdenbire bir trenin önüne atabilir ya da sizi itebilir.</span></p>

  <p class="block_1">Böylelikle Mme Wyatt’ı görmeye gittim. Bana onların adreslerini verdi. Onlara mektup yazmak istediğimi söyledim, çünkü son karşılaşmamızda bana dostluk göstermişler, bense onları başımdan def etmiştim. Mme Wyatt’ın bana inandığından emin değilim. Bir insan sarrafı Mme Wyatt. Bu yüzden konuyu değiştirdim ve ona yeni âşığı hakkında sorular sordum. “Eski âşığım,” diye yanıt verdi.</p>

  <p class="block_1">“Ah,” dedim, kucağının üzerine battaniye örtmüş yaşlı bir beyefendiyi aklımdan geçirerek. “Bana kaç yaşında olduğunu söylemediniz.”</p>

  <p class="block_1">“Hayır, eski âşığım, demek istiyordum.”</p>

  <p class="block_1">“Özür dilerim.”</p>

  <p class="block_1">“Özür dilemeyin. Bu sadece... gelgeç bir sevdaydı. <i class="calibre1">Faut bien que le corps exulte.”</i></p>

  <p class="block_1">“Evet.” İnanın, bu benim kullanmayı düşüneceğim bir sözcük değil. İngilizce’de beden <i class="calibre1">sevinçten bayram eder mi</i> hiç? Beden çok hoş vakitler geçirir, sanırım, ama gerçekten de sevinçten bayram edip etmediğini bilmiyorum. Ama bu belki de yalnızca kişisel bir görüş.</p>

  <p class="block_1">Tam gitmek üzereyken Mme Wyatt, “Stuart, sanırım biraz erken,” dedi.</p>

  <p class="block_1">“Ne vardı?” Yeterince uzun süre kalmadığımı söylemek istediğini sanmıştım.</p>

  <p class="block_1">“Onlarla temas kurmak için. Aradan biraz vakit geçsin.”</p>

  <p class="block_1">“Ama benimle görüşmek isteyen onlar...<span class="text_8">”</span></p>

  <p class="block_1">“Hayır, onlar için değil. Sizin için erken.”</p>

  <p class="block_1">Bütün bunları düşünüp taşındım, sonra yörenin bir haritasını satın aldım. En yakın havaalanının Toulouse olduğu anlaşılıyordu, ama ben Toulous’e uçmadım. Montpellier’ye giden uçağa bindim. Başka bir yere de gidebilirdim, anlıyorsunuz. Zaten başlangıçta böyle bir karar aldım. Arabamı ters yönde sürdüm. Ama sonra, bunun aptalca bir şey olduğunu düşündüm ve yeniden haritaya baktım.</p>

  <p class="block_1">Durmaksızın, köyün içinden iki kez geçtim. İlk seferinde sinirliydim, bu yüzden biraz fazla hızlı gidiyordum. Allah’ın belası bir köpek önüme fırladı ve az daha tekerleklerin altında kalıyordu; direksiyonu son anda kırdım. İkinci seferinde arabamı daha yavaş sürdüm ve otelin yerini buldum.</p>

  <p class="block_1">Hava karardıktan sonra bir kez daha geldim ve bir oda tutmak istedim. Hiç güçlük çıkmadı. Köy oldukça hoş bir yer, tam olarak bir turist tuzağı da değil.</p>

  <p class="block_1">“Ah, köyümüzde bazı İngilizler var,” demelerini istemiyordum, bu yüzden Madame’a Kanadalı olduğumu söyledim ve bir mesele çıkmasın diye de otel kaydımı düzmece bir adla yaptırdım.</p>

  <p class="block_1">Sokağa bakan bir oda istedim. Pencerenin yanında ayakta duruyorum ve dışarıyı seyrediyorum.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Önsezilerim yok, geleceği önceden gören biri değilim. “Bunu ta kemiklerimin iliğinde hissediyordum,” diyen kişilerden biri değilim. Ama bu şey bana söylendiğinde zaten biliyordum.</span></p>

  <p class="block_1">Doğrusunu söylemek gerekirse, buraya yerleştiğimizden beri Stuart’ı pek fazla düşünmedim. Sophie zamanımın çoğunu alıyor. O denli hızlı değişiyor, her an kendini öylesine yeni biçimde gösteriyor ki, kendime ayıracak vaktim kalmıyor. Sonra Oliver var ve aynı zamanda işim.</p>

  <p class="block_1">Stuart’ı sadece kötü zamanlarda düşündüm. Bu haksız gözüküyor, ama doğru. Sözgelimi insanın evlendiği erkeğe her şeyi söyleyemeyeceğini ya da en azından söylemek istemediğini ilk anladığım sefer. Daha önce Stuart ile başıma geldiği gibi Oliver’la da başıma geldi bu. Tam olarak yalan söylemekten söz ediyor değilim, sadece olan bitenlere bir çekidüzen vermeyi, gerçeğe birazcık daha idareli yaklaşmayı kastediyorum. İkinci seferinde daha az şaşırtıcı oluyor, ama size ilk seferi de anımsatıyor.</p>

  <p class="block_1">Çarşamba sabahı balık kamyonetinin yanında ayakta duruyordu. İngiltere’de herkes böyle durumlarda kuyruğa girer, ama burada insanlar kamyonetin çevresinde toplaşıyorlar ve sıranın kimde olduğunu da çok iyi biliyorlar; eğer sıra sizdeyse ve acele etmiyorsanız, önünüze başka birinin geçmesine izin veriyorsunuz. <i class="calibre1">Suis pas pressée.</i><sup class="text_7"><sup class="noteref" id="back_note_143"><a class="calibre3" href="../Text/index_split_163.html#note_143" title="143">143</a></sup></sup> Siz buyrun! Mme Rives yanı başımdaydı ve bana İngilizlerin alabalık sevip sevmediklerini sordu. “Elbette, severler,” dedim.</p>

  <p class="block_1">“Şu sıralar otelimde bir İngiliz var. <i class="calibre1">Sont fous, les Anglais!”</i> Bu genellemeye beni dahil etmediğini bildirmek istercesine, gülerek söylemişti bu sözleri.</p>

  <p class="block_1">Sözünü ettiği bu İngiliz üç gün önce gelmişti ve bütün gün odasından çıkmıyordu. Geceleyin geç vakitlerde, çevrede bir tur atmaya gittiği bir iki seferi saymazsak. Kanadalı olduğunu söylüyordu ama bir İngiliz pasaportu vardı ve pasaportunun üzerindeki ad kayıt defterine yazdığı addan farklıydı.</p>

  <p class="block_1">Bana bunlar söylendiğinde, biliyordum. <i class="calibre1">Biliyordum.</i></p>

  <p class="block_1">“Bir Kanadalı adı mı taşıyor,” dedim pek de önem vermezcesine.</p>

  <p class="block_1">“Bir Kanadalı adı da ne demek? Ben bir fark göremiyorum. Adı ‘Uges’ ya da onun gibi bir şeymiş. Bir Kanadalı adı mı bu?”</p>

  <p class="block_1"><i class="calibre1">Uges.</i> Hayır, özel olarak bir Kanadalı adı değil. İlk kocamın adı bu. Eskiden adım Mme Stuart Uges’di, tek farkla ki onun adını hiçbir zaman almadım. O aldığımı düşünüyordu, ama ben gerçekte almadım. Oliver’ın adını da almadım zaten.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Uslu biri oluyorum. Ev yaşantısının erdeminin</span> <span class="text_16">fons et</span> <span class="text_16">origo</span><span class="text_1">’sunu model alıyorum kendime. Eğer ikizlerimiz olsaydı onlara Lares ve Penates adlarını verirdim. Ne zaman Toulouse’lulara özgü bir ağırlık tehdit etse beni, eve telefon etmiyor muyum? Küçük Sal’in bezini değiştirmek ve sonra da pamuklarla temizlemek için geceyarıları yataktan kalkmıyor muyum? Çiçeği burnunda bir sebze bahçesinin gururlu bakıcısı değil miyim ve şu anda bile kızıl köklü bitkilerim bambudan kızılderili kulübemin çevresini sarmak için çabalayıp durmuyorlar mı?</span></p>

  <p class="block_1">Gerçek şu ki, Gill son sıralar seksten biraz soğudu. Bir parkmetreyi bir istiridye kabuğunun içine sokmaya çalışmak gibi bir şey bu. Böyle şeyler oluyor, evet, gerçekten de oluyor! <i class="calibre1">Les blanchisseuses d’antan”</i>ın<sup class="calibre4"><sup class="noteref" id="back_note_144"><a class="calibre3" href="../Text/index_split_164.html#note_144" title="144">144</a></sup></sup> biraz küflenmiş mitlerine inanılacak olursa, çocuk emziren <i class="calibre1">moglie</i>’nin<sup class="calibre4"><sup class="noteref" id="back_note_145"><a class="calibre3" href="../Text/index_split_165.html#note_145" title="145">145</a></sup></sup> gebe kalamayacağı kanıtlanmış bir gerçek. Ne var ki sonunda ben, bu mite özgül ağırlığını veren (bütün bu fizik söylemimi bağışlayın lütfen!) gerçeğin cıva topunu yerli yerine koyacak durumdayım. Meselenin özü şu ki çocuk emziren <i class="calibre1">moglie</i> kendini pek sık olarak, kocasına sunmamaktadır: Yatak cimnastiği <i class="calibre1">niente</i>’dir.<sup class="calibre4"><sup class="noteref" id="back_note_146"><a class="calibre3" href="../Text/index_split_166.html#note_146" title="146">146</a></sup></sup> Kadının gebe kalmamasında şaşırtıcı bir yan yoktur.</p>

  <p class="block_1">Küçük Sal’i ilk isteyenin o olduğu düşünülecek olursa, bunu yutmak biraz zor. Ben her şeyin önceki gibi olması taraftarıydım aslında.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Kendi kendime bir planım olmadığını söylüyordum, ama planım vardı. Londra’ya aklıma öyle estiği için geldiğimi. Monpellier’ye sırf bir şey yapmış olmak için uçtuğumu, köyün içinden rastlantı eseri geçtiğimi iddia ediyordum, aman ne tesadüf...</span></p>

  <p class="block_1">Buraya onlarla yüzleşmek için geldim. Buraya Trafalgar Meydanı’nın ortasında dikilip bağırmak için geldim. Buraya vardığımda ne yapacağımı biliyordum. Benim hatam değildi. Şu yaptığınıza bakın bana. Bana bunu niçin yaptınız? Ya da daha doğrusu, <i class="calibre1">onlarla</i> yüzleşmeyecektim, <i class="calibre1">Gillian</i>’la yüzleşecektim. Sorumlu olan oydu. Sonuçta, evet demiş olan oydu.</p>

  <p class="block_1">Oliver ders verdiği Toulouse’daki o kıçıkırık küçük okula gidene değin bekleyecektim. Mme Wyatt, bu okulu bana son derece övgülü sözcüklerle betimlemişti ama sanırım bir hayli abartıyordu. Bana kalırsa bu okul bir gübre yığını. İşte böyle, Oliver gidene dek bekleyecek ve sonra da Gillian’ın kapısını çalacaktım. Sözcükleri, uygun sözcükleri bulmakta güçlük çekmeyecektim.</p>

  <p class="block_1">Ama şimdi bunu yapmam mümkün değil. Pencereden baktım ve onu gördüm. Tamı tamına aynı gözüküyordu, üzerinde çok iyi anımsadığım yeşil bir gömlek vardı. Saçlarını kısa kestirmişti ve bu beni çok şaşırttı; ama beni daha da şaşırtan başka bir şey daha vardı. Kollarında bir bebek vardı. Onun bebeği. Onların bebeği.</p>

  <p class="block_1">Allah’ın belası Oliver’ın bebeği.</p>

  <p class="block_1">Beni niçin uyarmamışımız, Mme Wyatt?</p>

  <p class="block_1">Kanımı dondurdu bu benim. Bana hiçbir zaman sahip olmamam gereken geleceği anımsattı. Çalınan her şeyi anımsattı. Bu darbeye dayanabileceğimden emin değilim.</p>

  <p class="block_1">Onların hep düzüşüp durduklarını düşünüyor musunuz? Ne düşündüğünüzü hiç söylemediniz. Söylediniz mi? Ben eskiden böyle yaptıklarını düşünür sonra sakinleşip kendimi bunun tersine inandırırdım, ama şimdi bunu hep yaptıklarını düşünüyorum. Hep yapıyorlar. İnsanın belleğine yapışan iğrenç bir an bu. Yaşamımın o kısacık dönemine bakıp o zamanlar mutlu olduğumu bile söyleyemiyorum. Geçmişimin tek huzurlu parçasını da zehirledi onlar.</p>

  <p class="block_1">Oliver talihli. Benim gibi insanlar başkalarını öldürmezler. Arabasının frenlerini nasıl sabote edeceğimi bilemem ben. Bir kez sarhoş olup ona kafa attım, ama bu türlü şeyler bana hiç hoşnutluk vermedi doğrusu.</p>

  <p class="block_1">Keşke Oliver’ı bir tartışmada alt edebilseydim! Keşke bir tartışma düzenlenseydi de, ona ne boktan biri olduğunu, bütün olup bitenlerde benim hiç hatam olmadığını ve Gill’in benimle ne kadar mutlu olacağını kanıtlasaydım. Ama bu tartışma da işe yaramazdı. Çünkü öncelikle bu tartışma Oliver’ın çok hoşuna giderdi, sonra, bu tartışma benim değil onun etrafında cereyan eder, onun ne kadar <i class="calibre1">ilginç</i> ve <i class="calibre1">karmaşık</i> biri olduğunu ortaya koyardı. Sonunda ben: Kes sesini haksızsın siktir ol git derdim ve bu da pek tatmin edici bir şey olmazdı.</p>

  <p class="block_1">Kendimi bazen Oliver’ın başarısız biri olduğu düşüncesiyle rahatlatıyorum. Başka birisinin karısını çalmak ve sigarayı bırakmak dışında son on yılda ne yaptı sanki o? Akıllı bir insan, bunu hiçbir zaman yadsımadım, ne var ki akıllı olmaktan da öte bir şey olmak gerektiğini anlayacak kadar da akıllı değil Oliver. Zıpırlık etmek ve herkesi eğlendirmek yetmez. Oliver’ın yaşam stratejisi her zaman biraz şöyle olmuştur: O kendi olmaktan hoşnuttur ve sağda solda yeteri kadar uzun süre sürtecek olsa da birisinin gelip sırf kendisi olmaya devam etmesi için ona para vereceği inancındadır. Tıpkı şu sahne sanatçıları gibi. Ancak şimdiye değin hiç kimse bu rolü oynamak için ortaya çıkmadı ve bu küçük köyde birisinin çıkıp da ona böyle bir öneride bulunma olasılığı çok çok düşük. Peki bu arada neyle karşılaşıyoruz? İki yakasını bir araya getirmekte zorlanan, otuzlu yaşlarının ortasında, yurdundan uzakta bir İngiliz, karısı ve bebeğiyle birlikte Fransa taşrasında güçlükler içinde yaşıyor. Şimdi onlar Londra taşınmaz mallar piyasasının dışındalar ve inanın insan bu piyasanın bir kez dışına çıktı mı bir daha da içeri giremez. (Gillian’ın ev payını da bu yüzden satın aldım ben. Böylelikle, benim dönebilecek bir yerim olacak.) Oliver’ın gelecek yıllarda ne olacağını gözümün önüne getirebiliyorum: Barlarda sürtüp içki paralarını başkalarına ödeten. Londra’da hâlâ şu büyük kırmızı otobüslerin olup olmadığını merak eden ve, “Acaba <i class="calibre1">Daily Telegraph</i>’ınızı okumayı bitirmiş miydiniz?” diye soran, yarı hippy kılıklı şu yaşlılardan biri.</p>

  <p class="block_1">Size bir şey daha söyleyeceğim. Gillian bu duruma uzun süre dayanamayacak. Kesinlikle uzun yıllar sürmeyecek bu birliktelik. Aslını ararsanız, Gillian çok gerçekçi, olan bitenleri bilmekten hoşlanan ve karışıklıktan nefret eden, çok verimli bir insan. Oysa Oliver’ın kendisi bir karışıklık. Belki de Gillian’ın dışarıda bir yerlerde çalışması ve onu evde çoluk çocukla bırakması daha iyi olur. Tabii onun yanlışlıkla tencereyi çocuk arabasına koyup çocuğu da pişireceği olasılığını dışta tutarsak. Gerçek şu ki, Gillian, bana, Oliver’a olduğundan çok daha fazla uygundu.</p>

  <p class="block_1">Ah, Allah kahretsin. <i class="calibre1">Kahretsin!</i> Böyle şeyleri bir daha düşünmeyeceğimi söz vermiştim kendime. Allah kahretsin, ben... bakın, beni bir saniye daha dinlersiniz, değil mi? Yok, yok, zahmete değmez. Beni rahat bırakın sadece. Bu kriz anımın ne kadar süreceğini size tam olarak söyleyebilirim. Tam olarak söyleyebilirim. Bu konuda yeterince pratik kazandım, Tanrı aşkına!</p>

  <p class="block_1">Aaaah. Öfffff. Aaaah. Öffff. Aah.</p>

  <p class="block_1">Tamam.</p>

  <p class="block_1">Pekâlâ.</p>

  <p class="block_1">Pekâlâ.</p>

  <p class="block_1">Birleşik Devletler’in iyi yanlarından birisi de, insanın istediği herhangi bir şeyi gecenin ya da günün herhangi bir vaktinde elde edebilmesi. Birçok kez, kendimi yalnız ve biraz da sarhoş bulduğum zamanlarda, Gillian’a çiçekler gönderttiğim oldu. Telefonla uluslararası çiçek teslimi. Onlara sadece kredi kartınızın numarasını veriyorsunuz ve geri kalan her şeyi onlar yerine getiriyorlar. İşin bir başka iyi yanı da, fikrinizi değiştirecek zamanınızın olmaması.</p>

  <p class="block_1">“Mesajınız var mı, efendim?”</p>

  <p class="block_1">“Mesajım yok.”</p>

  <p class="block_1">“Ha-ha. Gizli bir sürpriz ha?”</p>

  <p class="block_1">Evet, gizli bir sürpriz. Şu farkla ki Gillian her şeyi anlayacak ve belki de kendini suçlu hissedecek. Umurumda değil. Benim için yapabileceği çok küçük bir şey kendini suçlu hissetmesi.</p>

  <p class="block_1">Daha önce de dediğim gibi, artık sevilmek gibi bir derdim yok.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Bahçedeydim; yanlış doğrultulara yönelmiş bir iki kızıl kökü düzeltmeye çalışıyordum. Bu kökler kendiliklerinden gerekli bir bükülgenlikle büyüyorlar ama, kedi yavruları kadar da körler, hep yanlış doğrultulara yöneliyorlar. Bu yüzden bu narin sapları dikkatlice tutmak, onları bitkinin gövdesine yavaşça sarmak ve tutunup tutunmadıklarından emin olmak zorunda kalıyor insan. Tıpkı küçümencik Sal’in orta parmağımın bambusunu kavrayışını seyretmek gibi bir şey bu.</span></p>

  <p class="block_1">Yaşam denilen şey bu değil mi!</p>

  <p class="block_1">Gill şu son birkaç gündür biraz hırçınlaştı. Doğum-sonrası, ay-başı-öncesi, emzirme-ortası, bugünlerde bunlar arasında farkı söylemek zor. Mizacın <i class="calibre1">tierce’</i>si<sup class="calibre4"><sup class="noteref" id="back_note_147"><a class="calibre3" href="../Text/index_split_167.html#note_147" title="147">147</a></sup></sup> ve Ollie bahsi kaybeder! Ollie bir kez daha eğlendirici olmakta başarısızlığa uğruyor, Onbeşinci Bölüm. Belki de bir sakinleştirici almak için <i class="calibre1">pharmacie’ye</i> kadar gitmem gerekiyor.</p>

  <p class="block_1">Ama beni hâlâ hoş sohbet buluyorsunuz, öyle değil mi? Azıcık da bulmuyor musunuz? Hadi, itiraf edin bunu. Şöyle bir gülümseyin bakıyım bana! Dudaklarınızı büzün!</p>

  <p class="block_1">Aşk ve para: Yanıltıcı bir analojiydi bu. Sanki Gill borsada işlem gören bir şirketti, ben de onun için talepte bulunmuştum. Dinleyin beni, bütün bu Allah’ın belası piyasayı Gill denetim altında tutuyor, her zaman da o tuttu. Kadınlar böyledir. Belki de kısa vadeli olarak değil, ama uzun vadede her zaman.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Sokağın öteki yanındaki otelde o. Evimizi, arabamızı, yaşamımızı görebiliyor. Sabahleyin süpürgemle dışarı çıkıp da kaldırımı süpürürken, otel pencerelerinden birinde bir şekil gördüğümü düşünüyorum.</span></p>

  <p class="block_1">Şimdi düşünüyorum da, eski günlerde olsak şöyle yapardım. Dosdoğru kaldığı otele gider, onunla konuşmak istediğimi bildirir ve her şeyi makul bir şekilde tartışmayı önerirdim. Ama şimdi bunu yapamam. Onu böyle incittikten sonra yapamam.</p>

  <p class="block_1">Bu yüzden onu beklemem gerekiyor. Yapmak istediği ya da söylemek istediği şeyi bildiğini umarak. Günlerdir orada. Ama ya ne istediğini bilmiyorsa ne olacak?</p>

  <p class="block_1">Şayet bilmiyorsa, o zaman ona bir şey söylemem, ona bir yol göstermem gerekiyor. Ne ama? Ona ne söyleyebilirim?</p>

  <p class="block_12"> </p>

  <p class="block_22"><span class="text_12">Mme Rive</span><span class="text_1">Paul her zaman yaptığı gibi, alabalığı bademli hazırladı. İngiliz, balığı beğendiğini söyledi ve bu onun şimdiye değin otel, oda, kahvaltı, öğle ya da akşam yemeği üzerine yaptığı ilk yorum oluyor. Derken, ilkin anlayamadığım başka bir şey söyledi. Fransızcası pek iyi değil, ağır bir aksanı var, bu yüzden cümlesini tekrar etmesini istedim ondan.</span></p>

  <p class="block_1">“Bu yemeği bir kez karımla birlikte yemiştim. Kuzeyde. Fransa’nın kuzeyinde.”</p>

  <p class="block_1">“Sizinle birlikte, değil mi, karınız? O Kanada’da mı kaldı?”</p>

  <p class="block_1">Yanıt vermedi. Sadece bir <i class="calibre1">creme caramel</i> ve sonra da bir kahve istediğini söyledi.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Bir fikrim var. Bir plan denemez buna, henüz denemez. Ama aslolan şu ki, bu konuda Oliver’a kesinlikle hiçbir şey söyleyemem, söylememem gerekir. Bunun iki sebebi var. Birincisi,</span> <span class="text_16">sahiden</span> <span class="text_1">bir şey yapmadıkça onun doğru şeyi yapacağına güvenemem. Eğer ondan bir şey yapmasını istersem, her şeyi berbat eder, her şeyi bir gösteriye dönüştürür o, oysa bunun</span> <span class="text_16">sahiden</span> <span class="text_1">bir şey olması gerekiyor. İkinci sebep, bunu</span> <span class="text_16">benim</span> <span class="text_1">yapmam, düzenlemem, kotarmam gerekiyor.</span> <span class="text_16">Benim</span> <span class="text_1">borçlu olduğum bir şey bu. Anlıyor musunuz beni?</span></p>

  <p class="block_26"> </p>

  <p class="block_22"><span class="text_12">Stuart</span> <span class="text_1">Pencerenin önünde duruyorum. Seyrediyorum ve bekliyorum. Seyrediyorum ve bekliyorum.</span></p>

  <p class="block_26"> </p>

  <p class="block_22"><span class="text_12">Oliver</span> <span class="text_1">Dolmalık kabaklar insanın kalbine sevinç veriyor şu sıralar. Benim yetiştirdiğim çeşit</span> <span class="text_16">rond de Nice</span> <span class="text_1">adını taşıyor. İngiltere’de bulunduğunu sanmıyorum bunların, çünkü onlar daha çok şu açık saçık kartpostalları süslemeye yarayan uzun ve dik kabakları yeğliyorlar sadece: “Sakız kabağınızı hayranlıkla seyrediyordum, Bay Blenkinsop?”</span> <span class="text_16">Rond de Nice,</span> <span class="text_1">adlarının da gösterdiği gibi, küre biçiminde. Onları bir golf topundan daha büyük ama bir tenis topundan daha küçükken topluyorsunuz, hafifçe buharda pişiriyorsunuz, ikiye dilimliyorsunuz, bir parça tereyağı ve kara biber katıp, sonra</span> <span class="text_16">yuvarlayıveriyorsunuz.</span></p>

  <p class="block_1">Dün akşam Gillian okuldaki kızlardan biri hakkında ahret sualleri sormaya başladı bana. Birtakım imalı sorular işte. Pelléas’ı Mélisande ile lamba lumba yapmakla suçlamak gibi bir şey bu (gerçi sanırım onlar bunu yapmışlardır, ne dersiniz?) Her ne ise, Gillian tutturdu da tutturdu işte. Matmazel Simone bilmem kimi arzuluyor muymuşum? Onu sürekli görüyor muymuşum? Soylu Peugeot bu yüzden mi geçen hafta bir kez daha arızalanma nöbeti geçirmiş? Sonunda ben, onu yatıştırabilme arzusuyla, “Şekerim, bunun için <i class="calibre1">iki kez</i> daha güzel olması gerekirdi!” diye mırıldandım kulağına - tahmin edeceğiniz üzere, Oscar’ın mahkemede sorgulanması sırasında verdiği yanıtlardan birine imada bulunarak. Ne öngörüsüzlük, ne öngörüsüzlük! Çünkü Oscar için olduğu kadar Ollie için de, espri yapmak, onu sadece yerin yedi kat dibine gönderiyordu. Ve akşamın sonunda, Reading Zindanı V. George Oteli’nin çekicilikleriyle donanabilirdi. Şu sıralar Gill’le aram nasıl biliyor musunuz? Söyleyebilir misiniz bunu?</p>

  <p class="block_19">Beni öfkeden kudurtan bir şey varsa o da, daha avuçlarım bile terlememişken beni şehvet düşkünlüğü ile suçlamaları.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Haksız bir şey mi bu? Haklı olan nedir?</span> <span class="text_16">Haklı</span> <span class="text_1">sözcüğü ne zaman yaşam tarzımızda bir rol oynadı? Bunu düşünecek vakit yok. Sadece bir çözüm bulmam gerekiyor benim. Stuart için anlaşmazlıkları hale yola koymak. Bunu borçluyum ona.</span></p>

  <p class="block_26"> </p>

  <p class="block_22"><span class="text_12">Stuart</span> <span class="text_1">Oliver gittikten sonra her sabah evden çıkıyor ve kaldırımı süpürüyor. Sonra köyün öteki kadınları gibi, biraz yolu da süpürüyor. Bunu niye yapıyorlar acaba? Belediyenin temizlik harcamalarından tasarruf etmesine katkıda bulunmak için mi? Bilen beri gelsin! Gillian bebeği, kapı eşiğinin tam içinde duran, yüksek arkalıklı bir sandalyeye koyuyor. Kız mı yoksa oğlan mı olduğunu bilmiyorum ve bilmeye de niyetim yok. Gillian onu, gözden kaybetmediği ve tozun da erişmediği gölgeliğe koyuyor. Derken süpürmeye başlıyor, zaman zaman bebeğe bir göz attığı oluyor ve ona bir şeyler derken dudaklarının kımıldadığını görebiliyorum. Süpürmesini sürdürüyor, sonra yine bebeği ve süpürgesiyle birlikte içeri giriyor.</span></p>

  <p class="block_1">Katlanamıyorum buna. Benim geleceğim de böyle olmalı.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">İşe yarayabilir bu. Stuart’ın ihtiyaç duyduğu çözüm olabilir. Ve zaten, yapabileceğim en iyi şey de bu. Yolun karşısındaki şu odada oturduğunu ve kara kara düşüncelere kapıldığını düşünmek korkunç bir şey.</span></p>

  <p class="block_1">Dün akşam düşünüp taşınmaya başladım, bu akşam da bazı planlar yaparım. Yarın sabah harekete geçerim. Stuart’ın, Oliver’ın arabasıyla gidişini seyrettiğini biliyorum. Onu pencereden gözetlerken görmüştüm. Oliver geceleyin kalkıp da Sophie’nin altını değiştirmek zorunda kaldığında çok homurdanıyor. Onun kalkma sırası geldiğinde normalde ondan uzak duruyorum, ama yarın böyle olmayacak.</p>

  <p class="block_1">İnsanların çoğu şöyle tepki gösteriyorlar: Eğer yapmamaları gereken bir şeyi yapmışlarsa, suçlandıklarında öfkeye kapılıyorlar. Suç kendini hakaret olarak gösteriyor. Bu, normal bir şey, değil mi? Oysa, Oliver’da, her şey tersine. Eğer onu yapmaması gereken bir şeyi yaptığı için suçlarsanız, bundan bir çeşit hoşnutluk duyuyor, onu suçüstü yakaladığınız için sizi adeta kutluyor. Aslında onu kızdıran, yapmadığı bir şeyi yapmış olmakla suçlanmak. Sanki şöyle düşünüyor: Yüce Tanrım, suçlandığım şeyi sonuçta pekâlâ <i class="calibre1">yapabilirdim</i> ben. Bunu yapmış olmamdan kuşkulandıkları sürece, bunu pekâlâ yapmış da olabilirdim, en azından yapmaya uğraşmış olabilirdim. Bu yüzden aksi Oliver, çünkü bu şansını, bir ölçüde, yitirdi.</p>

  <p class="block_1">İşte bu yüzden Simone’u seçtim. Kaşlarını sürekli hafifçe çatan, şu son derece ciddi görünüşlü Fransız kızlarından birini. Oliver’ı anlayamayacak türden bir kız Simone. <i class="calibre1">Vin dhonneur’de</i> birisi bana ondan söz etmişti, çünkü anlatılanlara bakılırsa bir seferinde sınıfta Oliver’ın İngilizcesini düzeltmeye kalkışmış. Doğrusu, Oliver’ın hiç hoşlanmayacağı bir şey bu!</p>

  <p class="block_1">Böylelikle tercihimi onun için kullandım. Her şey iyi gidiyor gibi.</p>

  <p class="block_1">Sırf merak ettiğimden soracağım, evlendiğimiz günden beri bana sadık kaldığını düşünüyor musunuz Oliver’ın? Ah, bağışlayın, bununla hiçbir alakası yok olan bitenlerin.</p>

  <p class="block_1">Yaptığım planın önünde birtakım problemler var. Birincisi, eğer bu plan yürürse, büyük olasılıkla köyden ayrılmamız gerekecek. Ancak bu, çözüme kavuşturulabilecek bir şey. İkincisi, acaba sonradan Oliver’a söyleyeyim mi yoksa söylemeyeyim mi, diye merak ediyorum. Ya da hiç söylememek mi iyi? Yaptığımı anlar mı, yoksa bana sadece daha da güvensizlik mi duyar? Eğer her şeyin planlandığını öğrenirse bir daha bana hiç güvenmeyebilir.</p>

  <p class="block_1">Bir başka risk daha var. Ama hayır, önceden olduğu gibi ayak üstü düşebileceğimizden eminim ben. İş bilenin kılıç kuşananın, bu işleri biliyorum ben. Ve her şey olup bittikten sonra, biz Stuart’tan ve Stuart da bizden kurtulmuş olacak.</p>

  <p class="block_1">Bu gece pek fazla uyuyabileceğimi sanmıyorum. Ama Oliver’ı Sophie’nin altını değiştirmekten alıkoyacak da değilim, çünkü onun sırası.</p>

  <p class="block_1">Yapacağım şeyden nefret ediyorum, biliyorsunuz. Ama eğer daha fazla düşünüp taşınmak için kendimi durduracak olursam, yaptığımdan öylesine nefret edebilirim ki bir daha da bu yapılamaz.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Batağa saplandım. Tümüyle batağa saplandım. Felç oldum. Işıklan söndüğünde -genellikle 11.45 ile 11.58 arasında oluyor bu- yürüyüşe çıkıyorum. Aksi takdirde pencerenin yanında duruyorum.</span></p>

  <p class="block_1">Seyrediyorum, seyrediyorum ve düşünüyorum: Benim geleceğim de böyle olmalı.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Çok korkuyorum. Korkmak doğru sözcük mü acaba? Belki de önsezilerim var demek istiyorum. Yok, yok, korku bu. Ve korku şu anlama geliyor: Stuart’a göstereceğim şeyin gerçek olduğu anlaşılıyor.</span></p>

  <p class="block_26"> </p>

  <p class="block_22"><span class="text_12">Oliver</span> <span class="text_1">Ne düşündüğümü biliyor musunuz? Yaşam Anayolu üzerine işaret levhaları koymaları gerektiğini düşünüyorum onların: Chute de pierres. Chaussée deformée. Route inondable: Evet, sonuncusu en iyisi. Route inondable.</span><sup class="text_19"><sup class="noteref" id="back_note_148"><a class="calibre3" href="../Text/index_split_168.html#note_148" title="148">148</a></sup></sup> <span class="text_1">Dikkat! Su baskını tehlikesi olan yol. Bu levhayı her bir köşeye koymalılar.</span></p>

  <p class="block_26"> </p>

  <p class="block_22"><span class="text_12">Stuart</span> <span class="text_1">Yürüyüşe çıkıyorum. Geceyarısından Sonra.</span></p>

  <p class="block_26"> </p>

  <p class="block_1">Ve gökyüzü kararırken</p>

  <p class="block_1">Gecekuşları fısıldıyor kulağıma...</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Küçükken, babam şöyle derdi bana: “Surat asma, yoksa toplarsın belayı başına.” Peki ya şimdi rüzgâr çıksa ne olur?</span></p>

  <p class="block_26"> </p>

  <p class="block_22"><span class="text_12">Oliver</span> <span class="text_1">Tanrım! Tanrım!</span></p>

  <p class="block_1">Pekâlâ, üzgünüm. Bunu yapmamam gerekirdi. Bir daha olmayacak. Gerçekte böyle biri değilim ben.</p>

  <p class="block_1">Ah Tanrım! Bir başka yandan da Toulouse’dan ötelere çekip gitmek ve bir daha da buraya ayak basmamak için nasıl derinden bir arzu duyduğumu bir bilseniz! Kadınlar hakkında söyledikleri her şey doğru, öyle değil mi? Er ya da geç, <i class="calibre1">her şeyin</i> doğru olduğu anlaşılıyor.</p>

  <p class="block_1">Günlerdir başımın etini yiyordu. Tıpkı şey gibiydi... Ah, istediğiniz operayla aradaki benzerliği siz bulun işte. Bütün işi yapmaktan bıktım usandım artık.</p>

  <p class="block_1">O yorgun, ben yorgun, tamam mı? Haftanın yedi gecesi küçüğün bezlerini değiştirme işiyle kim uğraştı ha? Her Allah’ın günü, A61 üzerinde saatler geçiren kim ha? Eve vardığımda ihtiyaç duyduğum son şey kesinlikle bu İspanyol Engizisyon Mahkemesi.</p>

  <p class="block_1">Şunlar olup bitti. Dün gece eve döndüğümde beni gördüğüne hiç de memnun görünmedi La Gillian. Bu yüzden bahçeye kaçtım ve orada bazı ölü yaprak yığınlarını yakmaya başladım. Bunu niçin mi yapıyordum? Elbette o hemen, benim bunu sözde sevgilimin Chanel Numéro Soixante-Neuf parfümünün suç unsuru olabilecek kokusunu gizlemek için yaptığım sonucuna varmıştı. İçtenlikle soruyorum size.</p>

  <p class="block_1">Ve bu türden şeyler işte. Akşamın çoğu böyle sürdü gitti. Bitkin bir halde yattım. Gillian geceliğine her zamanki gibi birtakım asma kilitler vurdu. İnanın, onu üzerinden zorla çıkartmaya falan kalkıştığımdan değil. Gecenin üçünde bebeğin tuvalet görevi. Anlaşıldığı kadarıyla, bebek, sonunda katı besinler yemeye geçtikten sonra, dışkının kokusu gözleri daha da rahatsız ediyor. Bana anlatılanlardan bu kısmın tatlı bir meltem olduğunu öğreniyorum. Daha sonra bizi bekleyenlerle karşılaştırılsa gül suyu ve taze çuhaçiçekleri.</p>

  <p class="block_1">Çalar saat bir sığır üvendiresinin yumuşaklığıyla çalıyor. Derken her şey yeniden başlıyor. <i class="calibre1">Kahvaltıda.</i> Onun zincirlerinden daha önce böyle boşandığını hiç görmemiştim, sanki tüm yaşamı boyunca beni paylayıp durmuş biri gibiydi. İğneyi nereye batıracağını biliyordu. Kavga Akupunkturu. Yüzüne baktım, yanlış kişiyle evlendiği gün âşık olduğum o yüze. Öfke kemiriyordu bu yüzü. Yüzüne sabah losyonunu sürmeye boş verdiği gibi saçlarını taramayı da ihmal etmişti. Ağzı açılıp kapanıyor ve ben bir yandan bütün gücümle dinlememeye çalışıyor, bir yandan da kendimi, saçı başı birbirine karışmış bir cadı gibi görünmemeye çalışmanın belki de kocanızı, bir ilişkiye girmediğinize inandırmanın -ki gerçekte böyle bir ilişkisi yoktu onun- en iyi yolu olduğunu düşünmekten alamıyordum. Gerçekten, sürrealist bir şeydi bu. Ne diyorum, mega-sürrealistti!</p>

  <p class="block_1">Derken evde nereye gitsem ardımdan gelmeye başladı. Bir karar vermem gerekiyordu: Ya çıldırmıştı ya da çıldırmış değildi. Ne kadar bir çılgın gibi davranırsa davransın, buna bir türlü inanamıyordum. Bu da beni ona bağırıp çağırmak zorunda bırakıyordu. Derken işime gitme vaktinin geldiğine karar verdim ve bu kez de beni kaçmakla, kız arkadaşımla buluşmaya gitmekle suçladı; kapıya varmayı başardığımda, yeniden birbirimize bağırıp çağırmaya koyulduk.</p>

  <p class="block_1">Bu böyle sürdü gitti. Bir karga gibi gaklayarak, beni arabamın bulunduğu yere kadar takip etti. Evet, yolun ortasına kadar! Avaz avaz bağırarak, dedikleri gibi, kişisel ve profesyonel suçlamalar yağdırarak ve bu arada herkes de pençelerinde bizi seyre durmuşken. Bilmem neden Sal’i kollarında taşıyor ve ben anahtarımı Peugeot’nun kilit deliğine sokmaya çabalarken üzerime üzerime doğru geliyordu! Ben ise, yüreğim hop hop, bir şeyler mırıldanıyordum ve şu Allah’ın belası kilit de bir türlü açılmak bilmiyordu. Şimdi Gill, o deli saçması suçlamalarıyla tam tepeme çıkmıştı. Öyle ki birden ona vurdum, elimdeki anahtarlarla yüzünün ortasına yapıştırdım, yüzü kesildi ve kanamaya başladı. O an bayılacağımı sandım ve sanki, Bütün bunlar gerçek değil, değil mi! Filmi durdurun. Başa sarma düğmesine basın. Bu sadece bir bant, demek istercesine ona bakakaldım. O ise hâlâ yüzünde bir çılgınlık ve nefret ifadesiyle bağırıp çağırmaya sürdürüyordu. İnanamıyordum olan bitenlere! “Kes sesini!” “Kes sesini!” “Kes sesini!” diye bağırdım ve sesini kesmeyince, ona gene vurdum. Ve sonunda kilidi açmayı başardım ve arabaya atladığım gibi gazladım gittim.</p>

  <p class="block_1">Dikiz aynasına baktım. Hâlâ orada, yolun ortasında duruyordu, bir elinde bebeği tutmuş, öteki eliyle ise bir mendili yüzündeki kana bastırmıştı. Ben gazlayıp gidiyordum ve o hâlâ oradaydı. Arabamı bir manyak gibi sürüyordum - ya da daha doğrusu, vitesi üçe geçirmeyi unutmuş bir manyak gibi. Derken, Cave Coopératieve virajını aldım ve Gillian gözden kayboldu.</p>

  <p class="block_12"> </p>

  <p class="block_25"><span class="text_4">Mme Rives</span> <i class="calibre1">Sont fous, les Anglais.</i> 6 numaralı odayı alan ve dışarıya sadece hava karardıktan sonra çıkan şu Kanadalı, aslında İngilizdi. Bana iki kere Kanadalı olduğunu söylemişti ama, pasaportunu ortalarda bırakmış, bir gün hizmetçiyle ben odasını toplamaya girdiğimizde, bize gerçek adını bile söylemediğini fark ettik. Adını değiştirmişti! Hiç konuşmuyordu, bütün bir hafta boyunca odasında kapalı kaldı; giderken elimi sıktı, ilk defa gülümsedi ve mutlu olduğunu söyledi.</p>

  <p class="block_1">Ve ihtiyar Bertin’in evini satın alan şu genç çift. Çok sempatik görünüyorlardı, kız bebeğinden gurur duyuyordu, oğlan ise ikide birde arızalanan şu külüstür Peugeot’sundan. Ona bir gün herkes gibi küçük bir Renault 5 almasını söyledim. Modern yaşamın gereklerine sırt çevirdiğini belirtti. İşte böyle saçma sapan şeyler söylüyordu, ama bunları her zaman son derece çarpıcı bir şekilde dile getiriyordu.</p>

  <p class="block_1">Peki sonra ne oldu? Altı aydır buradalardı, insanlar onları sevmeye başlamışlardı, ama bir gün, yolun ortasında birbirlerine bağırıp çağırmaya, kavga etmeye başladılar. Herkes seyretmek için durdu. Sonunda, oğlan kızın yüzüne iki kere vurdu, eski-arabasına atladı ve gazladı gitti. Kız, aşağı yukarı beş dakika kadar, yüzü gözü kan içinde, yolun ortasında kaldı, sonra yeniden evine döndü ve bir daha da çıkmadı. Onu son görüşümüz bu. Bir hafta sonra pılılarını pırtılarını toplayıp ortadan kayboldular. Kocam İngilizlerin çılgın ve kıyıcı bir ırk olduğunu ve onların mizah duygularının da son derece kendilerine özgü olduğunu söylüyor. Ev satılığa çıkarıldı: Şu karşıdaki, görüyor musunuz? Bir dahaki sefere daha aklı başında bir insanla karşılaşacağımızı umalım. Eğer bir yabancı olması gerekiyorsa, bir Belçikalı olsun bari!</p>

  <p class="block_1">O zamandan beri köyde kayda değer hiçbir şey olmadı. Lagisquet’nin köpeği bir arabanın altında kalarak ezildi. Köpek sağırdı ve Lagisquet de ihtiyar bir budalaydı. Ona köpeği bağlamasını söylemiştik. Poulidor’un özgürlüğüne ve mutluluğuna karışmak istemediğini tekrar edip duruyordu. Doğrusu, şimdi, köpeğin özgürlüğünü ve mutluluğunu pek güzel gerçekleştirdi! Evinin ön kapısını açtı, hayvan dışarıya fırladı ve bir arabanın altında kaldı. Bazıları Lagisquet’ye çok yakın davrandılar. Ben davranmadım. Ona, “Siz ihtiyar bir budalasınız. Herhalde sizde İngiliz kanı var,” dedim.</p>
</body>
</html>
