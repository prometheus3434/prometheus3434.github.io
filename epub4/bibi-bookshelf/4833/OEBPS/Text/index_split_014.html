<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_28">XI</h1>

  <p class="block_28">Sevgiler, vs.</p>

  <p class="block_25"><span class="text_4">Oliver</span> Sevdiğimi söylemek için onu her gün telefonla <span class="text_15">ara</span>yıp duruyorum. Artık telefonu yüzüme kapamaktan vazgeçti.</p>

  <p class="block_25"><span class="text_4">Stuart</span> Bana katlanmanız gerekecek. Arkadaşım Oliver’ın parlak zekâsı yok bende. Yolumu adım adım bulmam gerekiyor benim. Ama sonunda hedefime varıyorum.</p>

  <p class="block_1">Geçen gün, işten eve her zamankinden erken döndüm. Ve tam sokağımıza saparken <i class="calibre1">-bizim</i> sokağımız- karşıdan Oliver’ın bana doğru geldiğini gördüm. Bir çeşit içgüdüyle, elimle ona işaret ettim, ama başı önüne eğikti ve beni görmedi. Aşağı yukarı kırk metre kadar ötemdeydi, hızlı hızlı yürüyordu. Ansızın, cebinden bir anahtar çıkardı ve bir eve girip kayboldu. Bizimkine göre yolun karşı tarafında kalan bir ev, ön bahçesinde maymunçıkmaz ağacı var. Orada huysuz bir kocakarı oturuyor. Evin hizasına geldiğim anda -55 numaraydı- kapı kapanmıştı bile. Yoluma devam ettim, kendimi eve attım, içeri girdim, her zamanki neşeli merhabamı patlattım ve düşünüp taşınmaya koyuldum.</p>

  <p class="block_1">Ertesi gün cumartesiydi. Oliver’ın cumartesileri evde ders verdiğini biliyorum. Üzerime spor bir ceket giydim, yanıma bir not defteriyle tükenmez bir kalem aldım ve karşıya geçip 55 numaraya doğru yürüdüm. Anlamışsınızdır işte, vergi yükümlüleri kayıtlarımızı doğrulamak üzere yerel vergi dairesi tarafından gönderilmiştim, bütün konut sakinleri hakkında bilgi alıyordum. Yaşlı ufak tefek hanım, kendini ev sahibesi Mrs Dyer olarak tanıttı.</p>

  <p class="block_1">“Şey... burada Nigel Oliver Russell adında biri oturuyor mu?” diye sordum, elimdeki not defterinden okur gibi yaparak.</p>

  <p class="block_1">“Adının Nigel olduğunu bilmiyordum. Bana Oliver olduğunu söyledi adının.”</p>

  <p class="block_1">“Ve Rosa…<span class="text_8">”</span> diye yabancı bir ad mırıldandım, telaffuzuma belli belirsiz bir İspanyol aksanı vermeye çalışarak.</p>

  <p class="block_1">“Hayır o adda biri yok burada.”</p>

  <p class="block_1">“Ah, özür dilerim, yanlışlıkla satır atlamış olmalıyım. Demek yalnızca siz ve Mr Russell varsınız, öyle mi?”</p>

  <p class="block_1">Onayladı. Bahçe yolundan aşağı doğru inmeye başladım. Arkamdan, “Kapı için endişe etmeyin. O beni gömer,” diye seslendi.</p>

  <p class="block_1">Tamam. Çıkış noktası buydu. Oliver önceki akşam Rosa’nın evine gitmemişti.</p>

  <p class="block_1">Şimdi ikinci olasılığı dışarda bırakmamız gerekiyor. Pazar sabahı, Gillian çalışmak üzere yukarı atölyesine çıkmıştı, çünkü müze yöneticilerine gelecek haftanın sonuna kadar üzerinde çalıştığı donmuş Thames tablosunu getirmeye söz vermişti. (Sırası gelmişken, sorayım, gördünüz mü bu tabloyu? Gerçekten çok hoş, tam bir tablonun olması gerektiği gibi bir şey.) Şunu da belirteyim ki Gill’in atölyesinde hiç telefon prizi yok. Çalışırken rahatsız olmasın diye oraya bilerek priz koydurmadık. Bu yüzden Oliver’ı, giriş katından, iki kat aşağıdan aradım. Bir konuşma dersi vermekteydi, öyle diyordu - bu ise, bir kız öğrenciyi bir bardak kahve içmeye davet etmiş olduğu, onunla Dünya Kupası ya da bunun gibi konularda gevezelik ettiği ve kızın bir on sterlinini cebe indirdiği anlamına geliyordu. Oliver’ı tanıdığımdan, gevezelik ettikleri konunun Dünya Kupası da olmadığını biliyordum. Herhalde kızlardan resimli bir seks kılavuzunu çevirmelerini falan istiyordu.</p>

  <p class="block_1">Her neyse, hemen sadede geldim ve ona durumun aklımızdan nasıl çıktığını, ona yeterince nasıl konukseverlik gösteremediğimizi açıkladım; ancak Rosa’yı görmek için bizim bu taraflara bir daha gelişinde, akşam yemeğine Rosa’yı da yanında getirmesini umuyorduk.</p>

  <p class="block_1"><i class="calibre1">“Pas devant</i><sup class="text_7"><sup class="noteref" id="back_note_80"><a class="calibre3" href="../Text/index_split_100.html#note_80" title="80">80</a></sup></sup><i class="calibre1">...</i>” diye yanıt verdi, <i class="calibre1">“Cest un canard mort, tu comprends?”</i><sup class="text_7"><sup class="noteref" id="back_note_81"><a class="calibre3" href="../Text/index_split_101.html#note_81" title="81">81</a></sup></sup> Şey, tam olarak ne dediğini anımsayamıyorum, ama hiç kuşkusuz, bu türden bayağı rahatsız edici bir şeydi söylediği. Bu yüzden Kalın Kafalı İhtiyar Stuart rolümü yaptım ve o, dediklerini tercüme etmek zorunda kaldı: “Bugünlerde birbirimizi pek göremiyoruz.”</p>

  <p class="block_1">“Ah, özür dilerim! Yine bir pot kırdım galiba. Tamam, o zaman yalnız gel, bir ara görüşelim, tamam mı?”</p>

  <p class="block_1">“Çok memnun olurum.”</p>

  <p class="block_1">Ve telefonu kapattım. Oliver gibi adamların, ‘Bugünlerde <i class="calibre1">birbirimizi</i> pek göremiyoruz’ deyiş tarzları hiç dikkatinizi çekti mi sizin de? Ne kadar da dürüstlükten uzak bir cümle! Her zaman çok uygarca söylenmiş bir cümle gibi gözüküyor, oysa gerçekte şu anlama geliyor: Onu terk ettim, bana nispet yapmak istedi, bu iş canımı çok sıktı, başka biriyle yatsa iyi eder.</p>

  <p class="block_1">Böylelikle İki Numaralı Aşama sona ermişti. Üç Numaralı Aşama, ortak arkadaşımız Oliver’ın şu anki durumunu öğrenmek için titiz araştırmalara giriştiğim akşam yemeğinde başladı - bundan çıkan örtük anlam Gillian’ın onu sık sık görmekte olduğuydu. Bunun üzerine şöyle sordum: “Rosa ile arasındaki problemleri halletti mi Ollie? Bir akşam her ikisini de yemeğe davet edebiliriz diye düşünmüştüm.”</p>

  <p class="block_1">Hemen yanıt vermedi. Sonra şöyle dedi: “Ondan hiç söz etmiyor.”</p>

  <p class="block_1">Bu konunun üzerinde daha fazla durmadım, bunu yapmak yerine, Gillian’ın daha önce hiç pişirmediği tatlı patatesler hakkında bir yığın iltifata giriştim.</p>

  <p class="block_1">“Patateslerin hoşuna gidip gitmediğini merak ediyordum,” dedi. “Hoşuna gittiklerine memnun oldum.”</p>

  <p class="block_1">Akşam yemeğinden sonra kahvemizi oturma odasında içtik ve ben bir Gauloise yaktım. Bu, pek sık yaptığım bir şey değildi ve Gillian bana sorgulayıcı bir bakış attı.</p>

  <p class="block_1">“Sigaraları israf etmek yazık olurdu,” dedim. “Artık Oliver sigarayı bıraktığına göre.”</p>

  <p class="block_1">“Pekâlâ. Ama bu, bir alışkanlığa da dönüşmesin sakın!”</p>

  <p class="block_1">“Biliyor muydun,” diye yanıt verdim, “istatistiklere göre sigara içenlerin içmeyenlere oranla Alzheimer hastalığına karşı daha dirençli oldukları kanıtlanmış.” Bir yerlerden duyduğum bu küçük bilgi kırıntısını yaymaktan büyük hoşnutluk duyuyordum.</p>

  <p class="block_1">“Çünkü bütün sigara içenler Alzheimer hastalığına yakalanacak kadar yaşlanmadan ölüyorlar da ondan,” dedi Gill.</p>

  <p class="block_1">Doğrusu, bu söylediğine gülmekten başka yapacak şey bulamadım. Bir bakıma beni fena halde faka bastırmıştı.</p>

  <p class="block_1">Çoğunlukla, pazar geceleri sevişiyoruz. Ama nedendir bilmem, sevişmek içimden gelmiyordu. Ve gerçekte bunun nedeni de şuydu: Olup bitenler üzerinde düşünüp taşınmak istiyordum.</p>

  <p class="block_1">Özetleyelim. Bir sabah erken vakitte Oliver’ı, Stoke Newington’daki bir dükkândan Rosa’ya -önceki gece cinsel yönden fiyaskoya uğradığı kıza- çiçekler alırken yakalıyorum. Çok kötü bir durumda olan Oliver, Rosa’yı ziyaretleri sırasında, ne zaman istese gelip Gillian’ı görebileceği konusunda cesaretlendiriliyor. Bu yüzden düzenli olarak onu görmeye gidiyor. Ancak şu da var ki: Oliver, Rosa’yı ziyarete gitmiyor. Gerçekle, Rosa’nın buraya yakın bir yerde yaşadığı konusunda elimizde hiç kanıt yok. Öte yandan, Oliver’ın buraya yakın bir yerde yaşadığı konusunda elimizde kanıt var. 55 numarada oturan Mrs Dyer diye birisinden oda kiralamış ve Stuart evin üzerindeki ipoteği kaldırabilmek için işinde her şeyden habersiz para kazanmaya çabalarken o, öğleden sonraları Stuart’ın karısını görmeye gidiyor.</p>

  <p class="block_1">Bu işi nerede yapıyorlar? O evde mi, yoksa bu evde mi? Bu işi, bu yatakta, bizim yatağımızda mı yapıyorlar?</p>

  <p class="block_12"> </p>

  <p class="block_19"><span class="text_4">Gillian</span> Gerçek şu ki, kimi zamanlar, telefonu Oliver’ın yüzüne kapıyorum ve onun beni sevdiğini söyleyen sesini hâlâ kulaklarımda işitmeye devam ediyorum... Hayır, size gerisini söyleyebileceğimden emin değilim.</p>

  <p class="block_29"> </p>

  <p class="block_19"><span class="text_4">Stuart</span> Sormayacağım. Doğru olmayabilir. Eğer doğru değilse, sormak korkunç bir şey! Peki ya doğruysa?</p>

  <p class="block_1">Cinsel yaşamımızın aksayan bir yanı olduğunu gerçekten düşünmüyordum. Hayır, düşünmüyordum. Yani, demek istiyorum ki, düşünmüyorum.</p>

  <p class="block_1">Bakın, saçma bir şey bu. Cinsel problemleri olduğunu söyleyen <i class="calibre1">Oliver</i>’ın kendisi. Karımla ilişkisi olduğuna ne diye inanayım -hatta bundan ne diye şüpheleneyim? Kendisinden şüphelenmeyeyim diye bana cinsel problemleri olduğunu söylemiyorsa, elbette. Ve gerçekte de söyledi, öyle değil mi? Bir zamanlar Gillian ile birlikte görmeye gittiğimiz şu eski komedinin adı neydi? Hani iktidarsız olduğunu söyleyen bir adamcağız vardı da herkes ona inanıyor ve bütün kocalar onun eşlerini ziyaret etmesine ses çıkarmıyorlardı? Hayır, gülünç bu, Oliver öyle biri değil, o hesapçı biri değil. Tabii... hesapçı biri olmadıkça en iyi arkadaşınızın karısıyla nasıl ilişkiniz olabilir ki?</p>

  <p class="block_1">Gillian’a sor, ona sor.</p>

  <p class="block_1">Hayır, ona sorma. Boşver. Bekle.</p>

  <p class="block_1">Bu iş acaba ne kadar zamandır sürmekte?</p>

  <p class="block_1">Kes sesini!</p>

  <p class="block_1">Daha evleneli ancak birkaç ay oldu. Kes sesini!</p>

  <p class="block_1">Ve ona büyük bir çek yazdım. Kes sesini! Kes sesini!</p>

  <p class="block_12"> </p>

  <p class="block_19"><span class="text_4">Oliver</span> Kullandığı şu tarak. Sevecen kırık dişleriyle şu tarak.</p>

  <p class="block_1">Çalıştığında, ilk önce saçlarını arkada topluyor. Radyonun durduğu taburenin üzerinde hep küçük bir tarağı var. Bu tarağı alıyor ve saçlarını kulaklarının üzerinden geçirerek arkadan toplamak için onu kullanıyor, önce sol taraf sonra ise sağ, her zaman düzen içinde; bu arkada toplama işini bitirdikten sonra da, tam kulaklarının arkasından saçlarına bağa bir toka tutturuyor.</p>

  <p class="block_1">Çalışırken, kimi zamanlar, saçının bir iki perçemi önüne düşüyor, o zaman, dikkatini hiç dağıtmadan, içgüdüsel olarak tarağına uzanıyor, tokasını çıkarıyor, saçlarını arkaya çekiyor, tokayı yeniden yerine yerleştiriyor ve gözlerini tablosundan hiç ayırmadan, tarağı yeniden taburenin üzerine koyuyor.</p>

  <p class="block_1">Bu tarağın bazı dişleri eksik. Hayır, daha açık konuşalım. Bu tarağın on beş dişi eksik. Eksik dişleri saydım.</p>

  <p class="block_1">Şu tarak, sevecen kırık dişleriyle.</p>

  <p class="block_12"> </p>

  <p class="block_19"><span class="text_4">Stuart</span> Oliver’ın geçmiş yıllarda bir hayli kız arkadaşı oldu ama fikrimi soracak olursanız, o hiç âşık olmadı. Ah, birçok kez, âşık olduğunu <i class="calibre1">söyledi.</i> Kendisi ile Grand Opera’nın karakterleri arasında birtakım beylik benzetmeler yaptı, insanların âşık olduklarında davrandıkları söylenilen şekilde davrandı, yani saatlerce kendini düşlere kaptırdı, arkadaşlarına dert yandı, durum kötüye gittiğinde kendini içkiye verdi. Ama ben onun gerçekte âşık olduğuna hiç inanmadım.</p>

  <p class="block_1">Bunu ona hiç söylemedim, ama o bana hep grip olduklarını iddia eden ama aslında şiddetli bir soğuk algınlığından başka bir şeyleri olmayan şu kişileri anımsatmıştır. “Üç gündür berbat bir grip oldum,” derler. Oo, hayır, grip olmadınız! Sadece burnunuz akıyordu, biraz başınız ağrıyordu, işitmede güçlük çekiyordunuz, ama bu grip değildi, yalnızca bir soğuk algınlığıydı. Tıpkı daha önceki sefer olduğu gibi. Ve tıpkı ondan önceki gibi. Şiddetli bir soğuk algınlığından başka bir şey değildi o.</p>

  <p class="block_1">Umarım Oliver grip olmamıştır.</p>

  <p class="block_1">Kes sesini. Kes sesini.</p>

  <p class="block_12"> </p>

  <p class="block_19"><span class="text_4">Oliver</span> ‘Dakiklik, sıkılan insanların erdemidir.’ Kim demişti bunu? Birisi? Kahramanlarımdan biri.</p>

  <p class="block_1">Steatopygous Stu evine bitkin bir halde dönerken, ben, pazartesiden cumaya, saat 6.32 ile 6.38 arasında, fırça yapraklı ağacımın gölgeliğinin allında oturarak, kendi kendime şu özdeyişi mırıldanıp duruyorum: ‘Dakiklik, sıkılan insanların erdemidir.’</p>

  <p class="block_1">Onun eve gelişini görmeye de katlanamıyorum. Eve dönmeye ve mutluluğuma son vermeye nasıl da cüret edebiliyor? Elbette metroda bir trenin altına düşmesini istiyor değilim (yağmurluğunun cebindeki gidiş dönüş biletini sıkı sıkıya kavramış olarak!), sadece elinde evrak çantası ve yüzünde kendini beğenmiş bir tebessümle sokağın köşesini dönerken hissettiğim hüzne katlanamıyorum.</p>

  <p class="block_1">Hiç kuşkusuz yapmamam gereken bir şeye kaptırdım kendimi şimdi. Ama, Stuart’ın kabahati bu, ben karanlık odamda kendimi şu Allah’ın belası Orson Welles’in yerine koymaya çabalayıp dururken, onun yüzünde kendini beğenmiş bir tebessümle, o kuş tüyleriyle kaplı, rahat burjuva yuvasına dönmesi beni zıvanadan çıkardı doğrusu. Saat 6.32 ile 6.38 arası bir vakit, sokağın köşesini döndüğünde, Stu’nun o gösterişli evrak çantasında olsa hiç kuşkusuz çok daha mutlu yaşayacak olan deri kaplı mat siyah absürd cep telefonumun 1 No’lu tuşuna basıyorum. Bu telefonun her çeşit numarası var, zaten satıcı da neredeyse heyecandan titreyerek bunları bir bir açıklamıştı bana. Bu numaraların en esaslı olanlarından birisi de -benim gibi biri bile bunu anlayabildi- numaraları belleğine kaydetme yetisi. Başka bir deyişle, numaraları anımsayabiliyor. Ya da daha doğrusu, benim durumumda, yalnızca bir numarayı anımsıyor. Gillian’ınkini.</p>

  <p class="block_1">Stuart, o parıltılar saçan günbatımı çehresini eve doğru çevirirken, Oliver, 1 No’lu tuşa basıyor ve Gillian’ın sesini bekliyor.</p>

  <p class="block_1">“Evet?”</p>

  <p class="block_1">“Seni seviyorum.” Telefonu yüzüme kapıyor. Stu bahçe kapısının tokmağına uzanıyor. Benim telefonum çıtırtılı, zırıltılı sesler çıkarıyor ve kulağıma beklenen çevir sesi geliyor.</p>

  <p class="block_12"> </p>

  <p class="block_19"><span class="text_4">Gillian</span> Bugün, bana dokundu. Aman Tanrım! Başladığını söylemeyin sakın. Gerçekten de başladı mı?</p>

  <p class="block_1">Demek istiyorum ki, daha önce birbirimize dokunmuştuk. Onu kolundan tutmuştum, saçlarını karıştırmıştım, birbirimizi kucaklamıştık, yanaktan öpüşmüştük, arkadaşlar arasında her zaman görülen şeyler yani. Ve bugün gerçekten hiçbir şey olmadı, öncekilere göre hiçbir şey sayılmazdı, ama yine de ne kadar fazlaydı!</p>

  <p class="block_1">Resim sehpamın önündeydim. Saçlarım çözülmüştü. Elimi, taburenin üzerine koyduğum tarağa doğru uzattım.</p>

  <p class="block_1">“Kımıldama,” dedi, çok sakin bir sesle.</p>

  <p class="block_1">Çalışmayı sürdürdüm. Bana yaklaştığını hissettim. Tokayı saçımdan çıkardı, saçlarım çözüldü, onları yeniden kulağımın arkasına doğru taradı, tokayı yerine tutturdu, bir tık sesiyle çıtçıtını kapattı, tarağı yeniden taburenin üstüne koydu ve gidip yerine oturdu. Sadece bu kadar, başka bir şey değil.</p>

  <p class="block_1">Bereket versin ki kolay bir parça üzerinde çalışıyordum. Bir iki dakika otomatik olarak çalışmamı sürdürdüm. Sonra şöyle dedi: “Bu tarağı seviyorum.”</p>

  <p class="block_1">Doğru bir şey değil bu. Karşılaştırmalar doğru değil, biliyorum. Böyle şeyler yapmamalıyım. O tarağım asla dikkatimi çekmemişti. Öteden beri kullanırım onu. Bir gün, tanışmamızdan kısa bir süre sonra, Stuart atölyemdeydi ve onu gördü. “Tarağın kırılmış.” dedi. İki gün sonra da, bana bir yenisini hediye etti. Besbelli ki onu bulabilmek için bir hayli uğraşmıştı, çünkü o da eskisiyle aynı boydaydı ve kaplumbağa kabuğundandı. Ama onu kullanmadım. Eskisini kullanmayı sürdürdüm. Sanki parmaklarım şu eksik dişleri aramaya alışmışlar ve onların nerede olduklarını biliyorlar gibiydi.</p>

  <p class="block_1">Ve şimdi Oliver: “O tarağı seviyorum,” diyor ve ben kendimi kaybolmuş hissediyorum. Kaybolmuş ve yeniden bulunmuş.</p>

  <p class="block_1">Stuart için doğru bir şey değil bu. Kendi kendime, “Stuart için doğru bir şey değil bu,” diyorum, ama sözcüklerin en ufak bir etkileri bile yok gibi.</p>

  <p class="block_12"> </p>

  <p class="block_19"><span class="text_4">Oliver</span> Çocukluğumda, benim Moruk <i class="calibre1">Times</i> gazetesini okurdu. Hiç kuşku yok ki hâlâ da okuyordur. <i class="calibre1">Mots croisés</i><sup class="text_7"><sup class="noteref" id="back_note_82"><a class="calibre3" href="../Text/index_split_102.html#note_82" title="82">82</a></sup></sup> konusundaki ustalığıyla ovunurdu hep. Bense, gazetenin Ölüm İlanları köşesine bakar ve Morukların o gün ortalama kaç yaşında öldüklerini bulmaya çalışırdım. Sonra da, istatistiklere bakarak, Bulmaca Uzmanı Moruğun daha kaç yıllık ömrü kaldığını hesaplardım.</p>

  <p class="block_1">Babamın dikkatle incelediği bir sayfa da Okuyucu Mektuplarıydı; köhnemiş, her yanı yosun bağlamış önyargılarla doluydu bu mektuplar. Moruk, ‘Bütün Otçulları Patagonya’ya Gönderiniz!’ gibisinden <i class="calibre1">deja pensée</i><sup class="text_7"><sup class="noteref" id="back_note_83"><a class="calibre3" href="../Text/index_split_103.html#note_83" title="83">83</a></sup></sup> bir rica, mucizevi bir şekilde kendi düşünüp taşınmalarıyla uyuştuğunda, neredeyse bağırsaklarından gelen, derin bir homurtu sesi çıkarır ve ben de, Evet, gerçekten de bu ülkede bir yığın moruk var, diye düşünürdüm.</p>

  <p class="block_1">Bu eski günlerdeki Mektup Sayfası’ndan anımsadığım bir şey de, bu Morukların adlarını imzalayış tarzlarıydı. ‘Sadık bendeniz,’ ‘Samimi bendeniz’, hatta ‘Sadık hizmetkârınız olmaktan şeref duyarım, efendim,’ gibisinden hitaplar vardı. Ancak benim her zaman aradığım -ve bir Moruğun gerçek göstergesi olarak gördüğüm- hitaplar sadece şöyle bitiyorlardı: <i class="calibre1">Bendeniz, vs. vs.</i> Hatta gazete bu imzayı yayımlayarak ona daha fazla dikkat çekerdi: <i class="calibre1">Bendeniz</i> vs. <i class="calibre1">vs.</i></p>

  <p class="block_1"><i class="calibre1">Bendeniz vs. vs.</i> Bu ifade için düşünüp taşınırdım. Ne anlama geliyordu? Nereden kaynaklanıyordu? Gözümün önüne tozluk giymiş bir patron geliyordu; bu patron, kendi Morukane görüşlerini sekreterine dikte ettiriyor, ve o da, bu görüşleri patronunun hiç kuşkusuz neşeli bir içlidışlılıkla, ‘Gökgürleten’ diye nitelediği Gazete’ye aktarıyordu. Şef hitap geğirtisini bitirdiğinde, ‘Bendeniz, vs.’ der ve Miss Fffffffffolkes da bunu otomatik olarak şöyle bir ifadeye çevirirdi: “İmzalarının önüne bir sardalye kutusunun etiketini koymakta sakınca görmeyen şu seçkin Moruklardan biri olma şerefini taşıyorum efendim, bu etiketi adımın üzerine basabilirsiniz” ya da ifadesi bu türden bir şey olurdu ve sonra şef şöyle eklerdi: “Bu mektubu hemen Gökgürleten’e gönderin, Miss Fffffffolkes.”</p>

  <p class="block_1">Ne var ki bir gün Miss Ffffffolkes, York Başpiskoposuna el arabası yaptırmakla meşguldü, bu yüzden onun yerine bir başkasını koydular. Onun yerine geçen kız da, aynen duyduğu gibi, <i class="calibre1">Bendeniz, vs.</i> diye yazdı ve <i class="calibre1">Times,</i> moruk patronun bir zekâ küpü olduğunu düşündü, ama bunu, vs. vs. diye çarpıcı bir deyişte yoğunlaştırarak kendi ufak rokoko dokunuşunu eklemeye karar verdi ve bunun üzerine öteki Moruklar da, bütün onurun kendisine ait olduğunu iddia eden sanayi patronunun ardından gittiler. Ve işte böylelikle: <i class="calibre1">Bendeniz, vs. vs.</i> hitabına varılmış oldu.</p>

  <p class="block_1">Bunun üzerine ben, on altı yaşımın bütün delişmenliğiyle, bütün mektupları parodik olarak: <i class="calibre1">Sevgiler, vs.</i> diye imzalama alışkanlığını edindim. Ne var ki üzülerek söylüyorum, kendilerine mektup yazdığım bütün kişiler bu imayı anlayamadılar. Hatta bir <i class="calibre1">demoiselle</i><sup class="text_7"><sup class="noteref" id="back_note_84"><a class="calibre3" href="../Text/index_split_104.html#note_84" title="84">84</a></sup></sup> bana, <i class="calibre1">vs.</i> ifadesinin, ister sözlü iletişimde isterse kuyumcu titizliğiyle yaratılan bir düzyazıda olsun, sıradan ve bayağı bir ifade olduğunu <i class="calibre1">hauteur</i><sup class="text_7"><sup class="noteref" id="back_note_85"><a class="calibre3" href="../Text/index_split_105.html#note_85" title="85">85</a></sup></sup> ile belirterek, kendini gönlümün müzesinin tahtından indirmekte acele davrandı. Ben de buna, ilkin, <i class="calibre1">ve saire</i> ifadesinin bir değil iki sözcükten oluştuğunu ve mektubumdaki sıradan ve bayağı olarak görülebilecek tek şeyin -alıcısının kimliği göz önünde tutulduğunda- <i class="calibre1">vs.</i> ifadesinden önce gelen sözcüğün kullanımıyla bağlantılı olduğunu belirterek yanıt verdim. Ne yazık ki, o bu gözlemime tam da kendisinden beklenecek Buddhavari bir dinginlikle, yanıt vermedi.</p>

  <p class="block_1"><i class="calibre1">Sevgiler, vs.</i> Öneri basit. Dünya iki kategoriye ayrılıyor: Yaşamın amacının, işlevinin, gaz pedalının ve başlıca ezgisinin sevgi; ve başka her şeyin -başka <i class="calibre1">her</i> şey- sadece bir <i class="calibre1">vs.</i> olduğuna inananlar; ve bir de, inançları esas olarak yaşamın <i class="calibre1">vs.</i> ‘si ile sınırlı olan, kendileri için sevginin bütün hoşluklarına karşın geçici bir gençlik taşkınlığından, bebek altı değiştirmeye ateşli bir başlangıçtan başka bir şey olmadığı, sözgelimi bir ev dekorasyonu gibi sağlam, değişmez ve güvenilir bir şey olmadığı şu mutsuz kişiler. İşte benim gözümde insanlar arasındaki değer taşıyan tek ayrım bu.</p>

  <p class="block_12"> </p>

  <p class="block_19"><span class="text_4">Stuart</span> Oliver. Eski dostum Oliver. Sözcüklerin gücü, zırva şeyler söylemenin gücü. Tevekkeli değil sonunda konuşma dersleri vermeye başladı!</p>

  <p class="block_12"> </p>

  <p class="block_19"><span class="text_4">Oliver</span> Meramımı açık seçik anlatabildiğimi sanmıyorum. Geçen gün evin kapısını kapayıp da kendimi Gillian’ın yapmacık sertliğinin tatlı tahrikinden kurtarmaya çalıştığımda, ona (Ah, anımsıyorum, çok iyi anımsıyorum, kafamın içinde bir kara kutu var ve ben bütün kayıtlan muhafaza ediyorum): “Seni sevmiyorum. Sana tapmıyorum. Hep seninle birlikte olmak istemiyorum. Seninle bir ilişkimin olmasını istemiyorum. Seninle evlenmek istemiyorum. Seni sonsuza değin dinlemek istemiyorum,” dedim. Bu cümlelerin hangisinin doğru olmadığına dikkat ettiniz mi?</p>

  <p class="block_29"> </p>

  <p class="block_22"><span class="text_12">Stuart</span> <span class="text_1">Sigara ister miydiniz?</span></p>

  <p class="block_12"> </p>

  <p class="block_19"><span class="text_4">Oliver</span> Bir AİDS testi yaptırıyorum.</p>

  <p class="block_1">Bu sizi şaşırtıyor mu/yoksa şaşırtmıyor mu? Birisinin üstünü çizin.</p>

  <p class="block_1">Ama çok çabuk sonuç çıkarmayın. Ya da en azından, şöyle sonuçlara varmayın: Mikrop kapmış iğneler, Hunlara özgü birtakım ilişkiler, virüsün yayılmasında hamam faktörü. Geçmişim bazı bakımlardan komşumunkinden daha sansasyonel olabilir (ve komşum da mülk sahibi, bankacı ve ipotek koydurtan Stuart Hughes olduğuna göre, daha sansasyonel olacağı kesin!), ama şimdi itirafta bulunmanın sırası değil. ‘Anneciğinizin Öğütlerini Dinleyin’ ya da ‘Polisle Beş Dakika’ gibisinden bir şey değil bu.</p>

  <p class="block_1">Bütün yaşamımı Gillian’ın gözlerinin önüne sermek istiyorum, anlıyor musunuz? Sıfırdan başlıyorum, temizim, ak pakım, <i class="calibre1">tabula rasa</i>’yım, sağda solda karı kız peşinde koşmuyorum, artık sigara bile içmiyorum. Düş değil mi bu? Ya da en azından, iki düşten bir tanesi. Birincisi şu bu düşlerin: Bu düşte kusursuzum; tepeden tırnağa doluyum, hacimliyim, olgunum, istediğinizi alın benden, var olan her şeyimi kullanın. İkinci düş ise şöyle: Boşum, içim bomboş, bir potansiyellikten başka bir şey değilim, benden istediğinizi yapın, beni istediğinizle doldurun. Yaşamımın büyük bir bölümünü depolara kuşkulu maddeler dökmekle geçirdim. Şimdi onları süzüyorum, anlaştırıyorum ve artıkları tahliye ediyorum.</p>

  <p class="block_1">İşte bu yüzden bir AİDS testi yaptırıyorum. Ancak bunu Gilli-an’a bile söylemeyebilirim.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Sigara? Hadi, bir tane alın.</span></p>

  <p class="block_1">Şu açıdan bakın olup bitenlere. Eğer bu paketi bitirmeme yardım ederseniz, daha az sigara içeceğim ve akciğer kanserinden ölme olasılığım daha az olacak ve hatta karımın da belirttiği gibi, Alzheimer hastalığına yakalanacak kadar uzun yaşayacağım. Bu yüzden bir tane alın, bu benim yanımda olduğunuzu anımsatacak bana. Onu kulağınızın arkasına koyun ve isterseniz daha sonraya saklayın. Öte yandan, şayet bir tane almazsanız...</p>

  <p class="block_1">Elbette sarhoşum. Benim yerimde olsaydınız siz sarhoş olmaz mıydınız?</p>

  <p class="block_1">Çok sarhoş değilim.</p>

  <p class="block_1">Sadece sarhoşum.</p>

  <p class="block_12"> </p>

  <p class="block_19"><span class="text_4">Gillian</span> Hiç kimsenin Stuart ile acıdığım için evlendiğimi düşünmesini istemiyorum.</p>

  <p class="block_1">Olan bir şey bu, biliyorum. Böyle durumlarla karşılaştım. Fakültedeyken bir arkadaşım vardı. Rosemary adında sessiz sakin ve azimli bir kız. Arada sırada, uzun boylu, sıska Simon diye biriyle çıkıyordu; bu Simon giysilerini hep belli bir dükkândan satın aldığı için üzerinde her zaman biraz tuhaf duran kıyafetle dolaşırdı. Dükkânın adı Yüce ve Kudretli’ydi, sanırım. Bunu birisine söyleme yanlışını yapmıştı ve kızlar arkasından kendisiyle alay ediyorlardı. Başlangıçta, pek de kötü niyetle değil: “Söylesene Rosemary, Bay Yüce ve Kudretli nasıllar acaba?” diye sorarlardı. Ancak kimi zamanlar diller biraz daha sivrileşiyordu. Özellikle, kısa boylu, sivri suratlı ve yılan dilli bir kız vardı ki, bu Simon denilen çocukla <i class="calibre1">asla çıkmayacağını</i> çünkü ilerde burnunun nereye gireceğini hiç bilemediğini söylüyordu. Çoğu kez Rosemary de bu şakaya katılıyormuş gibi yapıyordu. Derken bir gün sözünü ettiğimiz bu yılan dilli kız, sözcüklerin üzerine basa basa ve çokbilmiş bir edayla: “Acaba öteki yanları da uyumlu mu merak ediyorum?” deyiverdi. Kızların çoğu bu söze kıkır kıkır güldüler ve Rosemary de onlara katılırmış gibi yaptı, ancak daha sonra bana Simon’la evlenmeye işte o anda karar verdiğini söyledi. Ona o âna değin âşık bile değildi. Yalnızca şöyle düşünmüştü: “Bütün ömrü boyunca hep arkasından alay edecekler. Ve ben, hep, onun yanında olacağım.” Ve oldu da. Onunla evlendi.</p>

  <p class="block_1">Ancak benim durumum bu değil. Eğer birisiyle acıdığınız için evlenirseniz, o zaman muhtemelen o erkekle ya da kadınla yine acıdığımız için kalırsınız. Ben böyle düşünüyorum.</p>

  <p class="block_1">Her zaman olup bilenlere bir açıklama bulabilmişimdir ben. Ancak şimdi hiçbir açıklama bana uygun gelmiyor. Sözgelimi, ben, elde elliği şeylerden otomatik olarak hoşnutsuz kalan ya da sadece elde edemeyeceği şeyleri isteyen şu kişilerden biri değilim. Erkeklerin fiziksel görünüşleri konusunda da snobca bir tutumum yok; hatta bunun tersi doğru denebilir - yakışıklı erkeklere güven duymuyorum. İlişkilerimi bozan hiçbir zaman ben olmamışımdır; genelde çok uzun zaman saplanıp kalmışımdır bu ilişkilere. Ve Stuart için de aynı şey söz konusu, geçen yıl âşık olduğum Stuart’la bazı kadınların karşılaştıkları şu iğrenç keşiflerin hiçbiri yaşanmadı aramızda. <i class="calibre1">Ve</i> (sırf merak edersiniz diye söylüyorum) cinsel yaşamımızda da aksayan hiçbir yan yok kesinlikle.</p>

  <p class="block_1">Şimdi açıklama getirmem gereken nokta şu: Stuart’ı sevmeme karşın, Oliver’a âşık olmaya başlıyor gibiyim.</p>

  <p class="block_1">Şimdi her gün yeniden başlıyor, her akşam. Keşke sona erse! Ama hayır. İstemiyorum. Yapamam. Yoksa, Oliver’ın telefonuna yanıt vermezdim. Tam altı buçuk sıralarında Stuart’ın eve dönmesini bekliyorum. Bazen mutfakta oluyorum, bazen de atölyedeki çalışmamı bitiriyorum ve koşar adımlarla aşağı inmek zorunda kalıyorum. Telefon çalıyor, kim olduğunu biliyorum, Stuart’ın da çok geçmeden döneceğini biliyorum, ama koşup almacı kaldırmaktan başka bir şey gelmiyor elimden.</p>

  <p class="block_1">“Evet?” diyorum. Numarayı bile söylemiyorum. Sanki beklemem mümkün değilmiş gibi.</p>

  <p class="block_1">“Seni seviyorum,” diyor.</p>

  <p class="block_1">Ve neler olup bittiğini biliyor musunuz? Telefonu kapattığımda ıslandığımı hissediyorum. Böyle bir şeyi tahayyül edebilir misiniz? Tanrım! Telefon pornografisi ya da onun gibi bir şey bu. Stuart anahtarını kapının kilidine sokuyor ve ben başka bir erkeğin sesinden etkilenerek ıslanıyorum. Yarın yine açacak mıyım telefonu? Böyle bir şeyi tahayyül edebiliyor musunuz?</p>

  <p class="block_12"> </p>

  <p class="block_22"><span class="text_12">Mme Wyatt</span> <span class="text_16">L’Amour plaît plus que le mariage, pour la raison que les romans sont plus amusants que l’histoire.</span> <span class="text_1">Nasıl çevrilebilir bu cümle? Romanlar nasıl tarihten daha eğlenceliyseler, aşk da evlilikten daha hoştur. Böyle bir şey işte. Siz İngilizler Chamfort’u yeterince tanımazsınız. Sizler La Rochefoucauld’yu seversiniz, onu ‘çok Fransız’ bulursunuz. Cilalanmış bir epigramın Fransızların ‘mantıklı zihniyet’lerinin doruk noktasını temsil ettiğine ilişkin bir fikir vardır kafanızda. Bakın, ben, Fransızım ve La Rochefoucauld’yu pek fazla sevmiyorum. Çok fazla sinizm görüyorum onda, aynı zamanda da çok fazla... cila, diyelim isterseniz. Sizi bilgeliğine inandırmak için ne kadar çok çaba harcadığını görmenizi istiyor. Ama bilgelik böyle bir şey değildir. Bilgelik daha fazla hayatiyet taşır. Bilgelik nükteli sözlerden çok mizaha yakındır. Ben Chamfort’u tercih ederim. Şu sözü de söyleyen Chamfort:</span> <span class="text_16">L’hymen vient après l’amour, comme le fumée après la flamme.</span> <span class="text_1">Duman nasıl ateşten sonra gelirse, evlilik de aşktan sonra gelir. İlk göründüğü kadar açık bir ifade değil.</span></p>

  <p class="block_1">Bana Mme Wyatt diye hitap eder insanlar ve akıllı biri olduğumu söylerler. Mütevazı ünüm şuradan kaynaklanıyor: Birkaç yıl önce kocası tarafından terk edildikten sonra bir daha hiç evlenmeyen ama yine de ruhsal dengesini ve sağlığını koruyan, konuşmaktan çok dinleyen, sadece istenildiğinde öğüt veren orta yaşlı bir kadın oluşumdan. “Ah, ne kadar haklısınız, Mme Wyatt, ne kadar akıllısınız!” diyor insanlar bana. Gelgelelim bu değerlendirmeleri, genellikle kendi aptallıklarının ya da hatalarının baştan aşağı sergilenmesi oluyor. Bu yüzden kendimi pek akıllı hissetmiyorum. Ya da en azından, bilgeliğin izafi bir şey olduğunu ve her halükârda insanın sahip olduğu, bildiği her şeyi asla tümüyle ortaya koymaması gerektiğini biliyorum. Eğer her şeyi gösterecek olursanız, can sıkıcı biri olursunuz, başkalarına yardım edemezsiniz. Gerçi kimi zamanlar her şeyi göstermemek de çok güç oluyor doğrusu.</p>

  <p class="block_1">Çocuğum, kızım Gillian beni görmeye geldi. Hali perişandı. Kocasını artık sevememekten korkuyordu. Başka birisi ona âşık olduğunu söylemiş ve o da bunu söyleyen kişiye âşık olmaktan korkuyormuş. Kim olduğunu söylemiyor, ama tabiatıyla, benim bu konuda bazı fikirlerim var.</p>

  <p class="block_1">Ne mi düşünüyorum bu konuda? Doğrusu, pek fazla şey düşünmüyorum - demek istiyorum ki, bu tür durumlar hakkında genel bir fikrim yok, sadece böyle şeylerin olduğunu biliyorum. Elbette, kendi kızım söz konusu olduğu için, birtakım fikirlerim var, ancak bunlar yalnızca onun açısından geçerli.</p>

  <p class="block_1">Perişandı ve beni de perişan eni. Neticede bu işler araba değiştirmeye benzemiyor. Ağlayıp duruyordu ve ben onu yatıştırmaya çabalıyor, kalbinde gerçekte kimin olduğunu anlamasına yardım etmeye uğraşıyordum. Bütün yapılabilecek olan da bu. Tabii Stuart’la evliliğinde korkunç bir şey olmadıkça, ama o kesinlikle böyle bir şey olmadığını söylüyor.</p>

  <p class="block_1">Kollarımı ona dolamış oturuyor, ağlayışını dinliyordum. Onun çocukken bile nasıl yetişkin gözüktüğünü hatırlıyorum. Gordon bizi terk ettiğinde, beni rahatlatan Gillian oldu. Boynuma sarılır ve bana. “Sana bakacağım, anneciğim,” derdi. İnsanın on üç yaşındaki bir çocuk tarafından korunduğunu hissetmesinde iç paralayıcı bir yan vardır, bilirsiniz! Bu hatıra gözlerimi yaşlarla doldurur hep.</p>

  <p class="block_1">Gillian bana, Stuart’ı sevmeye başladıktan bu kadar az zaman sonra onu sevmekten vazgeçmekten nasıl korkuya kapıldığını, sanki kabahat kendindeymiş gibi açıklamaya çalışıyordu. “Tehlike vaktinin daha sonra geleceğini sanıyordum, anneciğim. Birkaç yıl güvenlikte olduğumu düşünüyordum.” Kollarımda yarı dönmüş ve yüzüme bakmaya başlamıştı.</p>

  <p class="block_1">“Her zaman tehlike vaktidir,” dedim.</p>

  <p class="block_1">“Ne demek istiyorsun?”</p>

  <p class="block_1">“Her zaman tehlike vaktidir.”</p>

  <p class="block_1">Gözlerini çevirdi ve başını anladım anlamında hafifçe salladı. Ne düşündüğünü biliyordum. Belki de size kocam Gordon’un kırk iki yaşında, daha biz -her neyse, kaç yıllık evli olduğumuzun artık ne önemi var ki!- on yedi yaşında bir öğrenci kızla kaçtığını açıklasam iyi ederim. Gillian, yedinci yıl krizi diye bir şeyden söz edildiğini işittiği ve babasının on beşinci yıl krizine tanık olduğu için, şimdi kendi açısından yedi yıldan önce de bir kriz olabileceğini keşfettiğini düşünmekteydi. Aynı zamanda, benim de Gordon’u hatırladığımı, baba ile kız arasındaki benzerlik üzerinde kafa yorduğumu ve bunun benim açımdan ne kadar ıstırap verici bir şey olduğunu düşünüyor olmalıydı. Ama gerçekte ben başka bir şey düşünüyordum, ne düşündüğümü söylemeyeceğim.</p>

  <p class="block_12"> </p>

  <p class="block_19"><span class="text_4">Oliver</span> Size matrak bir şey anlatmamı ister misiniz? G ile S hep iddia edegeldikleri gibi bir içkili kahvede tanışmadılar. Charing Cross Hotel’de Genç Profesyoneller için düzenlenen şu ayakta <i class="calibre1">partouzes</i><sup class="text_7"><sup class="noteref" id="back_note_86"><a class="calibre3" href="../Text/index_split_106.html#note_86" title="86">86</a></sup></sup> partilerinden birinde tanıştılar.</p>

  <p class="block_1">Gillian’ın atölyesinde, içimdeki bir anlık bir sezgiye kapılarak, onun Squires Şarap Bar’da (s’den önce kesme işaretli ya da işaretsiz) Stuart’la şu sözde tanışması konusunu açmıştım. Önce yanıl vermemişti. Bez parçasını tablosunun üzerinde gezdirip duruyordu. Sonra, olayı anlattı bana. Bunu sormak zorunda kalmayışıma dikkatinizi çekerim. Bundan, onun da aynı şeyleri düşündüğü sonucunu çıkardım: Artık benden sır saklamamaya karar vermiş olmalıydı.</p>

  <p class="block_1">Görünüşe bakılırsa karşılaşma, aşka susamış kişilerin, toplam 25 sterline arka arkaya dört cuma gidebildikleri, şu yerlerden birinde olmuştu. Şoka uğramıştım - ilk tepkim buydu. Ama sonra, bizim kürklü ufak Stu’cuğu hiç de küçümsememem gerektiğini düşündüm. L’Amour işlerinde onun gerçek bir pazar araştırmacısı gibi hareket edeceğine güvenilebilirdi.</p>

  <p class="block_1">“Stuart’la tanışmadan önce bu yerlere kaç kez gitmek zorunda kaldın?”</p>

  <p class="block_1">“İlk kez gitmiştim.”</p>

  <p class="block_1">“Demek onu 6.25 sterline elde ettin?”</p>

  <p class="block_1">Güldü. “Hayır, onu 25 sterline elde ettim. Paramın üstünü geri vermediler.”</p>

  <p class="block_1">Ne tatlı bir espriydi bu! “Paramın üstünü geri vermediler!” diye yineledim ve her yanımı sıtma ateşi gibi çılgınca bir gülme nöbeti sarıverdi.</p>

  <p class="block_1">“Sana bunları söylemediğimi farzet. Sana bunların hiçbirisini söylememem gerekirdi.”</p>

  <p class="block_1">“Söylemedin. Unuttum bile.” Ve şakacılığımı gerektiği gibi dizginlemek yolunu seçtim.</p>

  <p class="block_1">Ama bahse girerim ki Stuart parasının üstünü geri almaya gitmiştir, ne kadar da su katılmamış bir mıhsıçtı oluyor kimi zamanlar. Tıpkı onları Gatwick’de karşılamaya gittiğimde dönüş biletinin parasını geri istemesinde olduğu gibi. Ve bahse girerim başarmıştır da. Böylelikle Stuart ona 25 sterline, o ise Stuart’a 6.25 sterline mal oldu. Şimdi onu kaça alırdı acaba Stuart? Gönlünden ne kopardı?</p>

  <p class="block_1">Ha, söz Portekiz altınlarından açılmışken şunu da söyleyeyim ki, kalbimi bir başkasına vermemiş olsaydım kendisiyle bir gönül serüvenine girmekten geri durmayacağım Mrs Dyer dün bana, vergi yükümlüleri listesine kaydedilmiş olduğumu bildirdi. Bu herifler hiç vakit yitirmiyorlar, değil mi? Her bir meteliğin ve mangırın üzerinde atmaca gibi dört dönüyorlar. İnsancıl istisnai durumlar olabileceğini düşünüyor musunuz siz? Hiç kuşku yok ki Oliver karanlık bir altbölümdeki özel bir durum olmalı.</p>

  <p class="block_12"> </p>

  <p class="block_19"><span class="text_4">Gillian</span> Şimdi bunu her zaman yapıyor. Saçımın çözülmüş olması bile gerekmiyor, kendiliğinden tarağı eline alıyor, tokayı çıkarıyor, saçlarımı arkaya doğru atıyor, tarakla düzeltiyor ve sonra da tokayı yeniden yerine takıyor. Ve benim her yanımı ateş basıyor.</p>

  <p class="block_1">Kalktım ve onu öptüm. Ağzımı ağzına yapıştırdım, parmaklarımı omuzlarının etine batırarak ensesini okşadım ve vücudumu istediği yere dokunabileceği şekilde tuttum. Ellerim boynunda, tüm vücudum ellerinin dokunmasını bekleyerek, hatta bacaklarım ayrık orada durmuş onu öpüyordum. Onu öptüm ve bekledim.</p>

  <p class="block_1">Bekledim.</p>

  <p class="block_1">O da beni öptü ve yine bekledim.</p>

  <p class="block_1">Durdu. Gözlerim üzerindeydi. Ellerini omuzlarımın üstüne koydu, beni döndürdü ve resim sehpama kadar götürdü.</p>

  <p class="block_1">“Hadi yatalım, Oliver.”</p>

  <p class="block_1">Ne yaptığını biliyor musunuz? Beni sandalyeme oturttu ve elime bez parçalarından birini tutuşturdu.</p>

  <p class="block_1">“Çalışamam. <i class="calibre1">Şimdi</i> çalışamam.”</p>

  <p class="block_1">Oliver’da tuhaf olan şey, benimle yalnız kaldığında farklı biri olması. Onu tanıyamazsınız. Çok daha sakin, dinliyor ve o afra tafracı haliyle konuşmuyor. Ve başkalarına göründüğü kadar kendinden emin de görünmüyor hiç: Şimdi ne dememi beklediğinizi biliyorum: “Oliver gerçekte çok kolay incinen bir insan,” dememi bekliyorsunuz. Bu yüzden bunu demeyeceğim.</p>

  <p class="block_1">“Seni seviyorum,” dedi. “Sana tapıyorum. Hep seninle birlikte olmak istiyorum. Seninle evlenmek istiyorum. Hep sesini işitmek istiyorum.” Şimdi, kanepenin üstündeydik.</p>

  <p class="block_1">“Oliver, benimle seviş! Çok daha iyi olur bu!”</p>

  <p class="block_1">Ayağa kalktı. Beni yatağa götürmek için kalktığını sandım, ama sadece çevremde dönmeye başladı. Atölyeyi bir baştan bir başa arşınlıyordu.</p>

  <p class="block_1">“Oliver, bir kötülük yok bunda. Bir kötülük yok eğer...”</p>

  <p class="block_1">“Ben seni bütünüyle istiyorum.” dedi. “Senin bir parçanı istemiyorum. Hepsini istiyorum.”</p>

  <p class="block_1">“Satılık değilim ben!”</p>

  <p class="block_1">“Demek istediğim bu değil. Seninle sadece bir gönül ilişkimin olmasını istemiyorum ben. Gönül ilişkileri, bu ilişkiler, nasıl diyeyim, Marbella’da devre mülk daire satın almak ya da onun gibi bir şey işte.” Derken, atölyenin içinde gidip gelmelerinin birinin ortasında dondu kaldı ve bu benzetmeye alınmış olabileceğimden korkmuşçasına, şaşkın bir edayla bana doğru baktı. Adeta umudunu yitirmiş gözüküyordu. “Aslında, çok hoş, Marbella denilen bu yer. Düşünebileceğinden de hoş. İçinde portakal ağaçları bulunan küçük bir meydan olduğunu anımsıyorum. Ben oradayken portakalları toplayan işçiler vardı. Sanırım aylardan şubattı. Elbette, tatil sezonu dışında gitmek gerek oraya.”</p>

  <p class="block_1">Paniğe kapılmıştı, anlıyor musunuz. İyice düşünülüp taşınıldığında, Oliver’ın Stuart’tan daha az kendine güveni olduğu anlaşılıyor. Ve kendine duyduğu güven onunki kadar derin de değil.</p>

  <p class="block_1">“Oliver,” dedim. “Seninle aynı fikirdeyim. Ben, Marbella’daki şu devre mülk dairelerinden biri değilim. Lütfen öyle gidip gelmeyi de bırak artık. Gel yanıma otur.”</p>

  <p class="block_1">Geldi ve usulca yanıma oturdu. “Babam beni öldüresiye döverdi, biliyor musun?”</p>

  <p class="block_1">“Oliver...”</p>

  <p class="block_1">“Ama <i class="calibre1">doğru</i> bu. Tabii çocukken bana dayak atardı demek istemiyorum. Elbette <i class="calibre1">bunu</i> da yapıyordu. Gerçekte yapmaktan hoşlandığı şey bir bilardo ıstakasıyla bacaklarımın arkasına vurmaktı. Cezam buydu. İnan, çok canım yanardı. ‘Uyluklar mı, baldırlar mı?’ diye sorardı. Ve ben seçmek zorunda kalırdım. Aslı aranırsa, verdikleri acı çok da farklı değildi.”</p>

  <p class="block_1">“Zavallı Oliver’cık! Üzüldüm.” Elimi ensesinin üstüne koydum. Ağlamaya başladı.</p>

  <p class="block_1">“Annemin ölümünden sonra her şey daha kötü oldu. Sanki acısını benden çıkardı. Belki de çok fazla annemi anımsatıyordum ona, bilmiyorum. Derken, bir gün, sanıyorum on üç on dört yaşlarındaydım, Moruğa kafa tutmaya karar verdim. ‘Uyluklar mı, baldırlar mı?’ diye sordu her zamanki gibi. Ne kabahat işlediğimi bilmiyordum. Demek istiyorum ki, ben hep bir şeyler, ona göre cezalandırılması gereken şeyler yapıyordum. Bu sefer dedim ki: ‘Sen şimdi benden daha güçlüsün. Ama her zaman böyle kalacak değilsin, eğer beni bir kez daha dövecek olursan, yemin ediyorum yeterince güçlü olduğumda, ben de seni dövüp suyunu çıkaracağım.’</p>

  <p class="block_1">“Peki sonra?’’</p>

  <p class="block_1">“İşe yarayacağını sanmıyordum. Demek istiyorum ki, ondan daha küçüktüm ve her yanım tir tir titriyordu. Sonra, <i class="calibre1">dövüp suyunu çıkarmak</i> ifadesi de gerçekte meseleyi çok aptalca koymak demekti, buna gülüp geçerdi. Ama geçmedi. Dövmeye son verdi. Ve bir daha da elini kaldırmadı.”</p>

  <p class="block_1">“Zavallı Oliver’cığım!”</p>

  <p class="block_1">“Ondan nefret ediyorum. Şimdi yaşlandı ama ondan hâlâ nefret ediyorum. Burada, bu odada bizimle birlikte olduğu için ondan nefret ediyorum. Ne işi var <i class="calibre1">burada?”</i></p>

  <p class="block_1">“Burada değil o. Gitti. Marbella’da devre mülk bir dairesi var onun.”</p>

  <p class="block_1">“Tanrım! Niye elimden hiçbir şey gelmiyor benim? Niye doğru sözcükleri bulamıyorum, özellikle de <i class="calibre1">şimdi</i>?” Yeniden ayağa kalktı. “Meramımı hiç anlatamıyorum.” Başını eğmiş, bana bakmamakta diretiyordu. “Seni seviyorum. Seni her zaman seveceğim. Sevgim hiç son bulmayacak. Şimdi gitsem iyi olur.”</p>

  <p class="block_1">Aşağı yukarı üç saat sonra beni aradı.</p>

  <p class="block_1">“Evet?” dedim.</p>

  <p class="block_1">“Seni seviyorum.”</p>

  <p class="block_1">Telefonu kapattım. Tam o sırada Stuart’ın anahtarı kilidin içinde çıt sesiyle döndü. Her yanımı ateş basmıştı. Sokak kapısı kapandı. “Kimse yok mu?” diye bağırdı Stuart, sesine verdiği tiz bir titreşimle, öyle ki sesi bütün evi dolduruverdi. “Kimse yok mu?”</p>

  <p class="block_1">Ne yapmalıydım ben?</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Gönül ilişkilerine karşı, nasibini onlardan fazlasıyla almış biri tarafından hazırlanan iddianame:</span></p>

  <p class="block_26"> </p>

  <p class="block_1">1) Bayağılık. Herkeste var bu. Demek istiyorum ki, her birimizde. Papazlarda var, Kraliyet Ailesi’nde var, hatta münzeviler bile bayağılığa düşmenin bir yolunu buluyorlar. Yatak odasından yatak odasına yaptıkları, o ateşli göçlerde niye sürekli olarak birbirleriyle çarpışmıyorlar? Güm, güm - kim var orada?</p>

  <p class="block_12"> </p>

  <p class="block_1">2) Öngörülebilirlik. Kur yapma, Elde etme, Soğuma, Kopuş. Hep şu aynı sıkıcı hikâye. Sıkıcı... ama yine de insanda dehşetli bir düşkünlük yaratan. Her bir başarısızlıktan sonra, yeni bir başarısızlık arayışı. Dünyayı yeniden taze kılın, ona taze kan verin!</p>

  <p class="block_12"> </p>

  <p class="block_1">3) Zamanın paylaşımı. Bu argümanı Gilllian’a çok iyi açıkladığımı düşünüyorum. Ev sahibinizin dairenize taşınmak için beklediğini bilince tatilinizden nasıl zevk alabilirsiniz? Saate karşı düzüşmek de benim tarzım değil doğrusu; gerçi <i class="calibre1">belli bazı</i> durumlarda baştan çıkarıcı çekicilikleri olabilir bunun.</p>

  <p class="block_12"> </p>

  <p class="block_1">4) Yalan söylemek. 3)’ün doğrudan bir sonucu. Gönül ilişkileri insanı yoldan çıkarır - ve ben, vs. biri olarak konuşuyorum. Kaçınılmaz bir şey bu. İlk önce bir yatak arkadaşınıza yalan söylüyorsunuz ve sonra, çok geçmeden, bir ikincisine yalan söylüyorsunuz. Ah, bundan böyle yalan söylemeyeceğinizi söylüyorsunuz, ama söylüyorsunuz, evet söylüyorsunuz! Küçücük bir duygusal dürüstlük döküntüsünü koskoca bir <i class="calibre1">mensonges</i><sup class="text_7"><sup class="noteref" id="back_note_87"><a class="calibre3" href="../Text/index_split_107.html#note_87" title="87">87</a></sup></sup> buldozeriyle kaldırıyorsunuz. Cepleri telefon için bozuk paralarla dolu, jogging yapmaya çıkmış spor giysili kocayı gözlemleyin biraz. Çın, çın, çın. “Dönerken, yolda bir iki kadeh hafif bir şeyler içebilirim, sevgilim!” Çın, çın, çın, çınlayan yalanların sesi.</p>

  <p class="block_12"> </p>

  <p class="block_1">5) İhanet. Herkes küçük ihanetlerden ne kadar da hoşnut! Bu ihanetler ne de tatlı bir zevk veriyorlar! Düzenbaz Giles bu işten yakasını sıyırıyor (epizod 27) - ne var ki bu tür işlerden yakayı sıyırmanın gerçekle pek güç olmadığını da kabul etmek gerek. Stuart benim arkadaşım - evet, arkadaşım ve karısını bana kaptıracak. İşte bu, bir büyük ihanet, ama sanırım insanlar Büyük İhanetlere küçüklerinden daha iyi katlanabilirler. Bir gönül ilişkisi küçük bir ihanet olurdu <i class="calibre1">ve</i> sanırım Stuart buna büyük ihanet kadar katlanamazdı. Görüyorsunuz işte, ben onu da düşünüyorum.</p>

  <p class="block_12"> </p>

  <p class="block_1">6) AİDS testimin sonucunu henüz almadım.</p>

  <p class="block_12"> </p>

  <p class="block_1">Doğrusu, meseleyi Gillian’a bu şekilde anlatmadım. Hayır, tam olarak böyle anlatmadım. Aslında, gerçeği söylemek gerekirse, kendimi tümüyle gülünç duruma düşürdüm.</p>

  <p class="block_12"> </p>

  <p class="block_22"><span class="text_12">GILLIAN</span><span class="text_17">:</span> <span class="text_1">Metro istasyonuna gelirken, tam köşede, Barrowclough Road’un öteki ucunda, bir manav dükkânı var. Şu tatlı patatesleri oradan almıştım. Ya da daha doğrusu tatlı-patatesleri. Dükkânı işleten adamcağız fiyat etiketlerini büyük harflerle yazıyor. Ve her seferinde de, son derece özenli bir biçimde, yazdığı tüm sözcüklerin arasına bir tire imi koymaktan geri durmuyor.</span> <span class="text_16">EKŞİ-ELMA KIŞ-ARMUDU</span> <span class="text_1">bütün bunları oradan alabilirsiniz!</span> <span class="text_16">KIRMIZI-TURP VE TATLI-PATATES.</span> <span class="text_1">Stuart ile ben adamın bu tutumunu çok komik ve biraz da dokunaklı bulurduk, adamcağız her seferinde inatla aynı hatayı yapıp duruyordu. Bugün dükkânının önünden geçtim ve birdenbire bunu hiç de komik bulmadım.</span> <span class="text_16">TAZE-KARNIBAHAR.</span> <span class="text_1">Bütün bunlar bana öylesine hüzünlü geldi ki ta yüreğimin derinliklerine kadar işledi. Adamcağız yazım kurallarını bilmediği için hüzünlü gelmemişti, bu değildi beni hüzünlendiren. Hüzünlüydü çünkü adamcağız yanılıyordu, her etiketi yazışında bir kez daha yanılıyordu, sürekli yanılıyordu. Bunu ya birisi ona söylemişti ve ona inanmamıştı ya da manavlık yaptığı bütün bu yıllar boyunca, bunu ona söyleyen hiç kimse çıkmamıştı. Hangisinin daha hüzünlü olduğunu ben bilmiyorum, siz biliyor musunuz?</span></p>

  <p class="block_1">Hep Oliver’ı düşünüyorum. Stuart ile birlikteyken bile kimi zamanlar Stuart’ın neşeli görünmesine katlanamıyorum. Neyi düşündüğümü, <i class="calibre1">kimi</i> düşündüğümü niye göremiyor? Aklımdan geçenleri niye okuyamıyor?</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Oturun. Patsy Cline’ı sever misiniz?</span></p>

  <p class="block_26"> </p>

  <p class="block_1">Bir küllükte iki sigara</p>

  <p class="block_1">Aşkım ve ben küçük bir kafede</p>

  <p class="block_1">Derken bir yabancı çıkageldi</p>

  <p class="block_1">Ve her şeyi altüst ediverdi</p>

  <p class="block_1">Şimdi küllükte üç sigara var</p>

  <p class="block_12"> </p>

  <p class="block_1">Zavallı Patsy, öldü o. Ve sizin hâlâ kulağınızın arkasında şu içilmemiş sigara duruyor. Niye içmiyorsunuz onu?</p>

  <p class="block_12"> </p>

  <p class="block_1">Onu benden alışını seyrettim</p>

  <p class="block_1">Ve artık benim değil onun sevgisi</p>

  <p class="block_1">Şimdi gitti onlar</p>

  <p class="block_1">Ve ben tek başıma oturup</p>

  <p class="block_1">Tek bir sigaranın yanıp kül oluşunu seyrediyorum</p>

  <p class="block_12"> </p>

  <p class="block_1">İyi yürekli sevgili Stuart, ne kadar da güvenilir biridir o! Onunla birlikte nerede olduğunuzu bilirsiniz. O her şeyi hoşgörür. Kendi yolunda yuvarlanıp gider. Gerektiğinde gözlerini yumar. Ona güvenebiliriz. O hep değişmeden kalacaktır.</p>

  <p class="block_1">Hiç soru sormayın, onlar da size hiç yalan söylemesinler. Ama bu insanı ancak çok uzaklara götürür. Oliver birkaç dakika içinde gelecek. Eski günlerin iyi arkadaşları gibi üçümüzün birlikte sinemaya gideceğimizi düşünüyor. Ne var ki Gillian annesini görmeye gitti, bu yüzden Oliver benimle yetinmek zorunda kalacak. Ona sorular soracağım ve o da bana yalanlar söyleyecek.</p>

  <p class="block_1">Gillian gitmeden az önce, burada oturmuş, kulaklıklarım başımda, Patsy’nin bir kasetini dinliyordum. Gillian hoşçakal demek için içeriye girdi, bu yüzden ben de teybin stop düğmesine bastım ve kulaklıkların birini biraz yana kaydırdım.</p>

  <p class="block_1">“Oliver nasıl?” diye sordum.</p>

  <p class="block_1">“Oliver mı? Ah, sanırım, iyi.”</p>

  <p class="block_1">“Onunla bir gönül ilişkin falan yok, değil mi?”</p>

  <p class="block_1">Soruyu elbette son derece neşeli bir tonda sormuştum. Endişeye mi kaptıracaktım ben kendimi, hadi canım!</p>

  <p class="block_1">“Aman Tanrım! Ne diyorsun sen! Elbette ki yok!”</p>

  <p class="block_1">“Ah, pekâlâ, o zaman mükemmel!” Kulaklığı yeniden aşağı doğru çektim, Gillian’ın yüzünü görmemek için gözlerimi kapadım ve Patsy’nin şarkısının ritmine göre dudaklarımı oynatmaya koyuldum. Gillian’ın alnıma bir öpücük kondurduğunu hissettim ve yanıt olarak hafifçe başımı salladım.</p>

  <p class="block_1">Şimdi <i class="calibre1">onun</i> neler anlatacağını göreceğiz bakalım.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Arkadaşım Stuart’ın engin kültürlü biri olmadığı gözünüzden kaçmamış olacak. Şayet ona Proust’un kız arkadaşının adını soracak olsanız, bir yüzyıl arpacı kumrusu gibi düşünür, sonra size bir samuray bakışıyla ateşler saçarak bakar, bunun hileli bir soru olduğunu düşünür ve sonunda da,</span> <span class="text_16">petite</span><sup class="text_18"><sup class="noteref" id="back_note_88"><a class="calibre3" href="../Text/index_split_108.html#note_88" title="88">88</a></sup></sup> <span class="text_1">bir saldırgınlık somurtmasıyla, “Madeleine. Bunu herkes bilir,” diye yanıt verirdi.</span></p>

  <p class="block_1">Bu yüzden bana kapıyı açmaya gelip de çocuklara sarkıntılık eden birinin ateşli bakışlarıyla beni içeri davet ettikten sonra elini teybinin üzerinde şöyle sorgulayıcı bir edayla gezdirdiğinde, Schreker’in <i class="calibre1">Die Gezeichneten’</i>ini beklemiyordum. Ola ki 1812 Uvertürü’nü daha yeni keşfetmişti ve çok sesli koro ve havai fişekleri eşliğinde şarkı söylemekten zevk alıyordu. Ya da belki de Enigma Çeşitlemeler’inin tam bağımdaydık ve müziğin en az hayati sırlarından birisiyle ilgili, yani Orada Portresi Yapılan Dostlar’ın kimliğiyle ilgili bir uyarı yazısının binbir zahmetle okunması söz konusuydu? Ah, Dorabella’nın küçük bir konuşma kusurunun bulunduğunu biliyor muydunuz, müziği de yoksa bu yüzden mi duraksar gözüküyor, Çeşitlemeler’inde zıp zıp zıplıyordu? Çikolatalı bir dondurma alır mıydınız, Maestro. Ama, önce, beni lavaboya yetiştirin, pronto!</p>

  <p class="block_1">Bana bu şarkıyı çaldı. Daha az sürdüğü konusunda beni temin etmesine karşın, şarkı aşağı yukarı 3 saat 47 dakika sürdü gibi geldi bana. ‘Country music’ dedikleri de bu, öyle değil mi? Eğer durum buysa, ben kentle yaşadığıma çok memnunum. Kentin az bulunur bir avantajı, bir karmaşıklığı var en azından: Onun parodisini yapmak olanaksız - şu basit nedenle ki kent, kendi biçtiklerini toplayan bir çim biçme makinesi gibi kendi parodisini yapıyor. Elinde tırmık bulunan yaşlı bir adama hiç yer yok, keza alaycı gülüşlü genç birine de yer yok. O zaman, bir ki, bir ki, haydi, lütfen. Babacık. Yine yalnızım işte, bir ki, bir ki. Uğraşmanın anlamı yok. Peki, şarkıcılar için ne diyeceğiz? Taklit elmaslar takmışlar - ve taklit elmaslar, biliyorsunuz, zaten elmasların parodileridir, bu yüzden taklit elmasların parodisini yapamazsınız. Ve işte, gıygıyından binbir cilveyle bir kadans tufanı çıkarmaya çabalayan kartlaşmış Walter geliyor. Onlara hâlâ bildiğin şeyleri gösterebilirsin Walt! O zaman, bir ki, bir ki, haydi, <i class="calibre1">inle, çag-a-çag!</i> haydi, lütfen, Babacık...</p>

  <p class="block_1">“Nasıl buldun bunu?”</p>

  <p class="block_1">Nasıl mı buldum? Bilmem neden Stuart bana kötü kötü bakıyordu. Elbette bu parçanın müziksel bir analizini isteyemezdi benden.</p>

  <p class="block_1">Ben korteksimin gevşek dokusuna, kaçınılmaz olarak Stuart’ı hor görme ağının içine almayan bir şeyler çiziktirirken o, kalktı ve o tombul haliyle her ikimize de içecek bir şeyler koydu.</p>

  <p class="block_1">“Peki, söylesene, Oliver, nasıl buldun bunu?”</p>

  <p class="block_1">Son anda Anlayışın Esin Perisi beni dürtükleyiverdi: <i class="calibre1">“Kül tablası”</i>nın,” dedim, <i class="calibre1">“kül tablası</i> ile tamamen tatmin edici bir kafiye oluşturduğunu sanmıyorum.”</p>

  <p class="block_1">Bu sözüm onu yatıştırmış gözüküyordu.</p>

  <p class="block_1">Ansızın yükseliveren <i class="calibre1">viva voce</i>’m<sup class="calibre4"><sup class="noteref" id="back_note_89"><a class="calibre3" href="../Text/index_split_109.html#note_89" title="89">89</a></sup></sup> buraya varışımda yapmayı tasarladığım şeyi, bir an için, kafamdan çıkarmıştı. Stuart’a bir zarf uzattım. İngilizce’yi Yabancı Dil Olarak öğretmek suretiyle kazanmış olduğum azıcık para, bana sonunda ondan ödünç aldığım paranın dörtte birini geri ödeme fırsatı vermişti!</p>

  <p class="block_1">Bunun üzerine hiç beklenmedik bir şekilde son derece kavgacı bir tavra girdi ve La <i class="calibre1">Traviata’</i>daki Alfredo gibi, verdiğim papelleri üzerime fırlattı.</p>

  <p class="block_1">“Vergini ödeyebilmen için bunlara ihtiyacın olacak,” dedi. Bakakaldım. Ne diye birdenbire herkes bana, sanki ben yerel idarelerin finansmanındaki massedilme süreçlerine spektroskopik bir ilgi duyuyormuşum gibi davranıyordu? <i class="calibre1">“İkinci yuvan</i> için ödemen gerekecek vergi,” dedi -bu nahoş sözcükleri çoğu kişinin sırıtma diye adlandırabileceği bir ifadeyle söylemişti- “biliyorsun ya, yolun öbür yanındaki, 55 numara,” diye de ekledi.</p>

  <p class="block_1">Böylelikle, bugünlerde, ağzımda bir çeşit nakarat olana değin şu sözleri yineleyip duruyorum: Kürklü arkadaşımızı küçümsemekten kaçının. Ve bu görüş açısından, akşam, itiraf edeyim ki, geçeceğine inandığım gibi geçmedi. Sinemayı, varlıklarımızla onurlandıramadık. Gillian ‘Annesini Görmeye Gitmiş’ bulunuyordu. Stuart’ın böyle bir parıltının eksikliği için ödediği kefaret ise bir şişe vergiden bağışık viskiden ibaretti ve onunla birlikte içki içerken Güçlü Erkeği oynamamak da bana anlamsız geliyordu. Çünkü kasa dairesi virtüözünün, Titus Andronicus’un iyi kalpliliğine muhtaç olduğu yıldızsız bir geceydi.</p>

  <p class="block_1">‘‘Gill ile aranda bir gönül ilişkisi mi var?”</p>

  <p class="block_1">Ne demek istediğimi anlıyor musunuz? Ne kadar da damdan düşercesine sorulmuştu bu soru! Ve ne kadar da harcıâlemdi! Londra trafiğinde genelde <i class="calibre1">outrées</i><sup class="text_7"><sup class="noteref" id="back_note_90"><a class="calibre3" href="../Text/index_split_110.html#note_90" title="90">90</a></sup></sup> arka sokaklardan giden biri, şimdi, yelkenler fora deyip, Haymarket’ın tam ortasından gidiyordu!</p>

  <p class="block_1">İtiraf edeyim ki, afallayıp kaldım. Geçmişte defalarca, bir ilişkimin olduğu durumlarda, ilişkimin olduğunu yadsımak zorunda kalmıştım. Ama bir ilişkimin olmadığı durumda bir ilişkimin olduğunu yadsımak - işte bu yeni bir hüner gerektiriyor gibiydi. Stuart’a bir ilişkimin olmadığına dair yeminler ettim. Üzerine yemin edebileceğim bir şeyler arandım, ne var ki günümüzde, paylaşılan saygı nesneleri garip bir biçimde bulunmaz olmuştu. Yalnızca Gillian’ın kalbini, onun yaşamını, başındaki saçları düşünebiliyordum; ancak bunların hiçbiri de ne duruma tümüyle uygun gözüküyorlardı, ne de Stuart’ın davranışlarındaki katılığı biraz olsun yumuşatacak gibiydiler.</p>

  <p class="block_1">Bir hayli viski içtik ve içerken de, onunla benim dış dünyayı algılayışımıza ilişkin karşıt görüşleri felsefi olarak tartışabilme olasılığımız birtakım engellere uğradı. Doğrusunu söylemek gerekirse, Stuart, Neanderthal insana dönebilmek konusundaki yeteneğini fazlasıyla ortaya koydu. Tartışmamızın bir noktasında, itiraf edeyim ki biraz dolambaçlı olan uslamlamamı, adeta haykırışa yakın bir bağırmayla kesiverdi.</p>

  <p class="block_1">“Bana bir sterlin ödünç ver. Bana karını ver.”</p>

  <p class="block_1">Böylesi bir gözlem, yaratmaya çalıştığım ruh durumuna hiç de yakın gözükmüyordu. Stu’ya baktım.</p>

  <p class="block_1">“Bana bir sterlin ödünç ver. Bana karını ver. Bana bir sterlin ödünç ver. Bana karını ver.”</p>

  <p class="block_1">Bu tür bir belagat, sanırım, yineleme olarak bilinir.</p>

  <p class="block_1">“Sana üç kez söylediğim, doğru,” diye mırıldandım, yaptığım imanın söylemimin sularında suni yem kullanarak avlanabileceğini pek de beklemeden.</p>

  <p class="block_1">Bununla birlikte, Stuart’ın ‘müdahalesi’ -alternatif belagat adına uygun olarak- önümde, bir kapı olmasa da, en azından söylemek istediklerimi söyleyebileceğim mütevazı bir aralık bırakmıştı.</p>

  <p class="block_1">“Stuart,” diye başladım sözüme, “seni temin ederim ki Gillian ile aramda bir gönül ilişkisi yok. Hatta, diplomatlar gibi konuşacak olursak, konuşmalara başlayabilmek için ön konuşmalar bile yapmıyoruz biz.” Dünya işleriyle ilgili bu göndermemi anlamak istercesine tereddütle homurdandı Stuart. “Öte yandan.” diye sürdürdüm sözümü -bu sözüm üzerine Stu’nun çalı kaşları bundan sonra geleceklerin beklentisi içinde öfkeyle çatılmaya başlamıştı- “sana bir arkadaş olarak şu kadarını söyleyeyim ki, ona âşığım ben. Beni sakın kınama, en azından bütün bu olup bitenlerden benim de senin kadar <i class="calibre1">bouleversé</i><sup class="text_7"><sup class="noteref" id="back_note_91"><a class="calibre3" href="../Text/index_split_111.html#note_91" title="91">91</a></sup></sup> olduğumu anlayana kadar kınama. Bu durum üzerinde birazcık kontrolüm olabilseydi, ona âşık olmazdım. Her halükârda, şimdi olmazdım. Onunla ilk tanıştığımda âşık olurdum ona.” (Niye olmadım? Bir sadakat örneği mi göstermek istemiştim, yoksa jogging ayakkabısıyla 501 blucin giydiği için miydi?)</p>

  <p class="block_1">Söylediğim hiçbir şey Stuart’ı inandırır gözükmüyordu, bu yüzden meselenin özüne gelmek için acele ettim, Stuart’ın profesyonel formasyonunun ona kişisel bir anlayış kazandıracağını umuyordum. “Piyasa güçlerinin geçerli olduğu bir çağda yaşıyoruz, Stuart,’’ dedim -bu ifademin onu hemen harekete geçirdiğini fark etmiştim- “ve bu piyasa güçlerinin şimdi, eskiden uygulanamaz diye göründükleri bütün alanlarda uygulandıklarını kabul etmemek de çok safdillik ya da eskiden daha çok yeğlenen bir deyişle, romantik bir şey olurdu.”</p>

  <p class="block_1">“Biz paradan söz etmiyoruz, aşktan söz ediyoruz,” diye karşı çıktı Stuart.</p>

  <p class="block_1">“Ah, ama aralarında bir benzerlik var, Stuart! Her ikisi de, arkalarında ne bıraktıklarına bakmaksızın, istedikleri yere gidiyorlar. Aşkın da kendi yeniden alımları, kâr zarar hesapları, elden çıkarılması gereken senetleri var. Aşk da her yabancı para gibi yükseliyor ve düşüyor. Ve güven, aşkın değerinin korunmasında <i class="calibre1">büyük</i> bir ağırlığa sahip.</p>

  <p class="block_1">Talihin iyi olması etkenini de göz önünde tut. Büyük girişimcilerin cesaretli ve hünerli olmalarının yanında talihli olmaya da ne kadar ihtiyaç duyduklarını sen kendin söylemiştin bir gün bana. Senin Gill ile ilkin Charing Cross Hotel’de tanışmandan ya da sen onunla tanıştığın için benim de onu tanıma fırsatım olmasından daha şanslı bir durum olabilir mi?</p>

  <p class="block_1">Bundan başka anlayabildiğim kadarıyla, para ahlaksal olarak nötr bir şey. İyi yolda da kullanılabilir, kötü yolda da. Aşk işlerinde dürüstlükten uzaklaşanları eleştirebildiğimiz gibi, para işlerinde dürüstlükten uzakları da eleştirebiliriz, ama bu şeylerin kendilerini eleştirmemiz söz konusu değildir.”</p>

  <p class="block_1">Meramımı anlatamamış olabileceğimi seziyordum, bu yüzden meseleyi özetlemeye çalıştım. Görüş alışverişimizi kolaylaştırabilmek için kalan viskiyi bardaklarımıza koydum. “Söz konusu olan, piyasa güçleri Stu, bunu kafana sokmalısın. Gillian da bana kalacak. Önerim kurul tarafından kabul edilecek. Sen yürütme dışında kalan bir yönetici -ve bir dost olarak- kalabilirsin, ama korkarım senin için sürücü koltuğundan kalkmanın vakti geldi çattı.</p>

  <p class="block_1">Elbette, durumdaki çelişkiyi senin kadar açık görebiliyorum. Sen bu piyasanın bir adamısın, ancak yaşamının bu özel alanını, her çalışma günü saat sabah dokuzdan akşam beşe değin etkisinde kaldığın büyük güçlerin uzağında bir alan gibi görmekte diretiyorsun. Oysa ben, öte yandan -nasıl diyeyim’?- sanatçı yaradılışlı ve romantik mizaçlı klasik bir hümanistin, insan tutkularının, kibarlık davranışlarının yer aldığı incelikli bir kurallar kitabına değil, tersine <i class="calibre1">le marche</i><sup class="text_7"><sup class="noteref" id="back_note_92"><a class="calibre3" href="../Text/index_split_112.html#note_92" title="92">92</a></sup></sup>’ye egemen olan fırtınalara ve gerçek kasırgalara tabi olduğunu istemeye istemeye kabul ediyorum.”</p>

  <p class="block_1">İşte kaza hemen hemen bu anda oldu. Anımsadığım kadarıyla, Stuart benim sigaramı yakacaktı (evet, evet, öyle - ancak stres anlarında bir çeşit nikotin krizi depreşiyor içimde) ve bilmem neden bir an ayağa kalkacak olduk ki, başlarımız çok talihsiz biçimde çarpıştı ve bu her ikimizi de serseme çevirdi. Bereket versin ki gözlerinde lensleri vardı; yoksa gözlüklerini kırmış olacaktı.</p>

  <p class="block_1">Mrs Dyer son derece nazik davrandı. Giysilerimin üzerindeki kan lekelerini temizledi ve gözleri son zamanlarda görmez olmasına karşın, kesiğe bir iki dikiş atılmasının iyi olacağını belirtti. Ancak doğrusunu söylemek gerekirse gecenin o vaktinde araba kullanmaya hiç niyetim yoktu, bu yüzden yukarıdaki tüneğime çekilmeyi yeğledim.</p>

  <p class="block_1">İnsan sarhoşsa, acıyı hissetmiyor. Ve Silenus’un yirmi birinci doğum günü dolayısıyla verilen bir âlemden berbat bir şekilde uyandığında da, hiçbir şey hissetmiyor. Bu yöntemin herkes için iyi olup olmadığını bilmeye gelince, bunu bulmayı sınavlardan geçen kişiye bırakıyorum.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Ona kafa atmakla belki de yanlış yaptığımı kabul ediyorum, ama ben yalnızca piyasa güçlerinin etkisi alandaydım, anlıyor musunuz?</span></p>

  <p class="block_1">Gerçek şu ki, ben Oliver’ın dediklerini çoğunlukla dinlemem. Ya da daha doğrusu, onu sadece yarım kulakla dinlesem bile bana ne diyeceğini bilirim. Bu, yıllar boyunca gelişmiş bir çeşit filtre mekanizması gibi bir şey olmalı, bu mekanizma sayesinde dinlemem gereken şeyleri boş lakırdılardan ayırt edebiliyorum. Orada öylece oturup, içkimi yudumlayabiliyorum, halta kafamın içinde kendi kendime bir şarkı mırıldanabiliyorum, ama yine de beni ilgilendiren sözleri boş lakırdılardan ayırt edebiliyorum.</p>

  <p class="block_1">Hiç kuşku yok ki aralarında bir ilişki var. Ah, <i class="calibre1">siz</i> de bana öyle bakmayın, lütfen! Daha önce de dediğim gibi, koca her zaman ilk şüphelenen ve son bilen kişidir, ama bildiğinde de <i class="calibre1">bilir.</i> Size nasıl bildiğimi söyleyeyim mi? Gillian’ın ona söylediği şeyler sayesinde bildim, ona bizim hakkımızda söylediği şeyler sayesinde. Az daha <i class="calibre1">-az daha-</i> bana anlatılan hikâyeye inanacaktım, yani ona âşık olduğuna, onu her öğleden sonra görmeye gittiğine, parçalanan o Allah’ın belası kalbi ona yakın olmayı istediği için bir oda kiralamış olduğuna, ama aralarında öyle lamba lumba gibi bir şeyin olmadığına. Gelgelelim beni emin kılan, onun o parçalanan Allah’ın belası kalbinin falan değil de o Allah’ın belası matrakukasının acil bir ilgiye ihtiyacı olduğuna inandıran şey, ağzından kaçırdığı bir şey oldu. Gill ile benim Charing Cross Hotel’de tanışmamızdı söz konusu olan. O zamanlar canımızı bir hay’- sıkmıştı bu. Birbirimize bundan hiç kimseye - ama özellikle de Oliver’a bahsetmemeye söz vermiştik. Tanışma şeklimiz canımızı sıkıyordu, tamam kabul ediyorum bunu. Her ikimiz de biraz zor bir duruma düşmüştük. Kolay kolay unutulabilecek bir şey değil bu. Ama Gillian unuttu bunu. Gidip Oliver’a her şeyi bir bir anlattı. Onunla bir ilişkisi olduğunun - ve bana ihanet ettiğinin bir kanıtı bu. Ve <i class="calibre1">Oliver</i>’ın onunla bir ilişkisi olduğunun kanıtı da, konuşmasına sanki üzerinde herkesin görüş birliğine vardığı önemsiz bir gerçekmişçesine bir hava vermesi. Eğer onunla bir ilişkisi <i class="calibre1">olmamış</i> olsaydı, bir sürü vıdı vıdı eder durur, kendisinin eğlenceli bulduğu, ama gitgide bana bir çeşit psikolojik dengesizliği gösteren bir etkinlik gibi gözüken şaklabanlıklar yapardı.</p>

  <p class="block_1">Değişmedi Oliver. Bana bir sterlin ödünç verir misin? Bana karını verir misin? Aslında tam bir asalak o, anlıyor musunuz? Başıboş bir snob ve bir asalak.</p>

  <p class="block_1">Hiç kulak vermediğim şeylerden biri de Çiftleri Bir Arada Tutan Şey ile Toplumu Bir Arada Tutan Şey hakkında söylenmiş bir yığın boş lakırdıydı. Oliver kendini, her ikimiz de okulda öğrenciyken yazmakta büyük ustalık kazandığı şu zekâ dolu ufak denemelerden birine kaptırmıştı: Bir gönül ilişkisine girmek niçin Fransız Devrimi gibidir - yetişkinlik dönemimden önce bu tür şeylerden etkilenirdim. Derken -belleğim beni yanıltmıyorsa- piyasa güçleri konusunda bir sürü saçma sapan lafazanlık ettik. Bu söylediklerini biraz daha dikkatle dinledim, çünkü Oliver’ın kendini tam bir aptal durumuna düşürmesi kendini yan yarıya aptal durumuna düşürmesinden her zaman birazcık daha ilginçtir. Bu yüzden onun o karmaşık uslamlamalarını sonuna değin izleyip ortaya koyduğu bütün kanıtlan ölçtüm tarttım ve bana öyle geldi ki, sonuçta her şey -eğer aşırı basitleştiriyorsam lütfen düzeltin beni- şuna gelip dayanıyordu: Karını elinden <i class="calibre1">Piyasa</i> güçlerinden ötürü alıyorum. İşte durum buydu. Ben onun, Gillian’a âşık olduğundan ötürü ya da benden nefret ettiğinden ötürü, yahut her ikisinden de ötürü böyle davrandığını düşünüyordum, ama eğer her şey <i class="calibre1">Piyasa</i> güçlerinden kaynaklanıyor idiyse, o zaman ben, makinenin basit bir çarkı olarak, onun niçin davrandığı gibi davrandığını anlayabiliyordum. Şimdi bütün bunları bilmekle kendimi daha iyi hissediyorum.</p>

  <p class="block_1">O an dudaklarına bir sigara daha koydu (o akşam dokuzuncuydu - sayıyordum) ve kibritimin kalmamış olduğunu fark etti.</p>

  <p class="block_1">“Hollanda usulü düzüşelim mi moruk?” diye sordu.</p>

  <p class="block_1">Hiç bilmiyordum bu deyimi, bana çok saldırganca gelmişti, bu yüzden yanıt vermedim. Bana doğru eğildi, elini uzattı ve içtiğim sigarayı elimden aldı. Külünü biraz silkeledi, ucu kızarana kadar üzerine üfledi ve sonra da sigarasını benimkinden yaktı. Bunu yapış tarzında iğrenç bir yan vardı.</p>

  <p class="block_1">“Buna Hollanda usulü düzüşme derler, sevgili moruk,” diye de ekledi, bana şehvet dolu, korkunç bir gülümsemeyle bakarak.</p>

  <p class="block_1">Sabrımın taşmış olduğuna işte o an hükmettim. Bana, ‘sevgili moruk’ demesi de bir işe yaramamıştı. Ayağa kalktım ve “Oliver, sen hiç Glasgow usulü öpüştün mü?” dedim.</p>

  <p class="block_1">Hiç kuşku yok ki dilin kullanım yollarını tartıştığımızı düşünüyordu, hatta ona karımla sevişme şekilleri konusunda bazı tavsiyeler verdiğimi bile aklından geçirmiş olabilirdi. “Hayır,” dedi, ilgisi uyanmış bir tavırla, “Sporransville’de hiç bulunmadım ben.”</p>

  <p class="block_1">Hollanda usulü düzüşme, Glasgow usulü öpüşme. Hollanda usulü düzüşme, Glasgow usulü öpüşme. “Sana göstereyim.” Ayağa kalktım ve ona da aynı şeyi yapmasını işaret ettim.</p>

  <p class="block_1">Sendeleyerek kalktı ayağa. Onu süveterinden yakalayıp yüzüne baktım; karımı düzmüş gibi duran şu terli iğrenç yüze. Ne zaman? En son ne zaman? Dün mü? İki gün önce mi?</p>

  <p class="block_1">“Buna Glasgow usulü öpüş, derler,” dedim ve suratının ortasına bir kafa attım. Sırtüstü düştü ve sanki ona aslında başka bir şey göstermek istiyormuşum da yanılmışım gibi hâlâ belli belirsiz gülüp duruyordu. Derken bunun bir yanlışlık olmadığını anladı ve tabanları yağladı. Doğrusunu söylemek gerekirse, bizim Oliver, yürekli biri değil; tersine ödleğin teki. Publara yalnızca hanımların da kabul edildikleri akşamlar gidiyor, bilmem ne demek istediğimi anlıyor musunuz? Babası onu küçük bir çocukken dövdüğü için şiddetten nefret ettiğini söylemiştir hep. Neyle dövüyordu acaba babası onu? Dürülmüş bir şekerleme kâğıdıyla mı?</p>

  <p class="block_1">Ah, bakın, artık Oliver’dan söz etmek istemiyorum. <i class="calibre1">Artık</i> istemiyorum. O geceden sonra kendimi müthiş bitkin hissediyorum. Üstelik, budalanın kanı halının üstüne de aktı!</p>

  <p class="block_1">Kendimi nasıl hissettiğimi bilmek istiyor musunuz? Pekâlâ, anlatacağım size. Okuldayken askerlik talimleri yapardık. Birleşik Öğrenci Subaylar Bölüğü. Bir tüfeğin temizlenme işlemi şöyle yapılırdı: Bir metre boyunda elli santim genişliğinde bir bez parçası alıyordunuz, onu iki ucundan tutup iyice dürüyordunuz ve bir ucunu namlunun deliğine sokup bezi öteki uçtan çekmeye çalışıyordunuz, ancak katlanan bez sıkıştığı için çok güç oluyordu. Benim hissettiğim de işte bu: Sanki birisi bir metreye elli santim katlanmış bir bezi kıçımın deliğinden burnuma kadar bütün vücudum boyunca çekiyordu, tekrar tekrar çekip duruyordu. Kıçımın deliğinden burnuma kadar. İşte böyle hissediyordum.</p>

  <p class="block_1">Hadi, beni yalnız bırakın, lütfen. Tek başıma kalmaya ihtiyacım var. Teşekkür ederim.</p>

  <p class="block_12"> </p>

  <p class="block_1">Bir kül tablasında iki sigara</p>

  <p class="block_1">Sevgilim ve ben küçük bir kafede</p>

  <p class="block_1">Derken bir yabancı...</p>

  <p class="block_12"> </p>

  <p class="block_1">Elbette, <i class="calibre1">sizler,</i> onların gerçekte düzüşüp düzüşmediklerini biliyorsunuz, değil mi? <i class="calibre1">Sizler</i> biliyorsunuz. Hadi, söylevin bana. Hadi, lütfen, söyleyin.</p>

  <p class="block_27" id="calibre_pb_14"> </p>
</body>
</html>
