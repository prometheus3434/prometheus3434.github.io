<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block_28">XII</h1>

  <p class="block_21">Beni Val’den kurtarın,</p>

  <p class="block_21">kendinizi Val’den kurtarın</p>

  <p class="block_30"> </p>

  <p class="block_22"><span class="text_12">Stuart</span></p>

  <p class="block_1">Durup bir salkımsöğüde bakıyorum</p>

  <p class="block_1">Yastığında ağlıyor</p>

  <p class="block_1">Belki de benim için ağlıyor</p>

  <p class="block_12"> </p>

  <p class="block_1">Ve gökyüzü kararırken</p>

  <p class="block_1">Gecekuşları fısıldıyor kulağıma</p>

  <p class="block_1">Olabildiğince yalnız olduğumu</p>

  <p class="block_12"> </p>

  <p class="block_1">Patsy’nin dizeleri bunlar. Sesini tanıyamadınız, değil mi? ‘Geceyarısından Sonra Yürüyüş’ adlı şarkısından.</p>

  <p class="block_1">Gillian’a çaldım bu şarkıyı. Ona ne düşündüğünü sordum. “Gerçekten de hiç fikrim yok,” dedi.</p>

  <p class="block_1">“Pekâlâ, o zaman,” dedim. “Tekrar çalayım onu sana.”</p>

  <p class="block_1">Şarkıyı ona tekrar çaldım. Şayet bu şarkıyı bilmiyorsanız -ki şahsen ben Patsy’nin başyapıtlarından biri olarak görüyorum onu-şu kadarını söyleyeyim ki bu şarkı âşığı tarafından terk edilmiş bir kadının -’geceyarısından sonra’- onu bulmak ve kim bilir, belki de onu kendisine geri dönmeye ikna etmek umuduyla yürüyüşe çıkışını anlatır.</p>

  <p class="block_1">Şarkı bittiğinde, gözlerimi Gillian’a doğru kaldırdım; doğrusunu söylemek gerekirse, orada, yüzünde bir kayıtsızlık ifadesiyle ayakta duruyordu. Sanki fırında bir şey bırakmıştı da onun yanıp yanmamasına o kadar aldırış etmiyordu. Ayrıca bir şey de söylemedi, ki bunu birazcık can sıkıcı buldum, ancak pek de şaşırmadım. Demek istiyorum ki, onun yerinde olsaydım, Patsy’nin en gözde parçalarından biri olan bu şarkı üzerinde ben mutlaka bir yorum yapardım.</p>

  <p class="block_1">“O zaman, tekrar çalayım sana.”</p>

  <p class="block_1">Ve tekrar çaldım.</p>

  <p class="block_12"> </p>

  <p class="block_1">Ve gökyüzü kararırken</p>

  <p class="block_1">Gecekuşları fısıldıyor kulağıma</p>

  <p class="block_1">Olabildiğince yalnız olduğumu-uu...</p>

  <p class="block_12"> </p>

  <p class="block_1">“Peki, şimdi, ne düşünüyorsun?”</p>

  <p class="block_1">“Bu şarkının,” dedi, “insanın midesini bulandıracak kadar kendine acımayla dolu olduğunu düşünüyorum.”</p>

  <p class="block_1">“Peki, niye olmasın?” diye haykırdım. “Niye olmasın?”</p>

  <p class="block_1">Çok fazla sarhoş değildim.</p>

  <p class="block_1">Sadece sarhoştum.</p>

  <p class="block_12"> </p>

  <p class="block_22"><span class="text_12">Mme Wyatt</span> <span class="text_1">Demek istediğim şu. İstatistiki açıdan, size şunun ya da bunun olduğunu söylerler. Tamam, kabul ediyorum. Ama bana sorarsanız, her zaman tehlike vaktidir. Bir sürü evlilik gördüm ben, uzun, kısa, İngiliz, Fransız. Yedinci yıl tehlike vaktidir, bu kesin. Ama yedi aydan sonra da tehlike vaktidir.</span></p>

  <p class="block_1">Kızıma söyleyemediğim şuydu. Gordon’ la evlendikten bir yıl sonra bir ilişkim olmuştu. Evlilik hayatımızla hiç ilgisi yoktu bunun: Birbirimize âşıktık biz. Ama her şeye karşın kısa bir ilişkim olmuştu. “Ah, ne kadar da Fransızlara özgü!” diye bağırışınızı işitebiliyorum. <i class="calibre1">Oo-la-la!</i> Doğrusu, o kadar da değil. Evlendikten altı hafta sonra bir gönül ilişkisine giren kadın bir arkadaşım var. O kadar şaşırttı mı bu sizi? Hem mutlusunuzdur, hem de kendinizi tuzağa düşmüş hissedebilirsiniz. Hem güvenlik içinde hissedebilirsiniz, hem de paniğe kapılabilirsiniz, bunlar yeni şeyler değil. Ve bir bakıma evliliğin başlangıç yılları en tehlikeli dönemdir çünkü -nasıl diyeyim?- kalp hassaslaşmıştır. <i class="calibre1">L’appétit vient en mangeant.</i><sup class="text_7"><sup class="noteref" id="back_note_93"><a class="calibre3" href="../Text/index_split_113.html#note_93" title="93">93</a></sup></sup> Âşık olmak insanı aşka yatkınlaştırır. Ah, Chamfort’la boy ölçüşmeye falan kalkıştığımı düşünmeyin sakın, bu yalnızca kişisel bir gözlem, anlıyorsunuz ya. İnsanlar bunun seksle ilgili olduğunu, falanca erkeğin ya da filanca kadının yatakta görevlerini yerine getirmeyişiyle ilgili olduğunu düşünüyorlar, ama sanının söz konusu olan bu değil. Bu durum kalple ilgili. Kalp hassaslaşıyor ve tehlikeli olan da bu.</p>

  <p class="block_1">Ama bunları kızıma niçin söyleyemediğimi anlayabiliyor musunuz? Ah Gillian! Seni nasıl da anlıyorum! Babanla evlendikten bir yıl sonra, benim de bir ilişkim oldu, bu son derece normal. Ama yine de böyle bir zalimliği Gillian’a empoze edemezdim. Bu ilişkimden utanıyor falan değilim, kızımın bu ilişkimi öğrenmesinin ona zarar verebileceği dışında bu ilişkiyi gizlemek için bir gerekçem de yok. Kızım kendi yazgısını kendisi belirlemeli, annesinin berbat bir taklidi olduğu fikrine kapılması ona kötülük etmek olur. Kızıma böyle bir zalimliği empoze etmemem gerek.</p>

  <p class="block_1">Bu yüzden, “Her zaman tehlike vaktidir,” demekle yetiniyorum.</p>

  <p class="block_1">Tabii hemen, Oliver’ın söz konusu olduğunu anladım.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">“Lütfen beni terk etme. Erkek olmadığımı düşünecekler,” dedi Stuart.</span></p>

  <p class="block_1">“Seni seviyorum. Seni hep seveceğim,” dedi.</p>

  <p class="block_1">“Eğer Oliver’ı bu evde elime geçirirsem, boynunu kıracağım o aşağılık herifin,” dedi.</p>

  <p class="block_1">“Lütfen, seninle sevişmeme izin ver,” dedi.</p>

  <p class="block_1">“Günümüzde birini öldürtmek pahalı bir şey değil. Enflasyon oranında artış kaydetmedi adam öldürtme bedelleri. Bunun suçunu piyasa güçlerinde aramak gerek,” dedi.</p>

  <p class="block_1">“Ancak seninle tanıştığımdan beri yaşadığımı hissettim. Şimdi yeniden ölüme dönmek zorunda kalacağım,” dedi.</p>

  <p class="block_1">“Bu akşam bir kızı yemeğe çıkarıyorum. Sonra, belki onu düzebilirim, henüz karar vermedim,” dedi.</p>

  <p class="block_1">“Bu kişinin niçin Oliver olması gerekiyordu,” dedi.</p>

  <p class="block_1">“Senin hala dostun olarak kalabilir miyim?” dedi.</p>

  <p class="block_1">“Seni bir daha görmek istemiyorum,” dedi.</p>

  <p class="block_1">“Eğer Oliver’ın doğru dürüst bir işi olsaydı, bu şeyler asla olmazdı,” dedi.</p>

  <p class="block_1">“Lütfen beni terk etme. Erkek olmadığımı düşünecekler,” dedi.</p>

  <p class="block_12"> </p>

  <p class="block_22"><span class="text_12">Mme Wyatt</span> <span class="text_1">Kızımın bana söylediği bir başka şey daha vardı ki bunu son derece dokunaklı buldum. “Anne, ben</span> <span class="text_16">kurallar</span> <span class="text_1">vardır sanıyordum,” dedi.</span></p>

  <p class="block_1">Davranış kurallarını kastetmiyordu, daha önemli bir şeyi söylemek istiyordu. İnsanlar eğer evlenirlerse, kendi deyişleriyle bunun her şeyi ‘çözüme kavuşturacağını’ düşünür genellikle. Kızım elbette böyle düşünecek kadar safdil biri değil, ama sanırım, evliliğin değişmez kuralları diye adlandırabileceğimiz bir şey tarafından -en azından bir süre için- bir anlamda korunabileceğini umdu ya da böyle bir şey hissetti.</p>

  <p class="block_1">Ben şimdi elli yaşımı arkada bıraktım ve şayet bana evliliğin değişmez kurallarının neler olduğunu sorarsanız, size yalnızca tek bir kuralı olduğu yanıtını verebilirim: Bir erkek karısını hiçbir zaman daha yaşlı bir kadın için terk etmez. Bunun dışında, mümkün olan her şey normaldir.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Dün akşam sokağın karşı tarafındaki 55 numaraya gittim. Kapıyı, orada oturan ufak tefek yaşlı hanım, Mrs Dyer açtı.</span></p>

  <p class="block_1">“Ah, siz şu belediye meclisinden gelen kişi misiniz?” diye sordu.</p>

  <p class="block_1">“Evet, öyle, Madam,” diye yanıt verdim. “Sizi bu kadar geç bir vakitte rahatsız ettiğim için özür dilerim, ancak belediye meclisi beni, bütün bay -ve bayan- ev sahiplerini mümkün olabildiğince kısa bir süre içinde kiracılarının AİDS testi taleplerinin sonuçlarından haberdar kılmakla görevlendirdi.”</p>

  <p class="block_1">“Ama siz içmişsiniz!” dedi, Mrs Dyer.</p>

  <p class="block_1">“Şey, çok stresli bir iş, anlıyorsunuz değil mi?”</p>

  <p class="block_1">“İçmemeniz için bir sebep de bu ya. Özellikle de makineleri kullanmanız gerektiğinde.”</p>

  <p class="block_1">“Ben makine kullanmıyorum,” dedim, meseleden uzaklaştığımızı hissederek.</p>

  <p class="block_1">“O zaman, erkenden yatmaya çalışın!” Bunu der demez, kapıyı yüzüme kapadı.</p>

  <p class="block_1">Haklı, elbette. Makineleri kullanabilmem gerekirdi. Sözgelimi, arabamla Oliver’ın vücudunun üzerinden bir ucundan öteki ucuna geçebilmem gerekirdi. Bam, bam, bam. İnsanın kendine hâkim olmasını gerektiren türden bir iş bu.</p>

  <p class="block_1">Beni yanlış anlamanızı istemiyorum. Bütün vaktimi içki içerek ve Patsy Cline’ın kasetlerini dinleyerek geçiriyor değilim. Tabii, bunu da birazcık yapıyorum, doğru. Ama zamanımın belli bir parçasından daha fazlasını şeye... -ne diyordu Gill ona?- evet, ‘mide bulandırıcı bir kendine acıma’ya kapılarak geçirecek değilim. Ayrıca, pes de etmeyeceğim, anlıyor musunuz? Gill’i seviyorum, onu bırakmayacağım. Beni terk etmesini engellemek için de elimden gelen her şeyi yapacağım. Ve eğer beni terk ederse, onu geri alabilmek için elimden ne gelirse yapacağım. Ve eğer geri dönmezse... şey, o zaman bir şeyler düşüneceğim. Kollarım bağlı, çaresiz kalmayacağım.</p>

  <p class="block_1">Mrs Dyer’ın kiracısını arabamla ezmekten söz ettiğimde, elbette, şaka yapıyordum. İnsanın ağzından öylesine çıkan bir şey bu işte. İnsanın tecrübeli olduğu durumlar değil bunlar, değil mi? Ansızın yüz yüze geliveriyorsunuz bu durumlarla ve uğraşmanız gerekiyor. Bu yüzden söylemek istemediğiniz şeyleri söylüyorsunuz, sanki başka birisinin söylediği bir söz birdenbire ağzınızdan çıkı-veriyor. Sözgelimi Gillian’a bir kızı akşam yemeğine çıkardığımı ve canım isterse belki de onu daha sonra düzebileceğimi söylediğimde olduğu gibi. Aptalca bir şey bu, sırf Gill’i incitmek için söyledim bunu. Akşam yemeğine götürdüğüm kişi bir kadındı, doğru; çok eski bir arkadaşım olan Val’di; ama benim sevişmek istediğim kişi, Gill. Başka hiç kimse değil.</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Kapıyı açtım ve bir bizon gibi sesler çıkardım. Ayak izimi parkesinin üzerine çıkarmakta olduğumu bilebilsin diye Mrs Dyer’a eve döndüğümü gösteren bir işaretti bu. Mutfaktan çıktı ve gözlerini bana doğru kaldırarak ayçiçeği yüzünü benden yana döndürdü.</span></p>

  <p class="block_1">“AİDS olduğunuzu işittiğime üzüldüm,” dedi.</p>

  <p class="block_1">Aklım, o an, Stalin-Brejnev döneminde yapılmış olan anıtsal Sovyet heykellerinin dayanıklılığına pek sahip değildi. Mrs Dyer’ı gözümün önüne, klinikten gelen kahverengi bir zarfı yanlışlıkla açarken getirdim. Doktorlara onları ben arayacağım demiştim. Hem onlara bu adresi de vermiş değildim.</p>

  <p class="block_1">“Kim söyledi bunu size?”</p>

  <p class="block_1">“Belediye meclisinden gelen bey. Daha önce vergi meselesi için gelen kişi. Sokağın karşı tarafında oturuyormuş. Onu gördüm. Hoş bir karısı var.” Elini... doğrultusunda salladı ve her şey yeniden eski yerine döndü.</p>

  <p class="block_1">“Bu bir şakaydı, Mrs Dyer,” dedim. “Bir çeşit şaka.”</p>

  <p class="block_1">“Herhalde AİDS’in ne olduğunu bilmediğimi sanıyordu.”</p>

  <p class="block_1">Bilmesinden ötürü biraz <i class="calibre1">bouleversé</i><sup class="text_7"><sup class="noteref" id="back_note_94"><a class="calibre3" href="../Text/index_split_114.html#note_94" title="94">94</a></sup></sup> olmuş gibi baktım ona. “Bir takım broşürler okudum,” dedi. “Zaten, ona sizin çok temiz olduğunuzu ve tuvaletlerimizin de ayrı olduğunu söyledim.”</p>

  <p class="block_1">Kalbim birdenbire bir sevecenlik gölüne dönüşüverdi. <i class="calibre1">Coeur’</i>üme<sup class="calibre4"><sup class="noteref" id="back_note_95"><a class="calibre3" href="../Text/index_split_115.html#note_95" title="95">95</a></sup></sup> adımınızı dikkatle atacak olursanız, ayağınız oraya bir Wellington çizmesine girer gibi dosdoğru giriverir. “Mrs Dyer,” dedim, “umarım tavrımı çok cüretkârca bulmazsınız ama, benim karım olmayı düşünür müydünüz?”</p>

  <p class="block_1">Sessiz sessiz kıkırdadı. “Bir kadına bir kere yeter,” dedi. “Zaten, AİDS olduğunuzu da unutmayın, delikanlı.” Derken ağzından eğlendiğini gösteren bir başka kıkırdama daha çıktı ve mutfağa dönerek kayboldu.</p>

  <p class="block_1">Maymunçıkmaz ağacının gölgesindeki penceremin önünde oturdum ve kahvaltı sofrasında Stuart’ın elindeki mısır gevreği kutusunu: <i class="calibre1">Şaka-şak, Şaka-şak-Şaka-şak</i> diye sallayışını hayal ettim. Sonra -insanın aklı nasıl da mavi bir et sineği, bir hacıyatmaz gibi!- onun Gillian ile birlikte yatakta olduğunu hayal ettim. Bahse girerim ki aynı şeyi yapıyordu. Bahse girerim ki: <i class="calibre1">Şaka-şak, Şaka-şak, Şaka-şak</i> diye sesler çıkarıyordu. Nasıl da yüreğim yanıyor, ah, nasıl da yüreğim yanıyor!</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Şu anda söylediğim her şeyi ciddi olarak söylemiyorum ama geçen gün Oliver’ın doğru dürüst bir işinin olmaması konusunda söylediklerimde gerçekten de ciddiydim. Cinsel töretanımazlığa ve insanın karısının elinden alınmasına karşı en etkili tedavi yöntemi ne olurdu? Bütün yetişkin erkeklerin saat 9.00’dan 17.30’a kadar tam mesai yapması tabii ki. Ah, altı günlük çalışma haftasında, cumartesileri de unutmayalım. Bu, sendikaların pek hoşuna gitmezdi elbette; sonra, havayollarında çalışan pilotlar ve onun gibiler için birtakım ayrıcalıklar da olması gerekirdi. Havayolları pilotlarıyla uçuş ekiplerindekilerin töretanımazlıkları hiç kuşkusuz çok bilinen bir şeydir. Aslı aranırsa başka daha nice meslekler de töretanımazlık ve zinayla dolup taşıyor: Üniversite öğretim görevlileri, aktörler ve aktrisler, doktorlar ve hemşireler... Ne demek istediğimi anlıyor musunuz? Bunların hiçbiri düzenli saatlerde çalışmıyor.</span></p>

  <p class="block_1">Ve Oliver elbette bir yalancı. Bunu bilmek, önemli. Yılların geçişiyle birlikte onun o abartmalarına ne dereceye kadar göz yumacağımı öğrendiğimi düşünmüşümdür hep, ama belki de baştan beri çok gevşek davrandım. Sözgelimi, babasının ona dayak atışıyla ilgili şu hikâye. Bunun doğru olup olmadığını merak ediyorum. Bu sorunu hep büyük bir mesele haline getirmiştir - Oliver annesinin ölümünden sonra daha altı yaşındayken babası onu nasıl dövmeye başlamış da, annesine benzediği için ona bir bilardo ıstakasıyla nasıl dayak atıyormuş da; gerçekte babası, ölüp onu ortada bıraktığı için annesini cezalandırıyormuş da (insanlar gerçekten de böyle mi davranırlar? Oliver beni böyle olduğuna inandırdı); bu kötü muamele yıllar yılı nasıl sürüp gitmiş de; ta ki bir gün, on beş yaşındayken (gerçi bazen on altı, bazen de on üç oluyor) babasına diklenip ona bir yumruk atmış da... Güya, bundan sonra bu dayak olayı bir daha olmamış ve şimdi babası bir düşkünler yurdunda yaşıyormuş ve Oliver da bu son yıllarda onda bir sevecenlik kıvılcımı bulabilmek umuduyla sık sık ziyaretine gidiyormuş. Bu durum ise onu, özellikle kadınların karşısında, bayağı sempatik biri kılıyormuş.</p>

  <p class="block_1">Söylemeye bile gerek yok ki, hiç kimse babasının neler anlattığını işitmiş değil. Oliver’ı görmeye gittiğimde, onunla bir iki kez çok kısa bir süre karşılaşmıştım ve doğrusu, <i class="calibre1">beni</i> de dövmeye falan kalkışmamıştı. Oliver’ın hikâyelerini dinledikten sonra, karşımda vampir dişleri olan ve ellerinde de kelepçe bulunan birisiyle yüz yüze geleceğimi bekliyordum; gelgelelim ağzında piposu olan halim selim nazik bir ihtiyarla karşılaştım. Oliver hiç kuşku yok ki ondan nefret ediyor, ancak nefretinin başka sebepleri de olabilir, sözgelimi bezelyeyi bir bıçakla yediği, ya da <i class="calibre1">Carmen’i</i> Bizet’nin yazdığını bilmediği gibi sebepler. Oliver bir snob, bunu mutlaka fark etmişsinizdir.</p>

  <p class="block_1">Söylemeden geçemeyeceğim, aynı zamanda da bir korkak o. Ya da en azından, duruma bir de şu açıdan bakalım: Oliver’ın çocukluğundaki en büyük olay, babası olacak o sert adama diklendiği ve son derece güçlü bir yumruk indirdiği o an; öyle ki -Oliver’ın deyişiyle- Moruk, kuyruğunu kıstırıp, tabanları yağlamak zorunda kalmış. Şu var ki, ben Oliver’dan birazcık daha kısayım, ama suratına şöyle bir kafa atacak olduğumda, ne yaptı? Ciyak ciyak ağlayıp hemencecik kaçıverdi. Zorbaları yola getirmesiyle ünlü birinin davranışı mıdır bu? Sonra, şu bilardo ıstakası konusunda ne düşünür insan? Oliver bir seferinde bana babasıyla aralarında ortak tek bir nokta olduğunu söylemişti: Her ikisi de spordan nefret ediyordu!</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Oliver’ın yanağına beş dikiş atmak gerekti. Ayağının takıldığını ve yanağını bir masanın kenarına çarptığını söyledi hastanede.</span></p>

  <p class="block_1">Stuart’ın yüzündeki şiddet ifadesine inanabilmek için bu ifadeyi görmüş olmak gerektiğini söyledi bana. Stuart’ın onu öldürmek istediğini düşündüğünü söyledi. Bana viski şişesine su koymamı belirtti. Bir an önce ayrılmam için yalvardı bana.</p>

  <p class="block_12"> </p>

  <p class="block_31">Stuart</p>

  <p class="block_1">Ve gökyüzü kararırken</p>

  <p class="block_1">Gecekuşları fısıldıyor kulağıma</p>

  <p class="block_1">Olabildiğimce yalnız olduğumu-uu...</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Stuart ile birlikte olduğum bütün bu zaman zarfında bana bir kez olsun o akşam niçin Charing Cross Hotel’de bulunduğumu sormadığını biliyor muydunuz? Demek istiyorum ki, oraya nasıl gelmiş olduğumu tabii ki sordu ve ben de</span> <span class="text_16">Time Out</span><span class="text_1">’ta bir ilan gördüm, diye yanıt verdim, ama bana</span> <span class="text_16">niçin</span> <span class="text_1">gelmiş olduğumu asla sormadı. Hakkımda sorduğu sorularda her zaman son derece dikkatli davrandı. Bu, sanırım, bir ölçüde, geçmişimde olup bitenlere aldırış etmediğindendi: Ben, işte karşısındaydım ve Stuart’ı bütün ilgilendiren de buydu. Ancak bunun da ötesinde bir şeyler söz konusuydu. Stuart’ın benim nasıl biri olduğum konusunda bir fikri vardı, o buna önceden karar vermişti ve farklı hiçbir şey duymak istemiyordu.</span></p>

  <p class="block_1">Orada <i class="calibre1">niçin</i> olduğumu anlatmak güç değil. Evli bir adam: Böyle bir adam karısını terk etmezdi ve ben de ondan vazgeçemiyordum. Evet, şu eski hikâye, sürekli yinelenip duran şu bildik hikâye. Ama ben bu hikâyenin böyle sürüp gitmesini istemiyordum, bu yüzden bazı adımlar attım. İnsanın kendi mutluluğundan sorumlu olması gerekir - mutluluğunuzun kapınıza bir paket gibi gelmesini bekleyemezsiniz. Bu konuda gerçekçi olmalısınız. Evlerinde oturup, Bir Gün Prensim Gelecek, diye düşünen kadınlar var. Ama kapınıza: Burada Prensler İyi Ağırlanır, diye bir levha koymadıkça hiçbir şeye yaramaz bu.</p>

  <p class="block_1">Oliver, Stuart ‘tan çok farklı biri. İlk olarak şunu söyleyeyim ki benim hakkımda her şeyi bilmek istiyor. Kimi zamanlar, daha egzotik bir geçmişe sahip olmadığım için onu hayal kırıklığına uğrattığım duygusuna kapılıyorum. Tahiti’de hiç inci avcılığı yapmadım ben. Bekâretimi samur kürklü bir manto için satmadım. Yalnızca kendim olarak kaldım. Öte yandan, bu <i class="calibre1">ben</i> dediğim şey Oliver’ın zihninde Stuart’ın zihninde olduğu gibi donmuş ve değişmez de değil. Ve... hoş bir şey bu. Hatta, hoş olmaktan da öte. Seksi bir şey.</p>

  <p class="block_1">“Biliyor musun, bahse girerim ki Stuart seni temelde akıllı uslu bir ev kadını olarak görüyor.” Birkaç hafta önce yaptığımız bir konuşma sırasında söylenmişti bu.</p>

  <p class="block_1">Stuart’ın eleştirilmesinden hoşlanmıyorum. Gerçekte, buna hoşgörüyle bakamam. <i class="calibre1">“Ben</i> akıllı uslu bir ev kadınıyım,” diye yanıt verdim (gerçi kendimi böyle görüyor falan değilim). En azından ben, yerli yersiz her konuda vecde gelmeye hazır Oliver’dan çok daha iyiyim, eğer ne demek istediğimi anlıyorsanız.</p>

  <p class="block_1">“Özür dilerim,” dedi hemen. “Benim <i class="calibre1">demek istediğim</i> yalnızca senin, benim için... nasıl diyeyim, sonsuz olanaklara sahip biri olman. Senin onaylanmış ve tescil edilmiş mizacın gibi görünen bir alanın çevresini kazıklar çakarak kapatmaya niyetim yok hiç.”</p>

  <p class="block_1">“Çok naziksin, Oliver.” Gerçi o bunun farkında gözükmüyordu, ama ona takılıyordum biraz.</p>

  <p class="block_1">“Doğrusu -bunun aksini kim söyleyebilir ki?- Stuart seni hiçbir zaman gerçekte olduğun gibi <i class="calibre1">görmedi</i>.”</p>

  <p class="block_1">“Peki sen beni - <i class="calibre1">görüyor</i> musun?”</p>

  <p class="block_1">“Ah, tabii, üç boyutlu bu gözlüklerle. Gözüm senden başkasını görmüyor!”</p>

  <p class="block_1">Gülümsedim ve onu öptüm. Daha sonra ise, şunu merak ettim durdum: Stuart ile Oliver gibi birbirinden bu denli farklı iki insanın her ikisi de bana âşık olabiliyorlarsa, <i class="calibre1">ben</i> ne çeşit bir insandım acaba? Ve ne çeşit bir egom vardı ki önce Stuart’a, sonra da Oliver’a âşık olabiliyordu? Âşık olan aynı ego muydu, yoksa farklı bir ego mu?</p>

  <p class="block_12"> </p>

  <p class="block_1">Harringay Hastanesi</p>

  <p class="block_1">Kaza ve Acil servisi</p>

  <p class="block_1">Soyadı <span class="tab">      </span><span class="tab">      </span>Russell</p>

  <p class="block_1">Adı <span class="tab">      </span><span class="tab">      </span>Oliver Davenport De Quincey</p>

  <p class="block_1">Adresi <span class="tab">      </span><span class="tab">      </span>55, St. Dunstan’s Road, N16</p>

  <p class="block_1">Meslek <span class="tab">      </span>Senaryo yazarı</p>

  <p class="block_1">Kaza yeri <span class="tab">      </span>Ev</p>

  <p class="block_1">Geliş zamanı <span class="tab">      </span>11.50</p>

  <p class="block_1">Hekimin adı <span class="tab">      </span>Dr. Cagliari (Sicilya)</p>

  <p class="block_12"> </p>

  <p class="block_1">NOTLAR</p>

  <p class="block_32">Bir maymunçıkmaz ağacıyla çarpıştığından ötürü eski bir</p>

  <p class="block_32">düello yarasının yeniden açıldığını <span class="text_14">söyledi</span>.</p>

  <p class="block_32">Soluğunda alkol kokusu tespit edildi ++</p>

  <p class="block_32">Bilinç kaybı yok</p>

  <p class="block_32">Son tetanos aşısı &gt; 10 yıl önce</p>

  <p class="block_32">Dış gözlem: Yanak nahiyesinde (sağ) 3 cm’lik yarılma</p>

  <p class="block_32">Röntgen: Görülür bir anormallik yok</p>

  <p class="block_32">1x5 naylonla dikiş atıldı</p>

  <p class="block_32">Tetanosa karış serum</p>

  <p class="block_32">Dikişler çıkarılacak. Burada 7/5</p>

  <p class="block_14">J.Davis</p>

  <p class="block_15">16.00</p>

  <p class="block_23"> </p>

  <p class="block_22"><span class="text_12">Oliver</span> <span class="text_1">Mrs Dyer’ın insanı şaşkına çeviren imasını aklıma getirdiğimde, AİDS olabileceğimi hiç düşünmemiştim, diyorum. Ama bu, niyetimin ciddi olduğunu gösteriyor, öyle değil mi?</span> <span class="text_16">Tabula rasa,</span> <span class="text_1">sıfırdan başlıyorum.</span></p>

  <p class="block_1">Sonra kelle vergisini de iki kez ödemem gerekiyor, çünkü gerçekte ben 55 numarada oturmuyorum, zaten orada uzun süre kalacak değilim. Mrs Dyer’dan, düğünümde gelinin yanındaki genç kızlardan biri olmasını istemek geçiyor içimden. Ya da belki nedime.</p>

  <p class="block_1">Bazı şeyler kafama takılıyor. Keşke Stuart’ın <i class="calibre1">Şaka-şak-Şaka-şak</i> yaptığını hayal etmemiş olsaydım. Anlıyorsanız ya, bu kendi kendime yaptığım bir şakaydı. Ön-ergenlik döneminin sonlarına henüz girdiğim bir sırada okumuş olduğum bir kitap şu sözleri içeriyordu: <i class="calibre1">Erkek kadının incecik belini arzuyla kavradı.</i> Neredeyse hiç utanç duymadan şunu itiraf ediyorum ki, bu cümle yıllar yılı kafamın içinde, pırıl pırıl parlayan ve tılsımlı değeri olan bir Noel süslemesi gibi, bir ipin ucunda hep asılı kaldı. Demek yaptıkları bu ha, pis yaratıklar, diye düşünürdüm! Ama çok geçmeden benim de başıma gelecekti bu. Derken, yıllarca, gerçeklik boş ama parlak sözleri sildi. Ta ki Gill yüzünden bu sözleri yeniden düşünene değin. Maymunçıkmaz ağacımın gölgesinde kımıltısız oturur ve kendi kendime şöyle mırıldanır oldum (tabii <i class="calibre1">tümüyle de</i> ciddi değil, bana inanacağınızı umuyorum): <i class="calibre1">Onun incecik belini arzuyla kavrayacağım!</i> Ama artık bunu yapamam, çünkü beynimde bir bozukluk var, bazı ganglionlar bloke olmuş durumda. Çünkü bu sözleri ne zaman duyacak olsam arkasından Stuart’ın <i class="calibre1">Şaka-şak-Şaka-şak-şak</i> yapan sesi geliyor, tıpkı kaçamak kaçamak giden bir lokomotifin ardındaki fıçıya benzer bir kömür vagonu gibi.</p>

  <p class="block_1">İnşallah bunu artık yapmıyorlardır. İnşallah artık aynı yatakta bile yatmıyorlardır. Ama yine de bunu soramam onlara. Siz ne diyorsunuz?</p>

  <p class="block_1">La <i class="calibre1">lune de miel’</i>den sonra <i class="calibre1">la lune d’absinthe</i> gelir. Stuart’ın çetin ceviz çıkacağı kimin aklına gelirdi?</p>

  <p class="block_12"> </p>

  <p class="block_22"><span class="text_12">Stuart</span></p>

  <p class="block_26"> </p>

  <p class="block_1">Durup bir salkımsöğüde bakıyorum</p>

  <p class="block_1">Yastığında ağlıyor</p>

  <p class="block_1">Belki de benim için ağlıyor...</p>

  <p class="block_12"> </p>

  <p class="block_1">Çok sarhoş değilim</p>

  <p class="block_1">Sadece sarhoşum.</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Evet, yanıt vermem gereken bir sorunuz olduğunu biliyorum. Bunu sormaya hakkınız var: sesinizde kuşkucu bir ton, hatta bir nebze acı alay olsa da şaşmam. Hadi, sorun sorunuzu.</span></p>

  <p class="block_33">Bak, Gill, bize Stuart’ a nasıl âşık olduğunu anlattın -onun yemek pişirirken kullandığı zaman çizelgesini gördüğünde duygusallaşmıştın- peki Oliver’a nasıl âşık olduğunu anlatmaya ne dersin? Onu spor toto kuponunu doldururken ya da Times’ın bulmacasını çözerken mi gördün?</p>

  <p class="block_1">Oyunun kurallarına uygun bu sorunuz. Yerinizde olsam herhalde birazcık kuşkucu davranırdım. Ama sadece şunu söylemek istiyorum: Olanları ben istemedim. Olayları ben çekip çevirmedim, Oliver’ın Stuart’tan ‘daha iyi biri’ olduğuna birdenbire ben karar vermedim. Bunlar benim başıma geldi. Stuart ile evlendim, sonra da Oliver’a âşık oldum. Bu konuda gurur falan duyuyor değilim. Hatta hoşuma gitmeyen yanları var bu işin. Ama işte, oldu bir kere.</p>

  <p class="block_1">Ama ‘o an’ - tanımadığım insanların bile benden anımsamamı isteyecekleri o an! Bir restorandaydık işte. Bunun bir Fransız restoranı olması beklenir, ama öyle değildi. Sanırım garsonların yarısı İspanyol, yarısı da Yunanlıydı, ama hepsinde de Akdenizli bir hava vardı ve şefleri gördüğü her şeye ançüez ve zeytin koyuyordu. Restoranın adı Le Pelit Provençal idi ve bu ad müşterilerin çoğunu eğlendiriyor ya da eğlendirmiyorsa bile en azından hoşnut ediyor gibiydi.</p>

  <p class="block_1">Oradaydık, çünkü Stuart akşam eve dönmeyecekti ve Oliver beni dışarda yemeğe çıkarmakta ısrar etmişti. İlkin gitmek istemedim, sonra hesabı kendim ödemek istediğimi söyledim, derken hesabı yarı yarıya paylaşmamızı önerdim, ama o her zamanki erkek gururu denilen şeye çarptım, paraları olmadığında bu gurur, hesabı ödemenizi kabullenmelerini daha da zorlaştıran bir şeydir. Bu yüzden, orada, çok fazla sevmediğim ama Oliver’ın beni götüreceği kadar ucuz olduğu için seçmek zorunda kaldığım bir restoranda, yarı isteksiz, yarı gelmeye zorlanmış, bulunuyordum. Bunların hiçbirisi Oliver’ı etkilemişe benzemiyordu. Beni buraya getirmek için döktüğü bütün diller sanki hiç var olmamış gibi, son derece rahatlamış gözüküyordu. Sanırım aynı zamanda Stuart’ı çekiştirmeye başlayacak diye de kaygı duyuyordum. Ama bunun tam tersi oldu. Okul yıllarına ilişkin artık pek fazla şey anımsamadığını, ama okulda geçirdiği bütün tatlı anları Stuart’a borçlu olduğunu söyledi. Yalnızca ikisi, tek başlarına, koskoca bir çetenin hakkından gelmişlerdi. Büyük ellerinden ötürü ‘Ayaklar’ dedikleri biri vardı. İkisi otostopla İskoçya’ya bir yolculuk yapmışlardı. Oraya varmalarının haftalar aldığını söylemişti Oliver, çünkü o sıralar arabalar konusunda öylesine snobca davranıyordu ki, önünde bir araba durduğunda, iç döşemesini ya da süslemelerini beğenmediyse, bu arabaya binmeyi kesinlikle reddediyordu. Ve yolculuk boyunca kesintisiz yağmur yağmış, bu yüzden otobüs duraklarına sığınmak zorunda kalmışlar ve bu duraklarda yulaftan yapılma kekler yemişlerdi. Yemekle ilgilenmeye de bu sıralar başladığını anlattı Oliver, öyle ki Stuart onu gözlerini bağlayarak yemek tatma sınavlarından geçiriyordu. Oliver gözlerini kapatıyor ve Stuart ona sırasıyla ıslatılmış yulaftan yapılma küçük kek parçalarını ve ıslatılmış ambalaj kâğıdı parçalarını yutturuyordu. Oliver’ın aradaki farkı anlamaktan aciz olduğunu ileri sürmüştü Stuart.</p>

  <p class="block_1">Sanırım, bütün bunlar... insanı şaşırtan bir rahatlığa tanıklık ediyordu ve her ikimiz de tattığımız yiyeceklerin pek de kaliteli olmadıklarını düşündüğümüz halde, Oliver memnunluk şapırtıları çıkarıyordu ağzından. Mönüdeki esas yemeğimizi bitirirken, masamızın yanından geçen bir garsonu durdurdu.</p>

  <p class="block_1">“Le vin est fini,”<sup class="calibre4"><sup class="noteref" id="back_note_96"><a class="calibre3" href="../Text/index_split_116.html#note_96" title="96">96</a></sup></sup> dedi ona Oliver. Hava falan atmaya çalışmıyordu sadece adı Le Petit Provençal olan bir restoranda çalışan garsonların Fransız olmaları gerektiğini düşünüyordu.</p>

  <p class="block_1">“Pardon?”</p>

  <p class="block_1">“Ah,” dedi Ollie. Sandalyesinde hafifçe dönmüş ve sanki o adi Shakespeare School of English’te ders veriyormuşçasına, şarap şişesine eliyle hafifçe vurdu: “Le vin... est... fini,” diye yineledi, her bir heceyi özenle telaffuz edip, söylenecek daha şeyler olduğunu belirtmek istercesine sesini son hecede yükselterek. “Şa... rap...” diye sözünü sürdürdü, İngilizce aksanına hiç benzemeyen boğuk bir aksanla, <span class="text_8">“...</span> şarap... Fin... Finlandiya şarabı.”</p>

  <p class="block_1">“Bir şişe daha mı istiyorsunuz?”</p>

  <p class="block_1">“Si, signor.”</p>

  <p class="block_1">Korkarım kıskıs güldüm ve bu gülüşüm, biraz homurdanarak bize yeni bir şişe şarap getirmeye giden garsona karşı hiç de nazikçe bir davranış olmadı. Garson şarabı bardağıma koyarken, Oliver kulağıma eğilerek: “Oldukça hoş bir Chateau Sibelius, sanırım fark etmişsindir,” diye fısıldadı.</p>

  <p class="block_1">Ve bu söz beni bir kez daha kahkahalara boğdu. O kadar güldüm ki öksürmeye başladım. Derken gülmekten kaburgalarım ağrımaya başladı. Ollie’nin hoş yanı, bir espriyi nasıl yapacağını bilmesi. Karşılaştırma yapmak istemiyorum, ama Stuart’ın bu alanda pek yeteneği yok, bir espri yapmışsa, o noktada öylece kalakalıyor, sanki bir tavşan ya da onun gibi bir şey vurmuş da o noktada kalmaya karar vermişçesine öylece duruyor. Oysa Oliver esprisinde ısrar ediyor, eğer keyfiniz yerinde değilse usandırıcı olabilir bu, ama sanırım o akşam benim keyfim yerindeydi.</p>

  <p class="block_1">“Peki kahveyle birlikte, Madam? Birazcık Kalevala? Buzlu bir Suomi? Ah, biliyorum, bir bardak Karelia?” Artık dayanacak gücüm kalmamıştı ve garson da hâlâ esprinin ne olduğunu anlayamamıştı. “Evet, arkadaşım için bir parmak Suomi düşünüyorum,” dedi Oliver. “Hangi markalarınız var? Helsinki Beşyıldız var mı?”</p>

  <p class="block_1">Durması için ona elimle işaret ettim, ancak garson bu jestimi farklı biçimde yorumladı: “Hanımefendi için bir şeyimiz yok. Ya sizin için beyefendi?”</p>

  <p class="block_1">“Ah,” dedi Ollie, artık sakinleşmiş ve birdenbire ciddi haline dönmüş gibi yaparak.” Ah, evet, ben sadece küçük bir Fiyord alacağım, lütfen.” Bu espri üzerine yeniden kah kah gülmeye başladık ve gülüşümüz sona erdiğinde, böğürlerim fena halde ağrımaya başlamıştı. Yan gözle Ollie’ye bakıyordum, gözleri pırıl pırıl ışıldıyordu: “Tanrım! Bu tehlikeli! Bu <i class="calibre1">gerçekten son derece</i> tehlikeli!” dedim kendi kendime. Derken, Ollie sakinleşti, adeta o da aynı şeyleri hissetmiş gibiydi.</p>

  <p class="block_1">Bu hikâyeyi benim gibi komik bulmuyor musunuz? Pekâlâ, öyle olsun. Sırf sordunuz diye anlattım size bütün bunları. Ve, kendisiyle dalga geçmiş olduğumuzu düşünmesin diye, garsona yüklü bir bahşiş bıraktık.</p>

  <p class="block_12"> </p>

  <p class="block_22"><span class="text_12">Stuart</span></p>

  <p class="block_1">Ve gökyüzü kararırken</p>

  <p class="block_1">Gecekuşları fısıldıyor kulağıma...</p>

  <p class="block_12"> </p>

  <p class="block_22"><span class="text_12">Gillian</span> <span class="text_1">Oliver’la ilk tanışmamda ona makyaj yapıp yapmadığını sormuştum. Biraz can sıkıcı bir durumdu -demek istiyorum ki,</span> <span class="text_1">ilerde âşık olacağınız kişiye nerdeyse ilk sorduğunuz şeyin bu olduğunu sonradan anımsamak- ama gerçekten o kadar uzak sayılamazdı bu. Çünkü kimi zamanlar Oliver insanlar karşısında makyaj yapmış</span> <span class="text_16">gibi</span> <span class="text_1">davranıyor. Olayları dramatikleştirmekten, kendisini dinleyenleri şaşkına çevirmekten hoşlanıyor. Bir tek benim yanımda böyle yapmıyor. Benim yanımda sakin durabiliyor, kendisi olabiliyor, beni etkilemek için bu kadar tantana yapmasının gerekmediğini biliyor. Böyle şeyler yapsa bile, bir işe yaramazdı yaptıkları.</span></p>

  <p class="block_1">Aramızda bir çeşit şaka oldu bu. Onu olduğu gibi gören tek kişi olduğumu ileri sürüyor. Ama bunda bir gerçek payı da var.</p>

  <p class="block_1">Oliver bunun şaşırtıcı olmadığını da söylüyor. Benim gerçekten böyle biri olduğumu söylüyor. Günlerimi resimlerin üzerindeki kiri pası temizleyerek geçiriyorum, doğal olarak onunla birlikte de bunu yapıyorum. “Tükür ve ovuştur,” diyor Oliver. “Konsantre çözücülere gerek yok. Sadece tükür ve ovuştur, gerçek Oliver’a erişmen çok vakit almayacak.”</p>

  <p class="block_1">Peki gerçek Oliver neye mi benziyor? Kibar, doğru sözlü, kendinden emin olmayan, birazcık tembel ve çok seksi. Bunu göremiyor musunuz? Ona zaman tanıyın.</p>

  <p class="block_1">Şimdi annem gibi konuşmaya başladım işte.</p>

  <p class="block_12"> </p>

  <p class="block_1"><span class="text_15">...</span> <span class="text_15">(Cinsiyeti</span> <span class="text_15">kadın,</span> <span class="text_15">25</span> <span class="text_15">ile</span> <span class="text_15">35</span> <span class="text_15">yaş Ar</span> a s ı n d a ) Bana sorarsanız, basit bir açıklaması var. Belki de, gerçekte, o kadar da basit değil. Ama başıma daha önce de geldi. Söz konusu olan şu ki...</p>

  <p class="block_1">Ne? Ne dediniz? Evraklarımı mı görmek istiyorsunuz? Siz benim evraklarımı görmek istiyorsunuz, öyle mi? Bakın, birinin belge göstermesi gerekiyorsa, göstermesi gereken sizsiniz. Üzerinizde bir fikir edinebilmem için ne gibi niteliklerle donanmış bulunuyorsunuz <i class="calibre1">siz?</i> Aklıma gelmişken sorayım, kim oluyorsunuz siz? Beni bu noktaya değin izlemiş olmanız, İhtiyar Bili gibi işlerime karışmanız hakkını vermiyor size.</p>

  <p class="block_1">Bana daha fazla <i class="calibre1">inanmak</i> ister miydiniz? O zaman, açın kulağınızı da dinleyin: İnanıp inanmamanız bana vız gelir tırıs gider, anladınız mı? Ben size bir özyaşamöyküsü değil, bir görüş sunuyorum, malı beğenmediyseniz başka kapıyı çalın. Her halükârda, köşelerde dolanmaya falan hiç niyetim yok benim, bu yüzden bana eski numaraları yapmaya da kalkışmayın. Canınızı sıkan şeyin ne olduğunu çok iyi anlıyorum. Benim daha pratisyen hekim Ginny, kafa ütüleyici Harley Street psikanalisti kibirli Harriel, dönme rock yıldızı Rachael ya da kurnaz hasta bakıcı Nathalie olup olmadığımı bilmek istiyorsunuz. Güvenilirliğim mesleki ya da sosyal konumuma bağlı. Şey, lütfen bağışlayın beni. Ya da daha doğrusu, siktir olun gidin başımdan. Yine de kim olduğumu umutsuzca merak ediyorsanız, size bir ipucu vereceğim. Belki de gerçekte bir kadın değilim ben, belki de yalnızca böyle görünüyorum. Belki de Casablanca ve Copacabana üniversitelerine gittim. Mezuniyet sonrası da Bois de Boulogne da çalışıyorum.</p>

  <p class="block_1">Pekâlâ, özür dilerim. Sinirlerimi bozduğunuz için böyle konuştum yalnızca. Sonra beni, keyfimin olmadığı bir vakitte yakaladınız. (Niye mi? Bakın, <i class="calibre1">bu da</i> sizi hiç ilgilendirmez, tamam mı?) Dinleyin beni, allahaşkına, size ne düşündüğümü söyleyeceğim ve sonra da siktir olup gideceğim. Karan kendiniz verin. Şu sıralar bu çevrede pek aranılan biri değilim, bu yüzden beni bundan sonra buralarda göremeyeceksiniz.</p>

  <p class="block_1">Ve elbette, transseksüel de değilim. İsterseniz Stuart’a sorabilirsiniz, o doğrular bunu, nasıl olsa kanıtını gördü. Özür dilerim, kendi esprilerime gülmemeliyim, ama sizin kabahatiniz bu, bana öylesine onaylamazcasına bakıyorsunuz ki! Pekâlâ, size şu kadarını söyleyeyim ki, bu iki oğlanı uzun yıllardır tanıyorum. Oliver’ı, bir Cortina’nın arkasında her iki hoparlörden bangır bangır yayılan Dusty Springfield operaları tasarladığı günden beri tanının. Stuart’ı, gözlüklerinin elastiki tellerini kulaklarının etrafına doladığı zamanlardan anımsıyorum. Oliver’ın iri ilmekli desenleri olan yelekler ve Hush Puppy’ler giydiği vakitleri ve Stuart’ın toz şampuan kullandığı vakitleri anımsıyorum. Stuart’la yattım (lütfen, basın konferansı falan düzenlemeyin) oysa Oliver’ın bu konudaki önerisini geri çevirdim. Referanslarım <i class="calibre1">bunlar</i> işte. Ayrıca Stuart, bu son haftalar ve aylar boyunca, yarı gizli öğlen ve akşam yemekleriyle başımı bir hayli ağrıttı. Doğrusunu söylemek gerekirse, ilkin, başka bir şeyin ardında olduğunu düşündüm. Ah, tabii, bir kez daha Bayan Safdil işte; biliyorum, hayatımın hikâyesi. Stuart’ın <i class="calibre1">beni</i> görmek istediğini düşündüm. Tamamen aptalca bir şeydi bu, kabul ediyorum! Onun tek istediği içindeki sıkınaları dökebileceği kahrolası koskoca bir kulak bulabilmekti sadece. Orada yanında oturuyordum ve bir kez bile bana neler yaptığımı sormadı. Sonra, akşamın sonunda, kendi hayat hikâyesinden bu kadar çok bahsettiği için özür diliyordu ve sonra bir daha buluşuyorduk ve aynı şeyler tekrarlanıyordu. Nazikçe konuşmak gerekirse, saplantılının tekiydi bu oğlan ve benim böylelerine ihtiyacım yok. Hayatımın bu noktasında gerçekten ihtiyacım yok böylelerine. Bu olayın dışında kalmak isteyişimin bir nedeni de bu.</p>

  <p class="block_1">Sanırım Oliver Stuart’a tutuldu. Bunu hep hissettim. Tutkunluğunun derecesini bilmiyorum ama, Stuart’a tutulmuş olduğundan eminim. Bu yüzden Stuart’ı hep aşağılayıp durdu, ne kadar kılıksız ve sıkıcı biri olduğunu söyleyip onunla alay etti. Stuart’ı öylesine aşağılayıp durdu ki, hiçbiri ikisinin arasında olup biteni itiraf etmek zorunda kalmadı; Stuart gibi kılıksız ve sıkıcı birinin Oliver gibi göz kamaştırıcı bir kişinin arkadaşı olamayacağı oyununu oynamamış olsalardı, patlak verecek şeyler ortaya çıkmazdı.</p>

  <p class="block_1">Tamam, siz bunu daha önce tahmin etmiştiniz. O kadar şaşırmış değilim. Ama söylemek istediğim şey, gerçekte söylemek istediğim tek şey, şu: Oliver’ın Gillian’ı düzmek istemesinin <i class="calibre1">sebebi,</i> bunun kendisine Stuart’ı düzdüğünü hayal ettirebilecek en yakın şey gibi gözükmesi. Tamam mı? Anladınız mı demek istediğimi? Harley Street’ın kafa ütüleyici kibirli psikanalisti Harriet buna başka bir ad verirdi, ama ben o değilim. Ben sadece, Oliver için, Gillian’ı düzmenin Stuart’ı düzmenin bir yolu olduğunu düşünüyorum.</p>

  <p class="block_1">Söylediğimi bir düşünün. Ben şimdi tüyüyorum. Kitaptaki anlatıda bir kez daha sözümün edilme ihtiyacı doğmadıkça, beni bir daha görmeyeceksiniz.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Ah, hayır! Val’i istemiyorum! Beni Val’den kurtarın. Kendinizi Val’den kurtarın. Ona etrafımızda gerçekten ihtiyacımız yok. O bir bela. Oliver’ın eskiden dediği gibi, büyük bir bela.</span></p>

  <p class="block_1">Size adını söylemeyecek türden biri o (bu insanların adlarında ne var acaba?). Size hiç kuşkusuz söylediği gibi, onu uzun zamandır tanıyorum. Birisi bir kimseyi çok uzun zamandır tanıdığını söylüyorsa hemen onun hakkında iğrenç bir şeyler söylemeye hazırlanıyordur, dikkatinizi çekti mi hiç? Ah, hayır, bu tür kişileri <i class="calibre1">gerçekten</i> tanımıyorsunuz, en azından benim gibi tanımıyorsunuz, <i class="calibre1">benimse</i> tanımak için çok iyi gerekçelerim var...</p>

  <p class="block_1">Val’in güçlü yanı, beni yıllar yıllar önce, toz şampuan kullandığım vakitlerde tanımış olması. Şimdi, eğer canınızı sıkmazsa, size olan bitenleri anlatacağım. Eskiden, ta yıllar önce, birisi bana bir seferinde, yıkamalar arasında saçınıza püskürttüğünüz toz bir madde olduğunu, bu maddeyi başınızda ovuşturduğunuzu, sonra saçınızı taradığınızı ve sanki saçınızın yeni yıkanmış gibi iyi göründüğünü söylemişti. Tamam mı? İşte ben de bu tozdan bir miktar almıştım -kendimi savunmak için şunu da belirteyim ki bu, bir yerlerde insanın saçını çok sık yıkamasının zararlı olabileceğini okumamdan sonra olmuştu- ve almış olduğum bu tozu bir akşam ilk ve son kez olarak kullandım ve sonra da bir şeyler içmek üzere bir puba gittim. İşte orada, birdenbire, arkamdan inanılmaz bir bağırtının geldiğini işittim: “Stu, saçında <i class="calibre1">müthiş</i> kepek var!” Bağıran kişi Val’di, elbette; teşekkürler Val, insanı her zaman rahatlatırsın sen! Daha önce saçımda hiç kepek olmadığı için başıma dokundum ve: “Bu, toz şampuan,” dedim; bu lafım üzerine Val bütün puba saçımdaki şeyin kepek değil de toz şampuan olduğunu ilan etti ve bu konuda bir yığın bir şeyler söyledi durdu. Bu olaydan sonra hiç de şaşırtıcı değil ki, eve döner dönmez, o küçük toz kutusunu bir kenara attım ve o günden sonra da elime almadım.</p>

  <p class="block_1">Bu kız, üzerinizde hep bir üstünlük kurmaya çalışıyor. Daha doğrusu bu kadın. 31 yaşında -herhalde bunu size söylememiştir-ve indirimli fiyatlarla tatil biletleri sattığı parlak bir kariyerden sonra şimdi Oxford Street yakınlarındaki küçük bir basımevinde sekreter olarak çalışıyor. Sosyete partileri için davetiye basan ve ön vitrininde, yalnızca bir tanesi çalışan iki fotokopi makinesi sergileyen bir basımevi işte. Bunu Val’i küçümsemek için söylüyor falan değilim, sadece üzerinizde yaratmış olabileceği Esrarengiz Kadın atmosferini biraz olsun dağıtmak niyetim. Söz konusu olan kişi işte bu: Pronto Printa’lı Val.</p>

  <p class="block_12"> </p>

  <p class="block_22"><span class="text_12">Oliver</span> <span class="text_16">Ne</span> <span class="text_1">yaptı o?</span> <span class="text_16">Bunu</span> <span class="text_1">mu söyledi? Bir skandal bu, bir rezalet, düşünebileceği en korkunç mensonge</span><sup class="text_19"><sup class="noteref" id="back_note_97"><a class="calibre3" href="../Text/index_split_117.html#note_97" title="97">97</a></sup></sup> <span class="text_1">bu. Bu kız bir bela. Büyük bir bela ve bu sözcük -söz konusu bu kız olunca- kancık sözcüğüyle bir arada düşünülmeli.</span></p>

  <p class="block_1">Lamba lumba işinde beni reddetmiş ha? <i class="calibre1">O</i> beni reddetmiş ha? O zaman, lütfen, alnınızın arkasındaki kavisli ekrana şu canlı resimleri yansıtın ve diyalog inceliklerini kaçırmamak için de Dolby düğmesine basın. Günlerden bir gün Oliver -Yeni Yılı farklı bir biçimde geçirme konusunda yaptığı bütün gürültülü itirazlarına karşın- bir sürü lumpen tipin koltuk altlarında küçük bira kutularıyla geldikleri, kızların sanki sağlıklarına çok yararlıymış gibi içlerine oburca Silk Cut dumanı çektikleri (burada, sigarayı bırakmış, kuralcı biri olarak falan konuşmuyorum; sigara içmek istiyorsanız, <i class="calibre1">için)</i> ve Hint kumaşı eldivenler giymiş bir çift elin her an sizi arkanızdan yakalayıp da konga dansına dahil etmesinden korktuğunuz şu iğrenç toplantılardan birinde bulmuş. Tahmin etmişsinizdir! Bir partiydi bu.</p>

  <p class="block_1">Anımsadığım kadarıyla, Stuart istemişti partiye katılmamı; hiç kuşku yok ki tombul titrek için ayarladığım bütün şu görkemli dörtlü randevulara, lafı bile edilmeyecek bir karşılık olarak -ne kadar adice- benim de gitmemi rica etmişti. Ucuzun da ucuzu içkilerle dolu bardaklar ve palmiye ağaçlı etiketli, insanın karaciğerini delen Karayib alkolüyle dolu donuk şişeler arasında kendime yol açarak küfelik oluncaya kadar içmek üzere -biraz da gönülsüzce-binlerce yaşındaki bir Methuselah Aleyhhisselam’ın yanına oturdum. Elimdeki zımbırtıyı parlak, rengarenk bir kamışla içip kafayı bulmak üzereydim ki, o kadar korkup durduğum eller beni omuzlarımdan yakalayıverdi. Böylesi bir kenar mahalle muhabbetine katılmış olmanın verdiği korkuyla</p>

  <p class="block_1">“Hey ne oluyor!” diye bağırdım. Şunu da söyleyeyim ki, o akşam, dans çılgınlığına kalkışmaktan çok uzaktım.</p>

  <p class="block_1">“Ollie, benden kaçıyorsun!” dedi eller. Bunu der demez popo, koltuğun sol koluna diklemesine bir inişe geçti; ve değme pilotun yapamayacağı bir manevrayla oradan bir çağlayan gibi kucağıma döküldü Val.</p>

  <p class="block_1">Sonra aramızda birkaç dakika boyunca çapkınlık ve zevzeklikle dolu şu rutin sohbetlerden biri geçti, ama ancak metin çözümleyicilerinin en yaratıcısı, gerçek niyetlerin en amansız inkarcısı böyle bir sohbeti şu biçimlerde yorumlamaya kalkışabilirdi: Ya 1) Val’in yarenliğini birkaç galon beyaz İtalyan şarabına yeğ tutmuştum; ya da 2) Arkadaşım Stuart’ı bir an için, günümüz gençlerinin sık sık date<sup class="calibre4"><sup class="noteref" id="back_note_98"><a class="calibre3" href="../Text/index_split_118.html#note_98" title="98">98</a></sup></sup> diye adlandırdıkları -hiç kuşkusuz bilinçdışı olarak arzunun deve hörgücü, söndürülmüş susuzluğun vahası gibi çağrışımların çekiciliğine kapılıyorlar- şeyden yoksun bırakma arzusunu duymuştum.</p>

  <p class="block_1">Anlaşılacağı üzere, bana uygarca gibi gelen bir şekilde ayrıldık: o konga’sına gitti, ben de tatlı düşlerime döndüm. En ufak bir <i class="calibre1">boff de politesse</i><sup class="text_7"><sup class="noteref" id="back_note_99"><a class="calibre3" href="../Text/index_split_119.html#note_99" title="99">99</a></sup></sup> olmaksızın.</p>

  <p class="block_12"> </p>

  <p class="block_19"><span class="text_4">Val</span> Bana göre, sizi yüzüstü bırakıp terk eden iki tip erkek vardır: Yattıklarınız ve yatmadıklarınız.</p>

  <p class="block_1">Stuart ile benim ilişkimiz vardı ve Oliver beni ayartmaya çalıştı. Stuart şu uyuşuk ve sıkıcı kadıncağızla evlendi ve Oliver onu baştan çıkardı. Bütün bunlar son derece tipik, değil mi?</p>

  <p class="block_1">Stuart’ın canını sıkan şey onun toz şampuanını görmüş olmam, Oliver’ın canını sıkan şey ise onunla yatağa girmek için en ufak bir istek göstermemiş olmam. Açıkça konuşmak gerekirse, bunu tuhaf bulmuyor musunuz siz? Yani demek istiyorum ki, onların canını sıkan şeylerin bunlar olmasını tuhaf bulmuyor musunuz? İçlerinden hiçbiri de Oliver’ın Gillian’ı, gerçekte Stuart’ı düzmek istediği için düzdüğü fikri karşısında kılını kıpırdatmıyor. Siz ne dersiniz bu işe?</p>

  <p class="block_1">Ve ben sizin yerinizde olsam Gillian’a biraz daha yakından bakardım. O gerçekte bir çeşit kadın kahraman mı, yoksa sadece babasıyla <i class="calibre1">boy ölçüşmeye</i> kalkışan birisi mi? Babacığı kızı yaşındaki bir piliçle kaçıyor ve Gillie kahramanlara özgü bir biçimde hayatta kalıyor. Hatta, yasa boğulan anneciğinin bile gönlüne su serpiyor. Ne kadar da özverili! Ne kadar da olgun! Bundan sonra Gillian bir Aşk Üçgeni tuzağına yakalanıyor ve biliyor musunuz bu tuzaktan kim zarar görmeden çıkıyor? Tabii ki, bizim küçük hanımefendimiz Gillian. İki delikanlı arasında kalıyor ama hâlâ başını suyun üzerinde tutmayı başarıyor ve bu arada doğru olan şeyi de yapıyor - Stuart’ı yumak yapıp avucunda tutarken, Oliver’ı da tasmasından tutuyor.</p>

  <p class="block_1">Stuart’a, böyle şeylerin -kocasının en iyi arkadaşını baştan çıkarmak gibi- “başa gelebileceğini’ ve bundan böyle buna göre davranması gerektiğini açıklıyor (tabii Stuart da bunları hemen bana yetiştiriyor). Ne kolay bir açıklama, öyle değil mi? Bakın, hiçbir şey öyle birdenbire ‘başa gelmez’, özellikle de böyle bir durumda hiç gelmez. Bu iki oğlanın kavrayamadıkları şey, bütün olan bitenlerin Gillian’a <i class="calibre1">bağlı olduğu.</i> Bu olan bitenlerin insanın ‘sadece başına’ geldiğini ileri süren sessiz sakin, aklı başında kişiler, aslında, gerçek birer dümencidirler. Stuart salaklığının cezasını zaten yeterince pahalı ödüyor ve bu da fena sayılmaz, öyle değil mi?</p>

  <p class="block_1">Peki sosyal hizmet görevlisi olmaktan niye vazgeçti Gillian? Dünyadaki ıstıraplara karşı çok çok duyarlı olduğu için mi sanki? Bana kalırsa tersi doğru bunun: Dünyanın ıstırapları <i class="calibre1">kendisine karşı</i> yeterince duyarlı değildi. Bütün şu feleğin sillesini yemiş kişiler ve dağılmış aileler, kendilerine Miss Florence Nightingale’in ta kendisinin baktığını bilmek gibi şaşırtıcı bir ayrıcalığa sahip olduklarını takdir etmekten uzaktılar.</p>

  <p class="block_1">Ve sorulacak bir soru daha var. Oliver’ı baştan çıkarmaya ne zaman karar verdiğini düşünüyorsunuz Gillian’ın? Demek istiyorum ki, çekici yanlarını, çaktırmadan, <i class="calibre1">tam olarak</i> ne zaman Oliver’a göstermeye başladı? Çünkü bu onun hilesi. Sakın aynı şeyi size de yapıyor olmasın?</p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Doğrusu, kimsenin gözünün yaşına bakmadan gidiyoruz, öyle değil mi? Kendisini, pençeleri nasır tutmuş ihtiyarların arasında ıstırap çeken Susannah gibi tanıtmaktan çekinmeyen şu erdemli Val’e ne demeli. İzin verin de düşüncelerini önünüze dökeyim. Şayet iki saygıdeğer bunak Val’i kazara çıplak vaziyette görecek olsa adamlar onun benlerini saymaya vakit bile bulamadan Val bir on sterlin kopartır bunlardan.</span></p>

  <p class="block_1">Bana öyle geliyor ki onunla olan tanışıklığınızın kısalığı, önünüzde tanıklık eden dişinin acı gerçekçiliğini yeterince görememenize yol açıyor. Eğer Herod’un askerleri, ev ev ‘yanlış manaya çekme’ araştırmasına girişmiş olsalardı, La <i class="calibre1">Maison de Val</i><sup class="text_7"><sup class="noteref" id="back_note_100"><a class="calibre3" href="../Text/index_split_120.html#note_100" title="100">100</a></sup></sup>’de uzun süre kalmazlardı. Val, “Benimle bir fincan kahve içmeye gelir misiniz?” cümlesinin akıl almaz derecede bilgelik taşıdığını sanan, “Cebinizdeki bir kozalak mı?” ulusözünü de Tantrizm üstatlarına layık bulacak türden bir kişidir. Bu yüzden, o parti gecesi, kimin kimi baştan çıkarmaya uğraştığı konusunda Ollie’nin hâlâ canlı bir anıya sahip olması kendi kibarlığındandır.</p>

  <p class="block_1">Ve işte Val, o yapışkan elleriyle temasa geçince büzüldüm diye beni cezalandırmak için (gerçi Stuart’a karşı göstermiş olduğum şövalyevari tavrın; öfkemle, beğeni sahibi olmamla, estetik yargılarımla <i class="calibre1">und so weiter</i><sup class="text_7"><sup class="noteref" id="back_note_101"><a class="calibre3" href="../Text/index_split_121.html#note_101" title="101">101</a></sup></sup> karşılaştırıldığında son derece tembelce bir gerekçe olduğunu da itiraf ediyorum) sizlere birdenbire, benim, Stu-bebe’nin tapir benzeri formu üzerinde biyolojik niyetlerimin olduğunu -geçmişte olduğunu ve gelecekte de olacağını- ve Üranist tutkularımda hayal kırıklığına uğrayınca da, tohumlarımı bulabildiğim en uygun ikame varlık, yani Gill üzerinde boşa harcadığımı söylüyor. Şu kadarını belirteyim ki, beyin korteksi Gillian’ı. Stuart’ın yerine konacak erotik bir ikame varlık olarak gösteren herhangi bir kimseye, acilen bir ambulans çağırmasını salık veririm. Bundan başka şunu da belirtmek isterim ki, sizin muhbir Val’iniz, yerel kitapçının, aslında ‘Kendine Acıma’ diye adlandırılması gereken, ama esrarengiz biçimde ‘Kendine Yardım’ diye adlandırılan, iğrenç bölümünün iflah olmaz gediklisidir. Val’in <i class="calibre1">petite</i> kitaplığı, telefon rehberi ve bir sözlük dışında, ego’sunu avutmaya ve şişirmeye yarayan şöylesi yapıtlardan oluşmuştur: <i class="calibre1">Yaşam En İyi İnsanlara Bile Kimi Zaman Kancıklık Edebilir; Kendinize Aynada Bakın ve Nasılsınız Deyin; Yaşam Bir Konga’dır: Dansa Katılın!</i> İnsan zihninin en akla hayale gelmeyecek düşüncelerini beyin özürlüler için bir lokmalık entelektüel bir çereze çevirmek: İşte muhbirimizin bayıldığı şey!</p>

  <p class="block_1">Şimdi kulak verin bana: Şayet Oliver’ın ışıltılı cinselliği bir raslantı eseri gündelik hayatın akışını bir yana itse ve bakışı Stoke Newington’ın olası olmayan Ganymede’i üzerine yönelmiş olsa; o zaman, beni suçlayan kişinin bile anlayacağı bir lisanla söyleyeyim: <i class="calibre1">Hiç sıkıntı çekmezdim, ahbap</i>! Tensel bir vekile ihtiyaç bile doğmazdı.</p>

  <p class="block_12"> </p>

  <p class="block_22"><span class="text_12">Stuart</span> <span class="text_1">Bütün bunların ipe sapa gelir bir yanı yok. İkincil önemde bir sorun bile değil. Tamam, Val’in kulağını bir iki kez büktüm, onun bir dost olduğunu sanıyordum, dostların hayatta bu gibi durumlar için var olduklarını sanıyordum. Birdenbire insanın kendi sorunlarından söz etmesi bir suç oluyor ve Oliver gizli gizli ardımdan koşup duran eşcinsel bir suçluya dönüşüyor. Doğrusunu söylemek gerekirse, bu sabık arkadaşım hakkında düşündüğüm birtakım kötü şeyler var, ama bu onlardan değil. İnsanın çamur karşısında yapabileceği tek şey çamuru görmezden gelmesidir, yoksa yapışır.</span></p>

  <p class="block_1">Allahaşkına, hikâyeyi sürdürelim.</p>

  <p class="block_12"> </p>

  <p class="block_25"><span class="text_4">Val</span> Anlıyorum. Oliver elbette ibne olmadığını (böyle bir şeyi kim aklına getirebilir?) ama olmuş olsa bile, en iyi arkadaşını baştan çıkarmakta hiç de güçlük çekmeyeceğini söylüyor. Ve Stuart, muhtemelen şimdiye değin yüz yüze gelme talihsizliğine uğradığım en sıkıcı ve en tutucu kişi olmasına karşın, benim bu psikolojik önsezim karşısında korkuya kapılmak şöyle dursun hiç şaşırmıyor bile. Bildiği tek şey: Yorum yok! demek. Jüri üyesi bayanlar baylar, ben elimdeki bütün kanıtları gösterdim. Ben bu durumu aydınlığa kavuşturacağım. Bana öyle geliyor ki, onların her ikisi de bu işin içinde.</p>

  <p class="block_34"> </p>

  <p class="block_22"><span class="text_12">Gillian</span> <span class="text_1">1973’ten bu yana, kadınların boşanma taleplerinin çoğu, kocaların kötü davranışlarından ötürü kabul edilmiştir. Kötü davranış örnekleri şunlardır: Şiddet, aşırı içki içme, aşırı kumar, para konularında genel bir sorumsuzluk ve kocalık görevlerini yerine getirmeyi reddetme.</span></p>

  <p class="block_1">Boşanma talep edildiğinde yasal dilde kullanılan sözcük de <i class="calibre1">istirham etmek.</i> Dilekçe sahibi evliliğin feshini <i class="calibre1">istirham ediyor.</i></p>

  <p class="block_12"> </p>

  <p class="block_22"><span class="text_12">Oliver</span> <span class="text_1">Bir başka şey daha var. Val, adının, èclat</span><sup class="text_19"><sup class="noteref" id="back_note_102"><a class="calibre3" href="../Text/index_split_122.html#note_102" title="102">102</a></sup></sup><span class="text_1">’dan yana yoksun ama son derece makul olan Valerie</span> <span class="text_16">prénom</span><sup class="text_18"><sup class="noteref" id="back_note_103"><a class="calibre3" href="../Text/index_split_123.html#note_103" title="103">103</a></sup></sup><span class="text_16">’</span><span class="text_1">unun kısaltılmış hali olduğunu söylemekten hoşlanıyor. Bu yüzden servisler arası sirkülerleri ve aşk mektuplarını böyle imzalıyor. Ama ona bu konuda bile güvenemezsiniz. Val -bilmekten hoşlanacağınız bir ayrıntı bu- Valda adının kısaltılmış hali.</span></p>

  <p class="block_26"> </p>

  <p class="block_22"><span class="text_12">Stuart</span> <span class="text_1">İşte incelikli diyebileceğim bir şey, işte incelikli bir imada bulunmak diye adlandırabileceğim bir şey.</span> <sup class="text_19">İ</sup><span class="text_1">şten çıkıp da kendi yuvama geldiğimde masanın üzerinde ne buluyorum dersiniz?: Bilmem Neyi Nasıl Yaparsınız dizisinden bir kitap. Ancak bu kez, kitabın başlığı:</span> <span class="text_16">Bir Boşanmadan Nasıl Sağ Çıkılır.</span> <span class="text_1">Alt başlığı ise:</span> <span class="text_16">Bekârlar ve Çiftler İçin Elkitabı.</span> <span class="text_1">Ben de ilerde böyle mi olacağım? Beni yapmayı planladıkları şey bu mu? Bir bekâr?</span></p>

  <p class="block_1">1973’ten bu yana, İngiliz mahkemelerinde erkeklerin karılarını boşamak için açtıkları davaların başlıca sebebinin kadının zina yapması olduğunu biliyor muydunuz? Bize kadınlar konusunda ne öğretiyor bu, kendi kendime sorup duruyorum bunu. Oysa bunun tersine çok az rastlanıyor. Erkeğin zina yapması kadınlar için boşanma talebinde bulunmak için öncelikli bir sebep değil. Daha çok bunun tersi doğru. Ayyaşlık ve kocalık görevlerini yerine getirmeyi reddetmek, eşlerinden kurtulmak isteyen kadınların en sık olarak gösterdikleri gerekçeler arasında yer alıyor.</p>

  <p class="block_1">Kitapta özellikle sevdiğim bir cümle vardı: Bir avukatın kaça mal olduğunu biliyor musunuz? Ben hiç bilmiyordum. Taşra kentlerinde saati en az 40 sterlin (artı KDV). Londra’da ise saati 60 sterlinden 70 sterline kadar değişiyor (artı KDV), bir de saatine 150 sterlin ya da daha fazla alan (artı KDV) birtakım fiyakalı hukuk büroları var. Bu kitabı yazan kişi, sözünü şöyle sonuçlandırıyor: “Açıkça görüleceği gibi, böylesi ücretler söz konusu olduğunda, çok sayıda önemsiz eşyanın (bir masa, bir sandalye, bir bardak takımı ya da bu türden şeyler) yerine yenilerini koymak bu çatışmanın yasal faturasını ödemekten daha ucuz olabilir.” Evet, bu çok makul gözüküyor. Elbette, elimde tuttuğum şu bardağı pekâlâ kırabilirim, hatta şurada dolabın üzerinde duran şu beşini daha; böylelikle eşyaların paylaşılması konusunda tartışmamıza hiç gerek kalmazdı. Zaten bu eşyaları hiçbir zaman fazla sevmedim. Hepsi de burnunu her şeye sokan şu kaynanamın hediyesi.</p>

  <p class="block_1">Keşke, Hayır buna karşıyım! desem, Yanlış hiçbir şey yapmadım desem; Seni boşamayacağım, bana karşı hiçbir şey kanıtlayamazsın. Sonra insanın karısının âşığının suratına kafa atması da hiçbir şekilde ‘şiddet’ olarak görülemez; hayır, bunların hiçbiri geçerli değil; Hayır! desem ve ayak diresem, ne yapmak zorunda kalacağını biliyor musunuz? Pılıyı pırtıyı toplayıp çeker gider ve beş yıl boyunca da istediği boşanmayı gerçekleştiremezdi.</p>

  <p class="block_1">Sizce bu onları güç durumda bırakır mı?</p>

  <p class="block_1">Demek istiyorum ki, şu bardaklara bir bakın. Onlarla Pernod içebilirsiniz, ama viski içemezsiniz. Çatışma için yasal bir fatura ödemektense böylesi ufak tefek eşyaların yerine yenilerini koymak gerçekten de daha ucuza gelebilir. İsterse bütün bu eşyaları alıp gitsin - şunun dışında hepsini, şangırrr! Koltuğumun kolundan kayıverdi, anlıyorsunuz ya? Öylece kayıverdi, havada iki metre sıçradı ve şöminenin önünde yere yapıştı. Sizler buna tanıksınız, tamam mı?</p>

  <p class="block_1">Ya da belki hiçbir şey fark etmez artık.<i class="calibre1"><br class="calibre6" id="calibre_pb_15" /></i></p>
</body>
</html>
