<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>Musa'nın Çocukları Tayyip ve Emine</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_13">5- Danıştay 2. Daire tarafından delilleri yetersiz görülen konular.</p>
	<p class="block_13">6- Danıştay 2. Daire’nin daha önce soruşturma iznini kaldırdığı konular.</p>
	<p class="block_13">7- Danıştay 2. Daire’nin daha önce onayladığı, soruşturma ve yargı sürecinin devam ettiği konular. </p>
	<p class="block_12" id="id_Toc402697007">DGM Başsavcılığı devre dışı</p>
	<p class="block_13">Tayyip’in şansı Danıştay’da olduğu gibi yine yaver gidiyordu. Bu arada DGM yasasında değişiklikler yapıldı ve DGM’lerin yetki alanları daraltıldı. Bunun üzerine İstanbul DGM Başsavcılığı, İstanbul Belediyesi ve BİT’ler ile ilgili dosyayı görevsizlik kararı vererek 25.12.2001’de İstanbul Cumhuriyet Başsavcılığı’na gönderdi. Recep Tayyip ERDOĞAN ve Ali Müfit GÜRTÜNA ile ilgili dosyayı ise Yargıtay Cumhuriyet Başsavcılığı’na iletti. </p>
	<p class="block_12" id="id_Toc402697008">Yargıtay Başsavcısı’nın müdahalesi</p>
	<p class="block_13">Tayyip ve yandaşları tarafından oynanan bu “orta oyunu”, Cumhuriyet Başsavcısı Sabih Kanadoğlu’nun zamanında müdahalesiyle bozuldu. Recep Tayyip Erdoğan ile Ali Müfit Gürtuna’nın suçlandığı konuların önemli bir kısmının soruşturulması için İçişleri Bakanlığı’ndan izin almaya gerek yoktu. Böyle bir izin de söz konusu olmayınca, Danıştay’a itiraz da söz konusu olamazdı. Danıştay’a itirazın söz konusu olmadığı hallerde, Danıştay itirazı nasıl karara bağlayacaktı?</p>
	<p class="block_13">Recep Tayyip Erdoğan ile Ali Müfit Gürtuna’nın suçlandıkları konular şunlardı:</p>
	<p class="block_13">- Nitelikli zimmet</p>
	<p class="block_13">- Devlet alım ve satımlarında çıkar sağlamak</p>
	<p class="block_13">- Rüşvet almak</p>
	<p class="block_13">- Görevde yetkiyi kötüye kullanmak</p>
	<p class="block_13">- Artırma ve eksiltmeye hile karıştırmak</p>
	<p class="block_13">- Cürüm işlemek için teşekkül oluşturmak ve bu teşekkülü yönetmek</p>
	<p class="block_13">362 sayılı “Rüşvet ve Yolsuzlukla Mücadele Kanunu”nun 17 maddesi gayet açıktı: “Bu kanunda yazılı suçlarla, irtikâp, rüşvet, ihtilas ve zimmete para geçirme, görev sırasında veya görevinden dolayı kaçakçılık, resmi ihale ve alım satımlara fesat karıştırma, devlet sırlarının açıklanması veya açıklanmasına sebebiyet verme suçlarından veya bu suçlara iştirak etmekten sanık olanlar hakkında “Memurin Muhakeman Hakkında Kanunu Muvakkat” uygulanmaz.”</p>
	<p class="block_13">Kanadoğlu’nun kararı, basına; “Danıştay’a itiraz” gibi yansıdı. Oysa ortada itiraz yoktu. Başsavcı, savcılıkları gerekli soruşturmaları yapmaları için harekete geçiriyordu. Olayın Danıştay’ı ilgilendiren bölümü ise sadece “cürüm işlemek için teşekkül oluşturmak ve bu teşekkülü yönetmek” suçunun oluşmadığı ile ilgili kararlarını yeniden gözden geçirmeleriydi. Danıştay 2. Daire dosyayı incelemeden red kararı verdi. Danıştay’ın bu kararı Cumhuriyet savcılarının, nitelikli zimmet, rüşvet almak gibi konularda soruşturma yapmalarına engel değildi.</p>
	<p class="block_13">Böylece, Recep Tayyip Erdoğan ile Ali Müfit Gürtuna’ya yargı yolu açılmış oldu.</p>
	<p class="block_12" id="id_Toc402697009">Yolsuzluklara Milli Görüşçüler bile dayanamadı</p>
	<p class="block_13">Mülkiye Başmüfettişleri tarafından bilgisine başvurulan İstanbul Büyük Şehir Belediyesi eski Park ve Bahçeler Müdürü ve aynı zamanda kapatılan Refah Partisi Antalya Milletvekili adayı Ali Karakoç verdiği ifadesinde Erdoğan’ın gerçek yüzünü belgeleyen açıklamalarda bulunuyordu;</p>
	<p class="block_13">“Ben 1995 yılında Antalya’da bulunan Narenciye ve Seracılık Araştırma Enstitüsü’nde Dr. Ziraat Yüksek Mühendisi olarak görev yapmakta iken, 1995 yılında Refah Partisinden Antalya Milletvekili adayı oldum. Seçimleri kaybettim.</p>
	<p class="block_13">Bilahare 1996 yılında İstanbul Büyükşehir Belediyesi Genel Sekreter Yardımcısı Adem Baştürk beni yanına çağırdı ve Tayyip Erdoğan’ın, beni Park ve Bahçeler Müdürü yapmak istediğini, birlikte çalışmamız halinde İstanbul’a daha faydalı olabileceğimizi söyledi. Ben de uzmanlık dalım olan Peyzaj ve çevre konularında İstanbul’a faydalı olabileceğimi düşünerek teklifi kabul ettim. Gerekli prosedürler tamamlandıktan sonra Tarım Bakanlığı’ndan yatay geçişle İstanbul Büyükşehir Belediyesi’nde Park ve Bahçeler Müdürü olarak göreve başladım. Göreve başlar başlamaz daha önceden tarafımca hazırlanmış çevre düzenlemesi ile ilgili projelerimi Belediye Başkanı Recep Tayyip Erdoğan’a sundum ve projelerin gerçekleşmemesi halinde görevi bırakacağımı söylediğimde, projelerimi beğendiğini, aynen uygulanacağını söyledi ve mutabık kaldık. Burada ben de projelerimi kamuoyuna anlattım. Ve 200.000 Ağaç kampanyasını başlattık. Söz konusu 200.000 ağacın alınması işi, ben gelmeden önce Belediye İktisadi Teşekkülleri’nden olan İSTAÇ’ a ihale edilmiş idi...”</p>
	<p class="block_12" id="id_Toc402697010">Memlekette ağaç mı yoktu</p>
	<p class="block_13">Dört bir yanı yeşillik olan ülkemizde ağaç kalmamış gibi, Tayyip’in başkanı olduğu belediye, ağaç alımı için milyonlarca dövizi yurt dışına akıtıyordu. Milli Görüşçü Ali Karakoç’un ifadesine göre şartnameye uymayan yani kuruyacağı daha işin başında belli olan binlerce ağaç İtalya’dan ithal ediliyordu. Olayı Karakoç’tan dinleyelim:</p>
	<p class="block_13">“O günlerde yapılan ihale kapsamında ağaçların bir kısmının yurtiçinden bir kısmının da yurt dışından satın alınması için gerekli girişimler yapıldığından, İtalya’dan satın alınması düşünülen ağaçların şartnameye uygun olup olmadığının tespiti için, İSTAŞ A. Ş. Park ve Bahçeler Müdürlüğü’nden yetkili teknik eleman istenmesi üzerine, İştirakler Daire Başkanı Necmi Kadıoğlu’nun başkanlığında, ben ve teknik elemanlarım ağaçların alınacağı yer olan İtalya’ya gittik.</p>
	<p class="block_13">Ben ve yanımdaki teknik elemanlar İtalya’da satın alınması düşünülen ağaçlardan bir kısmının teknik şartnameye uygun olduğunu, ancak çoğunun şartnameye uygun olmadığını tespit ettik ve alınması ve alınmaması gereken ağaçları yine İstanbul Büyükşehir Belediyesi İştirakler Daire Başkanı olan Necmi Kadıoğlu’na söyledik.</p>
	<p class="block_13">Türkiye’ye döndükten sonra bağlı bulunduğumuz Genel Sekreter Yardımcısı Adem Baştürk’ün başkanlığında değerlendirme toplantısı yapıldı. Bu toplantıda İtalya’da görmüş olduğumuz ağaçlarla ilgili teknik bilgileri aktardık. Akabinde İtalya’dan sipariş verilen ağaçlar gelmeye başladı. İSTAÇ A.Ş. tarafından ithal edilen bu ağaçlar, taşeron firmalar marifetiyle bizim daha önceden projelendirdiğimiz yerlere dikilmeye başlandı. O günlerde Park ve Bahçeler Müdürlüğü olarak gelen ağaçların uygun gördüğümüz ağaçlar olup olmadığının kontrolü için her bölgede teknik şefler görevlendirdik. Teknik elemanların uygun gördüğü ağaçların dikilmesine, uygun görülmeyenlerin ise dikilmemesine karar veriliyordu.</p>
	<p class="block_13">Bu konuda teknik elemanlarımın günlük raporları bana geliyor, ben de bağlı olduğum Genel Sekreter Yardımcısı Adem Baştürk’e sonuçları iletiyordum.</p>
	<p class="block_13">İlk partide gelen 350-400 civarındaki ağaçların tamamı İtalya’da incelediğimiz ve onay verdiğimiz ağaçlardandı. Bu ağaçların tamamı dikildi.</p>
	<p class="block_13">2. partiden itibaren yine İtalya’da bizim onay verdiğimiz ve vermediklerimiz karışık olarak gelmeye başladı. Ben hemen Genel Sekreter Yardımcımız Adem Baştürk’e, onay vermediğimiz ağaçlardan da geldiğini, bunların dikilemeyeceğini bildirdim ve tespitlerimi rapor halinde kendisine sundum. Aynı rapordan bir adet de İSTAÇ A.Ş’ye gönderdim. Benim verdiğim rapor hiç dikkate alınmadı ve onay vermediğimiz ağaçlar da dikilmeye devam etti.</p>
	<p class="block_13">Bunun üzerine ben, Adem Baştürk’ün yanına giderek itirazımı sürdürdüm ve onay vermediğimiz ağaçların dikiminin engellemesini istediğimde, bana, fidanları İSTAÇ A.Ş’nin diktiğini, tutmamaları halinde yerine yenisini dikeceklerini, bunun parasının Park ve Bahçeler Müdürlüğü’nden çıkmayacağını, ağaç satın alınmasından benim sorumlu olmadığımı, sorumluluğun kendisine ve İSTAÇ A.Ş’ye ait olduğunu, benim itiraz etmeye yetkimin olmadığını söyledi...”</p>
	<p class="block_12" id="id_Toc402697011">Tayyip’in müstakbel bakanları</p>
	<p class="block_13">AKP iktidara gelirse bakanlarında aranacak vasıfların nasıl olduğunu Mülkiye Başmüfettişi Candan Eren’e ifade veren Milli Görüş kökenli Park ve Bahçeler Müdürü Ali Karakoç’un ifadelerinde görüyorduk. Kuruyacak ağaçlara “uygundur” raporu veren Ziraat Mühendisi kurulacak kabinede Tarım Bakanı, ithal edilecek ağaçların kuruyacağını bile bile bu ağaçlar için ülkemizin kıt kaynaklarını dolar olarak yabancı ülkelere peşkeş çekenler ise Maliye Bakanı olacaktı. Bütün bu yolsuzlukların hepsine birden onay veren ise Başbakan!...</p>
	<p class="block_13">İktidara geldiklerinde Maliye bakanları; bu ülkenin kaynakları için “Babalar gibi satarım” dedi. Limanlar Yahudilere, Telekom İngilizlere, bankalar Yunanlılara satıldı. Neyse, eski RP Antalya milletvekili adayı Ali Karakoç’un samimi itiraflarına devam edelim:</p>
	<p class="block_13">“...Ben de İSTAÇ A.Ş’nin parasının da Büyükşehir Belediyesi’nden ödendiğini dolayısı ile zararın Belediyeye ve İstanbullulara ait olduğunu ve vicdanen rahatsız olduğumu söyledim, hatta bu görüşme sırasında Necmi Kadıoğlu’nun İtalya’da bana “Bu ağaçların alımına itiraz etme, bunlar çok küçük hadiseler biz geleceğin Başbakanı için çaba sarf ediyoruz, ben geleceğin Maliye Bakanıyım, sen de bizimle ters düşmezsen geleceğin Tarım Bakanı olursun dediğini ve benim de bu tür organizasyonlar içerisinde yer almak istemediğimi kendisine söylediğimi hatırlatarak Adem Baştürk’ün odasından ayrıldım. 200.000 ağaç kampanyası ile ilgili olarak dikilen ağaçlardan sadece 12000 adedine tarafımızdan onay verilmişti. Diğerlerine onay verilmemişti. Öyle ki onay verilmeyen ağaçların büyük bir bölümü dikiminden 2 ay geçtikten sonra kurumaya başladı, bunun üzerine Belediye Başkanı Tayyip Erdoğan beni yanına çağırarak, kuruyan ağaçları, Park ve Bahçeler Müdürlüğü’nde görevli personel vasıtasıyla geceleyin halk görmeden söktürmemi istedi, bir kısmını da taşeron firmalara söktüreceğini söyledi.</p>
	<p class="block_13">Ben personelimin yetersiz olduğunu ve bu hatanın benim personelimden kaynaklanmadığını, dolayısı ile kuruyan ağaçları İSTAÇ A.Ş.’nin sökmesi gerektiğini söyledim.</p>
	<p class="block_13">Belediye Başkanı emrinde görevli olduğumuzdan ve verilen emri yerine getirmek için kuruyan ağaçlardan çok az da olsa bir kısmını personelime geceleyin söktürdüm. Büyük bölümü ise ISTAÇ marifetiyle taşeron firmalara söktürüldü ve 1. Ağaç kampanyamız bu şekilde sona erdi...” </p>
	<p class="block_12" id="id_Toc402697012">Ülke kaynakları yurt dışına</p>
	<p class="block_13">Karakoç, ülke kaynaklarının yurt dışına aktarılma çabalarını da şöyle anlatıyordu:</p>
	<p class="block_13">“...1997 yılında Yine Büyükşehir Belediye Başkanlığı İstanbul’a 400.000 ağaç kampanyası başlattı. Bunun üzerine ben Adem Baştürk’ün yanına gittim ve 400.000 adet ağacın parasının yurt dışına gitmemesi için yurt içinde Orman Bakanlığı’nda bir araştırma yapacağımı, olmazsa özel sektör üreticileri ile toplantı yapacağımı söyledim.</p>
	<p class="block_13">Baştürk, Yurt içinde temin edemememiz halinde o zaman Yurt dışından alınabileceğini söylediğimde, bu olaya sıcak bakmadı, İSTAÇ A.Ş’nin bu konuda uzmanlaştığını, benim bu konu ile fazla ilgilenmememi, Tayyip Erdoğan’ın düşüncesinin de bu yönde olduğunu söyledi. Bunun üzerine ben de Adem Baştürk’ü ikna edemediğim için yine Büyükşehir Belediye Başkanlığı Genel Sekreteri olan Mustafa Açıkalın’ın yanına gittim, düşüncelerimi anlattım, o da kabul etti ve bana bu konuda yardımcı olabileceğini söyledikten sonra ben Orman Bakanlığı Bölge Müdürlerine ve Tarım Bakanlığı Müsteşarlığına davetiye göndererek toplantıya çağırdım. Park ve Bahçeler Müdürlüğü’nde yaptığımız toplantıda, istenilen niteliklerdeki ağaçların büyük kısmının Türkiye’den temin edebileceğimizi tespit ettim. Sadece 7.000 adet ağacın Türkiye’de olmadığını tespit ettik. Toplantı neticelerini rapor halinde bağlı bulunduğum Genel Sekreter Yardımcımız Adem Baştürk’e sundum. Raporu inceledikten sonra Tayyip Erdoğan’la görüşeceklerini söyledi ve raporu aldı. Aradan biraz zaman geçtikten sonra Adem Baştürk’e hatırlattığımda, bu konularla benim ilgilenmememi, fazla ilgilendiğimden dolayı Müdürlüğümüzü Mustafa Öztürk’ün Başkanı olduğu Çevre Daire Başkanlığına bağladıklarını söyledi. Bu olaydan sonra direk Genel sekreterliğine bağlı Park ve Bahçeler Müdürlüğü’müzü Çevre Daire Başkanlığı’na bağladılar.</p>
	<p class="block_13">Çevre Daire Başkanı Mustafa Öztürk, Genel Sekreter Yardımcısı Adem Baştürk gibi, İştirakler Daire Başkanı Necmi Kadıoğlu’nun her dediğini yapan, istenilen her belgeyi imzalayan birisi olduğundan ve benimde ağaç seçimi olayında titiz olduğumdan ve sık sık itiraz etmem nedeni ile hem beni pasifize etmek hem de benim birimimin işlerini her dediklerini yapan Mustafa Öztürk’e yaptırmak için Müdürlüğümüzün bütün yetkilerini Çevre Daire Başkanlığına bağladılar.</p>
	<p class="block_13">Akabinde, benim teknik elemanlarımın, Necmi Kadıoğlu, Mustafa Öztürk ve Adem Baştürk’ün talimatları ile hareket ettiğini, hatta bana bağlı elemanlardan Necmi Kadıoğlu’nun akrabası olan Ahmet Temel ve Şevket Abit Ağaoğlu’nun yurt dışına ağaç seçmek için gönderildiğine şahit oldum.</p>
	<p class="block_13">Bu gelişmeleri hazmedemediğimden dolayı Tayyip Erdoğan’la görüşmeye gittim. Yaptığım görüşmede ve yukarıda izahını yaptığım konuların tamamını belgeler ile kendisine aktardığımda, konuların kendisi tarafından yönlendirileceğini, bu konularla ilgili Necmi Kadıoğlu, Adem Baştürk’e gerekli talimatları verdiğini, onların gönderdiği evrakları imzalamak durumunda olduğumu söylediğinde, ben de kendisine aynı siyasi görüşe sahip olduğumuzu, buralara gelebilmek için Halka bu şekilde söylemlerimizin bulunmadığını, söylemlerimizle icraatlarımızın çakıştığını ve bundan vicdanen rahatsız olduğumu, dolayısı ile prosedürlere uygun olmayan evraklara imza atmayacağımı söyledim.</p>
	<p class="block_13">Tayyip Bey de bana imzalayan birisinin olacağını söyledi. Bunun üzerine ben bu şartlarda çalışamayacağımı ve Park ve Bahçeler Müdürlüğünden ayrılacağımı söyledim ve o gün ayrıldım. Akabinde beni Danışman olarak görevlendirdiler. O tarihten beri aktif bir görev verilmedi. Halen Florya’da sosyal ve turistik tesislerde memur olarak çalışmaya devam etmekteyim.</p>
	<p class="block_13">Tüm bu konularda yapılan usulsüzlüklere ilaveten şunları söyleyebilirim. Park ve Bahçeler Müdürlüğü’ndeki ihalelerde dahil olmak üzere Büyükşehir Belediye Başkanlığı’na bağlı bütün birimlerde, ihale dosyaları hazırlanıp, bütün işlemler tamamlanıp, Belediye Encümeninin ve akabinde Belediye Başkanı’nın onayından geçtikten sonra sonuçlanan ihale dosyaları, ilgili birimlere gönderilmesi gerekmekte iken, bu dosyalar ilgili birimlere gönderilmez ve Tayyip Erdoğan’ın danışmanı Harun Karaca’ya gönderilir, Harun Karaca ihaleyi kazanan firma yetkilileri ile görüşme yapar, bilahare dosya ilgili birimlere gönderilir. Dosya, Harun Karaca’ya geldikten sonra ihaleyi kazanan firma yetkilileri ile Harun Karaca arasında özel görüşmeler yapıldığı, bu görüşmelerde firma yetkilileri tarafından Harun Karaca’ya taahhütlerin verildiği, taahhütlerin yerine getirileceğine dair yemin edildiği, ihaleyi alan kişilerden uzun vadeli çeklerin alındığı, ben de dahil olmak üzere pek çok kişinin duyduğu dedikodulardır.</p>
	<p class="block_13">Bu tür dedikodularda Başkan Danışmanı Harun Karacanel, Sekreter Yardımcısı Adem Baştürk, İştirakler Daire Başkanı Necmi Kadıoğlu, Çevre Daire Başkanı Mustafa Öztürk ve ihaleyi yapan BİT yönetim kurulları etrafında yoğunlaşmaktadır. </p>
	<p class="block_13">Yapılan usulsüzlüklerin temelindeki amaç yukarıda da belirttiğim gibi Recep Tayyip Erdoğan’ı Başbakanlığa hazırlamaktır.</p>
	<p class="block_13">Konular hakkında şimdilik söyleyeceklerim bundan ibaret. Bu konularda elimde mevcut olan bilgi ve belgeleri toparladı sonra Müfettişliğinize ibraz edeceğim ve uygun görürseniz yeniden ifade vereceğim.” </p>
	<p class="block_12" id="id_Toc402697013">Mafyavari işlemler</p>
	<p class="block_13">Refah Partisi Antalya milletvekili adayı Ali Karakoç’un ardından Mülkiye Başmüfettişi Candan Eren’e bildiklerini anlatan İstanbul Büyükşehir Belediyesi Genel Sekreter Yardımcısı Mahmut Elçi, Albayrak Şirketinin İstanbul’da çok güçlü bir hale geldiğini, işletmenin dışarıda Mafyavari işlemlerle hallederlerken içerde adamları vasıtasıyla yürüttüğünü, kendisinin evindeki bilgisayarına dinleme cihazı koyduklarını, bunu Fiziksel Engelliler Vakfı aracılığı ile yaptıklarını anlatıyordu.</p>
	<p class="block_13">İstanbul Belediyesi Genel Sekreter Yardımcısının Fiziksel Engelliler Vakfı aracılığı ile bilgisayarına dinleme cihazı koyduğunu söylemesinin ardından, AKP Kurucularının yer aldığı “Kurucular Kurulu” adlı kitapçığı incelediğimizde Fiziksel Engelliler Vakfı hizmet ödülü almış bilgisayar hocası olan Lokman Ayva ismini görüyoruz. Lokman Ayva aynı zamanda AKP milletvekili adayı olarak da siyaset sahnesinde yerini aldı. Tabi ki, Lokman Ayva’nın Genel Sekreter Yardımcısı’nın bilgisayarına dinleme cihazı koydurduğu gibi bir iddiamız yok, olamaz da... İki farklı olayın bu denli kesişmesi sadece bir rastlantı olarak bu oluşumda yerini alıyordu. İstanbul Belediyesi Genel Sekreter Yardımcısı Mahmut Kuş; “Milli Gençlik Vakfı ile Albayraklar’ın ortak çalıştığını, Ruhsat Denetim Müdürü ve Hal Müdürünün Milli Gençlik Vakfı’nın para kasaları olduğunu, Ruhsat Müdürünün eskiden Milli Gençlik Vakfı Başkanlığı yaptığını, Milli Gençlik Vakfı’nın Mafyavari ilişkileri olduğunu ve kendisini tehdit ettiğini” Mülkiye müfettişlerine anlatarak, Milli Gençlik Vakfı-Albayrak ilişkisine dikkat çekiyordu:</p>
	<p class="block_13">“İstanbul Büyükşehir Belediyesi’nde Ali Müfit Gürtuna’nın hâkimiyeti ele geçiremediğini, Adem Baştürk’ü bile görevden alamadığını, Adem Baştürk’ün Tayyip Erdoğan’ın adamı olduğunu, kendisinin ilk göreve geldiği zaman önüne servis ihalesini getirdiklerini, 3-4 trilyonluk bir iş olan bu ihaleyi 4 parçaya bölmek istediğini, bu sırada okul arkadaşı olan eski Maliye Müfettişi ve Defterdar olan Nurettin Canikli’nin kendisini ziyarete geldiğini ve 4 parçaya bölmek istediği ihaleden dolayı şirketin rahatsız olduğunu söylediğini, Kendisini ikna etmek için uzun uzun konuştuğunu, karşı çıkması üzerine Nurettin Canikli’nin kendisine Albayrakları kastederek, “bu adamlar senin bildiğin adamlardan değiller, bunlar mafyacı adamlar, bunlarla takışmasan iyi olur, ne yapacakları belli olmaz, senin güvenliğin için uygun olmaz, asarlar, keserler” şeklinde konuştuğunu ve kendisinin bu yolla tehdit edildiğini,</p>
	<p class="block_13">Genel Sekreter Yardımcısı Mustafa Açıkalın’ın Albayraklar’ın köpeği olduğunu, Ali Müfit Gürtuna’nın, Recep Tayyip Erdoğan ve Necmettin Erbakan arasında sıkıştığını, Recep Tayyip Erdoğan’ın halen Belediyeyi yönettiğini, tüm kadronun Recep Tayyip Erdoğan’ın emrinde olduğunu, Personelin Ali Müfit Gürtuna’yı dinlemediğini, </p>
	<p class="block_13">Bu yüzden Büyükşehir Belediyesi ile Albayraklar’ın ilişkisinin kesilemediğini, Necmi Kadıoğlu’nun hırsız başı olduğunu ve Tayyip Erdoğan’ın adamı olduğunu, Mustafa Açıkalın’ın Ali Müfit Gürtuna’yı hiç dinlemediğini, Belediye’ye dahi gelmediğini, izinsiz yurt dışına gittiğini, bu yüzden kendisinin işlem yaptırarak müstafi saydırdığını, bunun üzerine Parti’den pek çok kimsenin telefon ettiğini, buna rağmen Mustafa Açıkalın’ın görevine son verdiklerini,</p>
	<p class="block_13">Belediye görevlilerinin hala Tayyip Erdoğan’ın güdümünde olduğunu, özellikle çöp toplama ve süpürme işlerinde kendisinin ihaleye hazırlık için Ağustos ayında talimat verdiği halde görevlilerin ihale dosyasını 31 Aralık tarihine kadar beklettiğini ve ihaleyi Albayrak şirketinden başka kimse almasın diye her yolu denediğini,</p>
	<p class="block_13">Bir anlamda her sene çöp toplama, süpürme işlerini mecburiyetten ve alternatif bulmaya vakit olmadığından dolayı Albayrak şirketine verdiklerini, Albayrak şirketinin kan emici vampir gibi İstanbul’un kanını emdiklerini,</p>
	<p class="block_13">Servis ihalesinde bir şirketi ihaleye girmesi için ikna ettiğini, Albayraklar’ın bu şirketi tehdit ettiğini, kendisinin bunun üzerine ihaleyi iptal ettiğini, Albayrakların bunun üzerine tenzilatı %13’lere kadar çıkarttığını, bu gelişmelerden sonra bir yandan Albayrak Şirketinin adamları tarafından, bir yandan da Milli Gençlik Vakfı adamları tarafından takip edildiğini, tehdit edildiğini, tavır koyması üzerine kendisini derin devletin adamı, MİT’in adamı diye nitelendirdiklerini,</p>
	<p class="block_13">Albayrak Şirketi’nin servis işletmeciliği, çöp taşımacılığı, personel taşımacılığı alanında dışarıdan mafyavari yöntemlerle içeriden de kendi adamları vasıtasıyla ihalelere tek katılımcı olarak katıldıklarını ve ihaleleri aldıklarını, içerideki adamlarının başında Tayyip Erdoğan’ın da adamı olan Mustafa Açıkalın’ın geldiğini, bunun yanı sıra İşletmeler Müdürü Kemal Öztürk ve Sosyal ve İdari İşler Müdürü Necdet Berber’in de Albayraklar’ın Belediye’deki adamları olduğunu, ayrıca Necmi Kadıoğlu’nun şirketleri Albayrak’a peşkeş çektiğini,</p>
	<p class="block_13">Tayyip Bey’in danışmanlığını da yapan Harun Karaca’nın her ihaleden % aldığını ve Albayraklar’ın yakın adamı olduğunu, Harun Karaca’nın ayrıca Milli Gençlik Vakfı’na da ihalelerden önemli miktarlarda bağış topladığını, ayrıca Mezarlıklar Vakfı, Zabıta Vakfı, İtfaiye Vakfı adında kurulan vakıflara yapılan usulsüzlükler karşılığında büyük paralar aktarıldığını,</p>
	<p class="block_13">Tayyip Erdoğan’ın Zabıta Vakfı’na verdiği destek ile bu vakıf tarafından sahil boyunda baraka şeklinde dükkânlar yapıldığını ve büyük paralar alınarak kiraya verildiğini, kendisinin göreve geldikten sonra bu dükkânların hepsini yıktığını, bu vakıflara verilen belediye tesislerini geri aldığını,</p>
	<p class="block_13">Necmi Kadıoğlu ve Harun Karaca’nın baş aktörler olduğunu, Albayrak şirketleri ile diğer şirketler arasında bağlantıyı Enver isminde bir adamın sağladığını, bu adamın ihalelerde organizatörlük yaptığını, bu yolla anlaşma sağlanmaz ise mafyavari yöntemlere başvurulduğunu, dosyanın kendilerine her türlü bağlantı bitmiş vaziyette geldiğini,</p>
	<p class="block_13">İETT’den yapılan ihalelerden HADEP’e bile para aktarıldığını, bunu MİT’ten arkadaşlarının söylediğini, kendisinin Büyükşehir Belediyesi’ne Ali Müfit Gürtuna ile yakın dostluğu yüzünden geldiğini, FP ile her hangi bir yakınlığının olmadığını,</p>
	<p class="block_13">Albayrak şirketince İstanbul Büyükşehir Belediyesi’nden çok büyük miktarlarda para hortumlandığını, Recep Tayyip Erdoğan ile Albayrak Şirketi arasındaki her türlü ilişkinin istihbarat birimlerinin desteği ile sağlanabileceğini, özellikle MİT yetkililerinin bu konuya ciddi bir şekilde eğilmeleri gerektiğini, Belediye Genel Sekreter Yardımcısının Mülkiye Müfettişi, Albayrak Şirketi’nin Genel Koordinatörü’nün de Maliye Müfettişi ve Defterdar kökenli olması sebebiyle bu adamların evrak üzerinde hata yapmadıklarını,</p>
	<p class="block_13">Albayraklar’ın adamlarından birinin de İSKİ’de Daire Başkanı olan Hüseyin Gülsün olduğunu, Belediye’den Albayraklar’a para pompalanması için kullanılan en basit ve en önemli yolun ağaç işi olduğunu, Recep Tayyip Erdoğan’ın şu anda elinde nakit 1 Milyar Dolar olduğunun söylendiği, bu paranın önemli bölümünün kaynağının ağaç işi olduğunu, ağaç işindeki yolsuzluğu yakalamanın imkânsız olduğu, getirdik, diktik, kurudu mantığının olduğunu,</p>
	<p class="block_13">Necmi Kadıoğlu ve Harun Karaca’nın bu işleri organize ettiği, bunların Allah rızası için, Cihat için çalıyoruz şeklinde bir mantığının olduğunu, dosyalar üzerinde her hangi bir eksikliğin bulunamayacağını, en önemli kanıtın tek katılımcı olmasının irdelenmesi olduğunu, araç kiralama işlerinde de büyük yolsuzluklar yapıldığını,</p>
	<p class="block_13">Albayraklar’ın Belediye yetkililerine aldıkları arabaları daha sonra belediyeye kiraladıkları ve bu yolla da belediyeden iki yönlü bir şekilde para hortumladıkları, kendisinin Albayraklar’ın belediyeden kiraladıkları araçların listesini çıkarttığını, bu listedeki araçların sahiplerinin kimler olduğunu araştırdığını, Belediye Hukuk Müşaviri’ne, diğer firmalara yeterlilik vermemesi karşılığında Albayrakların Opel Omega araba aldıklarını, Hukuk Müşaviri’nin adının Osman Yıldırak olduğunu,</p>
	<p class="block_13">Mevcut organizasyonda Recep Tayyip Erdoğan’ın lider olarak isimlendirilmesinin kâğıt üzerinde zor olduğunu, bu bağlantının Harun Karaca ve Necmi Kadıoğlu tarafından sağlandığını,</p>
	<p class="block_13">Bunun yanı sıra işletmeler müdürü Kemal Öztürk, Genel Sekreter Yardımcısı Mustafa Açıkalın ve Hüseyin Gülsün’ün bu organizasyonda kilit isimler olduğunu, Mustafa Açıkalın’ın mali müşavirlik bürosunun olduğunu,</p>
	<p class="block_13">Bu konularda Milli İstihbarat Teşkilatı’nda çok güzel bilgiler olduğunu, hatta kendisinin bilgisayarına dinleme cihazı yerleştirildiğini, MİT’ten aldığı bilgiler sayesinde öğrendiğini, Albayraklar’ın katıldığı bir ihalede encümen başkanı olarak bulunduğunu, bu ihale sırasında Albayraklar’ın tenzilatı arttırması için baskı yaptığını, buna kendisi hariç bütün encümen üyelerinin karşı çıktığını, hatta kararı yazan bayan personelin bile indirim yapılmaması için gayret sarf ettiğini, yani tüm belediyenin bu adamların elinde olduğunu anlatmak istediğini, ihalelerde yapılan en büyük usulsüzlüğün hazırlanan şartnamenin Albayrak şirketine yönelik olarak hazırlanması olduğunu, örneğin şartnamede “Kiralanan araçların sahiplerinden noter tasdikli taahhütname alınacaktır” şeklinde bir hüküm bulunması halinde ihaleye girmeye talipli diğer şirketlerin (500) araçlık bir ihalede araç sahiplerinden alacağı taahhütnameleri kendisine tanınan 15 gün içerisinde toplayıp getirmesinin mümkün olmadığını, bunun da zaten Albayraklar’ın şirketinde hazır bulunduğunu, bu ve benzeri hükümler ile ihalelere başka firmaların katılımının engellendiğini, bu yolla engelleme sağlanamadığı takdirde bu sefer mafyavari yöntemlere başvurulduğunu,</p>
	<p class="block_13">İstanbul’da LPG benzin istasyonlarından da büyük menfaatler temin edildiğini, bunlara verilen geçici ruhsatlar karşılığında vakıflara 3-5 milyon dolar bağış alındığını, yine asfalt ve ağaç işlerinden büyük vurgunlar yaptıklarını, ancak bunların tespitinin mümkün olmadığını, bütün İstanbul’u bu doğrultuda bir tespite tabi tutmanın imkânsız olduğunu, örneğin ağaç işlerini Necmi Kadıoğlu’nun ayarladığını, faturalarda belirtilen ağaçların getirilip getirilmediğinin tespitinin mümkün olmadığını, ağaçların İtalya’dan getirildiğini, bunun karşılığında büyük paralar ödendiğini, öyle ki çoğu zaman taze ağaç yerine kurumuş ağaç getirildiğini, bunu kendisinin bile Çağlayan Parkı’nda tespit ettiğini, evrak üzerinde İtalya’ya ödendiği görülen paraların Necmi Kadıoğlu vasıtası ile İtalya’dan çanta değişimi şeklinde geri getirildiği, Genel Sekreter Adem Baştürk’ün VADİ isminde bir şirket kurduğunu ve ağaç işlerini bu şirketin organize ettiğini, daha sonra gazetelerde bu hususta yazılar çıkınca şirketin isminin değiştirildiğini, başka paravan şirketler kurulduğunu, Albayraklar’ın ve Belediye’deki adamlarının Belediye’den para hortumlamalarında kullandıkları yolların başında ağaç işlerinin geldiğini, bunu çöp toplama ve araç kiralama işlerinin takip ettiğini, kendisinin servis ihalesindeki şartnameyi değiştirmesinin Albayrak şirketine çok koyduğunu,</p>
	<p class="block_13">Servis ihalelerini düzenleyebileceklerini ancak çöp toplama ihalelerinde bu firmaya mahkûm olduklarını, aksi bir uygulamada bu kişilerin bütün İstanbul’u çöplük haline getirebilecek bir organizasyona sahip olduklarını, bu tür bir olayın da Ali Müfit Gürtuna’yı bitireceğini...”,</p>
	<p class="block_13">belirten İstanbul Büyükşehir Belediyesi Genel Sekreter Yardımcısı Mahmut Kuş, tüm bu konularda Albayrak Şirketler Grubu’nun İstanbul Büyükşehir Belediyesi yetkilileri ile birlikte oluşturdukları organizasyonun kanuna aykırı faaliyetlerinin ortaya çıkarılmasının, devletin tüm birimlerinin birlikte ve uzun vadeli bir çalışması ile mümkün olduğunu da söylüyordu. </p>
	<p class="block_12" id="id_Toc402697014">Tanıklar ifade vermeye korkuyor</p>
	<p class="block_13">Mülkiye müfettişlerince ifadeye alınan insanlar karşılaştıkları baskılardan dolayı bildiklerinin kayıtlara geçmesinden korkuyorlardı. İstanbul Kâğıthane Belediyesi Eski Sağlık İşleri Müdürü Doktor Necmettin Çağlar, Müfettişlere yaptığı açıklamanın kayda geçmemesini istiyordu. Doktor Çağlar bu konudaki çekincelerini şöyle dile getiriyordu:</p>
	<p class="block_13">“Ben hâlihazırda Kâğıthane Belediyesi’nin Sağlık İşleri Müdürlüğü’nde Doktor olarak görev yapmaktayım. Bana göstermiş olduğunuz gazete kupürlerinde belirtilen ihalenin yapıldığı günlerde Sağlık İşleri Müdür Vekili olarak görev yapmakta idim. Ancak gazetelere manşet olan ihaleye ilişkin Encümen Kararı’na imza atmadığım için Belediye Başkanı tarafından bu görevimden alındım. Bu gerekçeden dolayı söz konusu günlerde Belediye Hukuk işleri Müdürü olan Av. Ali Kazcı da Encümen kararına imza atmadığı için aynı gün görevden alındı.</p>
	<p class="block_13">Bu konulara ilişkin olarak daha önce Mülkiye Başmüfettişleri Adnan Kandemir, Abdulkadir Topçu ve Zeki Çiftçi’ye ifade verdim. Söz konusu ifadelerin tarafınızdan temini halinde konuyla ilgili tüm ayrıntılar görülecektir.</p>
	<p class="block_13">Aradan uzun bir süre geçtiği için ve geçen süre içerisinde Belediye Yönetimi’nin hasımhane tutumlarına ve tacizlerine maruz kaldığım için tarafınızdan yapılmakta olan incelemelerde şikâyetçi sıfatı ile ifade vermek istemiyorum.</p>
	<p class="block_13">Bilgime başvurulmak istendiğinde tarafınızdan yapılmakta olan incelemeler sırasında Belediye Encümen Üyeleri’nin ve Belediye Encümeni’ne katılan Meclis Üyeleri’nin mal varlıklarına bakılmasında fayda görüyorum.</p>
	<p class="block_13">Yine Belediye tarafından gerçekleştirilen çöp toplama ihalesinin şartnamesinin katılımı zorlaştırıcı hükümlerinin kime menfaat sağladığının araştırılmasında fayda görüyorum...”</p>
	<p class="block_13">şeklinde ifade veren Sağlık İşleri Müdürü, ayrıca yazılı ifadesine geçmemek kaydı ile Müfettişlerce bazı bilgiler vermiş olup, bu bilgiler de özetle şöyleydi;</p>
	<p class="block_13">“Kendisinin Kaymakamlıkta özellikle ifade vermek istemediğini, çünkü Kaymakamlık Yazı İşleri Müdiresi Hülya Hanım’ın kapatılan Fazilet Partisi Milletvekili Mukadder Başeğmez’in eşi olduğunu ve Kaymakamlıkla olan biten her şeyi Kâğıthane Belediye Başkanı’na ilettiğini, Belediye’ye gelen Müfettişler’e yeminli Kâtip olarak şikâyet edilen şirketin elemanının gönderildiğini, Belediye yetkililerinin Müfettişler’in istediği belgelerin yerine kendi düzenledikleri düzgün tutanakları getirdiğini, yani suçu kamufle eden yeni belgeler düzenlediklerini, buna rağmen suç yakalandığı takdirde bu sefer suçu 1-2 küçük memurun üzerine yüklediklerini, Belediye yetkililerinin İdare Mahkemeleri’nde de kollarının olduğunu, öyle ki kendisi ile ilgili olarak Men’i muhakeme kararı mevcut olduğu halde İdare Mahkemesi’nin lüzum’u muhakeme kararı varmış gibi karar verdiğini, Belediye yetkililerinin kendisini tehdit ettiğini, taciz ettiğini, hiç kimsenin çalışmadığı bir dispanserde görevlendirdiklerini, kendisinin bu konularla ilgili olarak daha önce gelen Müfettişlere ayrıntılı ifade verdiğini, Maltepe, Esenyurt gibi Belediyelerin görevden alındığı bir ortamda Kâğıthane Belediye Başkanı Arif Calban’ın çoktan görevden alınması gerektiğini, Kâğıthane Belediyesi’nde TALAN zihniyetinin hakim olduğunu, öyle ki aylık bedeli (80) milyar olan bir işin Kâğıthane Belediyesi’nde (160) milyar liraya yaptırıldığını, muhammen bedel tespitinin keyfi ve kişisel menfaate yönelik olduğunu, bu hususların ihale dosyalarından tespit edilebileceğini, bununla beraber belgelerin değişmiş olma ihtimalinin de yüksek olduğunu, sokak süpürme ve çöp toplama işinin ALBAYRAK şirketi tarafından yapıldığını, Bina içi temizleme işini Belediye Başkan Yardımcısı’nın firmasının yaptığını, kendisinin yaptığı bu açıklamalardan dolayı endişeli olduğunu, Belediye tarafından devamlı olarak sıkıştırıldığını, lojmandan atılma ile karşı karşıya olduğunu, Kâğıthane Belediyesi’ndeki ve İstanbul’daki yolsuzlukların bir Müfettiş tarafından ortaya çıkarılmasının hayal olduğunu, yolsuzlukların hat safhada olduğunu ve bu yolsuzlukları kamufle etmek için organize bir çalışma düzeninin mevcut olduğunu,</p>
	<p class="block_13">Örneğin BİLBORD kirası diye bir şey olduğunu, bu ihalenin Belediye tarafından yapıldığını, yerin ihaleyi alan kişiye fiilen teslim edildiğini, ancak belge üzerinde teslim edilmediğini,</p>
	<p class="block_13">Bu uygulamayla ihaleyi alan kişinin (7) ay bedava ve haksız bir şekilde kazanç elde ettiğini, daha sonra birilerinin uyanması üzerine ihalenin iptal edildiğini ancak ihaleyi gayri resmi bir şekilde alan şahsın (7) ay haksız kazancına göz yumulduğu, bunun yanı sıra Albayrak Şirketi’nin, Belediye yetkililerine araba aldığı duyumlarının olduğu, bilahare alınan bu arabaların kiralanma şeklinde tekrar ihaleye konu edildiğini, ancak bunların ispatının zor olduğunu,</p>
	<p class="block_13">Temizlik İşleri Müdürü ve üç Başkan Yardımcısı’nın Albayrak Şirketi tarafından yurtdışına geziye götürüldüğünü, kendisinin Kâğıthane Belediyesi ile ilgili olarak yapmış olduğu şikâyetlerin anında Belediye yetkililerine ulaştırıldığını,</p>
	<p class="block_13">Dolayısıyla hangi konuda şikâyet edilmiş iseler derhal tedbirlerini aldıklarını, belge eksikliğini giderdiklerini veya yeniden belge düzenlediklerini, ihale dosyalarının Sayıştay tescilini çaycı Ali denilen bir şahıs aracılığı ile 15 dakikada gerçekleştirdiklerini, Arif Calban, Tahsin Calban, Yazı İşleri Müdürü Mehmet Maşuk Süer (Bu Şahsın P.K.K. olaylarından dolayı bölge dışına sürüldüğünü ileri sürüyor), Temizlik İşleri Müdürü Muhammet Gürlek, Basın Danışmanı Hüseyin Irmak’ın Albayrak Şirketi ile menfaat ilişkisi içerisinde olduğunu, bunun yanı sıra Belediye Meclisinden Encümene seçilen Meclis üyelerinin ihalelerle iç içe olduğunu, hatta ihaleleri kendi şirketlerine aldıklarını, bu meclis üyelerinin Arif Calban, Ömer Selimoğlu, Cemil Söğütçü, Şaban Gülen, Metin Öktem, Ali Natık Buda, Fahrettin Soylu ve Mustafa Söğüt olduğunu, Cemil Öğütçü’nün BİLBORD ihalesinin ortaklarından biri olduğunu, Şaban Gülen’in hesap işlerinden sorumlu olduğunu, Orhan Özer’in Fen İşlerinden sorumlu olduğunu, hatta bir defasında ortada hakediş olmadığı halde Muhasebede çalışan Arzu isimli bir bayana telefon ederek hakediş varmış gibi ödeme yapılmasını sağladığını, bunun üzerine soruşturma açıldığını ve Arzu Çamiçi isimli Muhasebe memurunun yargılanmasına karar verildiğini, hatta bu arada gerçeğe aykırı hak ediş düzenlenmesinin bile düşünüldüğünü, bunu da bizzat Arif Calban’ın talimatı olduğunu,</p>
	<p class="block_13">Kâğıthane’deki yolsuzlukları anlayabilmek için kendilerinin görevden alınmasına sebep olan ihale dosyasının incelenmesinin yeterli olacağını, söz konusu ihale dosyasındaki şartnamenin nasıl ve kimin menfaatine hazırlandığının tespitinin olayları aydınlatacağını, örneğin 300.000 nüfusa sahip bir ilçede çöp toplamış olma şartının Albayrakları tarif eden bir şart olduğunu,</p>
	<p class="block_13">Albayraklar’ın İstanbul’da çok kuvvetli olduğunu, Kâğıthane Belediye Başkanı’nın da güçlü bir konuma geldiğini, geçirdiği soruşturmalardan her hangi bir sonuç çıkmayınca kendilerini daha da güçlenmiş hissettiklerini, Kâğıthane Belediye Başkanının görevden alınmasını Sultan HOSPITAL’in sahibi olan Muharrem Usta’nın engellediğini, Muharrem Usta’nın Fatih’ten Anavatan Meclis Üyesi olduğunu, bu işi Kâğıthane’de yapımı sürdürülen Hastanenin kendisine kiralanması şartı ile yaptığını...” Anlatan Sağlık Müdürü, Sadettin Tantan’ın da kendisini kıramadığını, Belediye Başkanı’nın görevden alınması halinde bütün suiistimallerinin çorap söküğü gibi ortaya çıkarılacağını, Kâğıthane Belediyesi’nin yıllık bütçesinin 30 Trilyon olduğunu, bunun 10 Trilyon lirası ile Kâğıthane’nin yıllık ihtiyaçlarının rahatlıkla karşılanabileceğini söylüyordu. </p>
	<p class="block_12" id="id_Toc402697015">Eski arkadaşa 190 milyon dolar</p>
	<p class="block_13">Albayraklar şirketinin sahiplerinden Mustafa Albayrak, Organize Suçlar Şube Müdürlüğü’nde, 1994 yılı mahalli seçimlerinde ağabeyi Nuri Albayrak’ın Fatih İmam Hatip Lisesi’nde birlikte okuduğu ve samimi görüştüğü arkadaşı Recep Tayyip Erdoğan’ın seçilmesiyle Büyükşehir Belediyesine bir yakınlaşmalarının olduğunu, Recep Tayyip Erdoğan ile eskiden gelen dostluklarından dolayı belediyeden ihale almalarının kolaylaştığını anlatıyordu. Mustafa Albayrak, Tayyip Erdoğan’ı seçim çalışmalarında maddi ve manevi olarak desteklediklerini söylüyor, sahibi olduğu seçim otobüslerini seçim faaliyetlerinde kullanması için Erdoğan’a tahsis ettiklerini de belirtirken İstanbul Büyükşehir Belediyesi’nden 190 milyon dolarlık ihale aldıklarını da aktarıyordu. (Oysa gerçek rakamın yaklaşık 450 Milyon dolar olduğu söyleniyor)</p>
	<p class="block_13">Albayraklar, Tayyip’in Başbakan olmasıyla SEKA’yı değerinin çok altında satın alıyor, Trabzon limanını da çok düşük bedelle işletmeye başlıyorlardı. </p>
	<p class="block_12" id="id_Toc402697016">İhalelerden komisyon</p>
	<p class="block_13">Tayyip Erdoğan’ın başdanışmanı, kapatılan Fazilet Partisi’nin eski İstanbul İl Meclis üyesi Ahmet Ergün, Organize Suçlar Şube Müdürlüğü’nde verdiği ifadesinde, Belediye’den ihale alan firmalardan yüzde 3 ile 10 arasında komisyon aldıklarını söylüyor, ifadesinde birçok olaya açıklık getiriyordu. “Ben 1986-1994 yılları arasında Refah Partisi Yönetim Kurullarında görev yaptım. Son seçimlerde Refah Partisi’nden aday oldum ve İl Genel Meclisi Üyesi seçildim. O dönemde Harun Karaca İstanbul Büyükşehir Belediyesi’nde başkan danışmanlığı yapmaktaydı. Tahminen görevini 1995 ve 1998 yılları arsında kesintisiz sürdürdü. Bu dönemlerde belediyeden ihale alan firmalar için Harun Karaca önemli bir isimdi. Çünkü ihale şartnamelerini Harun Karaca inceler ve ihale alan firmalara, belediyelere yakın olan vakıflara veya başka birimlere bağış yapılmasını sağlar, bir firma ihaleyi aldıktan sonra, Harun Karaca direkt olarak firma sahibine “hayırlı olsun, sen bu ihaleyi kazandın. Buradan para kazanacaksın. Bizim öğrencilere yönelik hizmet amaçlayan bazı vakıf ve kuruluşlarımız var. Buralara yardım ederseniz memnun oluruz” diyerek yüzde 3’ten başlayıp, yüzde 10’lara kadar varan miktarlarda kararlaştırılan komisyonu ilgili vakfa ve yurtlara kanalize etmek için beni arar ve söz konusu firma sahibi ile ben diyaloga geçerdim...” </p>
	<p class="block_12" id="id_Toc402697017">İhale komisyonlarından sorumlu danışman</p>
	<p class="block_13">1986 yılında İstanbul Fatih İlçesi Refah Partisi teşkilatına üye olan Harun Karaca, 1989 ve 1991 yıllarında yapılan yerel seçimlerde memleketi olan Tokat-Zile’den Refah Partisi adına belediye başkan adayı olur ancak seçimleri kaybeder. 1994 yerel seçimlerinde Fatih Belediyesi Meclis Üyeliğine seçilir. Parti listesinde 3. sırada olması nedeniyle de otomatikman Büyükşehir Meclisi’ne de girer. Kendisindeki yetenekler Tayyip tarafından anında keşfedilir. Bu tarihten sonra da Tayyip’in danışmanı olur. Bundan sonrasını adli makamlara verdiği kendi ifadesinden dinleyelim:</p>
	<p class="block_13">“... Benim Yönetim Kurulu Üyesi olduğum Belediye İktisadi Teşekkülleri’nde ihale olduğu zamanlar yönetim kurulu sıfatıyla görevim oluyordu. Büyükşehir Belediyesinin yapmış olduğu diğer ihalelerde bir görevim olmadığı gibi dosya inceleme yetkim de yoktur. Ancak danışman olmam sıfatıyla Recep Tayyip Erdoğan beni yanına çağırdığında ihale verilen firmalardan alınacak komisyonu görüşme ve yüzde miktarlarını belirleme görevlerini bana verdi. Yapılan ihale dosyası olsun Genel Sekreter’den geçen tüm dosyaları başkana ben ibraz ediyordum. Bu nedenle ihaleye giren ve kazanan kişilerle ilk görüşen ben oluyordum. Açılan ihalelerde davet getiren firmalar arasında hangisi alacaksa kendi aralarında tespit ediyorlardı. İhaleyi alacak firma da Başkan tarafından onaylanan ve kendi görüş doğrultumuzda olan kişilere veriyordu. İhaleyi alacak olan firma sahibini Başkanlık katındaki makamıma çağırıyordum. Firma sahibi ile görüşmemi yaptıktan sonra alınacak komisyonla ilgili olarak Partimizin İl Genel Meclis Üyesi olan Ahmet Ergün ile görüşmesini sağlıyordum. İhaleyi alan firma sahibi de kendi görüşümüzde olduğu için Ahmet Ergün’ü hemen hemen hepsi tanımaktadır. İhale indirimine göre yani normal ihalede ise yüzde 35-50 civarında, anlaşmalı ihale ise yüzde 20-30 arasında olduğunu bu ihalelerden yüzde 3 ile 5 arasında bir komisyon alındığını, alınacak olan komisyonun anlaşması İl Genel Meclis Üyemiz Ahmet Ergün’ün bulunduğu bir ortamda yapılmaktadır. Anlaşma sağlandıktan sonra paranın tahsilini de Ahmet Ergün yapmaktadır...”</p>
	<p class="block_13">Tayyip’in danışmanı ihalelerden alınan komisyonun gittiği yerleri de şöyle açıklıyordu: “...Alınan komisyonun Ahmet Ergün kanalı ile bağlı olduğumuz Partiye, Milli Gençlik Vakfı’na, Kuran Kurslarına gittiğini biliyorum. Alınan komisyon gayri resmi olduğu için yapılan bağışlarda gayrı resmidir. Bu nedenle yapılan bağışlarda isim olarak herhangi bir şahsın ismi verilip, makbuz alınmaktadır. Bu konuları Ahmet Ergün daha iyi bilmektedir...”</p>
	<p class="block_13">Tayyip Erdoğan’ın danışmanı Harun Karaca, taşıma ihalesini Albayraklar’dan başka hiçbir kimsenin kazanamayacağını da şöyle anlatıyordu:</p>
	<p class="block_13">“... Büyükşehir Belediyesi’nin personel taşıma işlerini Recep Tayyip Erdoğan döneminde Personel Daire Başkanı Akif Gülle ve daha sonra Daire Başkanı olan Hüseyin Gülsü ile alt birim olan Sosyal İşler Müdürü Necdet Berber tarafından şartnamesi hazırlanıp ihale edilmekteydi. Personel taşımacılık ihalesinde Albayrak firması karşısına kimsenin çıkmadığını, çıksa da kazanamayacağını herkesin bildiği için karşısına hiçbir rakip firma çıkmamıştır. Benim bildiğimden beridir personel taşıma ihalesini Albayrak firması almaktadır...”</p>
	<p class="block_13">İhaleleri kazanan firmaların verdiği komisyonların büyük bir bölümünün Milli Gençlik Vakfı’na gittiğini açıklayan Tayyip’in danışmanı ifadesine şöyle devam ediyordu:</p>
	<p class="block_13">İhalelerde komisyon alma işi belli bir kadro işidir. Çünkü dışarıya bilgi sızmaması gerekmekte, sistemin bir parçası olması gerekmektedir. İlk başlarda ihalelerde indirim yüksek tutuluyordu. Ancak daha sonraları ihalelerin verildiği firmalardan komisyon alınabilmesi için bu indirimler fazla yüksek tutulmadı. Komisyon alınma işinde Recep Tayyip Erdoğan’ın en güvendiği kişilerden İştirakler Daire Başkanlığı’nı yapan Necmi Kadıoğlu, yönetiminde olduğu BİT’lerle yapılacak ihalelerde yetkilidir...</p>
	<p class="block_13">Ahmet Ergün’ün konumunu yukarıda belirttiğim gibi benim belirlemiş olduğum komisyon oranlarını ilgili firmalardan tahsil eder ve bu paraları ilgili yerlere dağıtır. Aynı zamanda bu şahıs İl Genel Meclis Üyesidir. Yine aynı gurubun içersinde yer alan Adem Baştürk ise o dönemde Genel Sekreter Yardımcısı idi. Bu şahıslar başkana yakın olarak sistemin birer parçasıydılar. Alınan komisyonlardan bilgi sahibidirler...” </p>
	<p class="block_12" id="id_Toc402697018">Yemeğin parasını ben mi verecem</p>
	<p class="block_13">Bülent Arınç’ın annesi öldüğünde eve gelen misafirlerin yemek parasını Manisa Emniyet Müdürlüğü ödemişti.</p>
	<p class="block_13">Temmuz 2002 yılında Nevşehir’e ziyaret yapan Tayyip Erdoğan’a ziyafet çekilir. Çok geçmeden Nevşehir Belediye Başkanı’nın yemek bedelini belediyenin kasasından ödettirdiği ortaya çıkar. Başkan Yalçın Demir kendini şöyle savunur, “Erdoğan’a yemek vereceğim dedim. Ama bedelini cebimden ödeyeceğim demedim.”</p>
	<p class="block_12" id="id_Toc402697019">Yolsuzluk davalarından Meclise</p>
	<p class="block_13">AKP Genel Başkanı Recep Tayyip, İstanbul Belediyesi ile ilgili yolsuzluk davalarından yargılanan 11 arkadaşını milletvekili yapmak için aday olarak gösteriyordu. İstanbul Büyükşehir Belediyesi Başkanı olduğu dönemde açılan birçok ihalede yolsuzluk yaptığı gerekçesiyle hakkında birçok inceleme olan, soruşturmalar devam edilen ve davalar açılan Tayyip Erdoğan İstanbul 1. sıradan aday olmuş ancak tüm çırpınmalarına karşı adaylığı yargıdan dönmüştü.</p>
	<p class="block_13">İstanbul Büyükşehir Belediyesi’ndeki yolsuzluk davalarında adı geçen birçok kişi, seçilme garantili yerlerden AKP adayı oluyor, yapılanacak seçimlerde dokunulmazlık zırhına bürünmek istiyordu. İdris Naim Şahin: Tayyip Erdoğan’ın Belediye Başkanlığı döneminde Büyükşehir Belediyesinin Genel Sekreter Yardımcısıydı. Üsküdar 2. Ağır Ceza Mahkemesi’nde süren Akbil yolsuzluğu davasında sanıktı. İstanbul 3. Bölge 5. Sıradan Meclis’e girdi...</p>
	<p class="block_13">Hüseyin Beşli: Eyüp Ağır Ceza Mahkemesi’nde devam eden İGDAŞ’ta yolsuzluk davasının sanıklarındandı. Kadınların erkeklere sunulduğu gibi inciler saçtıktan sonra İstanbul 1. Bölge 10. Sıradan Parlamento’ya adım attı...</p>
	<p class="block_13">Binalı Yıldırım: İstanbul Deniz Otobüsleri Genel Müdürü olduğu dönemlerde yakınlarına büfe vererek çıkar sağladığı gerekçesiyle görevden alındı. İstanbul 1. Bölge 6. Sıradan seçildi. Erdoğan hükümetinin Ulaştırma Bakanı…</p>
	<p class="block_13">Adem Baştürk: İGDAŞ ve Albayraklar davasında sanık. Belediye’de çıkar sağlamak amacıyla oluşturulan suç örgütünün kurucusu olduğu gerekçesiyle hakkında dava açıldı. Kayseri 5. Sıra adayı.. Akif Gülle: Erdoğan döneminde Belediye’de personel eğitim daire başkanıydı. Bilboard ihalelerinde yolsuzluk iddiasıyla açılan davanın sanıklarından. Amasya 1. sıradan milletvekili oldu. AKP Kurucusu ve Genel Başkan Yardımcısı. Akif Gülle, Yüksek İslam Enstitüsü mezunu... Gülle, Malatya Çocuk Yuvası’nda yaşanan dayak skandalının ardından eleştirilere hedef olan ve istifaya davet edilen Devlet Bakanı Nimet Çubukçu’ya sahip çıktı. Gülle, “Bakanımız göreve geldiğinden bugüne kurumları tek tek dolaşan, gecesini gündüzüne katarak hizmet yapan ve olayları çözmek için çaba sarfeden birisidir” dedi. Ama skandallar birbirini kovaladı...</p>
	<p class="block_13">AKP Genel Başkan Yardımcısı Akif Gülle, Amasya’nın Merzifon İlçesi’nde Amasya Damızlık Süt Yetiştiricileri Birliği’nce “Dünya Süt Günü” dolayısıyla düzenlenen ‘2. Pilav Şenliği’nde, AKP iktidarı ile Türkiye’de zihniyet değişimi yaşandığını söyledi. Söylediği doğruydu. Dünya Süt Günü’nde pilav yemek ancak AKP’lilere yakışırdı. Pirinç gününde de kabak yerlerdi herhalde!</p>
	<p class="block_13">Recep Koral: Gaziosmanpaşa Belediye Başkanı olduğu dönemde belediyeye ait 4 taşınmazı usulsüz olarak satma iddiasıyla açılan davada Ali Müfit Gürtuna ve Tayyip Erdoğan ile birlikte yargılandı... Niğde’li olan Koral, İstanbul 2. Bölge 12. Sıradan seçildi...</p>
	<p class="block_13">15 Aralık 2000 Tarihli Hürriyet Gazetesi’nden Yalçın Bayer, İstanbul Gaziosmanpaşa Belediyesi’nin FP’li Belediye Başkanı Koral’ın Esentepe mahallesinde belediyeye ait stat alanını 49 yıllığına ve ayda 200 milyon liraya, kendi yandaşlarının oluşturduğu Ekinli Köyü Eğitim Kültür ve Tanıtma Vakfı’na tahsis ettiğini yazıyordu. Bayer şöyle devam ediyordu:</p>
	<p class="block_13">“Mehmet Polat’ın suç duyurusu üzerine bu tasarruf, eski Vali Kutlu Aktaş’ın yaptığı itiraz sonucu İstanbul İl İdare Kurulu’nun oybirliğiyle iptal edilmiş. Bunun üzerine Belediye, Danıştay’a itiraz etmiş ancak reddedilmiş. Şikâyet üzerine Recep Tayyip Erdoğan, Ali Müfit Gürtuna ve Recep Koral’ın yargılanmasına karar verilmiş... (Koral’ın bir okul yerinin tahsisinden ötürü 12 ay hapis cezası Yargıtay’da bekliyor) Buna rağmen yargı sürerken belediye, yine yasadışı bir işlemle vakfa inşaat ruhsatı vermiş.</p>
	<p class="block_13">Polat, “Başkanın davası sonuçlanma aşamasındayken bu ruhsatı nasıl sağlayabilir? Bu belki de affa girmeyeceği anlaşılan mahkûmiyetinin öncesinde yandaşlarına rant sağlama değil midir?” diyor. Yasa tanımaz, mülki amirleri dinlemez GOP Belediye Başkanı Koral’ın, daha önce aynı şekilde usulsüz olarak arsa tahsis ettiği dinci vakıfların da -Fetih İlim ve Araştırma Vakfı, GOP Hizmet Vakfı ve İnsanlığa Hizmet Vakfı- inşaatları da hızla sürüyor.</p>
	<p class="block_13">Vali Erol Çakır, yasadışı işlemleriyle ün yapan belediye başkanının uygulamalarına kimse dur demeyecek mi? Yoksa bir yerde dayısı mı var?..”</p>
	<p class="block_13">Mustafa Açıkalın: İGDAŞ Soruşturmasında Albayrak gurubu sanıklarıyla birlikte gözaltına alındı. Cürüm işlemek amacıyla teşekkül oluşturmak, kamu kurumunu dolandırmak ve evrakta sahtecilik yapmakla suçlandı. İstanbul 3. Bölge 13. Sıradan milletvekili oldu. 6 Ocak 2007 tarihinde Tayyip’in Cuma namazı çıkışı Şeyh Türbesi ardından ziyaret ettiği Ensar Vakfı’nın kurucularından...</p>
	<p class="block_13">Zülfü Demirbağ: İSTAÇ AŞ. Yönetim Kurulu Üyesi, görevi kötüye kullanmak, zimmet, ihalelere fesat karıştırmakla suçlandı. Elazığ 3. Sıradan seçildi...</p>
	<p class="block_13">“Tayyip Amca bize Atatürk örnek gösterildi ama örnek siz olmalısınız”</p>
	<p class="block_13">15.02.2007 Tarihli Takvim gazetesinde yer alan ‘Lidere övgü’de çocuk eli’ başlıklı haberden öğrendiğimize göre AKP Milletvekili Demirbağ, kızının yazdığı mektubu Erdoğan’a iletiyordu:</p>
	<p class="block_13">AKP, Elazığ Milletvekili Zülfü Demirbağ’ın kızı Şule Demirbağ’ın Başbakan Erdoğan’a, Dışişleri Bakanı Gül’e ve Milli Eğitim Bakanı Çelik’e yazdığı kartlar da şunlar yer alıyordu.</p>
	<p class="block_13">(Erdoğan’a): Sevgili Tayyip Amca, bize Atatürk örnek gösterildi. Onun yolundan gitmemiz istendi ama ben şu an anladım ki zorla kimse örnek alınmaz. Siz hep dik yürüyün olur mu? Hep ayakta durun. “İşte bizim örneğimiz Tayyip Erdoğan olmalı” desin istiyorum herkes...”</p>
	<p class="block_13">Kızı yazıyor, babası Meclis’te dört bir yana ulaştırıyordu.</p>
	<p class="block_13">Mustafa Ilıcak: Ulaşım AŞ’de Daire Başkanı. İSBAK AŞ’de Yönetim Kurulu Üyesiydi. Zimmet, kamu kurumunu dolandırmak, ihaleye fesat karıştırmak ve belediye bünyesinde oluşturulan çetenin üyesi olmakla suçlandı. Erzurum 4. sıradan seçildi...</p>
	<p class="block_13">Mehmet Sekmen: Kartal Belediye Başkanı, görevi kötüye kullanma ve yolsuzluk suçlamasıyla görevden uzaklaştırıldı. Mahkeme kararıyla geri döndü. Hakkındaki soruşturma devam ediyor. İstanbul 1. Bölge 11. Sıradan Meclis’e geldi...</p>
	<p class="block_13">Mikail Aslan: Ulaşım Daire Başkanlığından 2000 yılı Ağustos ayında verilen 320 milyar, 2001 Şubatı’nda verilen 950 milyar liralık ihalelerin hayali olduğu iddia edilirken; paraların tamamen irticacı kadrolaşma ve kişisel çıkar için kullanıldığı iddia edildi. Kırşehir 2. sırada...</p>
	<p class="block_13">Emin Şirin: Nazlı Ilıcak’ın eşiydi. 20 Temmuz 2001 tarihli Milliyet Gazetesi’nin haberine göre diş muayene masraflarını bile eşi üzerinden Meclis’e havale ettirmişti. 2001 yılına göre masrafları 2 milyar tutuyordu ve parayı Meclis ödedi.</p>
	<p class="block_13">Büyükşehir peyzaj ihalelerinde usulsüz gül sattığı gerekçesiyle DGM Cumhuriyet Başsavcılığı tarafından hakkında iddianame düzenlendi. İstanbul’da 12. sırada Meclis’e girdi. Yaman(!) muhalif oldu ve karısı ile boşandı.</p>
	<p class="block_13">Tayyip dokunulmazlıkları kaldıracağını söylüyor, ancak daha sonraları buna yanaşmıyordu. TBMM Başkanlığı’nda dokunulmazlığı kaldırılması istenen AKP’liler İlhan Taşçı’nın kaleme aldığı “Af Dağının Ardındaki AKP” adlı kitabında şu şekilde sıralanıyordu: “Dışişleri Bakanı Abdullah Gül ve İçişleri Bakanı Abdülkadir Aksu; RP’nin hazine yardımlarındaki usulsüzlük davası olarak açılan kayıp trilyon davası olarak bilinen davada; Özel Evrakta Sahtecilik...</p>
	<p class="block_13">Çevre Bakanı Osman Pepe, Savunma Bakanı Vecdi Gönül; Seçim yasaklarına muhalefet... TBMM Başkanvekili Nevzat Pakdil; Zimmet ve Nitelikli zimmet...</p>
	<p class="block_13">AKP Genel Sekreteri ve İstanbul Milletvekili İdris Naim Şahin; Zimmet, Kamu biletlerinde kalpazanlık, İhaleye fesat karıştırmak, Hizmet nedeniyle emniyeti suiistimal, resmi evrakta sahtecilik, cürüm işlemek için teşekkül oluşturmak...</p>
	<p class="block_13">AKP Genel Başkan Yardımcısı Akif Gülle; Devlet İhale davasına muhalefet...</p>
	<p class="block_13">AKP Genel Başkan Yardımcısı Mehmet Mir Dengir Fırat; Basın yoluyla halkı sınıf, din, ırk, mezhep veya bölge farklılığı gözeterek açıkça tahrik etmek...</p>
	<p class="block_13">Kayseri Milletvekili Adem Baştürk; Zimmet, nitelikli zimmet, görevi ihmal, ihaleye fesat karıştırmak, görevi kötüye kullanmak, Devlet İhale Yasası hükümlerine aykırı davranmak...</p>
	<p class="block_13">İstanbul Milletvekili Mustafa Açıkalın; İhaleye fesat karıştırmak, zimmet, nitelikli zimmet, kamu taşıma biletlerinde kalpazanlık, resmi evrak ve kayıtlarında sahtecilikle cürüm işlemek için teşekkül oluşturmak... İstanbul Milletvekili Hüseyin Beşli; Nitelikli zimmet...</p>
	<p class="block_13">Kırşehir Milletvekili Mikail Arslan; Zimmet, kamu taşıma biletlerinde kalpazanlık, resmi evrak ve kayıtlarında sahtecilikle cürüm işlemek için teşekkül oluşturmak, tedbirsizlik ve dikkatsizlik sonucunda yaralanmaya sebebiyet vermek.</p>
	<p class="block_13">Bingöl Milletvekili Mahfuz Güler; Görevi kötüye kullanmak ve resmi evrakta sahtekârlık...</p>
	<p class="block_13">Şanlıurfa Milletvekili Abdurrahman Müfit Yetkin; evrakta sahtekârlık ve kamu kurumunu dolandırmak, Vergi Usul Yasası’na muhalefet...</p>
	<p class="block_13">Bursa Milletvekili Mehmet Emin Tutan ve Giresun Milletvekili Ali Temur; Özel evrakta sahtecilik...</p>
	<p class="block_13">Konya Milletvekili Özkan Öksüz; Dolandırıcılık, özel evrakta sahtecilik, Siyasi Partiler Yasası’na muhalefet...</p>
	<p class="block_13">Karısını dövmesiyle ünlü Halil Ürün, Konya Milletvekili; İhaleye fesat karıştırmak...</p>
	<p class="block_13">Elazığ Milletvekili Zülfü Demirbağ; İhaleye fesat karıştırmak, emniyeti suiistimal...</p>
	<p class="block_13">Sivas Milletvekili Selahattin Uzun; İhaleye fesat karıştırmak, hizmet nedeniyle emniyeti suiistimal...</p>
	<p class="block_13">Erzurum Milletvekili Mustafa Ilıcalı; Görevi ihmal, ihaleye fesat karıştırmak, hizmet nedeniyle emniyeti suiistimal...</p>
	<p class="block_13">Yozgat Milletvekili Mehmet Erdemir; Müessir fiil ve hakaret, hırsızlık ve suiistimal, görevi kötüye kullanmak...</p>
	<p class="block_13">Trabzon Milletvekili Asım Aysan; Görevi kötüye kullanmak, mahkeme kararlarına uymamak...</p>
	<p class="block_13">Kahramanmaraş Milletvekili Hanefi Mahçiçek ve Siirt Milletvekili Öner Gülyeşil; Görevi kötüye kullanmak...</p>
	<p class="block_13">Kahramanmaraş Milletvekili Ali Sezai; İmar Kanunu’na aykırı inşaat hakkında yıkım kararını uygulamamak ve gece kondular hakkında mevzuatın öngördüğü işlemleri yapmamak...</p>
	<p class="block_13">Sakarya Milletvekili Ayfer Sefer Üstün; Müteselsilen görevde yetkiyi kötüye kullanmak...</p>
	<p class="block_13">Düzce Milletvekili Metin Kaşıkoğlu; Avukatlık görevini kötüye kullanmak...</p>
	<p class="block_13">Afyon Milletvekili Ahmet Koca; Yetkili mercilerin emirlerine riayetsizlik...</p>
	<p class="block_13">Çorum Milletvekili Muzaffer Külcü; Avukatlık görevini kötüye kullanmak ve avukatlık görevini ihmal etmek...</p>
	<p class="block_13">Mersin Milletvekili Mustafa Eyiceoğlu; Görevde keyfi muamele suçunu işlemek...</p>
	<p class="block_13">Kütahya Milletvekili Hüsnü Ordu; Görevli memura hakaret ve tehdit...</p>
	<p class="block_13">Kütahya Milletvekili Soner Aksoy; Basın yoluyla hakaret etmek...</p>
	<p class="block_13">Ağrı Milletvekili Naci Aslan; Sahte olarak tanzim edilen evrakı bilerek kullanmak...</p>
	<p class="block_13">İstanbul Milletvekili Mehmet Sekmen; Bir kısım kooperatiflere usulsüz arsa tahsil etmek...</p>
	<p class="block_13">Düzce Milletvekili Fahri Çakır; Genel bir tehlike doğuracak şekilde bina yıkılmasına ve ölüme neden olmak. Ticarete hile karıştırmak.</p>
	<p class="block_13">Burdur Milletvekili Bayram Özçelik; yayın yoluyla Cumhurbaşkanına hakaret etmek... Gümüşhane Milletvekili Sabri Varan; Kamu görevlisine hakaret etmek...” </p>
	<p class="block_12" id="id_Toc402697020">İspatlamayan şerefsizdir</p>
	<p class="block_13">AKP Genel Başkanı Recep Tayyip Erdoğan, İstanbul Belediye Başkanlığı yaptığı dönem ile ilgili, yolsuzluk iddiaları ardarda yağmur gibi gelmeye başlayınca 25 Ekim 2001 tarihli Yeni Şafak Gazetesi’nin sürmanşetinden sesleniyordu: “İspatlamayan şerefsizdir!..”</p>
	<p class="block_13">Büyükşehir Belediye Başkanlığı yapmış bir insana yakışmayan böyle ucuz bir söylem, insanların aklına “her şeyi çok iyi planladık” o nedenle hiçbir şey bulamazsınız şeklinde bir soruyu da beraber getiriyordu. Tayyip’in bu konuşmasının ardından, Star gazetesinin köşe yazarlarından Saygı Öztürk yazısında “Recep Tayyip Erdoğan -İddialarını ispatlayamayan şerefsizdir- diyeceğine, “Ben Recep Tayyip Erdoğan olarak İstanbul Büyükşehir Belediye Başkanlığı yaptığım dönemde gerek Albayraklar’a, gerekse akrabalarıma veya yakın çevreme Belediye yani Devlet imkânlarından 1 lira menfaat sağladıysam namerdim şerefsizim” diyebilmeli diyordu. Aradan neredeyse 1 yıl geçti ancak Recep Tayyip Erdoğan bu şekilde bir beyanla halkın karşısına çıkamadı. Dürüst bir insan için bu şekilde bir ifade her zeminde kullanılır. Ancak Erdoğan bunu bir türlü başaramadı.</p>
	<p class="block_13">Yolsuzluklarla ilgili geniş bilgileri ileriki sayfalara bırakarak Tayyip’in serüvenini yine kendinden izleyelim: “İstanbul İmam Hatip Okulu’nda edebiyat öğretmenimiz öğrencilerine Ziya Gökalp’in bir şiirini okuyordu. Benim şiire karşı aşırı bir ilgim vardı. Bu şiiri o kadar çok beğenmiştim ki o anda şiirin tümünü ezberlemiştim.</p>
	<p class="block_13">Daha sonraki yıllar siyasetin içinde aktif olarak yer aldığımda Türkiye’nin dört bir yanından davetler alıyor, fırsat buldukça yurdun değişik yörelerinde halkımıza ülke meselelerini anlatmaya çalışıyordum. Gün oluyor bir konferans salonunda, gün oluyor meydanlarda halkımızla buluşuyordum.</p>
	<p class="block_13">Konuşmalarıma genelde ezberimde olan şiirlerden bir dörtlük okuyarak başlardım. 1997 yılının Aralık ayının 12’sinde davet üzerine gittiğim Siirt’te de mitinge iştirak ettim. Konuşmama her zaman olduğu gibi bir dörtlük okuyarak başladım. Aynı dörtlüğü o tarihten birkaç ay önce Osmaniye mitinginde de okumuştum. Okuduğum dörtlük Cumhuriyetimizin kuruluş yıllarında bir fikir adamı olarak büyük hizmetleri geçen Ziya Gökalp’in şiiriydi. Milli Eğitim Bakanlığı tarafından öğretmenlere tavsiye edilen bir kitapta yer alan bir şiirdi. Bu şiir nedeniyle Diyarbakır DGM’de yargılanmaya başladım. Ben Ziya Gökalp’in yazdığı şiiri okuduğum için “Halkı din ve ırk farkı gözeterek kin ve düşmanlığa açıkça tahrik etmekten” (TCK 312/2) mahkûm edilmiştim...</p>
	<p class="block_13">Verilen ceza kesinleşince, 4,5 yıl onurla taşıdığım Belediye Başkanlığı görevime veda ettim. 26 Mart 1999 Cuma günü on binlerce insan, binlerce araba eşliğinde Pınarhisar cezaevinde dört aylık zorunlu istirahate çekildim. Benim cezaevi günlerim 24 Temmuz 1999 gecesi bitmişti. Türkiye’mizin problemleri her geçen gün artarak devam ediyordu. “Seçilme hakkı”ndan mahrum edilmiştim. Ama bu siyaset yapma yasağı anlamına gelmiyordu. Türkiye’mizi aydınlık geleceğe taşımak için ne gerekiyorsa onu yapacak ve bu uğurda gayret gösterecektik.”</p>
	<p class="block_12" id="id_Toc402697021">‘Bu şarkı bitmez’ lakin başkanlık bitti!</p>
	<p class="block_13">Tayyip Erdoğan’ın gerçek yüzünü gösteren Ümraniye konuşması basında yer alıp toplumun her kesiminden tepki toplamaya başlayınca, hemen bi koşu gidip, Akşam gazetesinden Savaş Ay’a demeç veriyordu. Savaş Ay’ın, “1997 yılında Siirt’te bir şiir okudunuz ve yaşamınız alt üst oldu. Şiire küstünüz mü sonra?” şeklindeki sorusuna Erdoğan, gülerek şu cevabı veriyordu:</p>
	<p class="block_13">“Şiire, şiiri okuyana küsenler, kızanlar olabiliyor gerçi ama ben küsmedim.” Ardından ikinci soru gelir;</p>
	<p class="block_13">“Ajitasyona yarayacak, kitleleri etkileyecek bir şiir olduğu kanısına varıp mı ezberlediniz?”</p>
	<p class="block_13">Erdoğan yine gülerek, “Yok efendim yok yahu. Ben taa İmam Hatip Lisesi’nde öğrenciyken ezberledim” şeklinde kendini savunuyordu. Gerek zamanın Fazilet cephesi ve İslamcı basın adeta hep bir ağızdan koro şeklinde “o şiir ziya Gökalp’e aittir” şeklinde bir başka savunma yöntemini geliştiriyorlardı. Tayyip Erdoğan hakkında, Siirt Cumhuriyet Başsavcılığınca, Türk Ceza Kanunu’nun 312. maddesinde düzenlenen “halkı din ve ırk farklılığı gözeterek kin ve düşmanlığa açıkça tahrik” suçunu işlediği iddiasıyla inceleme başlatıldı. 312. maddedeki suçlar DGM kapsamında olduğu ve Siirt’te Devlet Güvenlik Mahkemesi bulunmadığı için dosya görevsizlik kararı ile Diyarbakır Devlet Güvenlik Mahkemesi’ne gönderildi.</p>
	<p class="block_13">Diyarbakır Devlet Güvenlik Mahkemesi Başsavcılığı, Erdoğan’ın Türk Ceza Kanunu’nun 312. maddesini ihlal ettiğini iddia ederek cezalandırılması istedi. Başsavcılığın talebi doğrultusunda 2 Şubat 1997 tarihinde Recep Tayyip Erdoğan hakkında dava açıldı. TCK’nin 312. maddesinden istenilen ceza bir yıldı. Ancak cezanın süresinden çok getirişi önemliydi. Türk Ceza Kanunu’nun 312. maddesinden ceza alanlar siyasi hayata veda ediyordu. Bırakın bir partinin genel başkanı olmayı, gazetelerin manşetlerinden verdikleri gibi muhtar bile seçilmeleri imkânsız hale alıyordu. Erdoğan, Diyarbakır DGM tarafından açılan dava sebebiyle uykusuz günler geçiriyordu.</p>
	<p class="block_13">Tayyip Erdoğan, Diyarbakır Devlet Güvenlik Mahkemesi’nde açılan davanın ardından çalmadık kapı bırakmadı. Mason Üstadı Çetin Özek ve Türkiye’nin önde gelen ceza hukukçularına mütalaalar hazırlatılarak mahkemeye sunuluyordu.</p>
	<p class="block_13">Çetin Özek, Ankara DGM’de yargılanan Fetullah Gülen ve daha önceleri davaları olan Yahova şahitleri için de aklama mütaalaları vermişti.</p>
	<p class="block_13">Erdoğan, savunmasında Siirtlilerin eniştesi olduğunu vurguluyor, Diyarbakır DGM’ye gönderdiği yazılı savunmasına şöyle devam ediyordu:</p>
	<p class="block_13">“... Siirt İlinin özellikle son on yıldaki gelişmelerini dikkate alarak, aynı zamanda eşimin Siirtli olması sebebiyle bir Siirt damadı olarak; şehrin ve bölgenin hassasiyetini düşünerek birliği, beraberliği, bütünlüğü, barış ve sevgiyi içeren bir konuşmayı hedefledim ve gerçekleştirdim. Bunu konuşma yapılan meydandaki coşkuda ve miting sonrası o büyük kitlenin el ele, kol kola bir bütün olarak alandan ayrılışında görmek mümkündü. Ne yazık ki, ben; bu tabloyu göremeyen bir iddia ile karşı karşıyayım” </p>
	<p class="block_12" id="id_Toc402697022">Masonlar Tayyip’e kol kanat geriyor</p>
	<p class="block_13">Ankara DGM’de yargılanan Fetullah Gülen’e övgülerle dolu mütalaayı hazırlayan, Yahova Şahitlerini yere göğe sığdıramayan, bu kere Tayyip Erdoğan’ı kutsama yarışına giren Mason Prof. Dr. Çetin Özek; Erdoğan’ın yaptığı konuşmanın bir siyasetçinin siyasal görüşlerini ifade ettiği siyasal eleştiri niteliğinde ve içeriğinde olduğunu belirterek, bu konuşmanın bir siyasetçinin hak ve sorumlulukları açısından değerlendirilmesi gerektiğini ifade ederek, bu açıdan, konuşmanın hukuki niteliğinin sorulmasını şaşkınlıkla karşıladığını dile getirdiğini belirtiyordu.</p>
	<p class="block_13">Hocaların Hocası lakaplı Ordinaryüs Profesör Doktor Sulhi Dönmezer, “Elli yılı aşan bilirkişilik tecrübelerim çerçevesinde ve Atatürk inkılâplarının inançlı ve sadık bir yandaşı, irtica ile yıllarca savaşmış ve savaşmakta bulunan bir bilim adamı sıfatıyla ve görüşüyle” incelediğini belirttiği Siirt konuşmasında “kişileri, İslam şeriatının hukuk esaslarına uygun, laiklik ilkesini kaldırmaya yönelik propaganda niteliğine delalet eden herhangi bir unsurun veya özelliğin mevcut bulunduğu kanaatinde değiliz” dedi.</p>
	<p class="block_13">İstanbul Bilgi Üniversitesi Hukuk Fakültesi Dekanı ve Galatasaray Üniversitesi Ceza Hukuku Öğretim Üyesi Prof. Dr. Uğur Alacakaptan da ‘Erdoğan’ın Siirt konuşmasına dayanılarak böyle bir davanın açılmış olması hukuk devleti ilkeleri ile düşünce özgürlüğü ve Türkiye Cumhuriyeti Devleti’nin temelinde yatan laiklik ilkesi ile bağdaştırılamaz’ dedi. Uğur Alacakaptan “Büyük Türk düşünürü Ziya Gökalp’ın eserinden aldığı belirtilen Romanos Diogenos-Alparslan atışmasının yani yaklaşık bin yıl geride kalan muhayyel şiirsel bir çatışma ile Milli Marşımızın bir bölümünün suç unsuru sayılmasından duyduğum şaşkınlığı da belirtmek isterim” görüşlerini dile getirdi.</p>
	<p class="block_13">Burada yeri gelmişken bir hususa daha dokunmadan geçemeyeceğiz. Velev ki dava konusu bu şiir Ziya Gökalp’e ait bulunuyor olsun. Peki ama, bu şiirin Türklüğü ve Müslümanlığı yok etmeği hedef alan Hıristiyan batıya karşı yazıldığı açıkça görülmekte iken, Tayyip Erdoğan’ın bu şiiri, aynen tebliğnamede denildiği gibi; “Kürt ve Arap kökenli yurttaşlarımızın çoğunlukta olduğu, pek çok kanlı eylemi gerçekleştiren yasa dışı Hizbullah örgütünün, ülkemizde din temeline dayalı bir devlet düzeni kurulması amacıyla faaliyet gösteren şeyhlerin ve tarikat liderlerinin en fazla etkili olduğu, Cumhuriyetimizin ilk yıllarında yabancı ülkelerin kışkırtmasıyla, devletimize karşı silahlı isyanlara katılmış kişilerin bulunduğu bir yörede, açık hava toplantısı düzenletip, kürsüye çıkarak binlerce kişiye karşı” okumasının gereği nedir?</p>
	<p class="block_13">Yoksa yine Tebliğnamede denildiği gibi, “sanık, silahlı eylem çağrıştıran bu sözleriyle, SEVR’İ hortlatmaya çalışan ve bu nedenle ülkemizde hem ‘bölücü’ parti ve kişileri, hem de ‘Siyasal İslamcı’ parti ve kişileri destekleyen paralı ve çok etkili dış güçlere, ayrıca içimizdeki ‘siyasal İslamcılara’, sizin aradığınız adam benim imajını vermeye çalışmakta” mıdır?</p>
	<p class="block_13">Öyle ya; Erdoğan, Siirt konuşması sırasında bütün konuşmalarında yaptığı gibi insanları tahrik edecek kavramları ihmal etmedi. Hıristiyan batıya söylenen şiiri, devlete karşı okudu. “Minareler süngü/Kubbeler miğfer/Camiler kışlamız/Müminler asker”! İşte, Erdoğan’ın bu dizeleri okuması hayatını değiştirecek bir dönemin başlangıcı oldu. Erdoğan ilginçtir ‘o gün plaka numarası okusam yine ceza vereceklerdi!’ diyordu.</p>
	<p class="block_12" id="id_Toc402697023">DGM’den ceza</p>
	<p class="block_13">22 Nisan 1998 tarihinde, Diyarbakır Devlet Güvenlik Mahkemesi uzun bir yargılama sürecinin ardından tarihi kararını veriyordu. Erdoğan’ın savunmasına, ceza hukukçularının mütalaalarına rağmen Diyarbakır DGM, Erdoğan’ın konuşmasını Türk Ceza Kanunu’nun 312. maddesini ihlal edecek nitelikte olduğuna karar veriyordu. Diyarbakır DGM önce Erdoğan’ı “bir yıl hapis cezası, 860 milyon TL ağır para cezasına çarptırdı. Ancak, Sanığın yani Erdoğan’ın duruşmadaki hali, mahkemeye karşı tavrı, lehine hafifletici neden olarak kabul edildiğinden cezası 10 ay hapis ve 176.666.666 TL’ye indirildi...</p>
	<p class="block_13">Diyarbakır 3 No’lu Devlet Güvenlik Mahkemesi’nin 21 Nisan 1998 tarihli gerekçeli kararında aynen şu ifadelere yer veriliyordu:</p>
	<p class="block_13">“Sanık savunmasında bu mısralarda inanç birliğini ifade ettim diyorsa da, konuşmanın yapıldığı, şiirin okunduğu tarihte Malazgirt savaşının yıldönümü değildir. Türkiye bir Haçlı ülkesi ile savaş halinde değildir. Türkiye’nin gerektiğinde görevini yapan bir ordusu vardır. Peki bu şiirde kastedilen ordu, niye kime karşı? Yukarıda açıklandığı gibi Türkiye’nin inananlar-inanmayanlar laikler-laik olmayanlar, şeklinde kamplara ayrıldığı ortamda laiklere karşı ve Anayasa’ya göre laikliğin arkasında olan Milli Güvenlik Kurulu ve onun temsil ettiği orduya karşı, ordu bize karşı ise de bizim camilerde kışlayan inananlar ordumuz var, hiçbir şey sindiremez demeye getirmektedir...</p>
	<p class="block_13">Sanığın, ‘sözlerimin sonuna geliyorum dikkatle dinleyin’ diye dikkat çektiği bölümde her devrin Firavunları ve Nemrutları olduğunu, bunun karşısında Musa ve İbrahim’in olacağını, durum böyle olunca kutlu bir yolculukta olduklarını, bu yolculuktaki engelleri aşa aşa gideceklerini, bu pislikleri, pislik dolu yolları temizleyeceklerini söyleyerek Firavun ve Nemrutla inançlı insanların en çok duyarlı oldukları ve nefret ettikleri kendilerine karşı olanların Nemrut ve Firavun olduklarını ima ile pislik olduklarını söyleyerek, onların farklılığı gözeterek kendilerine inanmayanlar diye nitelenen laik yurttaşları ve onların arkasında olan MGK üyeleri, üniversite hocalarını kastederek kin ve düşmanlığa tahrik ettiği anlaşılmaktadır”</p>
	<p class="block_13">Tayyip Erdoğan, kararının açıklanmasının ardından bir basın toplantısı düzenleyerek, karara tepkisini ortaya koydu. Erdoğan Siirt’teki konuşmasında birlik ve beraberlik mesajları verdiğini hatırlattıktan sonra, “Asla kendime yakıştıramadığım bir suç isnadıyla karşı karşıya bırakıldım. Maalesef son zamanlarda yargı kararlarının üzerine siyasetin gölgesinin düştüğü şeklinde bir izlenim kamu vicdanını yaralamaktadır. Bu da gözbebeğimiz gibi korumamız gereken demokratik hukuk devleti ilkesini zedelemektedir. Ülkemizde gittikçe demokrasi şekli bir seçim metoduna dönüştürülmektedir. Hâlbuki demokrasi aynı zamanda, seçimin varlığı kadar yargı ve yargıç bağımsızlığı demektir. Eğer bu iki bağımsızlık çiğnenirse demokratik bir görüntü altında baskıcı bir düzen kurulmuş olur” diye konuştu.</p>
	<p class="block_13">Recep Tayyip Erdoğan, Diyarbakır DGM tarafında verilen kararın bozulması için kararı temyiz etti ve 13 Temmuz 1998 tarihinde, Tayyip Erdoğan’la ilgili dosya Yargıtay’a ulaştı. Yargıtay 8. Ceza Dairesi ise kesin kararını 24 Eylül 1998 tarihinde açıklıyordu.</p>
	<p class="block_13">Diyarbakır DGM tarafından verilen cezanın yasa ve usullere uygun olduğuna karar verilerek Tayyip Erdoğan’ın cezası onandı. Tayyip Erdoğan’ın önünde tahsis-i karar ve iade-i muhakeme talebinde bulunma hakkı vardı. Ancak bunlardan netice alınmasına ihtimal verilmiyordu. Beklenildiği gibi Erdoğan’ın başvurduğu bütün hukuk yolları tek tek boşa çıktı ve cezası kesinleşti.</p>
	<p class="block_12" id="id_Toc402697024">Şeyh’le namaz</p>
	<p class="block_13">10 aylık hapis cezası onanan İstanbul Büyükşehir Belediye Başkanı Tayyip Erdoğan, restore ettirdiği Maktul Mustafa Paşa Camii’nde, bir Nakşibendî şeyhinin kıldırdığı cuma namazında saf tuttu. Diyanet’e henüz devredilmeyen camiye, imam bile atanmamıştı.</p>
	<p class="block_13">İstanbul Büyükşehir Belediye Başkanı Recep Tayyip Erdoğan, Eyüp’te 100 milyar liraya restore ettirdiği ve henüz Diyanet İşleri tarafından imam bile atanmayan Maktul Mustafa Paşa Camii’nin açılışında, bir Nakşibendî şeyhinin kıldırdığı cuma namazına katıldı. Diyanet İşleri’ne henüz devredilmeyen ve imam ataması da yapılmayan tarihi caminin açılış namazı bir Nakşibendî şeyhi tarafından kıldırıldı. Başkan Erdoğan’ın, namazı kimin kıldıracağından bilgisi olmadığını öne süren üst düzey bir belediye yetkilisi, Diyanet’e devredilecek olan tarihi caminin, Nakşibendî Tarikatı’nca sahiplenilemeyeceğini söyledi. Belediye yetkilisi, eskiden tekke olarak kullanılan yapıların da belediye tarafından klasik el sanatları atölyesine dönüştürüleceğini belirterek, şunları söyledi:</p>
	<p class="block_13">Padişah tarafından öldürtüldüğü için ‘maktul’ diye anılan Sadrazam Mustafa Paşa tarafından 1755 yılında inşa ettirilen cami, 1774 yılında Nakşibendî Tarikatı şeyhlerinden Seyit Ahmet Efendi’nin imamlık yapması ve avlusuna inşa ettirilen tekkeyle, Nakşibendîlerin ibadethanesi haline gelmişti. Nakşibendî şeyhlerinin imamlık, hocalık yaptıkları ve ölümlerinden sonra avlusuna defnedildikleri Maktul Mustafa Paşa Camii, Cumhuriyet Dönemi’nde tekke ve zaviyelerin kapatılmasından sonra harabeye dönmüştü. İstanbul Büyükşehir Belediye Başkanı Recep Tayyip Erdoğan’ın bir Nakşibendî şeyhinin arkasında kıldığı namazın, 10 aylık cezasının onanmasından bir gün sonraya rastlaması dikkat çekiyordu. Namazda, Beyoğlu Belediye Başkanı Nusret Bayraktar da, Tayyip Erdoğan’la saf tutuyordu.</p>
	<p class="block_13">Yargıtay tarafından Tayyip Erdoğan’ın son umudu olan karar düzeltme isteminin reddedilmesi üzerine Kırklareli Pınarhisar Cezaevi’nin yolunu tutuyordu. Böylece, Erdoğan’ın 23 Temmuz 1999 tarihine kadar sürecek olan cezaevi günleri başlıyordu.</p>
	<p class="block_13">Pınarhisar Cezaevinden ziyade Tayyip Erdoğan’ın siyasi karargâhı haline geliyordu. Yenilikçi kanadın önde gelen isimleri başta olmak üzere Erdoğan’ın ziyaretçileri hiç eksik olmuyordu. Erdoğan’ın taraftarları Pınarhisar’a adeta kamp kuruyordu. Pınarhisar’ın girişindeki benzin istasyonu, karşılama merkezi haline gelmişti. Erdoğan’ı ziyarete gelen isimler önce burada karşılanıyor ondan sonra karargâha pardon cezaevine götürülüyordu.</p>
	<p class="block_13">Fazilet Partisi Genel Başkanı Recai Kutan, Ankara Milletvekili Oya Akgönenç ile birlikte Tayyip Erdoğan’ı Pınarhisar’da ziyaret ediyordu. Tayyip Erdoğan bu görüşme sırasında yeni bir parti kuracağının ilk işaretlerini veriyordu. Erdoğan, “Recai Abi, bu işler böyle gitmez” diyordu.</p>
	<p class="block_13">Erdoğan kendisini ziyaret eden Erzurum eski Milletvekili Abdülillah Fırat’ın “Tayyip Bey biraz sabret. Erbakan Hoca’nın yaşı biraz ilerledi. Hak vaki olduğu zaman onun yerine sen geçersin” şeklindeki sözlerine; “Senin dediğin tarikatlarda olur. Biz siyasetten bahsediyoruz. Biz cemaat değil siyasi parti kurmaktan bahsediyoruz” diyerek niyetini açık açık belirtiyordu.</p>
	<p class="block_13">24 Nisan 1999 tarihli Hürriyet Gazetesi’nde Emin Çölaşan, “Adamına göre cezaevi” başlıklı yazısında Tayyip’in cezaevi karargâhını anlatıyordu:</p>
	<p class="block_13">“Türkiye’de cezaevi rezaletini hepimiz az çok biliriz. Devletin sözünün geçmediği, koğuşlarına ve koridorlarına egemen olamadığı cezaevi sayısı az değildir. Özellikle İstanbul böyledir. Oraları mahkûmlar yönetir. İçeriye her şeyi sokmak serbesttir. Silah, cep telefonu, uyuşturucu, içki, kadın vesaire!.. Yeter ki bedelini ödeyecek güç ve paraya sahip olun. Ama en laçka cezaevlerinde bile bir kural vardır ki, onu çiğnemek kolay değildir.</p>
	<p class="block_13">Ziyaret günü ve kısıtlı görüş. Her hükümlü veya tutuklunun kimlerle ne zaman görüşeceği bellidir. Avukatlar dışında, bunlar genelde aile bireylerinden oluşur.</p>
	<p class="block_13">Ziyaret günleri de bellidir. O günler dışında, çok olağanüstü bir şey olmadıkça içeriye hiç kimse görüşçü olarak alınmaz.</p>
	<p class="block_13">İstanbul’un eski Belediye Başkanı Tayyip, geçtiğimiz günlerde DGM’de yargılandı ve hapis cezası aldı. Kırklareli’nin Pınarhisar Cezaevi’nde yatıyor.</p>
	<p class="block_13">Televizyonlarda izliyoruz, gazetelerde okuyoruz. Partilileri, her gün akın akın Tayyip’e gidiyorlar. Ziyaret günü kavramı falan yok. O kadar ki, Tayyip ziyaretçi ağırlamaktan yorgun düşmüş ve “Az gelin” diye haber salmış. Yani Tayyip için ziyaret günü, saati ve ziyaretçinin kimliği gibi kısıtlamalar yok. Acaba Pınarhisar Cezaevi’nde yatmakta olan diğer mahkûmlar için de aynı kural geçerli mi? Onların ziyaretçileri de her gün içeri girip görüş yapıyorlar mı?</p>
	<p class="block_13">Hayır, o cezaevinin ziyaret günü cumartesi. Sadece Tayyip için bir de özel olarak Çarşamba yapıldı. Doğu Perinçek İşçi Partisi Genel Başkanı. O da DGM’de yargılandı ve hapis cezası aldı. Haymana Cezaevi’nde yatıyor.</p>
	<p class="block_13">Dikkat ediniz, Tayyip ve Doğu’nun yatmakta olduğu iki cezaevi de, üç aşağı beş yukarı aynı olan ilçe cezaevleri. Yani kuralları aynı olması gereken yerler...</p>
	<p class="block_13">İyi ama Doğu’ya Perşembe günleri dışında ziyaret yasağı var. Aile bireyleri sadece onu Perşembe günleri görebiliyor. Partili arkadaşları genelde göremiyor. Ya da bir kişinin görmesi için bin bir formalite gerekiyor.</p>
	<p class="block_13">Çok sayıda kitabın yazarı Doğu’ya, içeride yazı yazması için bilgisayar verilmiyor, duruşmalara kelepçeli getiriliyor. Tayyip’le Doğu’nun suçları arasında fazla bir fark yok. Yani her ikisi de yüz kızartıcı suçtan falan hüküm yemedi. Ceza süreleri hemen hemen aynı. Sadece yattıkları cezaevleri farklı. Peki devletin bu iki siyasetçiye karşı uyguladığı farklı tutum nasıl açıklanacak?</p>
	<p class="block_13">Bırakın her şeyi bir yana, Türkiye’deki onbinlerce mahkûmun hangisi Tayyip’in olanaklarından yararlanıyor?.. Bu ülkede Tayyip ve benzerlerinin bir ayrıcalığı mı var? Bu mu adil düzen?</p>
	<p class="block_13">Kayseri’nin Refahlı eski Belediye Başkanı Şükrü Karatepe bundan bir süre önce Atatürk’e hakaretten hapis cezası almış ve kendisi için özel odalar hazırlanmıştı. Halılar, buzdolapları!.. Ziyaretçi yine serbesti. Bizim medyamız, mafya babası Sedat Peker koğuşları donatınca gürültü koparıyordu ama aynı şeyi siyasetçiler yapınca görmezden geliyordu.</p>
	<p class="block_13">Şimdi diyebilirsiniz ki: “Ne yani, eski bir belediye başkanına, ırz düşmanı ile, yankesici ile aynı işlemi mi yapalım?”</p>
	<p class="block_13">Bu soru doğrudur. Onlara belki bazı olanaklar sağlanması gerekir. Aynı olanakların Doğu Perinçek’e de sağlanması gerekmez mi?</p>
	<p class="block_13">Bir yerde Pınarhisar Cezaevinde günde en az elli kişinin ziyaret ettiği Tayyip, öte yanda Haymana Cezaevi’nde birkaç metrekarelik odada tecrit edilmiş, cezaevi kuralları dışında hiç kimseyle görüştürülmeyen Parti Genel Başkanı Doğu. Bu işin kuralı var mıdır? Varsa nedir?</p>
	<p class="block_13">Adına “Adalet” denilen kavram yozlaşınca, adamına göre adalet uygulaması başlayınca, bu ülkede her şey kökünden sallanmaya başlar. Devlet en büyük yarayı o zaman alır. Eğer Tayyip’e uygulanan kurallar normal ise o takdirde bütün mahkûmların aynı olanaktan yararlanması gerekir. Değilse, bir şeylerin değişmesi zorunludur.</p>
	<p class="block_13">Şu işe bakınız ki, medya artık bu hadise ile gırgır geçiyor. Gazetelerde “Pınarhisar’da Tayyip Baba türbesi açıldı.” diye haberler çıkıyor. Ama kimin umurunda! Adalet Bakanlığı, Ceza ve Tevkif Evleri Genel Müdürlüğü ve Pınarhisar Savcılığı bu sözleri herhalde duymuyor! Tayyip cezaevinde değil, adeta yatılı bir okulda kalıyor. Ziyaret listesini her gün Pınarhisar Fazilet Partisi İlçe Örgütü Savcıya onaylatıyor, sonra türbe ziyareti başlıyor! Kalacağı cezaevini bile kendi seçti, içerisi dayanıp döşendi. Haaa, bir şey daha ekleyeyim!</p>
	<p class="block_13">Kapıda biriken ziyaretçilerin listesi Tayyip’e de veriliyor. Tayyip’in kabul edeceğini bildirmesi üzerine bu isimlere görüş izni veriliyor. İstemedikleri zaten alınmıyor. Yani Tayyip bu özgürlüğe de sahip. Bu yazdıklarımı sakın yanlış anlamayın! Bu yazıyı Tayyip’e yapılan uygulama sona erdirilsin diye değil, Türkiye’deki bütün mahkûmlara aynı uygulama yapılsın diye yazdım! Artık adamına göre muamele yapmaktan vazgeçelim. Bu şaklabanlığa hiç değilse “adaleti” alet etmeyelim. Ayıp oluyor.”</p>
	<p class="block_13">Erdoğan’ı cezaevinde Amerikan, İngiliz ve İsrail Büyükelçileri, Elçilik görevlileri bile ziyaret ediyor, yeni partinin kuruluş temellerini atıyorlardı. Tayyip’i ziyaret eden en önemli isimlerden biri de Abdullah Gül’dü. Gül, yüz kişilik bir gurupla cezaevinin kapısına dayanmıştı. Gül, Erdoğan’ın cezaevinden güç alarak çıkacağını, cezaevinin kendisi için bir fırsat olacağını söylüyor, parti çalışmaları için üstü kapalı açıklamalar yapıyordu.</p>
	<p class="block_13">Oysa, aldığı ceza sonucu Tayyip’in siyasi hayatı bitmiş, artık yasalar gereği muhtar olmasına bile imkân kalmamıştı. Ancak Türkiye’de her istediklerini yaptıran güçler; ABD; İngiltere ve İsrail iş başındaydı ve keşfettikleri Tayyip’in önünü açıyor, ona koşması için engelsiz kulvarlar hazırlıyorlardı. </p>
	<p class="block_12" id="id_Toc402697025">Emine de şaşırdı</p>
	<p class="block_13">Tayyip’in tatile pardon cezaevine gitmesinin ardından 29 Mart 1999 günü Emine, çocukları ile beraber kocasını ziyarete gidiyordu. Bu günü Emine’yi övme kitabından izleyelim:</p>
	<p class="block_13">“Çocukları ile birlikte Emine Erdoğan 29 Mayıs 1999 günü ilk ziyaretini gerçekleştirdi. Aradan üç gün geçmişti. Üç çocuğu ile beraber cezaevine doğru yol alıyordu. Yolda çocuklarına tembihlerde bulunuyordu; “sakın babanızı üzmeyin ve onun yanında ağlamayın”, ne olursa olsun Tayyip üzülmemeliydi. Heyecan içindeydiler, kontrollerden sonra içeri alındılar. Emine hanım ve kızları Esra ile Sümeyye, içlerinde eşya olan kolilerle içeriye girerken Bilal mağrur bir ifade ile elinde bir tepsi baklava ile arzı endam etti. Hepsi çok heyecanlıydılar ve bir o kadar da duyguluydular. Ağlamamak için kendilerini zor tutuyorlardı. Bu ziyarette kocasını solgun, bezgin ve yorgun, bakımsız göreceklerini tahmin eden Emine Hanım ve çocukları şaşkındı. Çünkü karşılarında pırıl pırıl takım elbiseler içinde, tıraşlı, zinde ve sanki eve geliyormuş gibi görünen bir Tayyip Erdoğan vardı. Şaşkınlıklarını üzerlerinden hemen atan Emine Hanım ve çocuklar, kucaklaşmanın ardından babalarına aldıkları hediyeleri verdiler.</p>
	<p class="block_13">O gün ayrıca, Erdoğan için getirilen iki kurbanlık koç da cezaevinde kesildikten sonra, bir kamyonetle dışarı çıkartılmıştı...”</p>
	<p class="block_13">24 Temmuz 1999 tarihi geldiğinde Tayyip’in yeni parti kurmak için karargâh olarak seçtiği Pınarhisar’daki zorunlu tatili de bitiyordu. </p>
	<p class="block_12" id="id_Toc402697026">Tayyip de şaşırdı</p>
	<p class="block_13">Yargıtay Cumhuriyet Başsavcısı Vural Savaş, Tayyip Erdoğan’ın kendisini tehdit ettiğinden bahisle şikâyetçi olmuştu. Bu şikâyet üzerine 2000/86 hazırlık no ile soruşturma başlatılmış, 2000/7 karar ile bizzat Başsavcı Vural Savaş’ın imzasıyla “Takipsizlik” kararı verilmişti. 13.10.2000 tarihi ile verilen karar şöyleydi: “Kartal Cumhuriyet Savcılığı’nın 24.06.1999 gün ve 221 sayılı iddianamesiyle, Sanık Recep Tayyip Erdoğan hakkında, “Görevli Yargıtay Cumhuriyet Başsavcısı Vural Savaş’ı öldürmek suçuna aleni şekilde tahrik etmek” suçundan ve TCK’nin 311. Maddesinin birinci fıkrasının birinci bendinin uygulanması suretiyle cezalandırılması istemiyle kamu davasının açılmasından sonra, 4483 sayılı Memurlar ve Diğer Kamu Görevlilerinin Yargılanması Hakkındaki Kanun 4.12.1999 tarihinde yürürlüğe girmiştir. Anılan yasa hükümlerini göz önünde tutan Kartal 1. Ağır Ceza Mahkemesi, 2.3.2000 gün ve 423/96 sayı ile; Suç tarihinde sanığın İstanbul Büyükşehir Belediye Başkanı olduğu, 4483 sayılı yasanın 3/h fıkrası gereğince yargılama yapılması öncelikle İçişleri Bakanlığı’nın iznine tabi olup, sanık hakkında hazırlık tahkikatının Yargıtay Cumhuriyet Başsavcısı veya vekilince, yargılamanın da Yargıtay ilgili ceza dairesince yapılması zorunlu bulunduğundan, usuli muamelelerin durdurulmasına, gerekli izin için dosyanın İçişleri Bakanlığı’na gönderilmesine karar verilmiştir.</p>
	<p class="block_13">Yapılan ön incelemeler sonunda, 18.05.2000 tarihinde İçişleri Bakanı Sadettin Tantan tarafından “soruşturma izni verilmesine” karar verilmiş; bu karara yapılan itirazın Danıştay 2. Dairesinin, 14.9.2000 gün ve 2563/3135 sayılı kararıyla reddedilmesi üzerine Başsavcılığımıza gönderilen dosya incelendi:</p>
	<p class="block_13">Sanığın, yalnızca olay anında kullandığı sözcükler esas alınırsa suçun oluştuğu kabul edilebilirse de; olay sonrası belirlenen söz ve davranışları, samimi görülen ve uyum gösteren savunmaları ve dosyadaki belgelerin tümünün değerlendirilmesinden, suç işlemek kastıyla suç konusu sözleri söylemediği açıklığa kavuştuğundan, sanık hakkında kamu adına kovuşturma yapılmasına yer olmadığına; Kararın bir örneğinin, CMUK.’un 164. maddesi gereğince sanığa tebliğine karar verildi...” Yargıtay Cumhuriyet Başsavcısı Vural Savaş, kendi şikâyet ettiği Erdoğan hakkında yine kendi “Takipsizlik” kararı veriyor ve böylece Erdoğan’ın yolundaki engellerin sonuncusu ve en önemlisi de açılıyordu. </p>
	<p class="block_12" id="id_Toc402697027">Erbakan’la yolları ayırıyor</p>
	<p class="block_13">Tayyip, Pınarhisar dönüşü Erbakan’la da yolları ayırıyor, Üsküdar Emniyet Mahallesindeki aile apartmanının alt katını büro olarak kullanmaya başlıyordu. Yeni partisini kurma çalışmalarının son safhalarını burada gerçekleştirecekti.</p>
	<p class="block_13">ABD İstanbul Başkonsolosu Caroline Huggins ile Erdoğan gizli gizli sürdürdükleri görüşmelerini 28 Eylül 1998 yılında aleniyete dökmüşlerdi. Erdoğan’a DGM’nin verdiği cezanın ardından müstemleke valisi edasıyla “Bu tür gelişmeler Türk demokrasisine olan güveni zayıflatır” diyordu.</p>
	<p class="block_13">Ankara bu açıklamaya kendince sert tepki göstermiş, ancak ABD yönetimi Başkonsoloslarına sahip çıkmıştı. ABD çok açık ve net olarak, Başkonsolosun arkasında olduğunu açıklıyordu.</p>
	<p class="block_13">1998 yılının Eylül ayının son günü yaptığı açıklama ile, ABD Dışişleri Bakanlığı Sözcü Yardımcısı James Foley, Erdoğan’a destek mesajı veren Huggins’in Washington’un talimatını yerine getirdiğini, bu sözlerin arkasında durduklarını vurguluyordu.</p>
	<p class="block_13">Tayyip Pınarhisar’dan çıkmasının ardından Çevik Bir ile bir araya geliyordu. Taraflara göre oldukça sıcak bir görüşme olmuştu. Bu görüşmenin ardından Bir ve Erdoğan, ABD’de Yahudi Komite olarak bilinen Jewish Committe’nin konuğu oluyorlardı.</p>
	<p class="block_13">Tayyip, Çevik Bir’e yeni kuracağı parti hakkında bilgiler vermiş, askerlerin bu oluşuma nasıl bakacağını sormuştu. Bir’in cevabi; “Sizin geçmişinize değil, bugün ne yapacağınıza bakarlar.”</p>
	<p class="block_13">16 Temmuz 2000’de Jewish Committe’nin davetlisi olarak bulunduğu ABD’de JINSA yani Yahudi Güvenlik Enstitüsü yetkilileri ile bir araya geliyor, kendisine gezi boyunca KİPTAŞ eski Genel Müdürü Erdoğan Bayraktar ve Münci İnci eşlik ediyordu.</p>
	<p class="block_13">4 Temmuz 2001 yılında Erdoğan, ABD Büyükelçiliği’nde gerçekleştirilen Bağımsızlık günü kutlamalarına katılıyor, çok büyük bir ilgi görüyordu.</p>
	<p class="block_13">İsrail Dışişleri Bakanlığı eski Müsteşarlarından, 1977’de Ankara’ya Büyükelçilik diplomatı olarak atanan ve 1981-1984 yılında yine Ankara’da görev yapan, 1994 yılından beri tek görevi Erdoğan’ı takip etmek olan ve.25 yıldır ülkemiz ve insanlarımızla ilgili araştırmalar yapan, İsrail’in Türkiye özel uzmanı Alon Liel adlı MOSSAD ajanı; “Demo-İslam: Türkiye’nin Yeni yüzü” adlı, İbranice kitabında “Tayyip Erdoğan’ı 10 yıl öncesinden keşfettiklerini” söylüyordu...</p>
	<p class="block_13">“İsrail’de ders verirken Tayyip Erdoğan’ın ne olduğunu soran öğrencilere “Light (layt) İslam” cevabını verdiğini söylemesi, AKP’nin perde arkasının, en net aynası olarak gösteriliyordu. Alon Liel tarafından eğitilmeye başlayan Erdoğan birçok kez Amerika’ya gidiyor, gerekçelerini ise dil öğrenmek, çocuklarıyla hasret gidermek olarak açıklıyordu. Oysa, öğrendiği tek bir dil yoktu.</p>
	<p class="block_13">CIA Ortadoğu ve Türkiye masası şefi Yahudi Mason Abramowitz, Tayyip Erdoğan’ı Belediye makamında 15 Ekim 1996 günü ziyaret ediyor, “Siz İstanbul’u yönetip yıldızınızı parlatabildiğinize göre, Türkiye için de çok şey yapabilirsiniz!...” sözleri basında yer alıyordu. Abramowitz’in bu sözleri; “Tayyip’in bazı şartları kabul etmesi halinde, ABD’nin kendisini başbakanlığa hazırlayabileceği mesajı” şeklinde yorumlanıyordu. Tayyip Erdoğan’ın AKP’yi kurmadan önce 18 Temmuz 2001’de İsrail Büyükelçisi ve uzun yıllar İsrail ordusunda görev yaptıktan sonra dışişleri kadrosuna alınan azılı bir İslam düşmanı olan David Sultan’la bir görüşme yaptığı ve ona “Yeni oluşacak partinin İsrail ve ABD politikalarına asla ters düşmeyeceği” yolunda garanti verdiği konuşulup yazıldı.</p>
	<p class="block_13">Bu arada Fetullah Gülen-Tayyip Erdoğan’ın görüşmeler yaptığı ve aralarında adeta bir ortaklığın oluştuğu bu ortaklıkta önemli bir aracının da “Müthiş Türk” diye isim yapan Ali Rıza Bozkurt olduğu iddia ediliyordu. Sivas’ın Kangal İlçesine bağlı, Alevi Mamaş Köyünden olan ve bir zamanlar çiftçilik yaptığı söylenen Ali Rıza Bozkurt, şimdi Dünya Mason locasının en gözde simalarından... ABD’li Yahudi şirketlerin Orta Asya ve Orta Doğu’daki en önemli aracılarından... Körfez Savaşında bir ara Irak askerlerine esir düşen Ali Rıza Bozkurt, 24 saat içinde serbest bırakılmıştı.</p>
	<p class="block_13">Bir ara Amerika’dan dönen Ali Rıza Bozkurt ayağının tozuyla AKP’ye katılmıştı. Orta Asya petrollerinin Akdeniz’e taşınması konusunda BOTAŞ’ın karşısında ABD şirketlerini savunan Meşhur Türk(!), Tayyip tarafından ayakta karşılanmıştı...</p>
	<p class="block_13">Gülen-Erdoğan arasındaki önemli ayaklardan birisi de Azizler Holding A.Ş.’nin başkanı ve BİM Marketler zincirinin ortağı TÜSİAD üyesi Cüneyt Zapsu’ydu. Fetullah Gülen’e yakınlığıyla tanınan Zapsu, Tayyip Erdoğan’ı TÜSİAD’cılara pazarlayan kişi olma unvanını da taşıyordu... Bülent Eczacıbaşı, Tuncay Özilhan, Mehmet Barlas’ın karısı Mecbure Canan’ın abisi TESEV başkanı Can Peker, Kaya Turgut gibi TÜSİAD’cılarla Tayyip’in buluşmasını sağlayan, Fethullah Gülen’in gözdeleri Cüneyt Zapsu ile Münci İnci’ydi. Münci İnci ilginç kişilerle de ortaklıkları bulunan bir isimdi. Bunlardan bazıları; Ercan Arıklı, Mazhar Efe Özal, Tevfik Ahmet Özal, Bülent Şemiler, C. Uğur Kutay, Masum Türker, Hasan Fehmi Ketenci, Hasan Bora, Fahri Görgülü, Neriman Ülsever, Cüneyt Akman, Nazire Albayrak, Aliye Alev Törüner, Celal Kazdağlı, Birsen Akgündüz ve birçok şirkette Mehmet Fadıl Akgündüz ya da namı diğer Jet Fadıl yer alıyordu. Siirt’ten milletvekili seçilen ve Siirt seçimlerinin iptalinde kendisinden kurtulunduğundan bahisle ortamın yatışmasına neden olan isimlerden Fadıl Akgündüz, Münci İnci ile birçok şirkette ortaktı. Bir örnek vermek gerekirse; Kandilli’de bulunan 306097 sicil no’lu İntermedya Yayıncılığın ortakları arasında Münci İnci ve M. Fadıl Akgündüz yer alıyordu.</p>
	<p class="block_13">USIP ya da açık adıyla; Birleşik Devletler Barış Ve Strateji Enstitüsü gibi Yahudi örgütlerinin Tayyip Erdoğan, Fetullah Gülen ve Çevik Bir’le ortak ilişkileri dikkat çekiyordu.</p>
	<p class="block_13">USIP, CIA ve Pentagon’la bağlantılı, başka ülkelerde ve özellikle Türkiye’de iktidara gelecek kişilerin İsrail ve ABD’ye sadık kalıp kalmayacaklarını araştıran ve garantiye alan bir üst kuruluş olarak biliniyordu. 1998 yılında USIP’ın düzenlediği Londra’daki özel bir toplantıya Abdullah Gül ile MÜSİAD’ın eski Başkanı Erol Yarar katılıyordu... Gül ve Yarar’dan başka aynı tarihler içersinde Tayyip Erdoğan da Londra’daydı. ABD’nin Yahudi kökenli iki Türkiye stratejisti Marc Grosman ile Morton Abramowitz ise USIP’ın düzenlediği toplantının mimarlarıydı...</p>
	<p class="block_12" id="id_Toc402697028">Burjuvayla tokalaşma</p>
	<p class="block_13">Serpil Yılmaz; “Burjuvayla tokalaşma” başlıklı yazısında Tayyip’in işadamları ve İsrail yetkilileriyle bir araya gelmesi konularında şöyle diyordu:</p>
	<p class="block_13">“Bu oluşumun Belediye Başkanlığı döneminde temeli atılmıştı. MÜSİAD ona yakındı ama TÜSİAD’la da arası açık durmamalıydı. TÜSİAD’daki temsilcisi BİM Marketler’in sahibi Cüneyt Zapsu, işadamlarıyla buluşmasını sağlıyor, ikna turlarını tamamlıyordu.</p>
	<p class="block_13">Türk burjuvazisinin temsilcisi bir aileden gelen Bülent Eczacıbaşı’nı evinde ağırlıyor, Özal’ın avukatı Münci İnci’nin Durusu’daki villasını hizmete açıyordu.</p>
	<p class="block_13">Kalamış Marina’da kahvaltı düzenleyen bir başka işadamı dostu Güngör Çepni, basına görüntü vermekten çekinmiyordu. Aslında film çekilmiş, bu gördüklerimiz yalnızca fragmanlardan ibaretti. 81 ilde anketler yapılmış, hedef belirlenmiş, Türkiye’nin dört bir yanına taşlar yerleştirilmişti.</p>
	<p class="block_13">ABD’nin Tayyip ve ekibini izlemeye aldırttığı isimlerden biri de ABD Ankara Büyükelçiliği Müsteşarı Silver Lawrence’di.</p>
	<p class="block_13">Müsteşar Lawrence, AKP’den Akif Gülle, Abdullah Gül ve Tayyip Erdoğan ile sık sık görüşüyordu. Müsteşar Lawrence’in uzmanlık ve ilgilendiği alan “Ortadoğu ve İslami Hareketler”. Türkiye’deki gelişmeler ve yeni oluşumlar hakkında raporlar yazdığı ve bu raporların anında İsrail tarafından değerlendirildiği biliniyordu. </p>
	<p class="block_12" id="id_Toc402697029">İngilizler de sahnede</p>
	<p class="block_13">Tayyip ve ekibini el altından örgütleyen İngilizler de sahnedeki yerlerini alıyorlar; Tayyip’in kuracağı partiden duyacakları memnuniyetleri anlatıyorlardı. İngiltere’nin İstanbul Başkonsolosu Roger Short ile 7 Ağustos 2001 tarihinde Üsküdar’daki bürosunda görüşme yapan Erdoğan; “Kurulacak parti hakkında konuştuk ve görüşme son derece olumlu geçti” diyordu. İngiliz Başkonsolos Short ise şunları söylüyordu: “Bildiğiniz gibi biz çoğulcu demokrasiden yanayız. Bu parti de bu düşünceyi destekliyor. Böyle bir partinin kurulması bizi mutlu eder...” </p>
	<p class="block_12" id="id_Toc402697030">Sevindirik olanların arasına ADL de katılıyor</p>
	<p class="block_13">Anti Defamation League kısa adıyla ADL; Yahudilerin tüm dünyadaki en etkin örgütü. En büyük amaçları Yahudilere karşı yapılan karalamalara karşı çıkmak olarak belirtiliyordu. Oysa ülkemizdeki faaliyetlerine baktığımızda bir siyasi partiyi kurmak ve yönetmek de çalışma sahalarına giriyordu.</p>
	<p class="block_13">Örgüt ABD yönetimi içinde son derece etkili. Bunun yanında finans ve medya dünyasında açıkça görülen bir ağırlığa sahip. Bu Musevi örgütünün başkanı Abraham Foxman, Erdoğan ile görüşmek için İstanbul’a geliyordu.</p>
	<p class="block_13">Erdogan-Foxman görüşmesinde; Tayyip’in radikal İslamcı guruplara ve Yahudilere bakışı gündeme geliyor, Erdoğan’ın Orta Doğu ve İsrail ile ilgili kanaatleri soruluyor, alınan cevaplar sevindirik olunarak not ediliyordu. Görüşmede, İran konusu ele alınıyor, İsrail-Türkiye arasında var olan anlaşmanın daha da ileri götürülmesinde mutabakata varılıyordu...</p>
	<p class="block_13">Tayyip’in Yahudiler hakkındaki düşünceleri bu görüşmelerin ardında tamamen değişiyordu. 11 Haziran 2005 tarihli her fırsatta Yahudi düşmanı olduğunu vurgulayan Vakit Gazetesi’nde, Tayyip’in ADL’den aldığı ödülün fotoğraflı haberi yer alıyordu. Yahudi kuruluşlarından ödül alan insanlara hakaretler yağdıran gazete, bu konuda u dönüşü yapıyordu. Her zaman Tayyip’i yere göğe sığdıramıyordu. Tayyip’in, “Musevi düşmanlığının Türkiye’de yeri yok” şeklindeki sözlerinin yanında şu açıklamalarına da yer veriyorlardı.</p>
	<p class="block_13">“Musevi düşmanlığı utanç verici bir akıl hastalığının tezahürüdür, katliamla sonuçlanan bir sapkınlıktır, sapıklıktır...”</p>
	<p class="block_13">25.06.2003 tarihinde Akşam Gazetesi’ne demeç veren Fuller’in açıklamaları “Ünlü Siyasal İslam Ve Ortadoğu Uzmanı Graham Fuller’den Çarpıcı Analiz: “Ak Parti iktidarda olduğu sürece sistemi içine sindirecek!” şeklinde bir başlıkla veriliyordu:</p>
	<p class="block_13">Siyasal İslam ve Ortadoğu uzmanı eski CIA Ajanı Graham Fuller, Ankara’nın ABD için her zaman önemli bir müttefik olarak kalacağını söyledi.</p>
	<p class="block_13">CIA’nın Ortadoğu masasında uzun yıllar çalışan ve Türkiye’de de görev yapan, Graham Fuller, ABD’nin Türkiye’ye ve bölgeye bakışını Akşam Gazetesi’ne anlattı. Ünlü araştırma kuruluşu RAND Corporation’da çalışan Fuller, Türkiye’nin Amerika için ‘vazgeçilmez’ olduğunu savundu.</p>
	<p class="block_13">Irak Savaşı sırasında tezkere nedeniyle gerilen Amerika-Türkiye ilişkilerinin geleceği konusunda iyimser bir tablo çizen Fuller, ‘Türkiye’nin önemi, jeopolitik, coğrafi değeri devam ediyor. ABD için her zaman önemli olacaktır’ dedi. Fuller, ‘Irak savaşının her şeye rağmen başarılı sonuçlara ulaşmış olması Türkiye’deki üslerin savaşa katkısının önemini azaltmıştır. Ancak harekât olumsuz sonuçlansaydı ABD’nin tepkisi çok daha yüksek olurdu’ dedi.</p>
	<p class="block_13">Fuller, tezkerenin reddi sonrasında yaptığı açıklamalarla Türkiye-Amerika ilişkilerinin daha da gerginleşmesine neden olan Paul Wolwofitz’in sözlerini ise ‘çocukça’ bulduğunu söyledi. Fuller’e göre Wolwofitz’in tavrı ‘miyop bir siyasi bakış açısından’ kaynaklandı.</p>
	<p class="block_13">Fuller, dünyadan bakıldığında Türkiye’nin nasıl göründüğü konusunda da ilginç bir tespit yaptı. ‘Türkiye radikal İslam sorununu AKP ile çözdü’ diyen CIA ajanı, ‘Yenilikçiler, yani AKP, iktidarda kaldıkları sürece hala birtakım siyasi çatışmalar olabilir. Ama temelde İslamcılar iktidarda kaldıkları sürece bu fikir daha çok meşruiyet kazanacaktır. Yenilikçiler, Türk siyasi sisteminin normal bir parçası haline geleceklerdir. İktidarda kaldıkları sürece, onlar sistemi içlerine sindirecek, sistem de onları içine sindirecektir ve normalleşme olacaktır. Bu karşılıklı fedakârlıktır ve bence istenen bir durumdur’ dedi...”</p>
	<p class="block_12" id="id_Toc402697031">Erdoğan’a Davos daveti</p>
	<p class="block_13">Tayyip Erdoğan, 2002 yılının Şubat ayında her yıl Davos’ta yapılan Dünya Ekonomik Forumu toplantılarının New York’ta yapılan bölümlerine davet edildi. Türkiye’den, Ekonomiden Sorumlu Devlet Bakanı Kemal Derviş ile Dışişleri Bakanı İsmail Cem çağırılıyordu. Bu ikilinin yanında toplantıya davet edilen üçüncü siyasetçinin Recep Tayyip Erdoğan olması oldukça anlamlı kabul ediliyordu.</p>
	<p class="block_13">Recep Tayyip Erdoğan ve AKP’nin değişinimdeki kilometre taşlarından en önemlisi Davos Zirvesi’ydi. Tayyip Erdoğan ve AKP kurmaylarının ABD gezisi 12 Eylül döneminde Turgut Özal’ın ABD yönetiminden vize alma girişimlerine benzetiliyordu. Erdoğan ve AKP kurmayları ise ABD seyahatini vize alma olarak değil vitrine çıkmak olarak değerlendiriyordu.</p>
	<p class="block_13">Erdoğan vitrine neredeyse tam kadro olarak çıkıyordu. Kendisine; Genel Başkan Yardımcıları Abdullah Gül,</p>
	<p class="block_13">Murat Mercan, Yaşar Yakış’ın yanısıra, danışmanları Cüneyd Zapsu, Ömer Çelik, Reha Denemeç, Ali Babacan, İbrahim Özal, Turhan Çömez, Mevlüt Çavuşoğlu ve Ali Sarıkaya eşlik etmekteydi.</p>
	<p class="block_13">Erdoğan ve arkadaşları New York’a gitmeden önce Washington’a uğruyordu. Erdoğan, Washington’da ABD’nin önemli kuruluşlarından olan Stratejik Etüdler Merkezi (CSIS) adlı düşünce kuruluşunda bir konuşma yaptı.</p>
	<p class="block_13">Erdoğan buradaki konuşmasında “bir zamanlar kullandık” dediği dinden uzaklaştığına kanıtlamaya çalışıyor, AKP’nin din eksenli bir parti olduğu yorumlarına karşı çıkıyordu. Erdoğan, “Bizi yanlış takdim ediyorsunuz. Biz, herhangi bir partinin devamı değiliz. Din eksenli siyasi bir parti de değiliz. Biz insan eksenliyiz” diyordu.</p>
	<p class="block_13">Erdoğan, ABD’deki temasları sırasında bu görüşlerini sık sık vurguluyordu. New York Columbia Üniversitesi İş İdaresi Okulu’nda verdiği konferansta Erdoğan, “Katı yasakçı laiklik ile aşırı dinciliğe aynı uzaklıktayız. AKP, İslami bir parti değil, demokratik bir partidir” diyordu.</p>
	<p class="block_13">Erdoğan, merkezi New York’ta bulunan “Eurasia Group” adlı düşünce kuruluşunda yaptığı konuşmada da “Seçmen tabanımız belli bir kitleyle sınırlı değil; ortalama Türk vatandaşının değer yargılarını yansıtan muhafazakâr kesimden oluşuyor. Ortalama Türk vatandaşı ılımlı Müslüman’dır” ifadesini kullandı. Erdoğan, ABD’de gerçekleştirilen Dünya Ekonomik Forumu toplantılarında, uluslararası dengeleri gözeten önemli açıklamalar yapıyordu. Tayyip Erdoğan’ın ABD’de yaptığı açıklamalar, Erdoğan ve AKP’nin Milli Görüş çizgisinden kopuşunun ilanıydı. </p>
	<p class="block_12" id="id_Toc402697032">Tayyip için Jet karar</p>
	<p class="block_13">ANAP, DSP ve MHP hükümeti, 3 Kasım 2002 tarihinde seçim yapılması yönünde karar alıyordu. Seçim kararı alınmasının ardından herkes Recep Tayyip Erdoğan’ın milletvekili olup olamayacağını tartışmaya başladı.</p>
	<p class="block_13">Bu süreci Bilal Çetin, “Türk Siyasetinde Bir Kasımpaşalı” adlı kitabında şöyle anlatıyordu:</p>
	<p class="block_13">“Recep Tayyip Erdoğan, Diyarbakır 3 No’lu Devlet Güvenlik Mahkemesi’ne müracaat ederek adli sicil kaydının silinmesini istedi. 3 No’lu DGM, Erdoğan’ın bu talebini reddetti. Erdoğan’ın avukatı Hayati Yazıcı, 2 Eylül tarihinde ise Diyarbakır 4 No’lu DGM’ye müracaat ederek 3 No’lu DGM’nin kararına itiraz etti. Erdoğan’ın avukatı tarafından yapılan itirazı değerlendiren 4 No’lu DGM, 5 Eylül 2002 tarihinde Erdoğan’ın adli sicil kaydının silinmesine karar verdi. Mahkeme Başkanı Şükrü Bozer ve üyeler, Erdoğan’ın mahkûm olduğu TCK’nin 312. maddesinin 2. fıkrası içeriğinde yapılan son değişikliğine göre oy çokluğuyla adli sicil kaydının silinmesine karar veriyordu.</p>
	<p class="block_13">Diyarbakır 4 No’lu DGM tarafından verilen bu kararın Erdoğan’ın milletvekili olmasının önündeki engelleri kaldırdığı belirtiliyordu. Bu görüşü savunanlar arasında Adalet eski Bakanı Prof. Dr. Hikmet Sami Türk de vardı. Türk “TCK 312. maddesi değişti. Erdoğan’ın milletvekili olmasının önünde hukuki hiçbir engel kalmamıştır” dedi.</p>
	<p class="block_13">Erdoğan’ın milletvekili olmasının önünde hiçbir engel kalmadığı yönünde yorumların yapılmasının ardından Yargıtay Cumhuriyet Başsavcısı Sabih Kanadoğlu yeniden devreye giriyordu. Sabih Kanadoğlu, 3 No’lu DGM’nin Erdoğan’ın adli sicil kaydının silinmesinin reddine karar verdiğini hatırlatırken, “sicil silme talebinin 3682 sayılı kanunun 8. maddesi kapsamına girmediğini ve hükmün tekrar değerlendirilmesini içerdiğini” öne sürerek, bunun yerinin de Yargıtay olduğunu savundu. Kanadoğlu, Erdoğan’ın Diyarbakır 4 No’lu DGM’ye başvurarak, adli sicil kaydının silinmesi kararı almasını da, “4 No’lu DGM’nin yetki gaspı” olarak niteledi ve “yok hükmünde” saydı.</p>
	<p class="block_13">Kanadoğlu, tebliğnameyi Yargıtay 8. Ceza Dairesi’ne gönderdi. Yargıtay 8. Ceza Dairesi 312. maddeden ceza alan Recep Tayyip Erdoğan’ın cezasını onaylayan merci idi. Sabih Kanadoğlu’nun müracaatının Yargıtay 8. Ceza Dairesi’nin bu kararı Erdoğan’ın milletvekili olma yolundaki umutlarının büyük ölçüde azalmasına neden oluyordu. Ama yine de son kararı Yüksek Seçim Kurulu verecekti.</p>
	<p class="block_13">Yüksek Seçim Kurulu Başkanı Tufan Algan, Recep Tayyip Erdoğan ve Necmettin Erbakan ile ilgili kararlarını 18 Eylül Çarşamba günü vereceklerini açıklamıştı. Çarşamba gününün gelip geçmesine rağmen Yüksek Seçim Kurulu iki ismin milletvekili olup olmayacağı konusunda karar vermemişti. 19 Eylül Perşembe günü ise Yargıtay 8. Ceza Dairesi’nden sürpriz bir karar daha geldi.</p>
	<p class="block_13">Yargıtay 8. Ceza Dairesi bu sefer Necmettin Erbakan’ın adli sicil kaydının silinmesine yönelik mahkeme kararını iptal etti. Diyarbakır DGM tarafından 312. maddeden cezalandırılan Necmettin Erbakan sessiz sedasız Diyarbakır DGM’den adli sicil kaydının silinmesi kararı alıyordu. Bu karar aleyhinde Diyarbakır DGM Başsavcılığı tarafından yapılan itiraz ise zamanaşımı nedeniyle reddedildi ve kesinleşti. Seçimler nedeniyle bağımsız isim olarak atanan Adalet Bakanı Aysel Çelikel ise Necmettin Erbakan hakkında verilen adli sicil kaydının silinmesine ilişkin kesinleşmiş kararın yazılı emir yoluyla bozulmasını istiyordu. Tayyip Erdoğan ile ilgili Yargıtay 8. Ceza Dairesi’nin kararı 16 Eylül tarihinde verilirken, Adalet Bakanı’nın Erbakan hakkındaki kararın bozulmasına ilişkin yazılı emri ise 17 Eylül tarihinde Yargıtay 8. Ceza Dairesi’ne gitti. Yargıtay 8. Ceza Dairesi de, Diyarbakır DGM’den Erbakan’ın adli sicil kaydının silinmesine ilişkin dosyayı 2 gün içinde getirterek, 19 Eylül tarihinde Erbakan’ın adli sicil kaydının silinmesine ilişkin kararı iptal etti...”</p>
	<p class="block_12" id="id_Toc402697033">YSK barajını aşamadı</p>
	<p class="block_13">Yüksek Seçim Kurulu beklenen kararını 20 Eylül günü açıklıyordu. Kararın açıklanacağı gün Yüksek Seçim Kurulu Başkanı Tufan Algan, gazeteci Yavuz Donat’a önemli açıklamalar yaptı. Yavuz Donat, Sabah Gazetesi’nde “Yasak Gerekçesi” olarak manşete taşınan köşe yazısında Tufan Algan’ın açıklamalarını aktardı.</p>
	<p class="block_13">Yüksek Seçim Kurulu Başkanı ve aynı zamanda Devlet Bahçeli’nin akrabası da olan Tufan Algan, bir yargı kurumunun başkanı idi. Önüne gelmesi muhtemel veya önüne gelen konular hakkında ihsas-i reyde bulunması mümkün değildi. Ancak, Tufan Algan’ın Yavuz Donat’a yaptığı açıklamaları okuyan herkes “Bu iş bitti” diyordu.</p>
	<p class="block_13">Tufan Algan, Tayyip Erdoğan ile ilgili karar açıklanmadan önce bakın ne diyordu Yavuz Donat’a: “Yargı siyasallaşamaz. Yargı, önüne gelen dosyaya bakar, hukuka bakar, memleketin menfaatlerine bakar. Çanakkale’ye bakar, 26 Ağustos’taki Büyük Taarruz’a bakar, 30 Ağustos Başkomutanlık Muharebesi’ne bakar. Atatürk’ün sözü kimsenin kulağından çıkmasın. Ordusuna “Size savaşmayı değil, ölmeyi emrediyorum” demedi mi? Bir yargıç siyasallaştığı takdirde, bireysel bazı maddi, manevi menfaatler elde edebilir. Ama her şey bireysel menfaatten ibaret değildir. Yargıç olarak ülkeyi zarara uğratıp uğratmadığını da düşüneceksin. Bir şeyi daha düşüneceksin. Üç yüz bin insanımız, Çanakkale’de ne uğruna şehit oldu?” Tufan Algan’ın, Sabah Gazetesi’nde bu sözlerinin yayınlandığı günün akşamında ise Yüksek Seçim Kurulu tarihi kararını açıkladı. Yüksek Seçim Kurulu, Recep Tayyip Erdoğan’ın 3 Kasım seçimlerinde milletvekili olmasına izin vermiyordu. YSK, Erdoğan ile birlikte Necmettin Erbakan, Murat Bozlak ve Akın Birdal’ın da milletvekili olmasına izin vermiyordu.</p>
	<p class="block_13">Recep Tayyip Erdoğan milletvekili adayı olmamasına neden olan karar, Anayasa’nın “Milletvekili seçilme yeterliliği”ni düzenleyen 76. maddesinin, ideolojik ve anarşik suçlara katılan ve bu gibi eylemleri tahrik ve teşvik edenlerin de affa uğramış olsalar bile milletvekili seçilemeyeceğine ilişkin hükmüne dayanılarak verildi. Milletvekili Seçimi Kanunu’nun 11. maddesinin (f) bendinin 3 numaralı alt bendi TCK’nin 312. maddesinin 2. fıkrasından mahkûm olanların affa uğramış olsalar bile milletvekili olamayacağını düzenliyordu.</p>
	<p class="block_13">Recep Tayyip Erdoğan’ın TCK’nin 312. maddesinden aldığı ceza bir defa daha karşısına çıktı. 312. madde, Erdoğan’ın milletvekili adayı olmasını engellediği gibi Başbakan olmasını da engelliyordu. Çünkü Anayasa’ya göre milletvekili olmayan birisinin Başbakan olması da mümkün değildi. Yüksek Seçim Kurulu’nun Recep Tayyip Erdoğan ve Necmettin Erbakan ile ilgili kararlarını 18 Eylül 2002 günü vermesi beklenirken, yasak kararları 20 Eylül 2002 günü veriliyordu. Erdoğan ve Erbakan ile ilgili kararların gerekçesinde Yargıtay 8. Ceza Dairesi’nin kararlarına atıf yapılıyordu. Yüksek Seçim Kurulu, Yargıtay 8.Ceza Dairesi’nin Recep Tayyip Erdoğan ile ilgili adli sicil kaydının silinmesi işleminin iptali kararını beklemişti. Eğer Yargıtay 8. Ceza Dairesi Erdoğan hakkındaki adli sicil kaydını silinmesini iptal etmeseydi Tayyip Erdoğan 3 Kasım seçimlerinde milletvekili adayı olabilecekti. Böylece Erdoğan’a Meclis yolu kapatılmıştı.</p>
	<p class="block_13">Murat Bozlak ve Akın Birdal’ın milletvekili olamayacağına dair kararlar Yüksek Seçim Kurulu tarafından oybirliği ile veriliyor, Recep Tayyip Erdoğan ve Necmettin Erbakan ile ilgili kararların ise oy çokluğu ile alındığı açıklanıyordu.</p>
	<p class="block_13">Yüksek Seçim Kurulu üyelerinden Selahattin Çelik, Ziya Sağdur ve Şükrü Kaya Erol, Recep Tayyip Erdoğan ve Necmettin Erbakan’ın milletvekili adayı olabileceklerine karar veriyordu. Diğer üyeler Ahmet Hamdi Ünlü, Kenan Atasoy ve Cengiz Erdoğan ise Erdoğan ve Erbakan’ın milletvekili adayı olamayacaklarına hükmediyordu...</p>
	<p class="block_13">Yüksek Seçim Kurulu’nun 7 üyesinden oyunun rengini açıklayan 6 üyenin oyları eşit çıkmıştı. Yüksek Seçim Kurulu Bakanı Tufan Algan’ın oyunun rengi Erdoğan ve Erbakan’ın kaderini çizecekti. Tufan Algan da Erdoğan ve Erbakan’ın milletvekili adayı olamayacağı yönünde oy kullanınca iki ismin milletvekili olma hayali kıl payı suya düştü. Erdoğan’ın 3 Kasım seçimlerinde milletvekili olabilme ve AKP iktidar olarak çıksa bile Başbakan olma hesapları altüst oluyordu. Tufan Algan’ın oyu Erdoğan’ın ve Türkiye’nin kaderini etkiliyordu.</p>
	<p class="block_13">Recep Tayyip Erdoğan’ın milletvekili adayı olamayacağı yönünde kararın çıkmasının ardından Ankara’ya yeni bir bomba düştü. Yüksek Seçim Kurulu Başkanı Tufan Algan’ın bir hafta rapor aldığı haberi medyanın haber merkezlerine ulaştı. Algan’ın Türkiye’nin seçime gittiği bir ortamda böyle bir rapor alması oldukça dikkat çekici bulunuyordu. Tufan Algan’ın neden böyle bir rapor aldığı merak konusu olmuştu. Ama kimse neden böyle bir rapor alındığının sırrını çözemedi.</p>
	<p class="block_13">Erdoğan’ın milletvekili adayı olamaması ile ilgili askerden ise ilginç bir değerlendirme geldi. Hava Kuvvetleri Komutanı Orgeneral Cumhur Asparuk, Yüksek Seçim Kurulu’nun kararını, “Şeriatın kestiği parmak acımaz. Ben de bir suç işlersem eğer kanun suçlanmamı gerektiriyorsa suçumu çekerim, herkes çeker. Kanun herkese aynı. Bana veya başkasına fark etmez” yorumunu yaptı.</p>
	<p class="block_13">Yüksek Seçim Kurulu’nun ardından Türkiye bir yasaklı seçime doğru yol almaya başlıyordu. Recep Tayyip Erdoğan ve Necmettin Erbakan’ın milletvekili adayı olamadığı bir seçime sürükleniyordu Türkiye. Tayyip Erdoğan, Yüksek Seçim Kurulu kararı ile ilgili Avrupa İnsan Hakları Mahkemesi’ne müracaat ederek ihtiyati tedbir konulmasını istiyordu. Ancak AİHM’den bir sonuç alınamayınca Erdoğan’ın milletvekili ve başbakan olma hesapları bir başka bahara kaldı.</p>
	<p class="block_12" id="id_Toc402697034">Bozöyük zirvesi</p>
	<p class="block_13">Recep Tayyip Erdoğan, AKP Genel Başkanı olarak ülkeyi baştanbaşa kat ediyor, oyların AKP’de toplanmasın) istiyordu. Yüksek Seçim Kurulu tarafından milletvekili adayı olmasına izin verilmemesi sonucunda yerine Kemal Unakıtan’ı koyuyordu. Erdoğan halktan tek başına iktidar olmalarını sağlayacak oyun yeterli olmayacağını, Halkın AKP’yi, Anayasa’yı değiştirecek bir çoğunlukla iktidara getirmesini istiyordu.</p>
	<p class="block_13">Erdoğan, Bilecik’te düzenlediği mitingin ardından Kütahya’ya geçerken Bozöyük ilçesinde üç ünlü işadamı ile bir araya geldi. Halis Toprak’ın Bozöyük’teki villasında gerçekleşen DU zirveye Halis Toprak ile birlikte işadamları Mustafa Süzer ve Mehmet Emin Karamehmet de katıldı.</p>
	<p class="block_13">Tayyip Erdoğan’ın Bozöyük’te bir araya geldiği üç işadamının ortak bir özelliği vardı. Bu üç işadamının da yani Halis Toprak’ın Toprakbank’ına, Mustafa Süzer’in Kentbank’ına ve Mehmet Emin Karamehmet’in Pamukbank’ına devlet tarafından *’ konulmuştu.</p>
	<p class="block_13">Erdoğan’ın bankasına el konulan üç işadamının bir araya gelmesi medya patronu Aydın Doğan’ın sert tepkisine neden oldu. Aslında Recep Tayyip Erdoğan ile Aydın Doğan arasında “Frankfurt Zirvesi”nin ardından balayı dönemi başlamıştı. Aydın Doğan’ın Almanya’nın Frankfurt kenti yakınlarındaki Hürriyet tesislerinin açılışına Recep Tayyip Erdoğan da katılmıştı. Frankfurt Zirvesi’nde Recep Tayyip Erdoğan ile birlikte Mesut Yılmaz ve Tansu Çiller de yer almıştı.</p>
	<p class="block_13">Erdoğan yıllarca “Kartel Medyası” diyerek eleştirdiği Aydın Doğan ile arasındaki buzları bu zirve ile eritiyordu. Hürriyet Gazetesi Genel Yayın Yönetmeni Ertuğrul Özkök herkesi şahtan destek yazılarını Erdoğan’dan eksik etmiyordu. Aydın Doğan grubu gazetelerde AKP ve Tayyip Erdoğan aleyhine tek satır aleyhte haber yer almıyordu.</p>
	<p class="block_13">Ama Bozöyük Zirvesi Aydın Doğan ve Recep Tayyip Erdoğan arasındaki balayı dönemini sona erdirdi. Aydın Doğan’ın gazeteleri Hürriyet, Milliyet ve Radikal, Erdoğan’ın üç işadamı ile buluşmasını ertesi gün manşetlerine taşıyordu. Bu zirve Bozöyük Zirvesi olarak tarihteki yerini aldı.</p>
	<p class="block_13">Bozöyük Zirvesi’nin sadece Aydın Doğan grubu gazeteler tarafından manşete taşınması dikkat çekiyordu. Erdoğan’ın bu manşetlere tepkisi ise beklenen de sert oldu. Erdoğan, Aydın Doğan grubunu kastederek. “Bazı holdingler var ki bizi kendilerinin idare edeceğini zannediyorlar. Kusura bakmasınlar, idare edemezler. Biz her holding patronu ile oturup konuşuruz. Bizim konuşmamız değerlerimizden taviz vermemiz demek değildir. Konuşuruz. Konuşmamız, milletin haklarını birilerine peşkeş çekmek demek değildir. Bunun çok iyi idraki içindeyiz. Kusura bakmasınlar. Birileri ile görüşürken diğerinin iznini alma gereği duymayız. Bunu böyle bilsinler diyerek sert bir çıkış yapıyordu.</p>
	<p class="block_13">Bozöyük Zirvesi, 3 Kasım 2002 seçimleri öncesinde en çok tartışılan buluşma olarak akıllarda yer etti. </p>
	<p class="block_12" id="id_Toc402697035">Ekranda büyük buluşma</p>
	<p class="block_13">Bozöyük Zirvesi Recep Tayyip Erdoğan ile Aydın Doğan grubu gazeteler arasında restleşmeye neden olduğu gibi Erdoğan ile Deniz Baykal arasında da sürtüşmeye yol açtı. CHP Genel Başkanı Deniz Baykal’ın, Hürriyet Gazetesi’nin manşetinden ‘Bozöyük Zirvesi’nin peşini bırakmayız’ demeci yayınladı.</p>
	<p class="block_13">Deniz Baykal’ın sözlerine Tayyip Erdoğan Nevşehir’den cevap verdi. Erdoğan CHP’nin bir medya grubu ile ‘işbirliğinin’ olduğunu iddia ederek, “Daha fazla üzerimize gelirlerse bunu açıklarız” dedi. Erdoğan’ın kastettiği bu ilişki, CHP Genel Başkanı Deniz Baykal ile Aydın Doğan grubu arasındaki ilişki idi. Baykal ile Doğan ticari ortak sayılabilirdi. Aydın Doğan, İş Bankası ile ortaklaşa olarak özelleştirmeden Petrol Ofisi’ni almıştı. İş Bankası’nın en büyük ortağı ise Cumhuriyet Halk Partisi idi. Baykal ile Doğan bu nedenle ticari ortak sayılırdı. Recep Tayyip Erdoğan’ın, CHP’nin bir medya grubu ile ilişkisinden bahsetmesi POAŞ’ın Doğan-İş Bankası ortaklığı tarafından alınmasına dayanıyordu.</p>
	<p class="block_13">Yapılan anketlerde 3 Kasım seçimlerinde barajı aşan iki parti olarak gösterilen AKP ve CHP’nin genel başkanları işte bu polemik ortamında bir televizyon kanalında karşı karşıya geldi. Erdoğan, CHP ile Aydın Doğan grubu arasında anlaşma olduğunu ima ederken bu buluşma ise Aydın Doğan’ın televizyonu olan Kanal-D’de gerçekleşiyordu. Erdoğan ve Baykal, Uğun Dündar’ın Seçim Arenası programında karşı karşıya geldi.</p>
	<p class="block_13">Recep Tayyip Erdoğan ilk defa bir açık oturuma katıldı. Herkes Erdoğan’ın performansını merakla bekliyordu. Recep Tayyip Erdoğan programda rahat tavırları ile dikkat çekti. Deniz Baykal ile karşılıklı söz düellosuna girmedi. Aslında Deniz Baykal programa iyi hazırlanmıştı. Bir Mülkiye Başmüfettişi ile Mehmet Bölük’ten destek istemiş, onlar da ona Belediyedeki yolsuzluklar ile ilgili dosyalar hazırlamışlardı. Baykal, ilk mektep talebesinin kolayca anlayacağı şekilde düzenlenen dosyaların hiçbirinden bahsetmedi, bahsedemedi.</p>
	<p class="block_13">Siyasetteki hırçın tavırları ile bilinen Deniz Baykal’dan, her nedense eser yoktu. </p>
	<p class="block_12" id="id_Toc402697036">Başbakanlık için formül arayışları</p>
	<p class="block_13">3 Kasım 2002 seçimleri sonucunda AKP, %35,5 oyla tek başına iktidar olmuştu. Bu alınan oy oranında en büyük pay sahiplerinden olan AKP Genel Başkanı Recep Tayyip Erdoğan, Meclis’e girememiş, Parlamento dışında kalmıştı. Milletvekili olamaması Erdoğan’ın Başbakanlığını da engellemişti. Recep Tayyip Erdoğan’ın Başbakan olabilmesi için değişik alternatifler bulunuyordu. Erdoğan’ın Başbakan olması için bu alternatifler 3 Kasım seçimlerinin hemen ardından gündeme gelmeye başladı.</p>
	<p class="block_13">3 Kasım 2002 genel seçimlerinin yapıldığı gece sonuçların belli olmasının ardından yabancı basın mensuplarına “AB’den Türkiye ile ilgili bir müzakere tarihi almak için elimizden geleni yapacağız” diyordu. Ertesi gün telefonla Tayyip’i arayan Yunan başbakanı Simitis, Erdoğan’ı kutluyor ve ülkesine davet ediyordu.</p>
	<p class="block_12" id="id_Toc402697037">İlk ziyaret İtalya’ya</p>
	<p class="block_13">AKP’nin seçimi kazanmasının ardından Tayyip’in ilk ziyaretini Kuzey Kıbrıs’a yapacağı zannediliyordu. Ancak, Tayyip rotasını İtalya’nın başkenti Roma olarak belirliyordu.</p>
	<p class="block_13">Erdoğan “Dostum Silvio” dediği Silvio Berlusconi ile görüşürken 2003 yılında Yunanistan’ın ardından İtalya’nın AB dönem başkanlığını üstleneceğini hatırlatıyor ve şöyle diyordu:</p>
	<p class="block_13">“Umarım sizin dönem başkanlığınızda Türkiye ile AB arasında nikâh kıyılır.” İtalyan Başbakanı dalga geçerek: “nasıl bir evlilik istersiniz?... Aşk evliliği mi olsun mantık evliliği mi?..” şeklinde konuşuyordu. Dostunun dalga geçtiğini anlamayan Erdoğan; “Katolik nikâhı olsun ki hiç bozulmasın” diye cevap veriyor, koskoca ülkeyi uygulamaları ile metresten de kötü bir duruma düşürüyorlardı.</p>
	<p class="block_13">Aysel’i yok fiyatına dostunun ülkesine satıyor, AVEA’ya dönüştürüyorlardı. Telsim’i gittiği ülkelerde dinleme skandalına karışan Vodafon’a, çok ucuz bir bedelle kaptırıyorduk. Pazarlıklar sırasında Maliye Bakanı’nın kızı da etkin rol oynuyordu.</p>
	<p class="block_13">Tayyip, Kıbrıs konusunda ise Yunanlılara adeta bayram yaşatıyor, 4 Kasım gecesi Yunan Devlet televizyonu NET’te, Kıbrıs için “Belçika modeli” öneriyordu. Erdoğan’ın Yunanlılara bayram yaptıran demeci şöyleydi: “Tek Kıbrıs yok; Güney Kıbrıs var, Kuzey Kıbrıs var. Biz AKP olarak Kıbrıs’ta Belçika modelini benimsiyoruz ve bu işin bir çözüme kavuşabileceğine inanıyoruz. Kısa bir süre önce BM Genel Sekreteri Kofi Annan Kıbrıs’a gittiğinde ona bu öneri yapılmıştı. Şu anda sürdürülen doğrudan görüşmelerin bir neticeye bağlanmasından yanayız...”</p>
	<p class="block_13">Almanya’da yayınlanan Süddeutche Zeitung Gazetesi’nin 31 Aralık 2002 tarihli sayısında Christiane Schlötzer imzasıyla yer alan, Yunan Dışişleri Bakanı ile yapılmış söyleşiden, Tayyip Erdoğan’ın Kıbrıs konusunda Yunanistan’a güvence verdiği öğreniliyordu.</p>
	<p class="block_13">Yine Yunan Başbakanı Simitis’in, “Yunan halkına müjdem var. Kıbrıs’tan sonra Ege, fır hattı ve kıta sahanlığı konularında da anlaşma tamam. Bunun için Türk hükümeti yetkililerinden söz aldık” şeklindeki açıklamaları Yunan basınında yer alıyordu. Erdoğan’ın Kıbrıs’ta “Belçika modeli” olacak diye seçimlerden önce Yunan Başbakanı Simitis ile anlaştığını Yunan gazetesi To Vima yazmıştı. Bu durum ortaya çıkınca, Erdoğan Türk kamuoyunu rahatlatmak için demeç vermiş, ancak Simitis’e telefon ederek, “Daha önceki konuşmamız geçerlidir, burada söylediklerim iç kamuoyuna yöneliktir” demişti.</p>
	<p class="block_13">To Vima’da çıkan bu haberi Tayyip Erdoğan yalanlamıyordu. Tayyip Erdoğan’ın Simitis’e Belçika modeli ile ilgili olarak gizlice söz verdiğini, eski Dışişleri Bakanı Şükrü Sina Gürel de açıklıyordu. Erdoğan, Ocak ayı başlarında yaptığı Karabük gezisinde “Maalesef bunlar tek taraflı çözümle, ellerindekinden de olacaklar farkında değiller” diyordu. Erdoğan’ın bu açıklaması kendisini kimin yerine koyduğu sorusunu da beraberinde getiriyordu. Öyle ya Kıbrıs Türklerinin elinde KKTC vardı. Onları kendisiyle aynı milletten veya taraftan saymadığından olacak, Kıbrıs Türkleri için “bunlar” tabirini kullanıyordu. Erdoğan 18 Kasım 2002 günü Yunan Başbakanı Simitis ile görüşüyor ve görüşmenin sonunda şunları söylüyordu:</p>
	<p class="block_13">“Demokrasinin doğduğu, Eflatun’un, Sokrates’in gelip geçtiği güzel şehir Atina’da bulunmaktan memnuniyet duyuyorum... .</p>
	<p class="block_13">Yunanistan’ı tarihi rakibimiz olarak değil, en yakın komşumuz ve yarınlarımızın stratejik ortağı olarak görüyoruz...” Erdoğan sözlerini “Teşekkür ederim” anlamına gelen “Efharisto poli” sözleri ile bitiriyordu. Simitis ise Türkiye’nin Kopenhag kriterlerini uygulamadığını ileri sürüyor, “AB yasaları çıkarılıyor ama uygulanmıyor” diyordu. </p>
	<p class="block_12" id="id_Toc402697038">Erdoğan’dan Denktaş’a: Masadan kaçma</p>
	<p class="block_13">12 Aralık 2002 tarihli Hürriyet Gazetesi’nde, Tayyip’in Denktaş için kullandığı, “Masadan kaçma” şeklindeki haksız ithamı yer alıyordu.</p>
	<p class="block_13">AKP Genel Başkanı Recep Tayyip Erdoğan, KKTC Cumhurbaşkanı Rauf Denktaş’a müzakereden kaçmaması için telkinde bulunacağını belirterek “Masadan kaçan taraf değil, uzlaşı arayan taraf olmak gerekir” diyordu. NTV’ye konuşan Erdoğan, Kıbrıs konusunda artık çözüm zamanının geldiğini belirterek, bu amaçla BM’nin hazırladığı planı müzakere etmek gerektiğini savundu. Erdoğan, Denktaş’a telkinde bulunup bulunmayacağı sorusuna, “Evet, masadan kaçmaya gerek yok, müzakere gayet rahatlıkla yapılabilir. Sayın Denktaş’ın bir rahatsızlığı var ama, Kopenhag’a bir temsilci gönderebilir” dedi. New York Türkevi’ndeki konuşmasında Kıbrıs’tan “büyük sıkıntı” diye söz eden Erdoğan, “40 yıldır süren bir sıkıntı bu. Çözülmeyen her şey sıkıntıdır biliyorsunuz” diye konuşuyordu.</p>
	<p class="block_13">Yine aynı tarihli Hürriyet gazetesinde Denktaş’ın “müzakereden kaçmıyorum ama imza yok” şeklindeki açıklamaları yer alıyordu.</p>
	<p class="block_13">KKTC Cumhurbaşkanı Denktaş, Annan planı temelinde Rum tarafıyla müzakereden kaçmadığını, ancak anlaşma imzalamak için zamana ihtiyacı olduğunu söylüyordu. Sağlık kontrolü için Ankara’da bulunan Denktaş, Dışişleri Bakanı Ertuğruloğlu’nu Kopenhag’a yolluyordu.</p>
	<p class="block_13">Kıbrıs’ın kaderinin de belirleneceği Kopenhag “zirvesi öncesinde ağır baskı altında kalan KKTC Cumhurbaşkanı Rauf Denktaş, “Müzakereden kaçmıyorum ama, zamana ihtiyacım var. Kopenhag’da anlaşma imzalayamam” diyordu. AKP Genel Başkanı Recep Tayyip Erdoğan’dan gelen çağrı üzerine Denktaş, Dışişleri Bakanı Tahsin Ertuğruloğlu’nu Kopenhag’a gönderme kararı alıyordu. Böylece Denktaş, son belgenin eskisinden farklı olmadığını söylemesine rağmen henüz köprüleri atmadığını göstermek istemişti.</p>
	<p class="block_13">BM Genel Sekreteri Kofi Annan, gerekmesi halinde Denktaş’ın Kopenhag’a davet edilebileceğini açıklamıştı. Ancak BM’den daha sonra yapılan açıklamada, Tayyip ile aynı dil kullanılarak “İmzayı Denktaş’ın atması şart değil. Atayacağı bir temsilci de olur” deniliyordu. </p>
	<p class="block_12" id="id_Toc402697039">Kıbrıs’ı hançerleyen dörtlü</p>
	<p class="block_13">Nail Bulut, Aydınlık dergisinin 2 Şubat 2003 tarihli sayısında şunları yazıyordu:</p>
	<p class="block_13">“Cüneyd Zapsu, Ömer Çelik, Cengiz Çandar, Cüneyt Ülsever, Tayyip’in Kıbrıs’ı hançerleyen dörtlüsü.</p>
	<p class="block_13">3 Kasım seçimlerinin ardından, Tayyip Erdoğan, Kıbrıs’ta izlenen milli politikalara karşı çıkan açıklamalar yapmaya başladı. Bu açıklamalar, geçen haftaya kadar sürdü. Aydınlık’a ulaşan bilgilere göre, Erdoğan’ın Kıbrıs ve Irak politikalarını şu isimler belirliyor. Cüneyd Zapsu, Ömer Çelik, Cengiz Çandar ve Cüneyt Ülsever.”</p>
	<p class="block_13">Tayyip Erdoğan’ın son dönemde Kıbrıs’la ilgili “Milli politikaya” karşı çıkışının arkasında dört ismin olduğu belirtildi. Bu dört isim şunlar: Cüneyd Zapsu, Ömer Çelik, Cengiz Çandar ve Cüneyt Ülsever. Zapsu ve Çelik, Erdoğan’ın danışmanları. Çandar, Erdoğan’ı özellikle Amerika’yla ilişkilerde bilgilendiren isim. Ülsever de ara ara haberleştiği bir gazeteci olarak değerlendiriliyordu.</p>
	<p class="block_13">Çandar’ın bir diğer özelliği ise; Kıbrıs Türk Araştırmaları Tanıtma ve Dayanışma Vakfı’nın yöneticileri arasında olmasıydı. Diğer yöneticiler ise şöyleydi; Korkmaz Haktanır, Ertuğrul Kumcuoğlu, Tugay Uluçevik, Prof. Dr. Erol Manisalı, Prof. Dr. Toktamış Ateş, Prof. Dr. Mümtaz Soysal, Cavlan Süerdem, M. Fevzi Uyguner, Şükrü Sina Gürel...</p>
	<p class="block_13">Tayyip’in dış danışmanı Cüneyt Zapsu, 25 Kasım 2002 tarihinde Kıbrıs ile ilgili olarak Annan Planı’na Tayyip gibi “Evet” denmesini istiyordu; Annan Planında tüm su kaynaklarının tamamının Rumlara bırakıldığını bile bile... Hatta Kıbrıs’ın hemen hemen tamamının Rumlara geçeceğini bile bile... AB’nin 12 Aralık Kopenhag zirvesinde Kıbrıs’ı şu veya bu şekilde tam üyeliğe kabul edeceğini söyleyen Zapsu; “Bundan sonra müzakerelerin devam edebilmesi için taraflara teşvik edici bir şeyler verilmesini” istiyordu. Tayyip’in danışmanı Zapsu; “Taraflar arasında 12 Aralıktan önce anlaşma zemini oluştuğu takdirde, AB ülkelerinin üyeliğe Güney Kıbrıs Rum yönetimini değil, Annan planında sözü edilen ortak devleti kabul edeceklerini” savunuyordu.</p>
	<p class="block_13">Tayyip ve ekibinin tüm çabaları boşa gidiyor, Referandum’da “Hayır” oyu veren Rumlar, Kıbrıs’ın elimizden çıkmasını ödüyorlardı.</p>
	<p class="block_13">İtalya’dan başlayan Avrupa turuna çıkan Recep Tayyip Erdoğan, bu gezisi sırasında Anayasa’nın 109. maddesinde kısa sürede değişiklik yapılarak kendisine Başbakanlık yolunun açılacağını açıklıyordu. </p>
	<p class="block_12" id="id_Toc402697040">Baykal’dan Tayyip’e jest</p>
	<p class="block_13">Anayasa’nın 109. maddesinde Başbakan’ın TBMM üyeleri arasından Cumhurbaşkanı tarafından atanacağı hükmü bulunuyordu. Erdoğan’ın Başbakan olabilmesi için ilk seçenek Anayasa’nın 109. maddesinde yapılacak değişiklik idi. 109. madde de yapılacak değişiklikle “Cumhurbaşkanı tarafından seçimlerde en çok oyu alan partinin genel başkanını veya TBMM üyelerinden birisini Başbakan olarak atar” düzenlemesi yapılması halinde Recep Tayyip Erdoğan’ın Başbakan olmasının yolu açılmış olacaktı. Milletvekili olmayan Erdoğan’ın Meclis dışında olmasına rağmen Başbakan olması sağlanmış olacaktı.</p>
	<p class="block_13">Cumhurbaşkanı Ahmet Necdet Sezer, 10 Kasım’da katıldığı bir törende, “Türkiye bir hukuk devletidir. Kişiye özgü düzenleme yapılamaz” diyerek 109. maddenin değiştirilmesine karşı çıkıyordu. Bu açıklama Erdoğan’a mesaj olarak algılanıyordu.</p>
	<p class="block_13">CHP ve onun Genel Başkanı Deniz Baykal da, 109. maddenin değiştirilmesine karşı çıkıyordu. Baykal, Başbakan’ın mutlaka Meclis içinden atanması gerektiğini savunarak, meclis dışından Başbakan atanmasının parlamenter sisteme aykırı olduğunu savunuyordu.</p>
	<p class="block_13">CHP Genel Başkanı Deniz Baykal; “Siirt’te yapılacak bir ara seçimde Recep Tayyip Erdoğan’ın önce Meclis’e taşınması daha sonra da Başbakan olmasını en mantıklı yol olarak görüyordu.” Geriye bir başka yol da kalmıyordu; “Gidilecek bir ara seçimde Erdoğan’ın milletvekili ve başbakan olmasının yolu açılacaktı”. Oyun kurallarına göre oynanıyor, Tayyip’in Meclis’e taşınması için her türlü dayanışma sağlanıyordu. Yüksek Seçim Kurulu, 2 Aralık 2002 günü açıkladığı kararla 3 Kasım’da Siirt’te yapılan seçimlerin iptal edildiğine ve Siirt’te seçimlerin yenileneceğini duyuruyordu.</p>
	<p class="block_13">Bakın şu Allah’ın işine! 3 Kasım’da yapılan seçimlerde Siirt’in Pervari İlçesine bağlı Doğan Köyü’nde sandık kurulmamıştı. Bir de günlerce Jet Fadıl’ın milletvekilliği kamuoyunu meşgul etmişti. AKP seçimlerden sonra Doğan Köyü’nde sandık kurulmadığı ve vatandaşların oylarını kullanamadığı gerekçesiyle seçimlerin iptali için Siirt İl Seçim Kurulu’na müracaat edilmişti.</p>
	<p class="block_13">İddiaların aksine, Siirt İl Seçim Kurulu, Doğan köyüne sandık kurulduğunu belirterek seçimlerin iptalini reddediyordu. Tayyip’i meclise sokmak için düğmeye basılmıştı. AKP, Siirt İl Seçim Kurulu’nun bu kararına karşı Yüksek Seçim Kurulu’na itiraz ediyordu. Yüksek Seçim Kurulu ise 3 Kasım seçimlerinin üzerinden yaklaşık 1 ay geçtikten sonra 2 Aralık tarihinde Siirt’te seçimlerin iptal edilmesine karar veriyordu. Çünkü, Erdoğan’ın Meclise girmesi, Başbakan olması için, Siirt’te yenilenecek seçimlere katılması gerekiyordu. Gerisi çantada keklikti.</p>
	<p class="block_13">AKP Genel Başkanı Recep Tayyip Erdoğan’ın milletvekili ve Başbakan olmasının yolunu Siirt seçimlerinin iptal edilmesi açıyordu. Siirt’te yenilenecek seçimlere 3 Kasım’da aday olan isimlerle gidilecekti. Ancak bir adayın ölümü veya istifa etmesi halinde partiler yerine yeni aday bildirebileceklerdi. 3 Kasım seçimleri öncesinde, Erdoğan cezası nedeniyle milletvekili olamıyordu. Bu nedenle Erdoğan’ın milletvekili olmasının önündeki engellerin de kaldırılması lazımdı. Bunun için Anayasa’nın 76. ve Milletvekili Seçimi Kanunu’nun 11. maddelerinin değiştirilmesi gerekiyordu. YSK’nin Siirt seçimlerini iptal ettiğini açıklamasının hemen ertesi günü AKP’liler Meclis’te grup toplantısı yapıyor ve bu toplantıda Erdoğan’ın milletvekili olma yolunu açacak olan Anayasa değişiklik paketi imzaya açılıyordu. Bakanlar Kurulu da Milletvekili Seçimi Kanunu’nun 11. maddesinin değiştirilmesine yönelik maddenin de bulunduğu paketi aynı TBMM Başkanlığı’na sunuyordu. Ramazan Bayramı’nın hemen ardından ise Anayasa ve yasa değişiklikleri Meclis’ten geçirilerek Recep Tayyip Erdoğan’a milletvekili olma yolu açılıyordu. Tayyip’in Meclis’e girmesi için 3 Kasım 2002 seçimlerinde AKP’den milletvekili seçilen Mervan Gül’ün yeni seçimlerde aday olmaması gerekiyordu. Beklenen oluyor, Yüksek Seçim Kurulu’nun seçimlerin iptali kararının ardından Mervan Gül adaylıktan çekiliyordu. 6 Şubat 2003 tarihinde Recep Tayyip Erdoğan, Mervan Gül’ün yerine Siirt 1. sıradan milletvekili adayı olduğunu YSK’ye bildiriyordu.</p>
	<p class="block_13">Tayyip’in milletvekilliği ve başbakanlığı yolunda en büyük destek CHP ve onun Genel Başkanı Deniz Baykal’dan geliyordu. Seçim sonuçlarından sonra Baykal, “Çarpıklık ortadan kalktı” diyor ve şöyle devam ediyordu.</p>
	<p class="block_13">“Bu seçimlerle AKP’nin Sayın Genel Başkanı Meclis’e milletvekili olarak girecek ve hükümeti kurabilecektir. Böylece 3 Kasım’da ortaya çıkan tablo düzeltilmiş ve siyaset olağanlaşmış olacaktır. Biz CHP olarak her zaman özgürlüklerin sonuna kadar kullanılması konusunda kararlığımızı ortaya koyduk ve gereğini yaptık. Pazar günü yapılan seçimlerle siyasetteki çarpıklık ortadan kaldırılmıştır. Artık her işin sahibi ve sorumlusu net olarak ortaya çıkacaktır...”</p>
	<p class="block_13">Böylece girdiği seçimden iki gün sonra Başbakan olan Tayyip bir rekora da imza atıyordu. </p>
	<p class="block_12" id="id_Toc402697041">Cenneti Yunan müziğinde keşfetti</p>
	<p class="block_13">AKP’nin seçimleri kazanmasının ve onu izleyen günlerin ardından Genel Başkan Erdoğan, mehteranla halkı selamlamayı bırakıyor, Yunan müziği ile sahneye çıkıyordu. 16.03.2003 tarihinde AKP Genel Başkanı ve Başbakan Tayyip Erdoğan, partisinin İstanbul İl Danışma Meclisi toplantısına kilise müziği bestecisi Yunanlı Vangelis ya da açık adıyla Evanghelos Odyssey Papathanassiou’nun Conguest Of Paradise yani “Cennetin Fethi” müziği ile giriyordu.</p>
	<p class="block_13">İstanbul-Yeşilköy’de bulunan Mydonose Showland’de, Siirt’te seçimi kazanmaları ve başbakan olmasının ardından düzenlenen ve yaklaşık iki bin partilinin katıldığı toplantıda, Erdoğan’ın başından aşağıya sarı, lacivert ve beyaz renkli balonlar atılıyordu. Görsel efektler, renkli konfetiler ve ışık oyunları eşliğinde sahneye çıkan Erdoğan, show yıldızlarını aratmıyordu. Yunanlı Evanghelos Odyssey Papathanassiou’nun kilise müziği tarzında bestelediği cennetin fethi müziğinin fon olarak kullanıldığı bir beste ile sahne alan Erdoğan, müziğin dingin ritmiyle daha çok kendinden geçiyor, taraftarlarına teşekkür ederek “bu şarkı burada bitmez demiş ve yolumuza öylece devam etmiştik. Ve nihayet beklediğimiz gün geldi. Biz yine beraber yürüyeceğiz bu yollarda” şeklinde konuştu.</p>
	<p class="block_13">Toplantıya 45 dakika geç gelen Erdoğan, Yunan kilise müziği eşliğinde çıktığı sahnede, Mart ayının soğuğunu unutuyor ve şöyle diyordu:</p>
	<p class="block_13">“Sevgili yol arkadaşlarım; İstanbullular, baharın bu güzel gününde sizlerle birlikte olmak ne güzel, aziz İstanbul bu baharda ne hoş”. Tayyip’in bu sözleri üzerine soğuktan titreyen İstanbullular “Tayyip’in arabasının kaloriferini çok açmışlar herhalde” demekten geri kalmıyorlardı. </p>
	<p class="block_12" id="id_Toc402697042">Bu ülke Hablemitoglu cinayetini örttü</p>
	<p class="block_13">Tayyip Erdoğan durup dururken 2006 yılında “Bu ülke Hablemitoğlu cinayetini örtmüş bir ülkedir” dedi. Hablemitoğlu, Tayyip Erdoğan’ın gölge, Abdullah Gül’ün kâğıt üzerindeki başbakanlığı döneminde kahpece şehit edildi. İçişleri Bakanı ise Tayyip’in Birlik Vakfı dahil birçok vakıftan arkadaşı, Tayyip’in partisinin milletvekili ve yine Tayyip tarafından görevlendirilen, Bakan yapılan Abdulkadir Aksu idi. Başbakan sıfatı ile konuşan Abdullah Gül “Cinayeti çözmek namus borcumuzdur” diyordu. Ama namus borçları her zaman olduğu gibi ödenmedi...</p>
	<p class="block_13">Tayyip, bu sözle de kalmadı, 2007’de de “Faili meçhul cinayet kalmadı biri hariç onun durumu özel” deyiverdi. Durumu özel cinayet olarak ta “Hablemitoğlu” cinayetini açıkladı. Tayyip’in, “Faili meçhul cinayet kalmadı” sözleri tabi ki gerçeği yansıtmıyordu. Çünkü “çözüldü” denilen hiçbir cinayet çözülmemişti. Zira cinayeti çözdüklerini söyleyenler paçaları sıkışınca yaptıklarını, çözme yöntemlerini(!), çözümlemelerini (!) açık açık anlatmışlardı. </p>
	<p class="block_12" id="id_Toc402697043">Abdülkadir Aksu</p>
	<p class="block_13">Nakşibendî tarikatının İskenderpaşa dergâhından. Nurcu kesime de oldukça yakın. 12.10.1944 Diyarbakır doğumlu olan Abdülkadir Aksu’nun 39604158220 no’lu kimliğine göre kütüğüne baktığımızda dedelerinin arasında Giregos, nenelerinde de Horik isimlerine rastlıyorduk. Sadece bu kadar mı tabi ki hayır, Tumes ve Lurik göze çarpan diğer adlardı. Kimilerine göre Kürt, kimilerine göre de Türkmen olarak lanse edilen Aksu’nun, böylece Ermeni soyundan geldiği ortaya çıkıyordu.</p>
	<p class="block_13">Aksu; 1976 yılında MSP’nin içinde olduğu Milliyetçi Cephe Hükümeti tarafından Malatya Emniyet Müdürü olarak atandı. Bu görevi ile ikbal basamaklarını birer ikişer çıkmaya başladı. Valilik, Emniyet Genel Müdürlüğü görevlerinin ardından 1987 yılında ANAP Diyarbakır Milletvekili sıfatıyla Meclis’e girdi. 31 Mart 1989 tarihinde İçişleri Bakanlığı’na atanmış ve bu görevini 24. 6. 1991 tarihine kadar yürütmüştü. 1995 yılında Devlet Bakanlığı koltuğuna oturur. 1996 yılında ANAP’tan ayrılarak Refah Partisi saflarına katılır. RP kapatılınca Fazilet Partisi’ne geçti.</p>
	<p class="block_13">3 Kasım 2002 yılında yapılan seçimlerin ardından AKP hükümetinin İçişleri Bakanı oldu. İçişleri Bakanlığı Müsteşarlığına, Gülen ve Nurcu guruplara yakınlığı ile tanınan ve yanında Mehmet Kırkıncı olduğu halde Nurcu ile ev toplantılarına katılan Sahabettin Harput’u getiriyordu.</p>
	<p class="block_13">31 Mart 1989 yılında ilk kez İçişleri Bakanı olmasının ardından 20 Ocak 1990 tarihinde Hakkâri’nin Uludere İlçesi Halil Köyü’nün Sehan Mezrası’nda tavuk kümesi açılışı yaptı. Bakanın yanına gelen bir kız çocuğu Taşdelen köyünde 60 kişi ile birlikte gözaltına alınan kardeşinin hayatından endişe ettiğini söyledi. Aksu anında emir veriyor, gözaltındakileri hiçbir araştırma yapmadan bıraktırıyordu. Aksu, tavuk kümeslerinin açılışları ile meşgulken 1 Mayıs olaylarında hedef haline gelen polis memuru öldürülüyordu.</p>
	<p class="block_13">31 Ocak 1990; Muammer Aksoy evinin önünde katlediliyordu.</p>
	<p class="block_13">7 Mart 1990; Hürriyet Gazetesi Genel Yayın Yönetmeni Çetin Emeç uğradığı silahlı saldırı sonucunda hayatını kaybediyordu.</p>
	<p class="block_13">4 Eylül 1990 tarihinde sıra, Yazar Turan Dursun’a geliyordu.</p>
	<p class="block_13">26 Eylül 1990; MİT Müsteşarlığı için kararnamesi hazırlanan Hiram Abas kurşunların hedefi oluyordu.</p>
	<p class="block_13">6 Ekim 1990; İlahiyatçı, SHP Parti Meclisi Üyesi Bahriye Üçok evine gönderilen bombalı paketin patlaması sonucu öldürüldü...</p>
	<p class="block_13">90-92 yılları arasında bu sefer hedef 11 emekli subaydı: Org. Adnan Ersöz, Korgeneral İsmail Selen, Korg. Hulusi Sayın, Tümg. Temel Cingöz, Tümg. Memduh Ünlütürk...</p>
	<p class="block_13">Aksu’nun İçişleri Bakanlığı altında geçen 1991 yılı art arda suikastlarla başladı. 9 Ocak’ta emekli Yarbay Ata Burcu, 30 Ocak’ta Korgeneral Hulusi Sayın, 7 Nisan’da emekli Tümgeneral Memduh Ünlütürk öldürüldü. 23 Mayıs’ta Ankara’da emekli Jandarma Korgeneral İsmail Selen ve Adana’da Jandarma Bölge Komutanı Tümgeneral Temel Cingöz şehit edildi. 14 Ekim’de eski MİT Müsteşarı, emekli Orgeneral Adnan Ersöz suikasta uğradı.</p>
	<p class="block_13">Yine Aksu döneminde SHP Milletvekilinin oğlu Meclis lojmanlarında bir cinayete kurban gidiyordu. AKP’nin seçimleri kazanmasının ardından yine İçişleri Bakanı olan Abdülkadir Aksu, 21 Kasım 2002 tarihinde partisinin milletvekilleriyle Hilton Otel’de namaz şov yapıyordu. Ön saflarda namaz kılan Aksu ve arkadaşları, beş dakikalık mesafedeki Kocatepe Cami yerine her nedense Hilton’u seçiyorlardı.</p>
	<p class="block_13">Bu namaz şovun ardından 18 Aralık 2002 tarihinde Laik, Demokratik Cumhuriyetin iç ve dış hasımlarını deşifre ederek, onları gün yüzüne çıkaran Dr. Necip Hablemitoğlu alçakça bir saldırı sonucunda hayatını kaybediyordu.</p>
	<p class="block_13">Katiller sıktıkları ikinci kurşunla cinayetlerin devamının geleceği mesajını vermişlerdi. Ancak MGK Genel Sekreteri Orgeneral Tuncer Kılıç ve Jandarma Genel Komutanı Orgeneral Şener Eruygur’un hedefteki isimleri koruma altına almaları ve aldırmaları sonucunda cinayet serisi başlayamıyor, birçok ismin hayatı kurtuluyordu.</p>
	<p class="block_13">Su uyur düşman uyumazdı. Bu sefer de korumasız hedeflere yöneldiler ve Fetullah Gülen’in DGM’de açılan davasında Savcı Nuh Mete Yüksel’e belge ve bilgi aktaran, yine irticai yapılanmalar, petrol, ekonomi ve birçok konuda araştırma yapan, gazeteci ve yazarlara belge yağdıran Emekli Binbaşı İhsan Güven 30 Nisan 2004 tarihinde evinde eşiyle birlikte öldürülüyordu.</p>
	<p class="block_13">Ülkemizde ilk defa adalet dağıtan bir kurum saldırıya uğruyor, Danıştay’a yapılan baskın sonucu, Başkan Yücel Özbilgin öldürülürken üyelerden biri hariç diğerleri yaralanıyor, hastaneye kaldırılıyorlardı.</p>
	<p class="block_13">Bu cinayetlerin Abdülkadir Aksu’nun İçişleri Bakanlığı dönemine gelmesi tabi ki bir tesadüf(!). Otorite zaafı veya “haydi çakallar gün bugündür” hiç değil(!). Refah’ın patlama yaptığı, Atatürk dahil her türlü değerlere hakaretler yağdırıldığı dönemi hatırlarsak Genel Kurmay Başkanlığı koltuğunda Doğan Güreş’in oturduğunu görüyorduk.</p>
	<p class="block_13">RP’nin hatiplerinden Şevki Yılmaz konuşmalarında “Ordu Refahçı, Doğan Güreş Paşa Refah’ın iktidarını bekliyor” diyordu. Ardından Güreş Paşa, “Tak emrediyor, Şak yapıyorum” dediği Tansu Çiller’in yanında milletvekili olarak Meclis’e geliyordu.</p>
	<p class="block_13">Mason Özer Uçuran Çiller’in karısı olan Tansu Çiller, RP’ye karşı savaş açmasıyla ünlenmişti ama RP ile hükümet kurdu. Demokrat Doğan Güreş oylamada red oyu kullanamadı.</p>
	<p class="block_13">Bakan Aksu’nun 2005 Ekim ayında PKK tarafından Türkiye’den Irak’a kaçırılan Polis’in babasına “Oğlunu İHD kurtarabilir” şeklinde söylediği sözleri 22 Ocak 2006 tarihli gazetelerde yer alıyordu.</p>
	<p class="block_13">RP’nin ardıllarının kurduğu hükümetle “şiir gibi” anlaştığını söyleyen, Demokrat olduğunu iddia eden Hilmi Özkök ve kan yine durmadı. Ülke tam yol uçuruma gidiyor. AKP’liler her cinayet ardından hep aynı şeyi söylüyor;</p>
	<p class="block_13">“Kurşunlar huzura sıkılıyor”. Kimse de onları dürtmüyor, “Sen necisin sıktırma...”</p>
	<p class="block_13">Kimse bunlara bir şey demediğinden olacak Trabzon’da gerçekleştirilen rahip cinayetini, Türklük düşmanlığından yargılanan Hırant’ın katledilmesi takip ediyor, bu cinayetlerde de esas oğlanın Polis ve irtibatlısı olduğu meydana çıkıyordu.</p>
	<p class="block_12" id="id_Toc402697044">Erdoğan- Kabbani görüşmesi</p>
	<p class="block_13">1 Şubat 2004 tarihinde Tayyip Erdoğan, Şeyh Nazım Kıbrısi’nin Amerika’daki sağ kolu ve damadı Şeyh Kabbani ile ABD’nin istemesi sonucu görüşüyor, bu görüşme sonucunda basına beraber el sıkışan fotoğraflarıyla yansıyorlardı. Yine 1 Şubat 2004’te yaptıkları görüşme Zaman gazetesi tarafından şöyle veriliyordu:</p>
	<p class="block_13">“Türkiye Başbakanı Recep Tayyip Erdoğan’ın Şeyh Muhammed Hişam Kabbani ve İşadamı Nazir Ahmed ile yaptığı görüşmeye ABD’nin Ankara Büyükelçisi Eric Edelman da katıldı. Amerikalı Müslüman liderler, Türkiye’nin İslam dünyası için model olabileceğini ifade ettiler. Alınan bilgiye göre, Erdoğan ile temsilcileri görüşen Musevi kuruluşlar arasında ABD-İsrail Halkla İlişkiler Komitesi, Cumhuriyetçi Musevi Koalisyonu, Ortodoks Birliği, Amerikan Sefardi Federasyonu yer aldı...” </p>
	<p class="block_12" id="id_Toc402697045">Kabbani kimdir</p>
	<p class="block_13">Erdoğan’ın görüştüğü Şeyh Kabbani, Yüksek İslam Kurulu Başkanı’ydı. Şeyh Nazım Kıbrısi’nin Amerika’daki sağ kolu ve damadı. Lübnan’da doğdu. Başkent Beyrut’taki Amerikan Üniversitesi’nde eczacılık okudu. Belçika’da doktora yaptı. Ardından Şam’a gidip İslam Hukuku eğitimi aldı. Tasavvuf üzerine ders aldığı Şeyh Abdullah Dağıstani ve Şeyh Nazım Kıbrısi sayesinde Nakşibendî Tarikatı’yla tanıştı. Kıbrısi’nin “Sufi dinini yaymalısın” isteği üzerine Ortadoğu, Avrupa ve Uzakdoğu’yu gezdi. 1991’de Amerika’ya gelip Sufi Nakşibendî Vakfı’nı kurdu. Çalışmalarını hızlandırıp Amerika ve Kanada’daki vakıfların sayısını kısa sürede 30’a yükseltti.</p>
	<p class="block_13">Kabbani, ülkenin ünlü üniversiteleri ve pek çok dini kurum ile vakıflarda konferanslar veriyor, raporlar sunuyor, Washington’da öyle herkesin kolay kolay alınmadığı yerlere üstünde cübbesi, başında sarığı ve uzun sakalıyla girebiliyordu.</p>
	<p class="block_13">Prof. Dr. Çetin Yetkin, Şeyh Nazım’ın referandumda “Evet’çilerin yanında yer alması ve Denktaş muhalifliğine açıklık getiriyordu:</p>
	<p class="block_13">“Annan Planı’nın referanduma sunulacağı günlerde “Evetçi’lerin yanında yer alan ve planın kabul edilmesi için fetva da veren Şeyh Nazım Kıbrısi yeniden gündeme oturmuş bulunuyor. Daha düne değin Rauf Denktaş’ın himayesinde bulunan, uzun süre yaşadığı İngiltere’den karşısında yer almış, onun muhalifleri arasına katılmıştı? Üstelik, bir zamanlar, Denktaş’ın makam otomobiline onun sayesinde Kıbrıs’a dönerek yerleşebilen ve dergâhını kurabilen Şeyh, ne olmuştu da Denktaş’ın tam binen, onun ölen oğlunun mevlidini okuyan Şeyh Nâzım, evetçilere katılmakla da kalmayacak, referandum öncesinde Kıbrıs Rum kesimine geçerek Kikkos Piskoposu Nikiforos’un konuğu olacak, Kikkos Manastırı’nda ağırlanacak, Makarios’un Throni Tepesi’ndeki mezarını ziyaret ederek onun için dua da edecekti. Şeyh Nâzım, bu ziyaretinde yaptığı açıklamada, Kıbrıs’ın Rumlar ve Türkler arasında ikiye bölünmesinin şeytanın işi olduğunu, bu nedenle de Kıbrıs Türkleri’nin referandumda “Evet” oyu kullanarak eski günlere geri dönmelerini, Rumlar’la birleşmeleri gerektiğini öne sürecekti.</p>
	<p class="block_13">Tayyip’in ABD’de, ABD Ankara Büyükelçi Edelman nezaretinde görüştüğü Kabbani’nin kayınpederi; Şeyh Nazım, Türkler’in mallarını Rumlar’a satıp adayı terk etmelerini İstemişti</p>
	<p class="block_13">Şeyh Nâzım Kıbrısi’nin sicili bir yandan Kıbrıs’ta ve bir yandan da Türkiye’de olup bitenlerin çok önemli bir boyutuna ışık tutacak nitelikte.</p>
	<p class="block_13">Şeyh’in göze çarpan ilk önemli “icraatı”, Kıbrıs’ın İngiliz yönetiminde bulunduğu 1954 yılına rastlıyor. O tarihlerde henüz 34 yaşında olan bu Nakşibendî şeyhinin, Kıbrıslı Türkler’in mallarını Rumlar’a devretmeleri ve Adayı terk ederek Suriye’ye göçmeleri için vaazlar verdiğini, bu yolda dinî konuşmalar yaptığını görüyoruz. Kıbrıs’ta “Evetçiler”in ön safında yer alan Şeyh’in kafa yapısı da ilginç mi ilginç. Örneğin, Kıbrıs’ta bir ara her Cuma günü yayınladığı Terazi adlı risalede İslâm şeriatı ile idare edilen ülkeler övülüyor (9 sayılı Risale), Türkiye ve Kıbrıs Türk basını “haşerat, elin belin kırkayağı” olarak nitelendiriliyor (10 sayılı Risale), “Müslümanlık çağdaşlıkla bağdaşamaz, çünkü hem çağdaş hem de Müslüman olmak mümkün değildir” diyor (11 sayılı Risale).</p>
	<p class="block_13">KKTC’de yayınlanan Bozkurt gazetesinde yayınlanan bir dizi röportajda ise şunları buyurmuş: “Uzay adamı yok. Uzayda melaike var. Adam demesinler onlara.” (8 Mart 1990); “Dünyanın sonu yaklaşmıştır.” (10 Mart 1990). Zaman gazetesinde 30 Haziran 1991’de yayınlanan görüşleri arasında şu da yer alıyor: “Tekkelerde, dergâhlarda, zaviyelerde millet hem edep öğrenirdi, hem de fisebillah hizmeti öğrenirdi.”;</p>
	<p class="block_13">“Biz on yılda on beş milyon genç yarattık her yaştan” diyorlar. Mantar millet! Bu Onuncu Yıl Marşı’dır. On senelik mantar gençlik!”</p>
	<p class="block_13">Cumhuriyet gazetesine 7 Ocak 1996’da yaptığı bir açıklamada ise, Refah Partisi iktidarında her şeyin değişeceğini, fes ve sangın serbest olacağını söylemiş bulunuyor.</p>
	<p class="block_13">Şeyh Nâzım, 4 Şubat 2001 günlü Akit gazetesinde yer alan açıklamasında Cumhuriyet rejimi için de diyor ki: “Milletin yıllardır yapılan bu dayatmalara karşı direndiğini ve yapılan uygulamaların tutmadığını artık herkes görüyor. 80 yıldır yapılan bütün zorlamalara rağmen bu işin yürümediği görüldü. Allah Kurân’da Allah fesatçıların işlerini ileri götürmez’ buyurmaktadır. Her kim ki ilahî emrin dışındadır, fesattadır, eriyecektir ve küçülecektir.”</p>
	<p class="block_13">Şeyh’in arka çıktığı ve pek beğendiği bir kişi olan Adnan Hoca (Adnan Oktar) için söyledikleri de onun nasıl bir kafa yapısına sahip olduğunu ortaya koyan bir başka kanıt. Adnan Hoca hakkında soruşturma sürerken şu açıklamayı yapmış bulunuyor: “Adnan Hoca ile uğraşılmasını tavsiye etmem. Bundan sonra uğraşanlara bir felaket geleceğini haber veririm. Çünkü ben bazı şeyleri bilirim. Maneviyat yolunda bazı haberlerim olur. Haber verirler.” (Hürriyet, 24.11.1999)</p>
	<p class="block_13">Ne ki, tüm görüş ve düşüncelerine karşın Şeyh Nâzım, Kıbrıs’ın Hıristiyanlar’ın, İngilizler’in yönetimi altında olduğu günlerin özlemi içinde. Zaten koyu bir İngiliz hayranı ve yaşamının büyük bir bölümü de İngiltere’de geçirmiş. Bakın, Kıbrıs’ta İngilizler’in egemen olduğu günler için bir keresinde ne demiş: “Biz burada cinayet nedir bilmezdik. Bu, İngilizler zamanındaydı.” (Bozkurt, 9 Mart 1990). Londra ise onun için sanki bir cennet: “Londra, dünyaya açılan bir penceredir; orada her milletten insanı bulmak, İslam’ı anlatmak mümkündür.” (Tercüman, 18 Eylül 1989). </p>
	<p class="block_12" id="id_Toc402697046">Türban</p>
	<p class="block_13">2005 Şubatı’nın ilk günlerinde Almanya’da yayınlanan Welt am Sonntag Gazetesi’nden Christoph Keese’ye demeç veren Erdoğan; “türban yasağını kaldırmak için” çalışma başlattıklarını söylüyordu. Erdoğan’ın bu sözlerinin yayınlanmasının ardında tam bir komedi yaşanıyor, bir başbakanın nasıl değişim geçirdiğini cümle âlem görüyordu. Welt am Sonntag Gazetesi’nin 6 Şubat’ta yayımladığı ve Genel Yayın Yönetmeni Christoph Keese’nin imzasını taşıyan röportajı, “Böyle bir röportaj yok, böyle bir gazeteciyi de tanımıyorum” sözleriyle yalanlayan Başbakan Tayyip Erdoğan, bir gün sonra geri adım atıyordu. Erdoğan’ın, ‘türban yasağını kaldırmak için çalışma başlattıkları’ yönündeki haberi “ben böyle bir şey söylemedim” diyerek yalanlaması üzerine Keese görüşmenin ayrıntılarını net bir şekilde açıklıyordu. Haberi Başbakan’ın danışmanı Cüneyd Zapsu’nun onayını aldıktan sonra yayımladığını belirtiyordu. Bu açıklamanın ardından Erdoğan, röportajı ve röportajı yazan gazeteciyi hatırlıyor, ancak bu kez de haber konusu sohbetin eksik yansıtıldığını iddia ediyordu.</p>
	<p class="block_13">Christoph Keese yazdığı haberin doğru olduğu konusundaki kesin ve kararlı tutumu üzerine Erdoğan, tsunami felaketi nedeniyle gittiği Maldivlere ayak basar basmaz basın danışmanı Ahmet Tezcan aracılığıyla başka bir açıklama daha yapıyordu. Bu yeni (!) açıklamaya göre, olay şöyle gelişmişti: “Erdoğan, Davos zirvesi sırasında Keese ile bir çevirmen aracılığıyla sohbet etti. Sohbet sırasında türban sorunu da gündeme geldi. ‘Başörtüsü yasağıyla ilgili çalışmalarınız var mı’ sorusuna Erdoğan, ‘Yasağın kaldırılması için çalışmalar yaparız. Ancak bunun için toplumsal mutabakat ararız. Bu gündeme gelmeden adım atmayız’ dedi. Sohbetin sonunda gazeteci bunları yazıp yazamayacağını sordu. Erdoğan yazabileceğini söyledi, ancak danışmanı Cüneyd Zapsu’yla irtibat kurmasını istedi. Gazeteci haberini yazdıktan sonra metni Zapsu’ya gönderdi ve onayını aldı.” Tezcan’ın Başbakan adına yaptığı açıklamada, Alman gazetecinin sohbette not tutmadığı, bu nedenle algılama ve redaksiyon hatası yaptığı ileri sürüldü. Açıklamaya göre Erdoğan, “Türbanla ilgili çalışma başlattık” demedi. Zapsu’nun Davos’taki sohbette bulunmaması nedeniyle Erdoğan’ın sözlerini bilmediği, haber metnini Erdoğan’a göstermemesi nedeniyle de sorun yaşandığı savunuldu...” Türkiye Cumhuriyeti’nin Başbakanı yıllarca istismar ettikleri başörtüsü konusunda verdiği bir demecin ardından bu denli çelişkili açıklamalarda bulunuyordu.</p>
	<p class="block_13">Tayyip, 9.4.2002 tarihinde “Türkiye’de başörtüsü konusunda çekilen çilelerin, insan hak ve özgürlükleri ve toplumsal barış açısından yanlış davranışlar olduğunu söylüyordu.</p>
	<p class="block_13">Düzce’de 11.10.2002 yılında vatandaşın Türban ile ilgili sorusuna, “Bunu bana sormak en büyük hakarettir” diye cevap veriyordu.</p>
	<p class="block_13">Bülent Arınç, 2002 seçimlerinden önce “Türban sorununu çözmek bizim namus borcumuzdur” diye Vakit Gazetesi’nde gürlüyordu. Ancak Meclis Başkanı olduğunda bırakın türban sorununu çözmeyi, eşini bile yanına alamıyordu.</p>
	<p class="block_13">Tayyip, başörtüsü sorununa gelince, Türk Silahlı Kuvvetleri’ni bahane ederek “askere karşı yasağı kaldıramayız” mesajını veriyordu. </p>
	<p class="block_13">Oysa; TSK’nin benimsemediği, karşı olduğu birçok yasa çıkardı. Silahlı Kuvvetlerin karşı olduğu birçok politikayı uygulamaya koydu. Barzani, Talabani gibi günde beş vakit Türkiye’ye söven teröristler ile görüşme konusunda askerle karşı karşıya geldi. PKK eylemleri için “Kürt Sorunu” dedi. Irak’ın Kuzeyi ile ilgili olarak yine askerle çelişti...</p>
	<p class="block_13">Ama elindeki Meclis çoğunluğuna rağmen başörtüsü söz konusu olunca askerlerin ardına sığındı. Çünkü bu konu daha çok istismar götürürdü. </p>
	<p class="block_12" id="id_Toc402697047">Akdamar Kilisesi’ne ‘Erdoğan’sız’ açılış</p>
	<p class="block_13">Yenilikçi hareket diye lanse edilen, dönüşümcülerin bir diğer özelliği de türbe şovlarının yanında her fırsatta Kilise açmalarıydı. Şükrü Karatepe RP Kayseri Belediye Başkanı iken Kayseri’de Ermeni kilisesi açmış, “Hoşgörüyü Ermenilerden öğrendik” demişti. Onu Trabzon belediyesi takip etmişti. Abdullah Gül, Salih Kapusuz Ermeni Papazlarla fotoğraf çektirme yarışına girmişlerdi. AKP nerde kilise varsa restore ettirmişti. Restore ettirmekle kalmamışlar tarihte ilk kez bir cami AKP’li belediyelerce Kilise haline getirilmişti. Restore ettirdikleri kiliselerden biri de Van’da bulunan Akdamar Kilisesi’ydi. Kiliseyi 24 Nisan tarihinde açacaklardı. Ancak gelen tepkiler ve maskelerinin düşme korkusu açılışı 26 Mart’a çekiyordu. 2 Mart 2007 tarihli gazetelerde konuyla ilgili haberler şu şekildeydi:</p>
	<p class="block_13">“Ankara, Van’ın Akdamar Adası’ndaki Ermeni kilisesinin 26 Mart’taki açılışına, dünyanın dört bir yanındaki Ermeni ruhani liderlerini davet etmeye hazırlanıyor. Öte yandan Başbakan Recep Tayyip Erdoğan’ın, açılış törenine katılmayacağı açıklandı.</p>
	<p class="block_13">Organizasyon, Ermeni soykırımı iddialarının Amerikan Senatosu’nun gündeminde olduğu bir dönemde yapılıyor.</p>
	<p class="block_13">Davete olumlu yanıt verirlerse, diasporanın önde gelen isimleri arasında yer alan Ermeni patriklerinin çoğu Türkiye’ye ilk kez gelecek.</p>
	<p class="block_13">Dışişleri Bakanlığı kaynakları, “Akdamar Kilisesi’nin açılışı siyasi değil, kültürel” diyor ama, açılışın zamanlaması anlamlı.</p>
	<p class="block_13">Ermeni soykırımı tasarısı, Amerikan Kongresi’nin gündeminde. Soykırım iddiaları, Ermenistan ile Türkiye ilişkilerini kilitlemeye devam ediyor.</p>
	<p class="block_13">Kudüs, Lübnan, Latin Amerika, Rusya ve ABD gibi birçok merkezde Ermeni kiliseleri bulunduğunu belirten yetkililer, tüm Ermeni ruhani liderlerin açılışa davet edileceğini belirtiyor.</p>
	<p class="block_13">Dışişleri kaynakları, açılışa ABD Kongresi’nden temsilcilerin davet edilmesinin ise planlanmadığını kaydetti. “Erdoğan açılışa katılmayacak”</p>
	<p class="block_13">Öte yandan Başbakanlık kaynakları, Başbakan Erdoğan’ın 29 Mart tarihinde Akdamar Kilisesi’nin açılışına katılacağı yönündeki haberi yalanladı.</p>
	<p class="block_13">Başbakanlık kaynakları, konuyla ilgili olarak, “Bugün bir gazetede konuyla ilgili yayınlanan haber doğru değil. Böyle bir program hiç öngörülmedi. Sayın Başbakan’ın o tarihte önceden belirlenmiş bir programı var” dediler.</p>
	<p class="block_13">Öte yandan Başbakanlık Basın Merkezi’nden yapılan yazılı açıklamada da, “Bugünkü Hürriyet gazetesinde Sayın Başbakan’ın 29 Mart’ta Akdamar Kilisesi’nin açılışına katılacağı şeklinde bir haber yayınlanmıştır. 29 Mart’ta Sayın Başbakan’ın böyle bir programı bulunmamaktadır” denildi.</p>
	<p class="block_13">Van Gölü üzerindeki Akdamar Adası’nda bulunan kilisenin restorasyonu 2 milyon 600 bin YTL’ye mal oldu. Restore edilen tarihi Akdamar Kilisesi’nin açılışının Başbakan Erdoğan’ın da katılımıyla geçtiğimiz yıl 4 Kasım’da gerçekleştirilmesi öngörülmüş, ancak planlanan açılış töreninin olumsuz hava koşulları sebebiyle nisan ayına ertelendiği açıklanmıştı.</p>
	<p class="block_13">Ermeni Kilisesi açan AKP, aynı gün şehitlerimiz için okutulmak istenen mevlite izin vermiyordu. </p>
	<p class="block_12" id="id_Toc402697048">At Sineği ve bu adamı kullanın</p>
	<p class="block_13">Haziran 2005 tarihinde Oval Ofis’te Bush, Condi, Erdoğan ve Gül otururken, kapı aralığından içeri bir at sineği bırakılır. At sineği herkesin bildiği gibi atın kıçında dışkıyla beslenen bir sinek çeşidiydi. Bush at sineğine hamle yapar ama kaçırır, Condi de yakalayamaz, Gül sineğin peşinden hoplar zıplar ama nafile, Erdoğan’sa donuk gözlerle izler.</p>
	<p class="block_13">Bush bir süre önce Erdoğan’ı at pazarlığı yapmakla suçluyordu. Şimdi diyeceksiniz ki, “Ne var bunda?..” Tabi ki bir şey yok. Beyaz Saray da at pazarlığı yapmakla suçlanan zatın misafir(!) edildiği günde at sineği... Tayyip’in Fındık Tüccarı olan danışmanı Kürt Zapsu, ABD’ye gidiyor, ABD yöneticileri ile yaptığı görüşmelerde “Başbakan’a kızacağınıza onu kullanın... Lütfen sömürün diyemeyeceğim ama kötü sözcüktür. Kullanmaya çalışın. Bu adamın avantajından yararlanın. Onu aşağı iteceğinize, lağıma atacağınıza kullanın...” Bu sözleri Zapsu, Nisan 2006’da Amerika’da söylüyordu. Olay ortaya çıkınca önce inkâr ediyorlar, sonra sözlerimiz çarpıtılıyor bahanesine sığınıyorlardı. Ancak Zapsu’nun konuşmalarının orijinal bandı gelince her şey aydınlanıyordu. Fındıkçı Zapsu bu sözleri Amerikalılara söylemişti.</p>
	<p class="block_12" id="id_Toc402697049">Önce Türbe ziyareti, sonra Vakıf</p>
	<p class="block_13">5 Ocak 2007 tarihinde Süleymaniye Camii’inde Cuma namazı kılan Erdoğan, ardından Nakşibendî tarikatının İskenderpaşa cemaatinin kurucusu olan Mehmet Zahit Kotku’nun mezarına giderek dua ediyordu.</p>
	<p class="block_13">Erdoğan duanın ardından Ensar Vakfı’na uğruyordu. İmam Hatip kökenli üniversite mezunlarına yardım sağlamak için faaliyete geçen Vakfın Başkanlığını Ahmet Şişman yürütüyor, kurucuları arasında Başbakanlık Müsteşarı Ömer Dinçer, AKP İstanbul Milletvekili Mustafa Açıkalın, İstanbul Büyükşehir Belediye Başkanı Kadir Topbaş, Bağcılar Belediye Başkanı Feyzullah Kıyıklık, Torunlar Gıda’nın sahibi Aziz Torun yer alıyordu.</p>
	<p class="block_13">Erdoğan, vakıftan çıkarken korumalar da kucaklarında kitaplarla onu takip ediyordu.</p>
	<p class="block_13">Erdoğan’ın başdanışmanı ve sözcüsü Akif Beki, Mayıs 2003 yılında çıkan kitabı “Erdoğan’ın Harfleri” adlı kitabında harf devrimini yerden yere vuruyordu:</p>
	<p class="block_13">“Tayyip Erdoğan’ın zihin serüvenini biyolojik yaşından 26 yıl önce, 1928 harf devrimiyle başlatmak gerekiyor. Bir gecede medrese hocaları dahil Osmanlı bakiyesi Türk toplumu okuryazar olma vasfını kaybetti. Yazı öncesi döneme geri döndü. Arap alfabesinin yirmi sekiz harfiyle, ses, sözcük ve gramer mantığıyla yoğrulan Müslüman zihinler, bir sabah kalktıklarında Latin alfabesinin saldırısıyla karşılaştılar...” </p>
	<p class="block_12" id="id_Toc402697050">Laiklik tabi elden gidecek</p>
	<p class="block_13">Tayyip 1994 yılında laiklik, Avrupa Birliği gibi konularda esip gürlüyor ve şöyle konuşuyordu: “Tutturmuşlar Laiklik elden gidiyor... Yahu bu millet istedikten sonra, tabi elden gidecek yahu! Sen bunun önüne geçemezsin ki...</p>
	<p class="block_13">Millete rağmen bu yürümez zaten...</p>
	<p class="block_13">Hem laik hem Müslüman olunmaz. Ya Müslüman olacaksın, ya laik. İkisi bir arada, ters mıknatıslanma yapar...</p>
	<p class="block_13">Avrupa Topluluğu’na girmek için koşturuyorlar. Onlar da bizi almamayı düşünüyorlar... Eee… Biz de girmemeyi düşünüyoruz. Avrupa Topluluğu’nun asıl adı Katolik Hıristiyan Devletler Birliği’dir...” Tayyip, Kıyam’ın yani din adına ayaklanmanın da başlayacağını şöyle anlatıyordu:</p>
	<p class="block_13">“1,5 milyarlık İslam alemi Müslüman Türk Milletinin ayağa kalkmasını bekliyor. Kalkacağız, ışıkları göründü. Allah’ın izniyle bu kıyam başlayacak...”</p>
	<p class="block_13">“Yahu bu milletin bütünlüğü “Ne mutlu Türküm diyene” ifadesiyle sağlanır mı? Osmanlı, otuzu aşkın etnik gurubu ümmet düşüncesiyle bir arada tuttu. Biz de inanç birliğiyle tutacağız” diyen Tayyip iyice coşuyor ve şöyle konuşuyordu:</p>
	<p class="block_13">“Türkiye, Cezayir olur mu, diye soruyorlar. Biz hazmettire hazmettire geliyoruz, Allah’ın izniyle. Artık bu film tanınmaya başlandı. Şimdi artık millet sadece aktörleri değil, senaryoyu değiştirmeye talip. Ve bu senaryonun değiştirilme çabalarıdır, bu çalışmalar...</p>
	<p class="block_13">Biz onun için geliyoruz. Bu düzenin koruyucusu olamayız, mümkün değil. Bu hukuku hazırlayanlar, bu düzenin kaldırılmasının maşası olacaklar...”</p>
	<p class="block_13">Tayyip, Şubat 2002’de gerçekleştirdiği ABD gezisinde; “Değiştim” diye bir ifade kullanmadığını, değerlerini inkâr anlamında değiştim diyemeyeceğini, değerleriyle çelişemeyeceğini, sadece dünyadaki gelişmelere karşı kabuk değişimi yaptığını vurguluyordu.</p>
	<p class="block_13">26 Haziran 2003 tarihinde Star Gazetesi’nde Sezai Şengün imzası ile çıkan yazıda Tayyip Erdoğan’ın Malezya gezisinde, Anayasa’yı yok sayarak sarf ettiği; “Türkiye modern bir İslam devletidir...” sözlerinin Yargıtay Cumhuriyet Başsavcılığı’nı harekete geçirdiği belirtiliyordu. Oysa Anayasa’nın ikinci maddesi Türkiye Cumhuriyeti Devleti’ni şöyle tanımlıyordu: “Atatürk milliyetçiliğine bağlı, demokratik, laik ve sosyal hukuk devletidir...” Tayyip bunu bilmiyordu, bilmek işine gelmiyordu. Ya bu ülkeyi korumak ve kollamakla görevli olanlar?...</p>
	<p class="block_13">Oysa kimsenin umutsuzluğa kapılmasına da gerek yok. Çünkü Kemal’in askerleri var oldukça görev devam edecek, bütün bunların hesabı gün gelecek sorulacaktır.</p>
	<p class="block_4"> </p>

</body></html>
