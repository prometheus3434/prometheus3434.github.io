<?xml version='1.0' encoding='utf-8'?>
<html xmlns="http://www.w3.org/1999/xhtml" lang="en" xml:lang="en">
  <head>
    <title>Musa'nın Çocukları Tayyip ve Emine</title>
    <meta http-equiv="Content-Type" content="text/html; charset=utf-8"/>
  <link href="stylesheet.css" rel="stylesheet" type="text/css"/>
<link href="page_styles.css" rel="stylesheet" type="text/css"/>
</head>
  <body class="calibre">
<p class="block_13">Konferansın açılışını, “Georgetown Müslüman-Hıristiyan Anlayış Merkezi” direktörü John Esposito yaparken çeşitli ülkelerden gelen ve bilim adamı olarak tanıtılan 15 konuşmacı, Fetullah Gülen konulu bildirilerini sundular. Fetullah Gülen üzerine uluslararası düzeyde gerçekleştirilen ilk toplantı olma özelliğini taşıyan konferansta açılış konuşmasını yapan John Esposito, 20. Yüzyılın özellikle son yarısında İslam Dünyasından “Modernite” ile İslam’ın bağdaşabileceğini belirten düşünürler çıktığını, ancak bunların düşüncelerini kurumsallaştıramadıklarını anımsatarak,</p>
	<p class="block_13">“Gülen olgusu, Türkiye’deki İslam karakterinin önde gelen heyecan verici bir örneğidir” dedi. Bu panelden bir süre sonra da CIA’nın Ortadoğu ve Türkiye masası şefi Graham Fuller de:</p>
	<p class="block_13">“Yenilikçi hareket, Türkiye’deki İslamcıların önderleridir” diyordu. Sağlık sorunlarını öne sürerek konferansa katılmayan Fetullah Gülen, konferansa gönderdiği mektubunda, katılımcılara kendisine gösterdikleri ilgiden dolayı teşekkürlerini iletiyordu. Konferansa izleyici olarak katılanlar arasında tanıdık adlar da bulunuyordu. Bunların başında da Ortadoğu Enstitüsü Başkanı Roscoe Suddart, Washington Enstitüsü Türkiye Uzmanı emekli Diplomat George Harris de yer alıyordu.</p>
	<p class="block_13">İleriki günlerde sunulan bildirilerin bir kitapta toplanıp yayınlanacağı ve konuya ilişkin görüş bildiren Amerikalı aydınların bu görüşlerine de kitapta yer verileceği açıklandı. Konferansa konuşmacı olarak katılan öteki kişiler şunlardı:</p>
	<p class="block_13">Doç. Dr. Yasin Aktay (Utah Üniversitesi-ABD), Prof. Dr. Osman Bakar (Pierre Mendes Üniversitesi-Fransa), Mücahit Bilici (Utah Üniversitesi), Prof Dr. Thomas Michel (Dinler Arası Diyalog Başkanı Amerikalı Rahip, Vatikan), Prof. Dr. John Ovoll (Georgetown Üniversitesi-ABD)...</p>
	<p class="block_13">ABD’de 2002 yılının en garip olaylarından biri de Gülen adına yapılan paneldi. Paneli organize edenlerin ve konuşmacıların arasından bir isim özelikle dikkati çekiyordu. Graham Fuller!..</p>
	<p class="block_13">Konferansın ikinci gününde yapılan panelde “Türkiye’de İslam” konusu tartışıldı. Panelde “Kemalizm bitti... Türkiye bir Kürt devletinin kurulmasını engellemeye çalışırsa, bunun Türkiye’ye pahalıya mal olacağını ve Türkiye’nin önemli toprak kaybına uğrayacağını öne süren, CIA’nın Ortadoğu masası görevlisi ve ABD’nin İstanbul eski Başkonsolosu Graham Fuller (Rand). Fuller ABD’de Gülen’e sonsuz destek verirken Türkiye’de de sözde Yenilikçi Hareket’i kanatları altına alıyordu. </p>
	<p class="block_12" id="id_Toc402696932">Tayyip-Fetullah buluşması</p>
	<p class="block_13">Gerek Tayyip’in gerekse Gülen’in arkasında bulunan Graham Fuller Morton Abramowitz, ADL, JINSA; CIA, vs.ler; Ulus devleti parçalayıp, Kürdistan, Ermenistan, Pontus hayalleriyle yanan ve sözde şeriat devleti kurmak için faaliyet gösteren Türk düşmanı güçler, bu ikiliyi bir araya getiriyor ve aynı idealde beraber yürümeleri için zemin hazırlıyorlardı.</p>
	<p class="block_13">Tayyipçi Yeni Şafak gazetesinin haber müdürlüğü ve köşe yazarlığını, daha önce de Gülenci Zaman gazetesinin muhabirliğini yapan Nasuhi Güngör, Tayyip-Fetullah buluşmasını “Yenilikçi Hareket” adlı kitabında şöyle anlatıyordu:</p>
	<p class="block_13">“Tayyip Erdoğan’ın ABD ziyaretlerinde pek çok teması oldu. Ama bunlar arasında birisinin gerçekten ayrı bir önemi vardı.</p>
	<p class="block_13">Erdoğan, 2000 yılı Mayıs ayında ABD’ye yaptığı gezide, uzun süredir orada yaşayan Fetullah Gülen’le de bir araya geldi. Erdoğan-Gülen görüşmesi muhtevasından çok, uzun yıllardır birbirine bir hayli mesafeli olan iki farklı ekolün bir araya gelmesi açısından hayli dikkat çekiciydi.</p>
	<p class="block_13">Görüşme daha çok Türkiye’deki siyasal gelişmeler üzerine sohbet şeklinde gelişti. Fetullah Gülen, 28 Şubat sonrasında yaşanan gelişmeleri değerlendirerek, daha kucaklayıcı bir yeni siyaset anlayışının zaruretini ifade etti. Gülen, Özal örneğini gündeme getirerek, Erdoğan’la uzun uzun sohbet etti. Bu, Yenilikçi hareketle Gülen cemaati arasındaki ne ilk ne de son temas oldu. Siyasetteki tercihlerini, çoğunlukla merkezdeki sağ partiler üzerinde yapan Gülen hareketinin tartışmasız yeni gözdesi, Erdoğan’ın başını çektiği yenilikçi hareketti...” </p>
	<p class="block_12" id="id_Toc402696933">Korkut Abi</p>
	<p class="block_13">Korkut Özal, ABD ve İsrail’e yakınlaşmanın ilk adımlarıydı. Korkut Özal’ın, yıllar önce katıldığı bir Star TV Kırmızı Koltuk programında sarf ettiği; “Türkiye İsrail’in liderliğinde oluşacak bir Orta Doğu ortak pazarına girmelidir!” sözleri birçok AKP’linin kıblesi oluyordu.</p>
	<p class="block_13">Erbakan’a ilk isyan bayrağını açan isim Korkut Özal’dı. Korkut Özal’ın AKP’deki konumunun “Büyük Abi” olduğunu bilmeyen kalmadı. Korkut Özal AKP’ye birçok isim kazandırdı. Bunlara örnek olarak bir iki isim vermek gerekirse; Cüneyt Zapsu; ilginç ve esrarengiz danışman ve gölge kabine bakanı, Amerika’da “Tayyip’i süpürmeyin, kullanın” diyen baş danışman... Korkut Özal’ın Demokrat Partisi’nde Başkan Vekili...</p>
	<p class="block_13">11 Mart 2007 tarihli Hürriyet Gazetesi’nden, Cüneyt Zapsu’nun Alman hükümeti tarafından Almanya’ya üstün hizmet edenlere verilen “Federal Almanya Liyakat Nişanı”nı alacağını öğreniyorduk... Tayyip de, Yahudi örgütleri JINSA, ADL, Jewiss Comittee’den Yahudilere üstün hizmetlerde bulunanlara verilen ödüllerden defalarca alıyordu.</p>
	<p class="block_13">Mücahit Arslan; Kürdistan sevdalısı ve AKP Diyarbakır Milletvekili M. İhsan Arslan’ın oğlu, Ali İhsan Arslan ya da namı diğer Mücahit Arslan’ın, hükümet içinde “Olsun” dediği hiçbir şey geri Çevrilmiyor, Mücahid Arslan’a ulaşanın önü açılıyordu. Tayyip ile Mücahid’i tanıştıran yine Korkut Özal’dı.</p>
	<p class="block_12" id="id_Toc402696934">ABD’de, Deccal’a karşı duran Mehdi, Başbakan’a barış ödülü verdi</p>
	<p class="block_13">“tepkimiz.net” adlı sitede Muammer Karabulut, ödül hakkında ilginç bilgiler veriyordu:</p>
	<p class="block_13">“Prof. Dr. Zeki Sarıtoprak 1999 yılında, Amerika’da, dinlerarası diyalog kurmak amacıyla, Washington’da Mevlana Celaleddin Rumi’nin adından esinlenerek Rumi Forum adı ile bir grup oluşturdu... Sarıtoprak, “İslam ve dinlere göre Deccal, Nüzul-i İsa meselesi” gibi kitapların yazarı... Sarıtoprak’ın üzerinde durduğu Deccal, daha çok İsa’nın muhaliflerine ve kıyamet günü ortaya çıkacak olan yalancı ve kötü kişilerin cezalandırılması anlamında kullanılmaktadır. Ayrıca o “yalancı ve kötü” kim ise İsa (mehdi) gelecek ve onu öldürecek!!! Türkiye’de çoğu tarikatların Deccal olarak tanımladıkları kişi ise Mustafa Kemal Atatürk’tür...</p>
	<p class="block_13">ABD’de var edilen Rumi Forum’un amacı da dinlerarası diyalog değil, dinlerarası sulandırma ve siyasettir. Eğer böyle olmasa, Rumi Forum Washington’da yaptığı sema gösterisi davetiyelerine F. Gülen’in resmini basmaz, o kişiyi de böylesi bir kurumun onursal başkanı yapmazlardı.</p>
	<p class="block_13">ABD’de yaşayan Türklerin, Türkiye’de saygı ile andıkları Mevlana ve ilgi ile izledikleri sema gösterisini, 13 Nisan 2004 tarihinde Washington’da yapılan gösterilerini izledikten sonra “...Fetullah Gülen ve Said-i Nursi isimlerinin Mevlana ile bağdaştırılmasına anlam veremediklerini...” söylemişlerdir. Yaşananlara tepki göstermiş ve Mevlana düşüncesinin bir parçası olan sema gösterisinin siyasallaşmasını “çok büyük bir yanlış” olarak tanımlamışlardır...</p>
	<p class="block_13">ABD’de Prof. Dr. Zeki Sarıtoprak tarafından kurulan Rumi Forum’un başkanlığı Dr. Hasan Ali Yurtsever tarafından yürütülmektedir. Yurtsever de Washington Post’ta yayınlanan demecine göre Gülen’in, “İslam’ın bilim, demokrasi ve özgürlüklerle bağdaşan modern bir yorum” yaptığını söylemiştir. Anlaşılacağı üzere, Rumi Forum ABD’nin Protestan Kuran ve İslam üzerine ihtiyaçlarını karşılamak üzere şekillenmiştir. Bu nedenle de BM’ye bağlı eğitim, bilim ve kültür örgütü olan UNESCO, Mevlana Celaleddin Rumi’nin 800. doğum yılı nedeni ile 2007 yılını Dünya Mevlana Yılı ilan etmiştir... Bakalım, hoşgörü ve diyalog için ABD’li UNESCO, Dünya Mevlana yılı kapsamında, Mevlana’nın çok sevildiği İran ve Pakistan’da neler yapacak? Diyeceksiniz ki, Mevlana ve sema gösterileri Türkiye’de sevilmiyor mu?</p>
	<p class="block_13">Öyle çok seviliyor ki, FGÖ’nün Mevlana’yı modern ihtiyaçlar için oluşturdukları Rumi Forum ile Dünya Mevlana Yılı’nı dinlerarası sulandırma siyaseti için kullanacak. Türkiye de operasyonun merkezi olacaktır... Onun için Rumi Forum, Türkler sözde Ermeni soykırımı yapmıştır tehdidi ile Ermenistan’ın kapı ve pencere sorunlarını halletmek isteyen ABD Kongresi’nde, 13 Mart 2007 günü düzenlenen bir tören ile T.C. Başbakanı Sayın Tayyip Erdoğan’a 2007 Rumi Barış ve Diyalog ödülü verdi. Ödül, “Türk Başbakanı adına” Washington Kardinali Theodore McCarrick tarafından AKP milletvekili Egemen Bağış’a takdim edildi.</p>
	<p class="block_13">- Kim tarafından?</p>
	<p class="block_13">- Washington Kardinali Theodore McCarrick!!!</p>
	<p class="block_13">Haberde kullanıldığı gibi Başbakan’ın barış ödülünü, Kardinal Theodore Mc Carrick elinden alan “TBMM” milletvekili Bağış, “Bu ödülü, patronum ve Türk ulusunun lideri adına almak bir şereftir. Medeniyetler ittifakı bir Rumi medeniyetidir” demiştir... (Kasım Cindemir, Hürriyet Gazetesi / Washington, 14 Mart 2007) T.C. Başbakanı, laik Türkiye Cumhuriyeti’nin altını oymak isteyen bir düşünceden böylesi uyduruk bir ödül almaz. T.C. Başbakanı beni de temsil ediyor.</p>
	<p class="block_13">Hatırlatmak isterim, Hz. Mevlana’nın 21. kuşaktan torunu olan rahmetli Dr. Celaleddin Çelebi sağ olsa idi yüzünüze tükürürdü... Çelebi 1994 yılında, Antalya’ya davetlimiz olarak geldiğinde ABD’den yeni gelmişti. Çelebi, ABD’de otuzun üzerinde ve ayrı eyaletlerde gördüğü Mevlana sevgisi ve sema gösterilerine karşı olan ilgiyi anlatmıştı. O ilginin yalnızca insani ve kültürel boyutu vardı. Bugün ise o ilgiye, ABD’li F. Gülen ile Kürt Said’li Nurculuk yamanmaya çalışılmaktadır. ABD’de yaşayan Türk vatandaşlarının ilgi ile izledikleri sema törenleri sonrası “çok büyük bir yanlış” şeklindeki tepkileri, umarım daha iyi anlaşılmıştır... ABD’de, Türk Başbakan’ın aldığı ödül’e dönecek olursak, ABD’de Deccal’e karşı duran sözde Mehdi yanlıları barış ödülünü T.C. Başbakanına değil, yalnızca O’nun patronu olan Recep Tayyip Erdoğan’a vermiştir...” </p>
	<p class="block_12" id="id_Toc402696935">Mason rehberler</p>
	<p class="block_13">Akif Beki’nin kitabında Erdoğan hareketinin Mason Cemalettin Efgani’nin ideallerini paylaştığı bölümleri sayfa 82’de ibretle okuyorduk:</p>
	<p class="block_13">“...Osmanlıcılık çökünce, arka arkaya İslamcılık ve sonra da Türkçülük ideolojilerini ortaya süren ismin aynı olmasıydı: Cemaleddin Efgani. Afganlı mı, İranlı mı, yoksa Azeri Türkü mü olduğu bile bilinmeyen bu İslamcı aksiyon adamının bir ütopyası vardı: İslam Cumhuriyetleri Birliği. Bu amaca ulaşmak için, hem ümmetçi hem milliyetçi fikirleri İslam dünyasında yaymaya çalıştı.</p>
	<p class="block_13">İslamcılık kadar Türkçülük ve Arapçılık akımlarının da fikir babalığını yaptı. Ünlü fikir adamı Cemil Meriç, “Ümrandan Uygarlığa” adlı eserinde Efgani efsanesini böyle anlatıyor. Mısır’da Muhammed Abdul, Suriye’de Reşit Rıza, Türkiye’de Mehmet Akif Ersoy, Ziya Gökalp ve Mehmet Emin Bey başta olmak üzere İslam coğrafyasında birçok önemli entellektüel, üstadın milliyetçi-ümmetçi fikirlerinden etkilendi. Said Nursi bile, Efgani’nin İslam Cumhuriyetleri Birliği projesini benimseyebildi.</p>
	<p class="block_13">Hem ümmetçi hem milliyetçi oluşu önce çelişki gibi gözükse de Efgani’nin yapmak istediği şuydu: Önce İslam milletleri ulus-devletler olarak kalkınacak (milliyetçi akımlar sayesinde), sonra da birlik oluşturacaklardı. Ama bunun için “ümmetçi” siyasi ideallerden kopmamak gerekiyordu. Gelinen nokta, ütopyanın unutulduğunu gösteriyor.</p>
	<p class="block_13">Tayyip Erdoğan ve Ak Parti hareketi bunun açık göstergesi. Siyasi İslamcılık, “muhafazakâr demokrat” bir harekete dönüştürüldü. İnançlarına aykırı buldukları için başından beri karşı çıkan büyük bir dindar kitle, Tayyip Erdoğan liderliğinde, cumhuriyetin modernleşme projesiyle ve onun savunucusu kurulu devlet düzeniyle barıştı...”</p>
	<p class="block_12" id="id_Toc402696936">Mason AKP ilişkisi hiçbir zaman eksik olmadı</p>
	<p class="block_13">AKP’lilerle masonların ilişkisi hiçbir zaman eksik olmadı. Ta kuruluşundan, hatta tohumlarının atıldığı günlerden bu güne kadar... Beşiktaş İmar Güzelleştirme Sosyal Yardım Vakfı’nın kurucularına baktığımızda bu ilişkinin boyutlarını bir kere daha görüyorduk. Bu Vakfın önde gelen isimlerinden Üzeyir Garih ve İshak Alaton üst düzey mason üstatlarıydılar. Vakıftaki masonlar sadece ikisi mi? Tabi ki, hayır! Şimdilik bu ikisini açıklamak sanırım yeter de artar bile...l986 yılında kurulan bu vakıfta oldukça ilginç isimler yer alıyordu. Aydın Doğan, Tayyip dâhil birçok AKP’linin abisi Korkut Özal’ın hemen hemen her şirketindeki ortağı Talat İçöz, AKP’li Bakan Ali Coşkun, dikerlerin ve birçok AKP’li ile şirket ortağı Eymen Topbaş... Vakfın tüm kurucuları şu şekilde sıralanıyordu:</p>
	<p class="block_13">Mehmet Alacacı, Mümtaz Kola, Turgut Işık, İlyas Özgüer, Sıtkı Çiftçi, Yılmaz Sanlı, Adil Karaağaçlı, İbrahim Polat, Kemal Dedeman, Mehmet Huntürk, Hüseyin Kocabıyık, Hüseyin Anlar, Cengiz Aslan, Çetin Biraniç, Tekin Günver, Fikri Akşit, Talat İçöz, H. Bayram Güneş, İbrahim Yalçın, M. Salih Tatlıcı, Hasan Çolakoğlu, Faruk Ebubekir, İbrahim Bodur, Gündüz Sevilgen, Nurullah Gezgin, Ahmet Ekmekçioğlu, Abdulkadir Çavuşoğlu, Engin Pak, Ahmet Yiğitbaş, Haydar Akın, Hulisi Çetinoğlu, Aydın Doğan, Ali Tanrıyar, Mükerrer Taşçıoğlu, Eymen Topbaş, Ali Coşkun, Orhan Demirtaş, Ahmet Güler, Ali Orhan İnan, Üzeyir Garih, İshak Alaton, Yalçın Sürmeli...</p>
	<p class="block_13">Vakıf üyelerinin bazıları Beşiktaş’ı güzelleştirmeyi, Serencebey yokuşunda bir araya gelerek gerçekleştireceklerini zannediyorlardı. Tıpkı Tayyip Erdoğan-Aydın Doğan yakınlaşmasının Almanya’da tesis edildiğini zannettikleri gibi. </p>
	<p class="block_12" id="id_Toc402696937">Atatürk’ten intikam alacağız diyen masonlar</p>
	<p class="block_13">1993 yılında Yahudi Mason Jak Kamhi’nin oğlu Mason Jefi Kamhi ile Kürtçe eğitim(!) yapacak diye bazı derslikler açan Mehmet Nazif Ülgen “Ufuktaki Cumhuriyet” adlı kitabı kaleme alıyorlardı. 2000’li yıllarda Türkiye’yi yönetecek yenilikçiler derlerken adeta Tayyip ve arkadaşlarını işaret ediyor gibiydiler. Baştan sona hezeyanlarla dolu olan kitabın onuncu sayfasında şöyle deniyordu:</p>
	<p class="block_13">“Cumhuriyet, egemenliği halka vermedi. Osmanlıdan hanedanlığı alıp asker ve sivil bürokrasiye verdi...” On birinci sayfada; “...İkinci Cumhuriyet olarak savunulan sistem için zannediyor ki, birileri topla tüfekle gelecek ihtilal yaparak Cumhuriyet’i yeniden kuracak, hiç kimsenin radikal çerçevede gelip İkinci Cumhuriyet’i kurmaya niyeti yok. Niyeti olanlar da muvaffak olamazlar. Diyoruz ki, Birinci Cumhuriyet’i askerler kurdu. Osmanlı hanedanının devamı olan bu Cumhuriyet’i paşalar kurdu. Buna bağlı olarak, askerin ülke yönetimine hâkim olması, MGK’nın hükümetin üstünde olması, bugünkü Cumhuriyet anlayışıyla bağdaşmaz. Bu Cumhuriyet anlayışı 70 yıl öncesinin anlayışıydı.”</p>
	<p class="block_13">“Tasarladığımız bu Cumhuriyet’e 2000’li yılların Cumhuriyet’i de diyebiliriz. Ne dersek diyelim bir farklı addan söz etmek lazım...”</p>
	<p class="block_13">Kitabın on yedinci sayfasında, “Gerçek halk idaresi neden oluşmamıştır. Çünkü birinci Cumhuriyet’i kuran güçler, gücünü çekip, Cumhuriyet’i halka devretmek istememiştir” deniyordu.</p>
	<p class="block_13">Yirminci sayfada mevcut siyasi partilerin birinci Cumhuriyetin ürünleri, yapısını; devletçi, merkeziyetçi ve asker kökenlilerin oluşturduğu, bu partilerin Cumhuriyeti yeni ufuklara taşımasının imkânsız olduğu vurgulanıyor ve şöyle deniyordu:</p>
	<p class="block_13">“Birinci Cumhuriyetin yarattığı liderlerin ve siyasi partilerin tamamı bu yapıdadır. Bu kadrolarla Ufuktaki Cumhuriyet’ten söz edilemez...</p>
	<p class="block_13">Ufuktaki Cumhuriyet’i kurabilmek için öncelikle siyasi kadroların gençleşmesi lazım. Siyasi kadroların dünya gerçeklerini bilen, eğitilmiş genç beyinlere bırakılması lazım.</p>
	<p class="block_13">Siyasi kadrolarda bu kabuk değişimi olmamışsa korkarım Ufuktaki Cumhuriyet de gündeme gelmez... ...Ufuktaki Cumhuriyet tartışmalarına başlamadan ve fiiliyata geçmeden bu felsefeyi sırtlayacak bir siyasi oluşumun dogması bir zorunluluktur. Ya da mevcut siyasi partilerin yeniden yapılanması bir zorunluluktur. Devrimler bir anda olmaz. Devrimler uzun yıllar kapalı kapılar adında kahve köşelerinde, aile toplantılarında konuşulur. Birileri Çıkar bir kibrit çakar, cayır cayır yanmaya başlar...”</p>
	<p class="block_13">Ufuktaki Cumhuriyetlerinin öncelikli olarak paranın arkasındaki sıfırları silmesinin gerektiğini belirtirlerken, eğitimde özelleştirmenin iyice yaygınlaştırılması, hatta devletin eğitimden elini çekmesi şu sözlerle vurgu yapılanarak isteniyordu: “70 yıl öncesinin şartlarına göre düzenlenen eğitimin dikilen elbisesi dar geliyorsa, teyeller atmışsa, değiştirmek lazım. Sırf Atatürk bu elbiseyi dikti diye değiştirmemek Atatürk’ün devrimlerine ters düşer.” İsrail istihbarat örgütü Mossad’la yakın ilişkide olan Kamhi’lerin desteklediği ve yazımına ortak olduğu kitabın yetmiş beşinci sayfasında Türklük düşmanlığı şu sözlerle yer alıyordu:</p>
	<p class="block_13">“Diğer taraftan bugünkü Türkiye Cumhuriyeti’nin milli hudutları içinde o kadar çok ırk yaşamış ki, bugün bu topraklarda yaşayan insanların Türklükleri bile tartışılır...”</p>
	<p class="block_13">Türkçe konuşmayan insanların zindanlarda çürütüldüğü gibi yalan ve iftiralarla dolu kitapta “Osmanlıdan kalan Rumlara, Ermenilere ve Yahudilere T.C hudutları içinde kültürel serbestiyetler verilmesine karşın Kürtlere verilmemesi bugün ortaya çıkan terörün esas kaynağıdır” deniyordu.</p>
	<p class="block_13">“Herkes çalışıp sağlığını kurtaracak” diyerek devletin sağlıktan elini çekmesini isteyen Yahudi ve kardeşleri, Kürtler söz konusu olduğunda çark ediyor ve şöyle yazıyorlardı:</p>
	<p class="block_13">“Bölgede Kürtçe konuşmak serbest olmalı. İsteyenler Kürtçe tedrisat yapan okullar açabilmeli. Ermeni ve Yahudilere tanınan haklar Kürtlere de tanınmalı, her köşeye yetişecek ve hizmet verecek eğitim kurumları açılmalı, halkın sağlık ve eğitim sorunları halledilmeli...” </p>
	<p class="block_12" id="id_Toc402696938">Ordu Savunma Bakanlığı’nın emrine</p>
	<p class="block_13">Mason Kamhi’lerin desteklediği kitabın 85. sayfasında, Türk Silahlı Kuvvetleri’nin, Savunma Bakanlığı’na bağlanmasını isteyerek şunları vurguluyorlardı:</p>
	<p class="block_13">“Gelişmiş ülkelerin ordularına bakıyoruz. Genelkurmay Başkanları, Milli Savunma Bakanlığı emrindedir. Oysa Türkiye’deki Milli Savunma Bakanlığı’nın fonksiyon ve görevi ordu için iaşe ve ibade yapan bir sayman niteliğindedir...”</p>
	<p class="block_13">Kitaba destek veren diğer isimleri 3. sayfada şu sözleri ile okuyorduk:</p>
	<p class="block_13">“Mehmet Aharı (Gazeteci-Yazar): ‘Çok mükemmel bir çalışma. İkinci Cumhuriyet çok sistematik bir şekilde anlatılmış.’ derken, İşadamı sıfatıyla Bedii Okyay: “Görüşlerinin %95’ine katılıyorum. Ülke sorunlarını çok güzel deşmiş ve çözüm önerileri getirmişsiniz.” şeklindeki sözleriyle memnuniyetini dile getiriyordu. Yazar, Cemal Şener ise; “Başından sonuna kadar çok büyük zevk alarak okudum. Ortaya koyduğunuz görüşlerinizin tamamına katılıyorum...” diyordu.</p>
	<p class="block_13">Kitaba destek veren diğer isimler ise şöyle aktarılıyordu: Gökhan Serter, Şerif Kaynar, Murat Bekdik, Avni Demirci, Yılmaz Men, Tarık Ustaoğlu, Gültekin Okan Salgar, Hüseyin Papila, Hadi Türkmen, Zafer Çevik, Ahmet Hamamcıoğlu, Ahmet Çalık... </p>
	<p class="block_12" id="id_Toc402696939">Genelkurmay Savunma Bakanlığı’na</p>
	<p class="block_13">TÜSİAD Şubat 2007’de yayınlanan raporunda Genelkurmayın Savunma Bakanlığına bağlanmasını istiyordu. Kamhi’lerin desteklediği kitabın 100. sayfasında, Genelkurmay Başkanlığı’nın Savunma Bakanlığı’na bağlanacağı anlatılıyordu. MGK’nın ve DGM’lerin kaldırılacağı, paranın arkasındaki sıfırların atılacağı, Aydın din adamlarınca İslam dininin reformlara tabi tutulacağının, Kürtlerin kültürel haklarının verileceğinin, kendi dillerinde okul açma, radyo, TV kurma haklarının sağlanacağını da vurgulanıyordu. “Ordu hiçbir şekilde içeride polisiye tedbirler içinde kullanılamayacak” deniyor ve ilave ediliyordu; “Askerlik profesyonelleşecek ve paralı hale getirilecek”</p>
	<p class="block_13">Bunları kim yapacak?... Tabii ki Yahudi desteği ile yazılan kitapta bu da düşünülmüş, zaten kitabı okuduğunuzda bahsedilen ve “Yenilikçi” diye tanımlanan kişilerin kimliğini hemen tanıyorsunuz. Kırk dokuzuncu sayfada bu kişilerle ilgili bilgi verilmeye devam ediliyordu:</p>
	<p class="block_13">“Yeni Türkiye”yi yaratan 2000’li yılların Türkiye’sinde söz sahibi olacak genç nesil 70 yıl öncesinin nesli değildir. Üretime katkı yapan üretken ruh, devletin kapısında iş beklemeyen bu genç potansiyel, ufuktaki</p>
	<p class="block_13">Cumhuriyetin temellerini atacak kesimdir. Bu kesim çalıştığı işyerini kutsal sayan kesimdir...”</p>
	<p class="block_13">Bu kitabın ardından bugün Tayyip’in kurmay kadrosunda yer alan isimlerce “Yeni Türkiye’’ adlı bir kitap türünde dergi çıkarılıyordu. Yeni Türkiye’yi kurmak için bu kitapta Demirel’den Tayyip Erdoğan’a, Rahmi Koç’tan Sakıp Sabancı’ya, Haşim Kılıç’tan Yekta Güngör Özden’e, İlber Ortaylı’dan Mahir Kaynak’a, Abdurrahman Dilipak’tan Şakir Süter’e, Toktamış Ateş’ten Doğu Perinçek’e, Ömer Dinçer’den Osman Altuğ’a, Şükrü Karatepe’den Sönmez Köksal’a kadar birçok isim yer alıyor; ancak ipi Tayyip Erdoğan ve kurmayları göğüslüyordu.</p>
	<p class="block_13">Sahte Atatürkçülerin tiyatro sahnesi haline gelen ülkemizde, gerçek Atatürkçülerin sesleri çıkmıyor. Yıllardan beri ne kadar çapsız, milli ruhtan yoksun kişi varsa birçoğunun maskesi olan Atatürkçülük bugün masonların elinde oyuncak durumuna düşüyordu.</p>
	<p class="block_13">Yahudi destekli Masonlar, “Atatürk’ün fikirlerini biz yaşatacağız” diyorlardı demesine de, fikirlerini yaşatmayı bir yana bırakın 29 Ekimlerde localarında kurdukları sarhoş masalarında Cumhuriyetin kazanıldığını iddia ediyorlar, Atatürk ve silah arkadaşlarını içki masasında gösteriyorlar, Cumhuriyetin içki masalarında kazanıldığını iddia ediyorlardı.</p>
	<p class="block_13">18 Ekim 2005 tarihli Star Gazetesi’nde Faruk Mangırcı “Bu kadar demokrasi fazla” başlıklı yazısında, bir internet sitesinde yer alan ve Başbakan Erdoğan’a sorular başlığı ile yazılan yazılara dikkat çekiyordu. Bu haberler gazete sayfalarına yansımasına rağmen cevap verilemeyişi de olayı ilginç kılan gelişmeler arasına katıyordu. Erdoğan ve mason ilişkisinin açıklandığı ve Erdoğan’ın AKP Genel İdare Kurulu’nda söylediği iddia edilen yazı özetle şöyleydi:</p>
	<p class="block_13">“Tüm dünyadaki Yahudi lobilerinin ve Masonların desteğini aldık. Türkiye’de her istediğimizi yapabiliriz. Ordu da masonların kontrolünde. Tüm paşalar mason ya da masonların kontrolünde. İsrail’le stratejik işbirliği yapıldığı için paşaları İsrail bağlantılarımız ile bağladık. Masonlar, Mason localarının kapatılmasının hesabını Kemalizm’i, Atatürkçülüğü, Atatürk’ü Türkiye’den silerek intikamlarını Atatürk’ten alacaklar. İshak Alaton bana bu konuda teminat verdi.” </p>
	<p class="block_12" id="id_Toc402696940">Yazar Tayyip; Bal tutan parmağını yalar</p>
	<p class="block_13">Kadrolarının büyük çoğunluğunu Tayyip’in şu andaki kurmaylarının oluşturduğu ve Yekta Güngör Özden’in de yazdığı “Yeni Türkiye Dergisi” Mart-Nisan 1997’de çıkan 14. Özel sayısında Recep Tayyip Erdoğan’ın şu görüşlerine yer veriyordu:</p>
	<p class="block_13">“Bal tutan parmağını yalar” özdeyişi başka hiçbir söze yer bırakmadan siyasetin yozlaşmasının yanı sıra siyasi gücü elde edenlerin, bu konuşmalarına paralel bir kişisel çıkarı edinmekten geri durmayacaklarını, hatta mevki-makam sahiplerinin kendi keselerini doldurmak, yakınlarına kaynak aktarmak gibi davranışlarının adeta bir doğa yasası gibi tekrar ettiğini ortaya koymaktadır.</p>
	<p class="block_13">“Devlet ricali hesap vermez, hesap alır... Devletin bendesi olarak halk, devletin demir elinde her türlü eğilip bükülmeyi, her renk e Şekli almayı hak etmiş bir yığındır. Devletin kendi iktidar hiyerarşi içinde en üstteki, bir altında yer alan kişiye bu üstünlüğün ona sunduğu kadar bir baskıyı tatbik etme hakkına sahiptir, v.s. Dolayısıyla en tepede oturanın karşısında herkes bir kul durumundadır. Tarihimiz bu tür uygulamalarla ve hatta bir çift sözde idam edilmiş vezirlerin hikâyeleri ile doludur. Cumhuriyet döneminde de aynı mantalitenin devam ettiğini gösteren çok sayıda uygulamaya rastlanmıştır. Tek parti döneminde bir kişinin elinde toplanan kayıtsız ve denetimsiz güç, sanki demokrasiye geçilince parti başkanlarının eline geçmiştir.</p>
	<p class="block_13">Türkiye, sahip olduğu bütün toplumsal, siyasal nitelikleriyle kapalı toplum özelliklerini göstermektedir. Milletimiz, Türkiye’nin açık topluma geçmesinden yana tavır koyarken, devlet ve siyaset ricali, milletimizi kendi iradesine sahip çıkamaz bir zavallı durumunda görüp, ülkemizi kapalı bir toplum halinde tutmanın derdine düşmüştür... Türkiye haklar ve özgürlükler ekseninde özgür bireyin ve eleştirel aklın gelişeceği bir hayatı kendi selameti bakımından inşa etmelidir...” </p>
	<p class="block_12" id="id_Toc402696941">Başkanlık sistemi</p>
	<p class="block_13">Her yerde olduğu gibi tarikatların fikri yapısını İngiltere oluştururken, eylem sahasında Amerika yerini alıyordu. Dinli dinsiz tüm tarikatlar aynı kaynaktan yönlendiriliyordu. Nurcular, Nakşibendîler, Süleymancı ve diğerleri bu sistemde kukla iken, kuklacıyı da masonlar oynuyordu. Masonların ipini tuttuğu tarikatlar insanlarımızı iliği kemiğine kadar somurturken, masonlar ipleri tutmanın avantajı ile bu ortamda aslan payını kapıyordu. Masonları idare edenler ise Bilderberg, CFR daha açık bir deyişle beynelmilel Yahudi idi. Son senelerde ülkemizde Demirci’den başlayarak birçok kesimin hayallerini süsleyen ideallerden biri de başkanlık sistemiydi.</p>
	<p class="block_13">Yine 1993 yılında “İkinci Cumhuriyet” adlı bir kitap yayınlanıyor, bu kitapta kendisine sorulan “ Bu değişim süreci içinde eğer ülkede yaşayan bazı grup insanlar Milli Yapı içersinde kalmak istemezlerse ne olacak?” şeklindeki soruya, “Onun kararını yine halk verecek” şeklinde cevaplıyordu.</p>
	<p class="block_13">Erdoğan, “Kürtlerin; biz ayrı yaşamak istiyoruz” şeklindeki istekleri olursa şeklindeki soruya da “bu durumda belki Osmanlı eyaletler sistemi benzeri bir şey yapılabilir” diyordu.</p>
	<p class="block_13">Tabii ki sorular bitmiyordu: “Bağımsızlık isterlerse tamamen ayrılmak isterlerse,” Tayyip’in cevabı girdiği rotayı gösteriyordu;</p>
	<p class="block_13">“Ona orada sınır tayin edemem. Eyaletler tarzı bir sistem içinde olabilir diyorum.”</p>
	<p class="block_13">Bu açıklamaların ardından önce, “Türkiye’de yirmi yedi etnik gurup var” diyor, ardından etnik gurup sayısını otuzlara, kırklara kadar çıkartıyordu.</p>
	<p class="block_13">Böylece, Özal’ın 1993 yılında ölümünün ardından eyaletçi, federasyoncu, başkanlık sistemli söylemler sahibini bulmaya başlıyordu. </p>
	<p class="block_12" id="id_Toc402696942">Kemalizmi terk et, Fetullahçı ol</p>
	<p class="block_13">Tayyip’in destekçilerinden CIA eski Ortadoğu masası şefi Graham Fuller, Kemalizm’in terk edilip Fetullahçı olunmasını aşağıdaki sözleriyle öğütlüyordu:</p>
	<p class="block_13">“Zorunlu batılılaşma Türk toplumunda bazı yaralar bıraktı. Kendi Osmanlı tarihini, İslam geleneklerini sevenler vardı. Batılılaşma, İslamiyet’i aşağılayan bir hale dönüşünce bu bir hoşnutsuzluğa yol açtı. Kemalizm’in sonuna geldiğini ve belki de sonuna gelmesinin iyi olduğunu söyledim. Halkın büyük bir parçası İslam için daha hürmet görmeyi, Osmanlı tarihi ile övünme istedi.</p>
	<p class="block_13">Dünyada hiçbir lider ne George Washington, ne Nehru, ne Lenin, ne Gandi sonsuza kadar yaşayabilecek bir ürün vermedi. Oysa İncil ve Kur’an veriyor. Liderler ölüyor. Önce bedenleri, zaman içinde düşünceleri siliniyor. Oysa Kur’an ve İncil yaşıyor. İşte Mustafa Kemal’in başına gelen de her tarih yazmış liderin başına gelenden farklı değildir...”</p>
	<p class="block_13">Fuller şu anda koruma altına aldıkları ve adına konferanslar düzenledikleri, Rabbin Aciz Kulu, Papalık misyonunun hizmetkârı Fetullah Gülen’i yere göğe sığdıramıyordu:</p>
	<p class="block_13">“Batı, Fetullah Gülen gibi örnekleri görünce çok umutlanıyor. Çünkü Gülen, modern devlet toplumunda İslam’ın nasıl bir rol oynaması konusunda geniş bir vizyonu temsil ediyor...”</p>
	<p class="block_13">ABD Başkanı Bill Clinton Monika’dan ayrı kaldığında ne söylediğini bilemiyor, Patriği ekümenik ilan ederken İslam’a, Türkiye’den bir halife istiyordu. ClA’nın uzun yıllar Türkiye masası şefliği yapan bir diğer isim olan Paul Henze, 15 Haziran 1994 yılında Aktüel dergisine verdiği mülakatta “Türkiye’yi federalizm büyütecek” diyordu.</p>
	<p class="block_13">Esquire dergisinde yer alan “Yakındoğu federasyonu” görüşü altında Mason yazarların fikirlerinden alıntı yapılarak özetle şöyle deniyordu: Bundan yaklaşık iki yıl kadar önce Türkiye’nin Kafkasya’daki Türk Cumhuriyetleri ile ilişkisinin yoğunlaşması, Balkanlardan Kuzey Afrika’ya kadar uzanan bölgeyi yeniden etkiyebilir hale gelmesi ve Cumhurbaşkanı Turgut Özal’ın geniş vizyonu elitleri kışkırttı. Türk aydınları ilk kez kendi ütopyalarını yaratıyorlardı. İşte Mehmet Altan’ın isim babalığını yaptığı, nihayetinde Tarhan Erdem gibi CHP’lilerin hem fikir olduğu İkinci Cumhuriyet tezi bu ortamda doğdu.</p>
	<p class="block_13">Aynı dönemde yalnızca Osmanlı Coğrafyası’nı değil, Osmanlı kültürünü de keşfeden, “halka tepeden bakmayan” elitler, “Beyaz Türkler” arasındaki halk ajanları Neo Osmanlılık fikrini, ütopyasını dile getirmeye başladılar.</p>
	<p class="block_13">Özal öldü. Gündem değişti. Hayallerimizi de unutmaya başlamıştık. İşte tam bu sırada İstanbul Dergisi’nde tarihçi Mete Tuncay başkenti İstanbul olan bir Yakındoğu federasyonundan söz etti. Ardından Cengiz Çandar, Sabah gazetesindeki köşesinde federasyon tartışmasının altını çizdi. Esquire, bu son entelektüel ütopya etrafındaki tartışmaların önce Türk aydınının sonra da Türk halkının zihniyet kalıplarını kıracağına ve vizyonunu genişleteceğine inanıyor.</p>
	<p class="block_13">Mete Tuncay’la söyleşimizde Yakındoğu Federasyonu’nun ütopyasını sorguladık. Cengiz Çandar ise, Türkiye’nin geleceğinin İstanbul’a endeksli olduğunu açıklamıştı yazısında. Tuncay’ın ütopyasını daha ileriye taşıdı. İkinci Cumhuriyet ile Neo-Osmanlılık fikirlerinin buluşma mekânının İstanbul olacağını ileri sürüp, federasyonun şartlarını anlattı.”</p>
	<p class="block_13">Yakındoğu Federasyonu, Osmanlı Eyaletler sistemi son Türk Devleti’nin parçalanma senaryolarının değişik versiyonlarıydı. Sözde şeriatçılar da bu yolda başkenti İstanbul olarak istiyorlar, ABD’liler de, Yahudi kontrolündeki masonlar da...</p>
	<p class="block_13">Eyaletçilere son günlerde Kenan Evren de katıldı. Evren, Eyalet sistemini isterken ülkeyi de 8 parçaya ayırıyordu. Aynı gün Rice de Amerika’da Irak’ın kuzeyi için “Kürdistan” tanımlamasında bulunuyordu. Ve Evren’e en büyük destek terörist başından geliyor, Apo’nun övgülerine mahzar oluyordu.</p>
	<p class="block_13">Tayyip 14 Ocak 2000 tarihinde Avusturalya’da mülakat yaptığı bir radyo’da, 30 binden fazla insanımızın katili kuduz bir it’e iki defa “sayın” diyor ve ekliyordu, “Sayın Öcalan aldığı kellelerin bedelini ödüyor” Tayyip, şehitlerimiz için “kelle” demekten bile çekinmiyordu.</p>
	<p class="block_13">Ve Tayyip’e Cumhurbaşkanlığı yolunda en büyük destek Kenan Evren’den geliyordu. Evren, “Tayyip’in Cumhurbaşkanı olmasını” istiyorum” diyordu.</p>
	<p class="block_12" id="id_Toc402696943">Kıyamet saati değil seçim vakti</p>
	<p class="block_13">Erdoğan’ın Baş danışmanı ve Basın sözcüsü Akif Beki, Erdoğan’ın “kurtarıcı” olduğunu da anlatıyordu: “...İslam cumhuriyetleri birliği, aslında yalnızca Osmanlı-sonrası ortaya çıkan bir İslamcı ideal değildi, aynı zamanda Müslüman cemaatlerin ahir zaman (tarihin sonu) umutlarını temsil ediyordu. İmparatorluk yıkılmış, din ve ibadet hürriyeti baskı altına alınmıştı. Dünya kötü bir yer olmaya, kıyamet alametleri ortaya çıkmaya başlamıştı.</p>
	<p class="block_13">Birçokları için artık kıyamet saati yaklaşmış, insanlığın son günleri gelmişti. Hz. Muhammed’in hadislerinde haber verilen “mehdi” gelecek, din düşmanı “Deccal” e karşı savaşacak ve bu savaşta İsa Mesih önderliğindeki Hıristiyanlar da ona katılacaktı. Mehdinin zaferinden sonra yeryüzünde kıyamet öncesi ikinci bir saadet çağı yaşanacak, ilahi toplum/İslam ümmeti yeniden dünyaya hâkim olacaktı. Bu “kurtarıcı” beklentisi, özellikle baskı ve zulüm dönemlerinde güçlenen (ve bin yıl sonlarında alevlenen) milenarist akımların standart sloganlarından biri. Her üç İbrahimi dinde de (Yahudilik, Hıristiyanlık ve İslam) büyük özellikler gösteren bir inanış bu.</p>
	<p class="block_13">Hadis külliyatında geniş yer tutan “Mehdi”, “Deccal” ve ahir zaman haberleri, sembolik anlatıma sahip olsa da, küçümsenmeyecek bir kitle yakın zamanlara kadar onları bire bir okudu. Bu yüzden iki buçuk minare boyunda ve alnında kefere yazan bir Deccal bekledi, sahte cennetler sunacak biri. Ve ona karşı gelecek mehdinin söylendiği gibi Şam’dan çıkıp geleceği sanıldı.</p>
	<p class="block_13">Bu çalışma boyunca anlatılan mantalite evrimi ve eldeki veriler artık çoğunluk için “kurtarıcı” haberlerinin bire bir anlamından soyutlandığını gösteriyor.</p>
	<p class="block_13">Göklerden beklenen “kurtarıcı”, insanların arasında zuhur etti. Göksel değil dünyevi bir kurtarıcı, bir siyasi lider olarak. Mucizelerle gönderilen göksel bir varlık yerine oylarla sandıktan çıkarılan bir kurtarıcı. Büyük bir kitlenin son umudu. Seçilmiş biri ama seçmenleri tarafından...”</p>
	<p class="block_13">“Beni Tanrı yargılayacak. Tanrı bana; “George git ve Irak’taki diktatörlüğü devir” dedi. Ben de bu buyruğu yerine getirdim. Bu bana Tanrı’nın verdiği bir misyon” diyordu. George W Bush’un bu hezeyanları karşısında tepkimiz, “Manyak” olurken, Tayyip ve sözcüsünün “Musa, Mehdi ve Allah’ın isimlerini” kendilerine yakıştırmalarına söylenecek söz herhalde bulunamıyordu.</p>
	<p class="block_13">Tayyip Erdoğan, George W Bush’un Irak halkına ve oradaki soydaşlarımıza karşı katliamlar yaptırırken, kendisine “Alçak” demesi gerekirken; “Kahraman evlatlarınızın ana vatana en az kayıpla dönmesi için dua ediyorum” diyordu. Tayyip bu kadarla da kalmıyor; 17 Eylül 2001 tarihli AKP Gurup toplantısında “Tanrı, ABD Başkanı’nı İsa Mesih’in yolundan ayırmasın” şeklinde konuşuyordu.</p>
	<p class="block_13">Tayyip Erdoğan, Amerikan askerleri Süleymaniye’de bizim özel birliklerin kafalarına çuval geçirip esir aldıklarında nota vermesi istendiğinde; “Ne notası müzik notası mı?” diye dalga geçiyordu. </p>
	<p class="block_12" id="id_Toc402696944">Tayyip’in takiyyesi</p>
	<p class="block_13">Ege Cansen, 13.10. 2004 tarihli Hürriyet Gazetesi’nde “Erdoğan’ın Takiyyesi” başlığı altında, değişimin aslında bir takiyye olduğunu anlatıyor, Erdoğan’ın İslamcılığının bir “takiyye” olduğunu sorguluyordu: “Bundan yaklaşık beş yıl önce bu köşede yayımlanan “Demokrasiyi, Müslümanlar; İslam’ı laikler kurtaracak” yazımı, geçen Cumartesi tekrar yayınladım. Bunun sebebi, Türkiye’de demokrasinin, hem geniş halk kitleleri tarafından daha fazla benimsenmesinde, ama daha çok önemlisi, cumhuriyetçi laikler tarafından iyice hazmedilmesinde “Müslümanların önemli rol oynamış olmalarıdır. Bu süreçte, Başbakan Erdoğan’ın geçirdiği değişim çok önemlidir. Onun önderliği olmasaydı, ne bugünkü Ak Parti olurdu, ne de AB’ye uzun yürüyüşte bu kadar mesafe alınabilirdi... Erdoğan’ın davranışı, İslami bir sözcük olan ve “Yaşamsal bir tehlike karşısında dinini-mezhebini gizlemende günah yoktur” anlamına gelen “Takiyye” ile ifade edildi.</p>
	<p class="block_13">Şimdi geriye bakıp düşünüyorum, acaba Erdoğan kalben batıcı idi de, Refah-Fazilet- Saadet hareketinde tasfiye olmamak için mi, İslamcı olarak davrandı? Yani, gizli emeli, Türkiye’yi Batı medeniyetine taşımaktı. Bunu erken açıklarsa önderliği ele geçiremeyecekti, onun için mi İslamcı gibi konuşup, Müslümanlara takiyye yaptı? Neyse işin şakası...”</p>
	<p class="block_13">Ege Cansen’in “Neyse, işin şakası” sözlerine “İsasız Mehdisiz İslam Olmuyor mu” adlı kitabın yazarı Ahmet Musaoğlu şunları söylüyordu:</p>
	<p class="block_13">“Şaka mı çok komik! Her şey aleni yaşanıyor. Papazların Ankara’nın göbeğinde imamlara ders vermelerinin bu dönemde yaşanıyor olması, rast gele mi oluyor!</p>
	<p class="block_13">Yeni din (reforme edilmiş İslam) ortaya çıktığını herkes görebiliyor, İftar sofrası Mozart çalıyor. Serviste mini etekli kızlar. Schröder oturmuş, iftar topunun atılmasını bekliyor. Sağında Başbakan, aralarında saç baş açık bir sarışın, öbür yanında içinden ya yabancı sermaye girdisini hesaplayan ya da Kevser suresini okuyan huşu içinde Ali Babacan...”</p>
	<p class="block_13">Evet, işte bu... Masonların ilahı(!) Mozart’la başlayan ve ezanla devam eden iftar şöleni, en sonunda AB marşı ile noktalanıyor! Bu yeni dinin bağlılarına “İslami Kalvenistler” deniliyor. Tayyip’in, Musa gibi Firavun’un bünyesinde kendini gizleyerek yaşadığı günü geldiğinde kurtarıcı olduğu el altından yayılan ve vurgulanan düşüncelerden de açıkça anlaşılacağı üzere bu işte bir terslik vardı. Çünkü, Musa Yahudi idi ve halkını yani İsrailoğullarını kurtarmak için faaliyetlerde bulunmuştu. Tayyip Musa’ya benzetilirken vurgulanmak istenen neydi? Kurtaracağı halk hangisiydi?.. Tayyip’in danışmanlarından Cüneyt Zapsu’nun karısı Beyza Zapsu yanında bir gurup olduğu halde, Üsküdar Subaşı Camii’nde başı açık ve erkeklerle karışık namaz kılarak, çevre halkını ve cami cemaatini tahrik ederek kargaşaya sebep olmak istemişti. Tayyip bu olayda Danışmanını uyarıp böyle şeylere meydan vermemesini isteyeceği yerde, “Aileyi yıkmak istiyorlar”, “takma kafana” gibi anlamsız sözlerle Zapsu’yu destekliyordu. Ne ilginçtir ki bu namaz eylemlerinin öncesinde Amerika’da zenci bir kadın, kadın-erkek karışık cemaate namaz kıldırıyor bu da basında çok geniş bir şekilde yer alıyordu. </p>
	<p class="block_12" id="id_Toc402696945">Türk ve İslam Düşmanı Papaz’ın heykeli altında imza</p>
	<p class="block_13">Tayyip Erdoğan, Ekim 2004’te Türk ve İslam düşmanı Papa 10. Innorcenzio’nun heykeli altında Avrupa Birliği ile mutabakat için imza atmaya Roma’ya gittiğinde, oruç tutmuyor, Avrupalı liderlerle yemek yiyordu. 5. Cidde Ekonomik Forumu için gittiği Arabistan’da Fetullah’a yakın isimlerin organize ettiği Abant ruhuna paralel olarak şunları söylüyordu:</p>
	<p class="block_13">“Ben İslam Ortak Pazarı anlayışını doğru bulmuyorum. Çünkü, ne olursa olsun bu birliktelikleri ne etnik, ne dini kökene ne de coğrafyaya bağlı olarak düşüneceğiz. Artık dünyada bunların hiçbirisi kaldı mı? Kuruluşları böyle oluşturmaya kalktığımızda kamplaşma başlar...”</p>
	<p class="block_13">Tayyip’in bu açıklamalarına karşı Ahmet Musaoğlu, “İsasız Mehdisiz İslam Olmuyor mu” adlı kitabında şunları vurguluyordu:</p>
	<p class="block_13">“Dinleri, hayatlarının esası olan Hıristiyanlarla ‘ortak kamplaşmayı’ fiilen de kendileri sürdürüyordu. İslam’ın kime ‘dostum’ denilebileceği bildirisi ortada iken, dostluğun reformize edilmiş şeklini sürdürüyordu. 11 Eylül saldırılarından sonra “Batı medeniyeti İslam’dan üstündür” diyen İtalyan Katolik (eski başbakanı) Berlusconi için, “Dostum Silvio ve aile mensubum” gibi ifadeler kullanıyor, Yunan Başbakanı Karamanlis’ten “Dostum Kostas” diye söz ediyor, İngiliz Başbakanı Protestan Blair’den de “Değerli dostum Tony” diye bahsediyordu.</p>
	<p class="block_13">Abdullah Gül de Conderalle Rice’ye, “Condi” şeklinde hitap ettiğini söylüyor, Condi’nin de ona “Abduş” demesi gerektiği esprileri yapılıyordu... Ancak bunca dostlarının ortak çabaları sonucunda Avrupa’nın hemen hemen tamamı “Sözde Ermeni soykırımı’nı tanıyor, Türk insanına vize üzerine vize koyuyor, koydukları vizenin şartlarını ağırlaştırıyorlardı. Ülkemizi Avrupa Birliği’nin kapısından bile baktırmıyorlardı. </p>
	<p class="block_12" id="id_Toc402696946">Tayyip’in Kürt Raporu ve kimlik değişimi</p>
	<p class="block_13">Tayyip Erdoğan, 1993’te ‘Bu anayasa ırkçıdır’, 1995’te ‘Ölünce, kavmini sormayacaklar’, 2002’de ‘Kürt sorunu yoktur’ demişti. 2005’te ‘Kürt sorunu’ ile ‘Türk kökenli vatandaşlar’ ifadesini kullanıyordu. Recep Tayyip Erdoğan, Başbakan olduktan sonra “Kürt sorunu” ve “üst kimlik” tartışmasında muhalefetin “Yugoslavya’ya döneriz. Üniter çimento esnetiliyor” tepkisine hedef olurken, verdiği çelişkili mesajlarla zikzaklar çiziyordu.</p>
	<p class="block_13">Geçmişte “molla” olan büyük dedesinin dini duyarlılığıyla etnik ayrımları reddeden, 2002 yılında “Türkiye’de Kürt sorunu yok” diyen Erdoğan, 10 Ağustos 2005’te probleme “Kürt sorunu” adını koyma, 28 Kasım 2005’te “‘Kürt’üm demeyeceksin ha, dersen isyan başlar” deme noktasına geldi. Erdoğan’ın kimlik bunalımında son nokta, 6 Aralık 2005 tarihinde “Türk kökenli vatandaşlar” demesi oldu. Erdoğan’ın geçmişten bugüne uzanan değerlendirmeleri şöyle:</p>
	<p class="block_13">RP İstanbul İl Başkanlığı döneminde yani 1993 yılında, “Bu anayasa ırkçıdır ama “Türkiye Cumhuriyeti vatandaşlığı” diye bir anlayışı getirmiştir. Bir çatışma var anayasada. Bir taraftan bir Kürt’ün kalkıp da Türk aleyhine konuşmasını suç unsuru telakki ediyor ama bir Kürt’ün aleyhine konuştuğun zaman onu alkışlıyor. Ee bu mantık, çelişkidir. Üstünlük ancak Hakk’a olan yakınlıkla ölçülür...” diyordu.  </p>
	<p class="block_17" id="id_Toc402696947">Kürt sorunu yok</p>
	<p class="block_13">24 Aralık 2002 yılında gerçekleştirdiği Rusya gezisinde; “Türkiye’de Kürt sorunu yok. Sorun var diye inanacaksan sorun olur, yok dersen sorun ortadan kalkar. Böyle öngörü ile yaklaşırsan, sorunun içindesin demek. Bak, “Siirt’ten evliyim, huzurluyum” diyorum. Böyle yaklaş olaya. Kürt sorunu var dersek, bu, sanal sorunlar olarak ortaya çıkarılmıştır. Bizim için böyle bir sorun yok” şeklinde konuşuyordu. Sorunun adi: Kürt sorunu</p>
	<p class="block_13">10 Ağustos 2005 yılında sözde aydınlara; “Her soruna illa ki bir ad koymak gerekiyorsa, Kürt sorunu... Adına ister “kökeni Kürt vatandaşlarımızın toplumsal talepleri” deyin, ister “Güneydoğu sorunu” deyin, isterseniz “Kürt sorunu” deyin... Sorunlar, anayasal düzende, demokratik cumhuriyet sistemi içinde ve daha çok demokratikleşme yoluyla çözülmeli...” tavsiyesinde bulunuyordu.</p>
	<p class="block_13">12 Ağustos 2005’te Diyarbakır’da yaptığı konuşmasında; “Kürt sorunu ne olacak?” diyenlere diyorum ki, herkesten önce bu benim sorunumdur...” diyerek daha değişik bir tablo çiziyordu. 30 etnik, 1 üst kimlik</p>
	<p class="block_13">15 Ağustos 2005 tarihinde; AKP’nin 4. kuruluş yıldönümü töreninde ise “Etnik unsurlar vardır. Kürt’ü vardır, Laz’ı, Çerkez’i, Gürcü’sü, Arnavut’u, Boşnak’ı, Türk’ü vardır. Bunlar ülkemizde bir alt kimliktir. Bunun bir tek üst kimliği vardır; o da Türkiye Cumhuriyeti vatandaşlığıdır...” diyebiliyordu.</p>
	<p class="block_13">21 Ağustos 2005’e geldiğimizde, İstanbul’da minibüsçülerle sohbet ederken; “...Ülkemizde Laz da var,</p>
	<p class="block_13">Boşnak da var, Arnavut da var, Çerkez de var. 30’a yakın etnik kimlik var. Bununla Türkiye Cumhuriyeti vatandaşlığını birbirine karıştırmayalım...” biçiminde kendince uyarılarda bulunuyordu.</p>
	<p class="block_13">3 Eylül 2005’te Napoli yolculuğu esnasında uçakta; “...Kürt olan vatandaşımıza, “Kürt değilsin, Türk’sün” dayatmasını yapmamız yanlış. Aynı şey Laz, Gürcü, Çerkez, Abaza, Boşnak, Arnavut için de geçerli...” şeklinde döktürüyordu.</p>
	<p class="block_15" id="id_Toc402696948">Kürt, Kürt’üm diyecek</p>
	<p class="block_13">8 Ekim 2005’te enişte edildiği Siirt’te; “...Ülkemde birçok sorunlar var. Doğu sorunu, Güneydoğu sorunu, Kürt vatandaşların kendine ait sorunları vardır. Hangi etnik unsurdan olursa olsun, Türk, Kürt, Çerkez, Laz, Arnavut, Boşnak, ki biz buna alt kimlik diyoruz, üst kimlik Türkiye Cumhuriyeti vatandaşlığıdır...” diyecekti. 20 Kasım 2005 tarihinde Şemdinli’de; “...Türk Türk’üm, Kürt Kürt’üm, Laz Laz’ım, Çerkez Çerkez’im diyebilecek. Hepimizin üst kimliği Türkiye Cumhuriyeti vatandaşlığıdır...” önerisinde bulunuyordu. 23 Kasım 2005’e geldiğimizde AKP grubunda yaptığı konuşmada Tayyip’i mozaikçi olarak görüyorduk: “Türkiye Cumhuriyeti vatandaşlığı, 73 milyon için sigortadır. Bizi; Kürt’ü, Laz’ı, Çerkez’i, Türk’ü, doğulusu, batılısı, güneylisi, kuzeylisi ile inananı, inanmayanı ile birleştiren bu üst kimliktir. Biz bir mozaiğiz...” <sub class="calibre5">?</sub></p>
	<p class="block_15" id="id_Toc402696949">Yasak isyan başladı</p>
	<p class="block_13">10 Kasım 2005 tarihinde Samsun’da yaptığı konuşmada şunları söylüyordu: “Deniz Baykal, bana bir defa Türk milleti’ demenin dersini vermesin, önce onun dersini alsın. Dünyada Türk ırkı yok mu? Var. Etnik unsur olarak Türk yok mu? ABD’de zenciler, beyazlar vardır. ABD vatandaşlığı üst kimlik kabul edilmiştir...” 27 Kasım 2005 günü yaptığı İspanya gezisinde, “İnsanların ben Gürcü’yüm, ben Laz’ım deme hakkı var. Oradaki vatandaşın “Ben Kürt’üm” demesini engelleyemezsin. “Kürdüm demeyeceksin ha” dersen isyan başlar...” şeklinde konuşuyor, bu söylemleri suç içermesine rağmen başta Yargıtay Cumhuriyet Başsavcılığı olmak üzere kimseden çıt çıkmıyordu. </p>
	<p class="block_15" id="id_Toc402696950">Türk kökenli vatandaş</p>
	<p class="block_13">6 Aralık 2005’te rotasını Yeni Zelanda’ya çeviriyor, “Bizde etnik unsurlar din bağıyla bağlıdır. Türkiye’deki Kürt kökenli vatandaşların sorunu, Türk kökenli vatandaşlar kadardır...” diyordu. </p>
	<p class="block_12" id="id_Toc402696951">BOP’çu Tayyip</p>
	<p class="block_13">18 Şubat 2004 tarihli Hürriyet Gazetesi’nde Tayyip’in “Diyarbakır’ın, Büyük Ortadoğu Projesinde bir yıldız olabileceği” şeklindeki düşünceleri yer alıyordu:</p>
	<p class="block_13">“Başbakan Tayyip Erdoğan, Diyarbakır’ın, ABD’nin, “Büyük Ortadoğu Projesi” içinde “Yıldız” olabileceğini belirterek, “Kürt vatandaşlarımız da benim canım ciğerimdir” dedi. Fatih Altaylı’nın Kanal D’de önceki gece sunduğu Teke Tek programına katılan Erdoğan, Güneydoğu illerindeki belediye başkanlıklarına aday olanlar üzerinde hassasiyetle durduklarını kaydetti. Erdoğan, çünkü burada yatırımlar ve belediyecilik çalışmaları aksamıştır. Bunların giderilmesi için iyi bir çalışma yapılması lazım. Bunu bizim başarmamız lazım. Kürt vatandaşlarımız da benim canım ciğerimdir...” dedi.</p>
	<p class="block_13">Erdoğan bu kapsamda özellikle Diyarbakır’a çok farklı baktığını ifade ederek şunları söyledi: “Diyarbakır!.. İstiyorum ki şu anda Amerika’nın da ‘Büyük Ortadoğu Projesi” var ya, ‘Genişletilmiş Ortadoğu’, yani bu proje içersinde Diyarbakır bir yıldız olabilir, bir merkez olabilir, bunu başarmamız lazım...” </p>
	<p class="block_12" id="id_Toc402696952">Tayyip ABD vatandaşı mı</p>
	<p class="block_13">10 Mayıs 2000 tarihli, Elazığ’da yayınlanan ve Erbakan’a yakınlığı ile bilinen El-Aziz Gazetesi’nden Vahit Şekerci; “Gül Amerikan vatandaşı olduğunu neden gizliyor” başlığı altında Abdullah Gül’ün de, Tayyip Erdoğan’ın da ABD vatandaşı olduğunu yazıyordu:</p>
	<p class="block_13">“1997’nin başlarında, önce Tayyip Erdoğan Amerikan rüyasını gerçekleştirdi ve ABD vatandaşlığına geçti. Erdoğan’ı daha sonra Abdullah Gül izledi ve böylece Gül için ABD serüveni başlamış oldu...” 08.07.2005 tarihinde Başbakanlık basın merkezinin verdiği bilgilerden öğrendiğimize göre, Erdoğan ABD’de yaşayan Türklerin ABD vatandaşlığına geçmelerini istiyordu, konuyla ilgili haber şu şekildeydi: “Başbakan Recep Tayyip Erdoğan ABD’de yaşayan Türklerin ABD vatandaşlığını almalarını ve Amerikan siyasi hayatına daha çok katılmalarını isteyerek, “Bu doğrultudaki gelişmeler burada yaşayan vatandaşlarımızın haklarının korunmasına yardımcı olacak, ayrıca iki ülke ilişkilerine de katkıda bulunacaktır” dedi”</p>
	<p class="block_13">ABD’deki temasları çerçevesinde, San Francisco’da faaliyet gösteren Türk-Amerikan İş İlişkileri Derneği (TABC) tarafından Fairmont Oteli’nde onuruna verilen yemeğe katılan Erdoğan, California çevresinde yaşayan Türk işadamlarına yönelik bir konuşma yaptı. “ABD’yi daha önce ziyaret ettiğimde Batı yakasına gelerek sizlerle bir araya gelme imkânını bulamamıştım. Bu defa Sun Valley’deki toplantı bizler için bir fırsat oldu. Böylece bu akşam sizlerle bir arada bulunuyoruz” diyen Başbakan Erdoğan, konuşmasını şöyle sürdürdü: “Sizlerin ABD’de özellikle Türkiye’ye hasım lobilerin en aktif olduğu bölgede yaşamanın güçlükleriyle karşı karşıya olduğunuzu biliyorum. Bu lobilerin çocukların müfredatlarından parlamentolarda karar çıkarmaya kadar geniş bir yelpazede çalıştıklarını da biliyor ve gelişmeleri yakından takip etmek suretiyle gerekli karşı önlemleri almaya da çalışıyoruz.</p>
	<p class="block_13">Türkiye karşıtı lobilerin ülkemiz aleyhindeki faaliyetlerinin engellenmesi ve dengelenmesi için örgütlü olarak birlik ve beraberlik içerisinde hareket etmemiz şarttır. ABD, bünyesinde barındırdığı topluluklara, bütünlük içerisinde hareket ettikleri takdirde, aslında geniş imkânlar sunmaktadır. Şüphesiz bütünlük içerisinde hareket, birlik ve beraberlik içerisinde örgütlenmekten ve yerel koşullara uyum sağlamaktan geçmektedir. Ancak bunu yaparken ortak değerlerimizin, kültürümüzün güzel dilimiz Türkçemizin ihmal edilmemesi gerektiğinin önemini vurgulamak istiyorum. Bu ortak paydaları unutan toplumların birlik ve beraberliklerini korumakta zorlandıkları bir gerçektir.”</p>
	<p class="block_13">ABD’deki Türk toplumunun bu hususun bilinci içerisinde hareket ettiğini memnuniyetle gördüğünü ifade eden Erdoğan, “ABD vatandaşlığını almanızı ve Amerikan siyasi hayatına daha çok katılmanızı bu düşüncelerle de destekliyoruz. Bu doğrultudaki gelişmeler burada yaşayan vatandaşlarımızın haklarının korunmasına yardımcı olacak, ayrıca iki ülke ilişkilerine de katkıda bulunacaktır” dedi.</p>
	<p class="block_13">Başbakan Erdoğan, sözlerini şöyle sürdürdü:</p>
	<p class="block_13">“Bu konuda, maalesef, bugüne kadar birçok ülkede hala bizim vatandaşlarımız bulundukları ülkelerdeki siyasi hareketlerin içerisinde gereken ağırlığı koyamamışlardır. Bu konuda ilk sırada Almanya geliyor. Zira, 3 milyona yakın insanımız, 700 bin Türk asıllı vatandaş var, buna rağmen orada hala bir siyasi güç haline gelememişiz. Tabii ABD’de henüz o noktada değiliz. Burada da eğer işe bütün hassasiyetler ele alınarak devam edilirse, öyle inanıyorum ki, kısa süre içerisinde bu farklı gelişmelerin, oluşturulacak farklı lobilerle meydana geldiğini görmek mümkün olacaktır...” “Türkiye ile ABD geleceğe ortak değerler çerçevesinde bakan iki ülkedir”</p>
	<p class="block_13">Konuşmasında Türk-ABD ilişkilerini de değerlendiren Başbakan Erdoğan, “Türk-Amerikan ortaklığı yarım asrı aşan bir süredir gelişmektedir. Türkiye ve ABD geleceğe ortak değerler çerçevesinde bakan iki ülkedir. ABD ile olan ilişkilerimiz herhangi bir başka ülke ile olan ilişkilerimizden farklıdır. ABD, bölge ve dünya sorunlarıyla mücadelede de başlıca ortağımızdır. ABD ile mevcut sağlam ve güçlü ilişkilerimizi her zaman daha ileri götürmek arzu ve iradesine sahibiz” dedi. </p>
	<p class="block_12" id="id_Toc402696953">Küresel dayatmalar AKP programında</p>
	<p class="block_18"><span class="text_">Arslan Bulut, 9.9.2001.tarihinde, </span><a href="http://www.buyukkurultay/gen.tr/4.htm" class="text_1">www.buyukkurultay/gen.tr/4.htm</a><span class="text_"> de Tayyip Erdoğan’a New York’tan gönderilen memorandumu açıklıyordu:</span></p>
	<p class="block_13">“Recep Tayyip Erdoğan’a New York’tan gönderilen memorandumda belirtilen Türkiye’nin şehir devletlerine ayrılması planı, AKP Program ve Tüzüğü’ne hemen hemen aynı ifadelerle geçirildi!</p>
	<p class="block_13">26 Ağustos 2001 tarihli Büyük Kurultay’da 16. sayfadaki “Yazıt” sütunumda “Mr. Tayyip Erdoğan’ı ürperten belge” başlıklı yazımda, New York’taki bir lobi kuruluşu aracılığı ile AKP Genel Başkanı Recep Tayyip Erdoğan’a verilen bir memorandumdan bahsetmiştim. Bu memorandumda Tayyip Erdoğan’a, küreselleşmenin şehir devletleri demek olduğu, kendisinin de bu yönde hareket etmesi halinde destekleneceği belirtiliyordu. Tayyip Erdoğan, bu konuda en küçük bir açıklama bile yapamadı! </p>
	<p class="block_15" id="id_Toc402696954">Küreselleşmenin Şehir Devletleri Planı</p>
	<p class="block_13">Önce, New York’tan, Recep Tayyip Erdoğan’a gönderilen, memorandumda ne isteniyor bir bakalım: “Mr. Erdoğan, sizin küreselleşme ile demokrasi ilişkilerini bağdaştırma yönündeki adımlarınız, Türkiye’ye kriz sırasında destek olan uluslararası güçler tarafından da kabul görecektir. Ankara, küreselleşmenin gerekliliğini anlamak ve dünyada geçerli olan kurallara uyum sağlamak zorundadır. Ankara şunu da anlamalıdır ki, uygun gördüğü kuralları uygulayıp, kendi çıkarlarına uymayanları reddetmesi mümkün değildir... Küreselleşmenin bir adı da şehirleşmedir. Ankara, yerel yönetimlere otonomi vermek ve milli hükümetin fonksiyonlarını yerel düzeyde merkezi olmaktan çıkarmak zorundadır. Dünya, bütün hükümetlerden bunu istemektedir. Bu memoranduma göstereceğiniz ilgiden dolayı takdirlerimizi sunarız...” Kısacası, Erdoğan’a deniliyor ki, “Küreselleşmeye kayıtsız şartsız boyun eğecek misin? Küreselleşme şehir devletleri dönemi demektir. Etnik nüfusa göre, kendi ülkeni otonom şehir devletlerine ayıracak mısın? Bu devletlerin kendi askeri ve polis güçlerini kurmalarına izin verecek misin?”</p>
	<p class="block_13">Daha da kısası Erdoğan’a deniliyor ki, “Mistir Erdoğan, başbakan olursan, ülkeni bölmek için bizimle ortak çalışma yapacak mısın? Genelkurmay ile savaşacak mısın?..”</p>
	<p class="block_13">Eyalet sistemi, Şemdinli iddianamesi, Barzani ve Talabani aşkı, alt kimlik üst kimlik gibi konular akla gelince memleketin kimlerin elinde kaldığı bir kere daha kanıtlanıyordu.</p>
	<p class="block_12" id="id_Toc402696955">Arınç da sorunlu</p>
	<p class="block_13">Tayyip’in bu konuşmaları karşısında AKP’liler coşmaya başlıyor birbiri ardına demeçler veriyorlardı. Yeniden Anadolu ve Rumeli Müdafaa-i Hukuk Dergisi “Bülent Arınç da sorunlu” başlığı ile Arınç’ın görüşlerini aktarıyordu:</p>
	<p class="block_13">“...Bülent Arınç herhalde; tıpkı Recep Tayyip Erdoğan gibi, Leyla Zana, Hatip Dicle, Orhan Doğan, vesaire tarafından takdir ve tebrik edilmeyi arzu etmiş olmalı ki, o da Güneydoğu’daki terör meselesini “Kürt Sorunu” olarak açıklayıverdi. Allah encamını hayreylesin. Kürt sorununun çözümü için cesur adımlar atılmalıymış, daha fazla demokrasi, daha fazla özgürlük gerekirmiş... Asla!..</p>
	<p class="block_13">Daha fazla demokrasi ve daha fazla özgürlük Güneydoğu’nun elimizden çıkmasına sebep olacaktır...” </p>
	<p class="block_12" id="id_Toc402696956">Erdoğan’ın isteği Güneydogu-Kürt raporu</p>
	<p class="block_13">“Yemyeşil Şeriat Bembeyaz Demokrasi” adlı kitabının 426. sayfasında Tayyip’in Kürt danışmanı Mehmet Metiner, diğer Kürt danışman Ali Bulaç ile hazırladıkları rapor ile ilgili şunları anlatıyordu: </p>
	<p class="block_13">“Erdoğan’ın isteği Güneydoğu-Kürt raporu</p>
	<p class="block_13">Kimilerince “iç savaş”, kimilerince de “düşük yoğunluklu savaş” biçiminde yorumlanan bölgedeki çatışmalar had safhaya ulaşmıştı. PKK’nın şiddet politikası, büyük kentlere kadar sirayet etmişti. Çatışma her boyutuyla giderek acımasız bir hale dönüşmüştü.</p>
	<p class="block_13">Kürt sorunu eksenindeki tartışmaların alevi giderek yükseliyordu. PKK, bölgede siyasi partilerin çalışmalarını engelleyen bir tutuma girmişti.</p>
	<p class="block_13">Bölge insanları bu acımasız çatışma ortamında mağdur ediliyor, köyler boşaltılarak kentlere göç ettiriliyordu. Mağduriyet arttıkça PKK güç kazanıyor ve toplumsallaşıyordu. Bölge tam bir dramın ortasına dönmüştü. Kan ve gözyaşı alıp başını yürümüştü.</p>
	<p class="block_13">İşte böyle bir zaman diliminde RP İstanbul İl Başkanı ve MKYK üyesi Tayyip Erdoğan, partisinin bu soruna ilişkin politikasının ne olması gerektiği konusunda herkes gibi düşünmeye başlamıştı. O bir politikacıydı. Sorunu anlamak ve bilmek istiyordu. Bir de sorunun çözümüne ilişkin ne tür öneriler geliştirilebileceğini... Tayyip Erdoğan’ın isteği üzerine kendisine geniş kapsamlı bir Güneydoğu-Kürt raporu hazırlayıp sundum. Sorunun geçmişten günümüze nasıl taşındığına (tarihsel arka plan bağlamında) değindikten sonra çözüm önerilerini maddeler halinde sıraladım. RP’nin sorunun çözümüne ilişkin yaklaşımının yeni dönemde nasıl olması gerektiğine dair önerileri ise sonuç bölümünde siyasetin diline aktararak sundum. 20 küsur sayfadan oluşan bu raporda, özetle, devletçi seçkinlerin geleneksel “yok say ve ez” anlayışına dayalı politikalarının çözümsüzlüğüne vurguda bulunduktan sonra yapıştırıcı üst kimlik olarak “anayasal yurttaşlık” anlayışı temelinde eksiksiz bir demokrasiyle sorunun çözümünün pekâlâ mümkün olabileceğini belirttim.</p>
	<p class="block_13">Bu cümleden olarak, RP’nin etnik temelde ayrı devlet, federasyon veya özerklik gibi taleplerin çözümsüzlüğüne ve yanlışlığına vurguda bulunup Kürt kimliğinin kabulü, Kürt dilinin öğretilebilmesinin önündeki engellerin kaldırılması, Kürtçe şarkı ve türkü yapılabilmesi, olağanüstü hal yönetiminin kaldırılması gibi konularda samimi ve içten bir savunu içine girmesi halinde hem sorunun çözücüne katkıda bulunabileceğini, hem de bölge halkını AKP’nin Kopenhag Kriterleri çerçevesinde yapmaya çalıştıkları şeylerdi önerdiklerim.</p>
	<p class="block_13">Başbakan ve AKP Genel Başkanı Tayyip Erdoğan’ın bugün sorunun çözümü hakkında vurgu yaptığı “Anayasal yurttaşlık”, “Türkiye Cumhuriyeti vatandaşlığı” veya “Türkiyecilik bilinci”, raporda öne çıkartılan önerilerin genel mantığını oluşturuyordu.</p>
	<p class="block_13">Erdoğan raporu ilgiyle ve beğeniyle okuduğunu, raporda sunulan görüşlere ve önerilere katıldığını belirtti. Sonraki günlerden birinde bana “Mehmet, Erbakan Hoca’nın sana selamı var. Tebriklerini iletmemi istedi” dedi. “Hayırdır Reisim” diye sorduğumda, “Hazırladığın raporun bir nüshasını Hocam’a İstanbul’da takdim etmiştim” dedi. “Ankara”ya gece dönerken uçakta okumuş. Çok beğenmiş. Eve varır varmaz gecenin bir vaktinde arayıp raporun kimin tarafından hazırlandığını sordu. Ben de, “Mehmet hazırladı” deyince, Hocam da “ O zaman tebriklerimi ilet. Gayet güzel ve özlü bir rapor hazırlamış” dedi. Reisin de keyfine diyecek yoktu doğrusu.</p>
	<p class="block_13">Raporun altında imzam yoktu. Erdoğan’ı bilgilendirmek amacıyla hazırlamıştım sadece. Doğrusu, Erbakan Hoca’ya takdim edeceği aklıma gelmemişti. Rapordan dolayı Erbakan’ın tebriklerini alınca o da en az benim kadar sevindi.</p>
	<p class="block_13">Birkaç gün sonra İstanbul’da düzenlenen bir toplantıda Erbakan’ın yanına “hoş geldin” demek için gittiğimde Hoca, hemen sözü rapora getirip, “Tayyip söyledi senin hazırladığını. Okudum. Çok beğendim. Gözlerinden öperim. Tebrikler. Gazan mübarek olsun” dedi. Hoca’nın bu konuda samimi olduğundan hiç kuşkum yoktu.</p>
	<p class="block_13">Çünkü sonraki günlerden birinde Meclis kürsüsünde konuşurken söz güneydoğuya geldiğinde devletçi seçkinlerin geleneksel politikalarıyla sorunun çözülemeyeceğinin artık anlaşıldığının altını çizerken söylediği şu söz hala hatırımdadır. “Türkiye’de yetmiş yıldan beridir ırkçı, inkârcı ve asimileci politikalar izlenmiştir.” Erbakan Hoca’nın RP’nin dördüncü büyük kongresinde yaptığı konuşmada, Kürt sorununun çözümüne ilişkin daha ayrıntılı ve cesur şeyler söylediğine tanık olacaktı tüm Türkiye. Bu konuşma metni büyük ölçüde Ali Bulaç’ın teorik katkılarıyla şekillendirilmişti.</p>
	<p class="block_13">Hoca söyledikten sonra parti içinde bunları konuşmak ve tartışmak artık olanaklı hale gelmişti. Büyükşehir belediye başkanıyken Tayyip Erdoğan’ın İstanbul Üniversitesi’nde bir öğrencinin kendisine sorduğu, “Siz güneydoğu ve Kürt meselesinde danışmanının Mehmet Metiner gibi mi düşünüyorsunuz” sorusuna gayet içtenlikle ve dürüstçe, “Sadece Güneydoğu ve Kürt meselesinde değil, her konuda danışmanım Mehmet Metiner gibi düşünüyorum” biçiminde yanıt vermesi, Erdoğan’ın dostluk anlayışına çok iyi bir örnektir.</p>
	<p class="block_13">Tayyip’in danışmanı Mehmet Metiner’in kitabının 481. sayfasında Abdullah Gül ile ilgili bazı açıklamalara yer veriliyordu:</p>
	<p class="block_12" id="id_Toc402696957">Abdullah Gül ve İslam kardeşliği</p>
	<p class="block_13">“...Abdullah Gül: “Asıl çözüm İslam kardeşliği</p>
	<p class="block_13">O dönemde İslamcı siyasetçilerimizin, yani RP’de siyaset yapan aktörlerin, şiddet sarmalındaki Kürt sorununa ilişkin neler dediğine bakmakta yarar olduğu kanısındayım. O gün söylenenler ile bugün söylenenler arasındaki farkı görmek açısından çok gerekli ayrıca.</p>
	<p class="block_13">Osman Tunç’un yönettiği, DYP’den Baki Tuğ, DEP’ten Remzi Kartal ve RP’den Abdullah Gül’ün katıldığı “Kürt sorununda şiddet-siyaset çekişmesi” başlıklı açıkoturumda Gül’ün söyledikleri o günkü anlayışına uygun “dini bir söyleme” yaslanıyordu bütün bütüne.</p>
	<p class="block_13">Bugün Başbakan Yardımcısı ve Dışişleri Bakanı olan Abdullah Gül, o tarihte RP Genel Başkan Yardımcısı ve Kayseri Milletvekili sıfatıyla bakınız neler diyordu:</p>
	<p class="block_13">“Şimdi ben bu meseleye farklı yaklaşmak istiyorum. Bunlar benim şahsi görüşlerimdir. Bir ırk asabiyeti içerisinde değil. Çünkü ben Kayseri’de, Remzi Bey Van’da doğarken iradelerimiz dışında olan şeylerdir. Dolayısıyla meseleye biraz daha inanç birliği açısından değinmek istiyorum.(... )</p>
	<p class="block_13">“Ne Trablusgarp’ta savaşırken, ne Medine’yi müdafaa ederken, ne de Çanakkale’de çarpışırken sen Kürt müsün, Çerkez misin, Türk müsün diye kimse sormuyordu. Bunu sormayı inancına, ahlakına yakıştıramazdı. İslam ahlakından gelen böyle bir kaygı yoktu. Böyle bir birlik, böyle bir yapı içerisinden geldik.(... ) Fakat Osmanlı’dan sonra, yeni Türkiye Cumhuriyeti’nde özellikle tek parti diktatoryası öyle yanlış politikalar izlemiştir ki, burada Kürt orijinli olan arkadaşlarımızı, vatandaşlarımızı değil Türk olanları da mahvetmiştir. Mesela bir Atıf Hoca Kürt değildi ki! Dolayısıyla devletin bu yanlış politikası, Kürt-Türk’ten çok Türkiye’ye giydirilmek istenen bir elbise olmuştur ki, bu milletin örfüne, âdetine, geçmişine zıt olan bir yapıdır. Gösterebilir misin, resmi ideolojiyle bütünleşmiş olan Kürt vatandaşlarımızın hor görüldüğünü? Ama çok Türk gösterebilirim ki ezilmiştir. Dolayısıyla şunu demek istiyorum. Meselenin ortaya çıkması ırki bir asabiyetten olmamıştır. Ama bu 70 senelik uygulamalar Türkiye’yi şimdiki duruma getirmiştir.(... ) 70 yılın çok büyük yanlışları olmuştur. Çukurca’da dağa “Ne mutlu Türküm diye” yazmışsınız. Hala Diyarbakır’ın ortasında bu tür sloganlar yazılıdır. Maalesef resmi ideoloji, Türk milliyetçiliği şeklinde kendisini, ırki taassup olarak tezahür ettirmiştir.(... )</p>
	<p class="block_13">Serbest ortamlarda, üniversitelerde, devlet dairelerinde Kürt-Türk ayrımı yapılmamıştır. Ayrımlar bıyığa, pantolon, fiziki özelliklere bakılarak yapılmamıştır. Türkiye’de esas, baskın olan ayrım, inanç birliğinden gelmiştir. Hangi bölgeden değil de, ailesi dindar mı değil mi diye ayrım yapılmıştır. Terör olaylarından dolayı bu anlattıklarımıza Kürt-Türk ayrımı başlamışsa kötü şey tabii ki budur. Yaşar Kemal Kürt’tür. Baş tacı edilmiştir.(... )</p>
	<p class="block_13">Esas ortaya çıkan ayrımcılık, Türkiye’de hep inançtan gelmiştir. Eğer Kürt ve Türk dindar olmuşsa mahvolmuştur. Ama diyelim ki Kürt laik, dindar değil, sosyete bir havada ise kabul edilmiştir. İnsanlara Allah’ın bahşettiği tabii hakları engellemek doğru olmaz. Bir insan kendi anadilini konuşmalı, bununla varsa eğitim görmelidir. Bu ülkede insanlar çeşitli ırklara mensup olabilirler. Ama bunları birbirine bağlayan ortak noktayı bulmak gerekirse işte bu İslam kardeşliğidir. Asıl çözümü bence burada aramamız gerekir...” </p>
	<p class="block_12" id="id_Toc402696958">İhsan Aslan’ın Kürdistan aşkı</p>
	<p class="block_13">25-28 Eylül 2006 tarihli Hürriyet Gazetesi’nde değerli Gazeteci ve Yazar Emin Çölaşan, AKP Diyarbakır Milletvekili İhsan Arslan’ın maskesini düşürüyordu:</p>
	<p class="block_13">“...Dün Mardin’de bir şehit daha verdik. Teğmen Cengiz Evranos, PKK pususunda şehit düştü. Hiç kuşkunuz olmasın, biz daha nice şehitler vereceğiz, nice şehit cenazeleri kaldıracağız. Askerlik yan gelip yatma yeri değil ki!</p>
	<p class="block_13">Dünkü Tercüman Gazetesi’nde Faruk Mangırcı’nın manşetten verilen haberi vardı. Okuyunca irkildim, şaşırdım, Türkiye’nin kimlere emanet edildiğini, kimlerin eline bırakıldığını ve bizi “milletin vekili” olarak kimlerin temsil ettiğini bir kez daha utanarak gördüm.</p>
	<p class="block_13">Adı İhsan Arslan. AKP Diyarbakır milletvekili. Recep Tayyip Erdoğan’ın en yakınlarından biri. Oğlu Mücahit Arslan, yine Başbakan’ın en yakın danışmanı. Hatta sağ kolu. Bunlar müteahhit. Kamu kuruluşlarına ve AKP’li belediyelere iş yapıyorlar...</p>
	<p class="block_13">Şimdi Kürt Soruşturması isimli kitaba bakalım. AKP Diyarbakır Milletvekili İhsan Arslan görüşlerini açıklıyor! Milletin vekili olan bu şahıs bakınız ne gibi inciler saçıyor:</p>
	<p class="block_13">“Doğduğum yer olarak Kürdistan vatanımdır. Halen yaşamakta olduğum yer itibarıyla da Türkiye vatanım durumundadır.”</p>
	<p class="block_13">“Müslümanların vatanı neresi ise orayı korumak, orayı kurtarmak ve vatan diye orasını isimlendirmek gerekir. Bu manada Türkiye coğrafyasının Misak-ı Milli ile çizilen sınırları hiçbir anlam ifade etmemektedir.” “Son İslam devletini (Osmanlı’yı) ve onun müesseselerini (padişahlık ve halifeliği) ortadan kaldıran ve yegâne politikası İslam’a düşmanlık ve onu yok etme esası üzerine kurulan bir zihniyet ve otoriteye (Cumhuriyet rejimine) karşı tüm isyan ve başkaldırıları (Cumhuriyet dönemindeki Kürt isyanları ve PKK olayı) alkışlamak gerekir.” </p>
	<p class="block_13">Evet, aynen bunları söylüyor!</p>
	<p class="block_13">AKP Diyarbakır Milletvekili İhsan Arslan, vecize yumurtlamayı sürdürüyor:</p>
	<p class="block_13">“Zulme karşı verdiği mücadele sonunda halkın mazlumiyeti yanında onun yegâne koruyucusu ve destekçisi konumuna giren gerilla hareketi (yani PKK!) bölge halkının gözünde muteber (seçkin-saygın) bir kişiliğe sahip olmuştur. Mücadelenin ilk günlerinde bir köye gece gizlice gidebilen gerilla timleri (PKK’lılar) artık gündüzleri gitme imkânını bulmuştur. Halk, ulusal kurtuluş mücadelesi verdiği kabul edilen PKK hareketi yanında yer almaya başladı.”</p>
	<p class="block_13">“Bölgedeki (Güneydoğu’daki) tüm ilave askeri birlikler geri çekilmeli, özel tim ve koruculuk sistemi kaldırılmalıdır.”</p>
	<p class="block_13">“Kemalist, laik ve demokratik ilkeler Türkiye’de herkese zorla dayatılmaktadır... (PKK’yı kastederek) Bu inkârcı ve kanlı politikalar karşısında siz olsaydınız ne yapardınız?”</p>
	<p class="block_13">“Kısa vadede yegâne çözümün ve önlemin, Türkiye’nin tamamına uygulanacak yeni bir ‘Eyalet Sistemi’ olduğunu hatırlatmak isterim.”</p>
	<p class="block_13">Adam PKK’yı gerilla, PKK terörünü ulusal kurtuluş savaşı, Güneydoğu’yu Kürdistan olarak tanımlıyor, bununla da yetinmeyip Cumhuriyet rejimine dil uzatmaya yelteniyor.</p>
	<p class="block_13">Bu adam AKP Diyarbakır Milletvekili. Oğluyla birlikte Recep Tayyip Erdoğan’ın danışmanı ve akıl hocası. Sevgili okuyucularım, Türkiye’nin bunların elinde nerelere sürüklenmek istendiğini artık hepiniz çok iyi biliyorsunuz. O yüzden, bunları yadırgamayın. İhsan Arslan bu görüşlerinde yalnız değil. Şimdi kendisinin başbakanı olan Recep Tayyip Erdoğan bile geçmişte benzer sözleri söylerdi:</p>
	<p class="block_13">“Bize göre demokrasi ancak bir araçtır. Hangi sisteme (Kürtçülük, İslamcılık) gitmek istiyorsanız, bu düzenin seçiminde bir araçtır.”</p>
	<p class="block_13">“Türkiye’nin 70 yıllık tarihi boşa harcanmış bir zamandır.”</p>
	<p class="block_13">“Şu anda Türkiye’de 27 etnik grup yaşamakta. Bunların varlığının tanınması gerekir. Türkiye Türklerindir gibi tezler yanlıştır.”</p>
	<p class="block_13">“Örneğin Kürtler biz ayrı yaşamak istiyoruz diyebilir. Bu durumda belki Osmanlı Eyaletler Sistemi benzeri bir şey yapılabilir.”</p>
	<p class="block_13">Başbakan ile milletvekilinin Eyalet önerisi nasıl da örtüşüyor! Başbakan sözlerini daha sonra şöyle sürdürüyor:</p>
	<p class="block_13">“(Devlet yapısını) Ben İslam’ın devlet planı içinde düşünüyorum. Bizim için en üst belirleyici İslam’ın İlkeleridir. Her şey ona göre belirlenir. Türkiye’nin yarınında artık Kemalizm’e yer yoktur.” “Biz Türkiye’yi önemsiyoruz ve Türkiyeliler olarak buna mecburuz... Günümüz Türkiyelileri... Biz Türkiyelilere diyoruz ki...”</p>
	<p class="block_13">Dikkat ediniz, söylemlerinde “Türk” yok, “Türkiyeli” var!</p>
	<p class="block_13">AKP Diyarbakır Milletvekili İhsan Arslan’la Başbakanının söylemleri birbiriyle ne güzel uyuşup örtüşüyor! Ülkemizi şimdi onlar yönetiyor. Tencere yuvarlanmış, kapağını bulmuş.</p>
	<p class="block_13">Dün yine bir teğmenimiz şehit edildi, kimin umurunda! Biz onların sözlerine bakalım, teselli bulalım! Elbet vardır bir bildikleri!</p>
	<p class="block_13">İhsan Arslan (AKP) konuşuyor (2)</p>
	<p class="block_13">Dünkü yazımda AKP Diyarbakır milletvekili İhsan Arslan’ın incilerini (!) size aktarmıştım.</p>
	<p class="block_13">PKK’ya övgüler düzüyor, Türkiye’de eyalet sistemi kurulması gerektiğinden söz ediyor, vatanının Kürdistan olduğunu söylüyordu.</p>
	<p class="block_13">Şimdi aynı kitaptan kendisinin başka sözlerini de sizlere aktarıyorum. Kararı siz verin. Türkiye’yi kimlerin, hangi kafaların yönettiğini iyi görün. Sözü İhsan Arslan’a bırakıyorum:</p>
	<p class="block_13">“Ne mutlu Türk’üm diyene! Çok meşhur olan bu sloganda Türklüğün üstün bir ırk olduğunu açıkça belirtilmektedir. Benzer ifadelerine Mussolini ve Hitler’de rastladığımız bu Faşist anlayış gayri İslami olduğu gibi, başka ırktan insanları da tahkir ve tezyif etmektedir. (Aşağılamaktadır.) ‘Türkiye Türklerindir... Türkiye ülkesiyle... bölünmez bütünlüğü...’</p>
	<p class="block_13">Başlangıçta çok masum gibi görünen bu ilkeler gerçekte çok açık gasp ve tahakkümü (baskıyı) içermektedir... Hayır, bunlar yalan ve yıllardan beri devam edegelen gayri samimi uyutma politikalarının gereğidir. Eğer Türkiye Türkiye’de yaşayan herkesindir’ denemiyorsa, bu ikiyüzlülüktür. ‘Türkiye’de yaşayan herkes Türk’tür... Milletin bölünmez bütünlüğü... Kürt diye bir şey yok...’ Bu sapık anlayışla Allah’ın (C.C) ayetlerinden olan bir kavmin (Kürtlerin) varlığı ve dini inkâr edilmekte ve millet kavramı kasıtlı olarak çarpıtılmaktadır.</p>
	<p class="block_13">Millet kelimesini kavim karşılığında kullanmak yanlıştır.</p>
	<p class="block_13">Dolayısıyla Türk Milleti değil, Türk Kavmi demek gerekir.”</p>
	<p class="block_13">Dünkü yazımda ayrıca Tayyip Erdoğan’ın sözlerini de size aktarmıştım. AKP Diyarbakır milletvekili İhsan Arslan’la fikir ve görüşlerinin nasıl örtüştüğünü, nasıl uyum içerisinde ve aynı doğrultuda olduğunu belgelerle kanıtlamıştım. (Lütfen dünkü yazımı bir kez daha okuyunuz.) Bay İhsan Arslan sözlerini sürdürüyor. Okuyalım:</p>
	<p class="block_13">“Kemalist, laik ve demokratik ilkeler Türkiye’de yaşayan herkese zorla dayatılmaktadır. Türklük adına yönetimi ellerinde bulunduranlar, halkları için Kemalizm adında bir din tercih etmişlerdir. Herhalde Türklerin ATASI olmaya layık olununca, onlara din tayin etmek de kaçınılmaz oluyor!” Arkadaşın espri yeteneği de epeyce yüksek! Söz yine kendisinde:</p>
	<p class="block_13">“Biz müslümanların tezi, kesinlikle ‘Ulus Devlet’ olmamalıdır. Bizler için devlet, ana unsurlarını ideolojimizden (İslamdan) alan devlet olmalı.”</p>
	<p class="block_13">“Rejimin (Cumhuriyet rejiminin) yüz yıllık zulmü, halifeliği kaldırması ve İslam düşmanlığı halen bütün şiddetiyle devam ediyorken, kimi müslümanın Apo’nun (Abdullah Öcalan’ın) sosyalistliğinden bahsetmesi, ‘70 yıldır bizi Türk Kemalistleri idare etti, bırakın biraz da Kürt sosyalistleri idare etsin’ cevabı, halkın tepki ve duygularına tercümanlık yapmaktadır...</p>
	<p class="block_13">Bu cephenin değişik unsurları içinde yer aldım. Türkiye’nin geçirdiği tüm evrim-devrim ve maskaralıkları yakından gözleme talihsizliğini yaşadım.”</p>
	<p class="block_13">Burada bir husus daha var. Bu sözleri söyleyen, bu görüşleri savunan İhsan Arslan, milletvekili seçildiğinde Meclis kürsüsünde aşağıdaki metni okuyarak şöyle ant içti:</p>
	<p class="block_13">“Devletin varlığı ve bağımsızlığını, vatanın ve milletin bölünmez bütünlüğünü, milletin kayıtsız ve şartsız egemenliğini koruyacağıma... Laik Cumhuriyet’e ve Atatürk ilke ve inkılâplarına bağlı kalacağıma... Büyük Türk milleti önünde namusum ve şerefim üzerine ant içerim.”</p>
	<p class="block_13">Onurlu bir insan ya dün ve bugün alıntı yaptığım sözleri söyler ve ilkelerine bütünüyle ters olan bu yemini etmez, ya da bu yemini -hem de namusu ve şerefi üzerine ediyorsa- yakın geçmişteki o sözlerinden vazgeçmiş olduğunu kamuoyuna açıklar.</p>
	<p class="block_13">Beyefendinin bu konudaki namus ve şeref çelişkisini hangi akıl ve mantıkla nasıl açıklamak gerektiğini bilebilmek kolay değil!</p>
	<p class="block_13">Son olarak kendisine birkaç soru sorayım da, içimde kalmasın!</p>
	<p class="block_13">1970 yılı kurban bayramında zamanın ünlü siyaset adamı, milletvekili Dr. Sadettin Bilgiç’in her zaman rahatça girip çıktığınız ve ağırlandığınız evini bayram ziyaretinde arkadaşlarınızla birlikte bombaladınız mı? Evde yangın çıktı mı? Dinamit ve molotof kokteyllerini hediye oyuncak ve lokum paketlerinin içine sakladınız mı? Molotofla birlikte dinamitler de patlasaydı ne olacak, kaç kişi ölecekti? Bu olaydan sonra yakalanıp yargılandınız mı? Altı ay hapis cezası aldınız mı?</p>
	<p class="block_13">Teşekkür ediyorum, milletin vekilinden yanıt bekliyor, başarılarının devamını diliyor, saygılar sunuyorum! İhsan Aslan ülke aleyhindeki sözleri ortaya çıkınca manevra yapıyor ve döndüğünü anlatıyordu. Çölaşan, İhsan Aslan’ın bu tavrı karşısında şunları yazıyordu:</p>
	<p class="block_13">“Sevgili okuyucularım, dün ve önceki günkü yazılarımda size, halen AKP Diyarbakır milletvekili olan İhsan Arslan’ın döktürdüğü incilerden bazılarını belgelerle aktardım. PKK’yı övüyor, vatanının Kürdistan olduğunu söylüyor, Cumhuriyet rejimini yerin dibine batırıyordu.</p>
	<p class="block_13">Kendisi dün TBMM’de bir basın toplantısı düzenledi. Geçmişte söylediği sözlerden artık “döndüğünü” ve şimdi öyle düşünmediğin’ söylemek zorunda kaldı! Ben zorda kalınca böyle 180 derece dönenlere bayılırım! Dünkü yazımın sonunda ayrıca, bu şahsın 1970 yılında dönemin en önde gelen siyasetçilerinden Dr. Sadettin Bilgiç’in evini bombalayıp bombalamadığını da sormuştum.</p>
	<p class="block_13">Önce Bilgiç’in “Dr. Sadettin Bilgiç. Hatıralar” isimli kitabının 222 ve 223. sayfalarını okuyalım. Bölümün başlığı “Bizim evi dinamitle uçuracaklardı.”</p>
	<p class="block_13">“Rahmetli babam 1970 yılının kurban bayramında kalça kırığından ameliyat olmuş, hastanede yatıyordu. Hastanede babamı ziyaret ederek eve geldiğimizde hemşerilerimle ve yazıhanemde çalışma imkânı verdiğim gençlerle karşılaştım. Hepsine ayrı ayrı hoşgeldin dedikten sonra kahvaltı için içeride bir odaya çekildik. O sırada “salonda yangın var, vestiyer yanıyor” bağrışmaları oldu. Salona geldim. Yanan paltolar merdivenden aşağı atılıyordu... Yangın söndürülmüştü.</p>
	<p class="block_13">Pencerede bir oyuncak otobüs kutusu vardı. Onu oradan aldım ve banyoya götürdüm. Çocuklara getirilmiş bir oyuncak olduğunu sandım. Yangını da, dışarıdan kasıtlı getirilmiş bir şeye bağlamadım. Kendi çocuklarımın maytap gibi yanıcı bir cismi sakladıklarını düşünüp onları sıkıştırdım. Halil Çobanoğlu isminde eski polis komiseri bir hemşehrim de ziyaretçiler arasındaydı. “Buraları bir arayalım” dedi. Ayakkabı dolabında patlamamış bir molotof kokteyli daha bulunca, oyuncak diye içeriye götürdüğüm paket aklıma geldi. Onu salona getirdiğimde, içine dört adet dinamit lokumu yerleştirilmiş olduğunu görmeyelim mi!</p>
	<p class="block_13">Derhal polise haber verdik... Ankara Emniyet Müdürü ve Ankara Valisi de geldiler.</p>
	<p class="block_13">Yazıhanemi paylaştığım gençlerden şüphelendiğimi bütün işarlara rağmen söylemedim. Fakat polis yaptığı incelemede, yazıhanemde çalışmalarına izin verdiğim gençler arasında bulunan, Sason’lu olduğunu ve Yükseliş Koleji’nde çalıştığını öğrendiğim bir gencin koyduğu çok geçmeden anlaşıldı. Yine de davaya müdahil olmadım. Kamu davası yürüdü ve altı aya mahkûm olan genç daha sonra tahliye edildi. En ağırını ve ilkini hafif atlattığımız bu anarşik hareketin basına yansımasını istemedim.” Sadettin Bilgiç’in kitabında anlattığı ve ismini vermediği bu “Sason’lu genç”, şu anda AKP Diyarbakır milletvekili olan Sason doğumlu İhsan Arslan. Bu ismi dün Sadettin Bey’e de doğrulattım.</p>
	<p class="block_13">Şimdi bir düşünün, aynı görüşleri paylaştığınız bir siyasetçi size evini ve bürosunu açıyor, oralarda çalışma yapmanıza izin veriyor... Ve siz - hem de bir bayram ziyaretinde - o evi bombalıyorsunuz. Allah’tan ki dinamitler patlamıyor, iş küçük bir yangınla atlatılıyor.</p>
	<p class="block_13">AKP milletvekili İhsan Arslan dün Meclis’teki basın toplantısında kendisine bu konuda sorulan sorulara şu yanıtı verdi:</p>
	<p class="block_13">“36 yıl önce yaptıklarımdan yargılanmamı hiçbir vicdan kabul etmez. Konu o dönem yargıya intikal etti ve sonuçlanmadı. Mahkûm olmadım. Tam hatırlamıyorum ama galiba af süreciydi.” Havada kalan bu laflar üzerine gazeteci arkadaşlarımız soruyu yineledi: “Bombaladınız mı, bombalamadınız mı? Biraz açıklık getirseniz!”</p>
	<p class="block_13">Yanıt:</p>
	<p class="block_13">“Ben hayatım boyunca hiçbir insanın canına kastetmedim. Ben Müslüman’ım.” Doğru söylüyor olabilir!</p>
	<p class="block_13">Bombayı belki de mutfaktaki hamamböcekleri ölsün diye koymuştu. Sen geçmişte bir eve bomba koyacaksın, aradan yıllar geçince sonucunu “tam olarak hatırlamıyorum” diyeceksin!</p>
	<p class="block_13">Geçmişte söylediğin çirkin, Cumhuriyet rejimini ve Türk milletini aşağılayan sözleri “çevir kazı yanmasın” yöntemiyle ve “Ben artık değiştim” diyerek bugün kabul etmeyeceksin, bombalama olayı sonrasını hatırlamayacaksın!</p>
	<p class="block_13">Böyle şeyler unutulur mu? Hayatında kaç yeri bombalamış da unutmuş yani! Ayıp valla! Şimdi “değiştiğini” açıklamak zorunda kalan milletimizin vekiline bundan sonraki siyasi yaşamında çok daha büyük başarılar dilerim!</p>
	<p class="block_13">Helal olsun ona ve partisine bu yollar!..”</p>
	<p class="block_15" id="id_Toc402696959">Amed ve İhsan</p>
	<p class="block_13">İ. Arslan, Erdoğan gibi “Değiştim” diyor ancak 06 Haziran 2005 tarihinde PKK’nın yayın organı görünümündeki “Özgür Politika “ya demeç veriyor, kendisinin Amed milletvekili olduğu şeklindeki tanımlamaya karşı çıkmıyordu:</p>
	<p class="block_13">“06 Haziran 2005 Pazartesi AKP’nin Harbiyeli Diyarbakır Milletvekili Aziz Akgül ise bu yönlü soru sormamıza bile sinirleniyor. Yüksek tonla “Neden yapılmıyor bilemiyorum” diyen Akgül, kısa yanıtını daha sonra “Bakılır ihtiyaç varsa yapılır yani” diye noktalıyor. Daha yumuşak bir ses tonu ise Fetullah Gülen okulunda yetişmiş AKP’li M.İhsan Arslan’dan geliyor. Arslan ise sorunu hükümet ve devletin tavrından çok, maddi imkânsızlıklara bağlıyor. Bu da AKP politikasının resmi versiyonu.</p>
	<p class="block_13">Özgür Politika’ya konuşan AKP Amed Milletvekili M. İhsan Arslan da kentin acil olarak uluslararası bir havaalanına ihtiyaç duyduğunu kabul ediyor: “Şüphesiz bölgenin uluslararası bir havaalanına ihtiyacı var.” Arslan, ilin milletvekilleri ile proje için çalıştıklarını belirterek, şöyle devam ediyor: “Belki bizim hazırladığımız Mardin, Batman, Diyarbakır arasında biraz daha bölgeye hitap eden uluslararası bir sivil havaalanı olabilir. Tabi zaman alır. Bunun programa alınıp paranın bulunması ve projelendirilmesi zaman alır. Ama er geç böyle bir şey olacak. Zaman konusunda şu anda somut bir şey söyleyemem.” İstanbul Bağımsız Milletvekili Emin Şirin; İhsan Arslan için; “Erdoğan’ın izni olmadan konuşmaz” diyordu:</p>
	<p class="block_13">Arslan’ı tanımaya devam ediyoruz. Arkadaşları anlatıyor: “12 Eylül yönetiminden yakındı. 1986’da Zaman gazetesinin üç kurucu ortaklarından biriydi. 1987’de gazetede bir darbe yaptı ama 15 gün sonra tüm yetkilerini Alaaddin Kaya’ya devretti. Fehmi Koru da Arslan’ın yanındaydı sonra Kaya’nın yanına geçti.”</p>
	<p class="block_13">Tayyip Erdoğan’la 3 Kasım 2002 seçimleri öncesinde yaptığı yurt gezileri sırasında Türkiye’nin doğusu için “Kürdistan” diyor, ardından açıklamalarda bulunuyorlardı, “Ay pardon!.. Yanlışlık oldu”</p>
	<p class="block_12" id="id_Toc402696960">Atatürk kimlikçilere röntgen tutmuştu</p>
	<p class="block_13">Ulusal Kurtuluş Savaşımızın Önderi Atatürk, etnik özürlülerin boyunlarına kimliklerini şu sözlerle asmıştı: “Bugün Türk milleti siyasi ve içtimai camiası içinde kendilerine Kürtlük fikri, Çerkezlik fikri ve hatta Lazlık fikri, Boşnaklık fikri propaganda edilmek istenmiş vatandaş ve millettaşlarımız vardır. Fakat mazinin istibdat devirleri mahsulü olan bu yanlış isimlendirmeler birkaç düşman aleti, mürteci beyinsizden başka hiçbir millet ferdi üzerinde üzüntüden başka hiçbir tesir hâsıl etmemiştir. Çünkü, bu millet efradı da umum Türk camiası gibi aynı müşterek maziye, tarihe, ahlaka, hukuka sahip bulunuyor...” </p>
	<p class="block_12" id="id_Toc402696961">Tayyip Genelevde</p>
	<p class="block_13">1994 yılı belediye seçimlerinden önce Tayyip kurmaylarına her ücra köşeden oy çıkarılması talimatını veriyordu. Bu talimat ve seçim taktikleri sonucu meyhanelerden genelevlere kadar her yere gidip oy istenecekti. Bu bağlamda çalışmalara önce genelevlerden başlanacaktı. Kasımpaşa eşrafından bu bölgenin raconunu bilen birkaç kişinin yanına RP’lı gençler verildi. Gençler buralara hayatlarında ilk defa ürkerek ve korkarak girdiler. Biri cılız sesle, “Biraz sonra RP Belediye Başkan adayımız Recep Tayyip Erdoğan sizleri ziyaret edecek” dedi. Fehmi Çalmuk “Tayyip Erdoğan” adlı kitabında o günü şöyle anlatıyordu:</p>
	<p class="block_13">“Kadınlardan bir kaçı gülüşüyordu. “Burası hacı, hoca yeri değil” dediler. Kadınların bazıları başlarına yaşmak aldı. Karşılarında sakallı, sarıklı birini bekliyorlardı. Takım elbiseli genç bir adam içeri girdiğinde herkes şaşırmıştı. Kısa bir konuşma yaptı. İçine düştükleri talihsizliklerden dem vurdu. Erdoğan, “Biz, sizi içine düştüğünüz karanlık dünyadan kurtarmak istiyoruz.” şeklindeki sözlerinin ardından “Oyunuzu, gönlünüzü, desteğinizi istiyorum” dedi...”</p>
	<p class="block_13">Tayyip’in derdi onları değil, onlardan alacağı oylarla kendini kurtarmaktı. O gün genelevde bir dram yaşanıyordu. Bazı kadınlar ağlıyordu. Birinin sözü Erdoğan ve arkadaşlarına propaganda malzemesi olacaktı. “Başkan sen bizi kurtaramazsın. Bize senet imzalattılar. Ne kadar olduğunu bilmiyorum. 13 yaşında bu tuzağa düştüm. O gün bugündür borç ödüyorum. Şimdi bir küçük kızım var, sen onu kurtar...” 26 Aralık 1993 tarihinde Sabah Gazetesi’nde Nuriye Akman ile yaptığı röportajda Genelevleri kapatma konusunda kesin kararlı olduğunu söylüyordu. Kendi nefsi için istediğini başka nefisler için de isteyeceğini anlatan Erdoğan, “Sizin istemediğinizi onlar istiyorsa” şeklindeki soruyu da “Ona şunu sorarım. Siz kızınızın, eşinizin böyle bir yerde sermaye olarak kullanılmasına müsaade eder misiniz? Bu bir kadın sömürüşüdür. Ben buna evet dersem ne insanlığa bunun hesabını verebilirim, ne de beni yaratan rabbime...” Akman, “Sorun genelev kapatmakla çözülebilecek mi” şeklinde bir soru yöneltiyor, Erdoğan onu şöyle yanıtlıyordu:</p>
	<p class="block_13">“Bize ‘gençlerin hali ne olacak’ diye sorulabilir. Bunun tek çözümü evlilik müessesesidir. Biz gençlere bu konuda yardımcı oluruz. Toplu evlendirme merasimleri yaparız...”</p>
	<p class="block_13">“Bu kadar kolay mı?”</p>
	<p class="block_13">“Tabi. Ben kendi nefsime uyguladım oldu. Bana olduğuna göre bir başkasına da olabilir...”</p>
	<p class="block_13">Bu arada Erdoğan’ın cevaplarından Emine ile evlenmesinin ardında yatan gerçek nedenler de ortaya çıkıyordu: Geneleve gitmemek için...</p>
	<p class="block_13">Öyle ya ne diyordu Erdoğan, Emine’nin “Yıldırım aşkı” söylemlerine inat; “Hiç âşık olmadım.” Tayyip’in “beynimin yarısı” dediği Kürt danışmanı Mehmet Metiner “Yemyeşil Şeriat Bembeyaz Demokrasi” adlı kitabının 416. sayfasında 1994 “Büyükşehir Belediye Başkanlığı seçimi” başlığı altında Tayyip’in savunmasını üstleniyordu:</p>
	<p class="block_13">“Başkan Erdoğan’ın belediye başkanlığı seçim döneminde yapmış olduğu propagandalardan biri, genelevlerin kapatılmasıyla ilgiliydi. “Başkan seçilirsem genelevleri kapatacağım” diyordu Erdoğan. Seçildikten sonra genelevleri kapatamadı, çünkü onun yetkisi dâhilinde değildi, ama belediyeye ait mekânlarda -Cemal Reşit Rey gibi uluslararası bir kültür merkezinde, köşk ve lokantalarda- içki yasağını yürürlüğe koydu. “Ben buranın belediye başkanıyım ve dolayısıyla benim emrimdeki mekânlarda dinime/inancıma göre haram olan bir nesnenin içilmesine izin vermem” anlayışını dillendiriyordu. “Kamusal alanı tanzim etme” hakkının halktan aldığı yetkiye dayanarak kendine ait olduğuna inanıyordu. Her iki olayda da yanlış düşündüğünü söylememiz nafile bir uğraş elbet. Çünkü partisi ve çevresindeki insanlar da böyle yapması gerektiğini telkin ediyordu kendisine. Tayyip Erdoğan kişisel zihni değişimini içten içe tamamlamaya çalışıyordu. Geç de olsa evriliyordu bir yerlere doğru. Ama sonuçta politik bir önderdi o, yükselebilmek için de halkın desteğine, siyaset yaptığı tabanın sevgisine ve gücüne ihtiyacı vardı. Belediye başkanlığı döneminde zaman zaman çeşitli illere gider orada konuşmalar yapardı.</p>
	<p class="block_13">Milli görüş tabanına irticalen yaptığı ajitatif ve coşkulu konuşmalarda hayli sorunlu sözler sarf ederdi. Milli görüş tabanına hoş gelecek konularda böyle konuşmayı siyaseten gerekli gören Erdoğan, başına işler açmıyor değildi. Çok iyi anımsıyorum; Anadolu’nun bir yerinde, Refah Partisi’nin düzenlediği bir toplantıda konuşan Erdoğan, makyajlı kadınları “kaportası bozuk araba”ya benzetmişti. Tabii bu sözleri medyaya yansıyınca kıyamet kopmuştu. Bunu düzeltmenin ne kadar zor olduğunu bizzat yaşadığım için biliyorum...” </p>
	<p class="block_12" id="id_Toc402696962">At bile kabul etmedi, balıklar kaçtı</p>
	<p class="block_13">Tayyip, Genelev kadınlarına “sizleri buradan kurtaracağım” diyerek dokunaklı konuşmalar yapmış, kadınları ağlatmıştı. Hepsinin içinde bir ümit doğmuş, kendileri olmasa bile en azından kızları, çocukları bu bataklıktan kurtulacaktı. Tayyip’in Belediye Başkanlığını kazanması onlarda bayram coşkusu olmuştu. Günler geçiyor, ancak Tayyip verdiği sözü unutuyor, genelevlerden belediyeye gelen gelirin cazibesi ile bir daha genelevleri kapatma sözünü ağzına almıyordu. Belediye Başkanı iken genelevleri kapatmayan Tayyip Başbakan olduğunda da böyle bir girişime yaklaşmıyordu.</p>
	<p class="block_13">Belediyelerin dört bir yanından yolsuzluk hikâyeleri fışkırıyor, irticai faaliyetler kök salmakla kalmıyor, dal budak her tarafı sarıyordu.</p>
	<p class="block_13">30 Temmuz 2003 tarihinde Bayrampaşa şehir parkında çocukları ve insanları ücretli olarak gezdiren ve Cihan adındaki son derece uysal bir at, Tayyip sırtına binince delleniyor ve bir an bile onu taşımıyor, taşımayı reddediyor ve onu sırtından yere atıyordu. Oysa bu millet bir atın gösterdiği feraseti gösteremiyor, yıllarca o ve ekibini omuzlarında taşıyordu...</p>
	<p class="block_13">14 Ağustos 2003 tarihli Zaman Gazetesi Erdoğan’ın tatilini geçirdiği Etkinlik Adasında Ramsey’in sahibi Remzi Gür’ün villasından ayrılıp balığa çıktığını belirtiyordu. Yazının başlığı “Oltayla balığa çıkan Erdoğan eli boş döndü”ydü. Habere göre Erdoğan hiç balık avlayamamıştı. Balıklar bile Erdoğan’ın o bölgeye geldiğini hissedince başka taraflara kaçmıştı. </p>
	<p class="block_12" id="id_Toc402696963">Avrupa Birliği ve Tayyip Erdoğan</p>
	<p class="block_13">Avrupa Birliği için yıllarca “Hıristiyan Kulübü” diyerek propaganda yapıp taraftar toplayan hatta Avrupa Birliği yanlılarını hainlikle de suçlayan Erdoğan, AKP’nin başkanı olduktan sonra bu konudaki fikirlerinin nasıl değiştiğini Savaş Ay’a anlatıyordu. Gazioğlu’nun Tayyip hakkındaki kanaatlerinin değişmesinin olayında Gazioğlu için “Rüzgâr Gülü” yakıştırmasında bulunan Savaş Ay, Erdoğan için “Avrupa Birliği ve Tayyip Erdoğan” başlığını kullanıyordu. Erdoğan’ın Avrupa Birliği hakkındaki görüşleri: “Şimdi şıklar arasında bir değerlendirme değil. Bu olayı genel olarak ele almakta fayda var. Yani bütün insanlar doğar, gelişir ve ölür. Aynı şekilde tabi ki dünyada fikir gelişimiyle bir evrim süreci var. Örn; Avrupa Birliği konusundaki düşüncelerimi defalarca söylemiştim. On yıl önce, yirmi yıl önce çok farklıydı. Tam bu günün aksine. Ama Avrupa Birliği’nin gerek birlik üyesi adaylar arasındaki tercihleri, fikir bakışları vs. Bunların hak ve özgürlükler konusundaki gelişimi bizim de Avrupa Birliği’ne üye olmamız sürecinden geçer düşüncesindeyim. Ve bu konuyla ilgili bugün daha objektif bakarlar diye düşünüyorum. Bundan dolayı da Avrupa Birliği’ne Türkiye’nin girmesinde fayda görüyoruz. Ama bunun sürecinin uzatılmamasını da böyle bir şart olarak söylüyoruz. Şu anda biliyorsunuz; 2010 konuşuluyor. Diyoruz ki; böyle olmamalı, bu süratlendirilmeli. Çünkü Türkiye’den çok sonra bu işe müracaat edenler alınma durumuna gelmişken Türkiye’nin çok çok yani... Çünkü bu biliyorsunuz; Avrupa Birliği, ayeti, süreci vs. yaklaşık 49-50 yıllık bir süreçtir. Ve 86’h yıllarda emeğin dolaşım süreci başlayacaktı. Bu da durduruldu...” AKP’yi kurup bir de partinin Genel Başkanı olduktan ve 17 Eylül 2001 tarihli AKP Gurup toplantısında Tanrı, ABD Başkanı’nı İsa Mesih’in yolundan ayırmasın” dedikten sonra Avrupa Topluluğu’yla ilgili düşünceleri tamamen değişiyordu. Oysa Tayyip, bir zamanlar Eyüp Belediyesi balkonundan insanlara şöyle sesleniyordu: “55 milyonun kardeşliği için geliyoruz. 1,5 milyarlık İslam âleminin İslam birliği anlayışıyla geliyoruz. AT’a girmemek için geliyoruz. Bak Avrupa Topluluğu’nun yöneticileri talimat verdiler, ne dediler bayrağınızı değiştirin, vay dangalak vay... Bu bayrağın rengini bu milletin dedesi verdi.</p>
	<p class="block_13">Gerçek ölçüyü, bizi yaradan Allah koyuyor. ‘Siz onların dinini kabul etmediğiniz müddetçe onlar sizi kendilerinden kabul etmezler. Kâfirleri dost edinmeyiniz, onlar birbirlerinin dostudur. İşte uygulamalar ortaya çıkıyor, Bosna Hersek’te ortaya çıkıyor, Kıbrıs’ta çıkıyor, Cezayir’de, Afganistan’da, Karabağ’da ortaya çıkıyor. Şimdi soruyorum sizlere, değerli kardeşlerim bu düzeni değiştirmeye hazır mıyız?..” Tayyip’in bu sözlerine inanan saf insanlar ise hep bir ağızdan cevap veriyorlardı. ‘Hazırııızzz’...”</p>
	<p class="block_13">Tayyip’in “bugünlere gelmemde onun katkısı vardır” dediği danışmanı Mehmet Metiner, Tayyip’in, AB ve diğer kavramlarla ile ilgili tavrını ve dönüşümlerini şöyle anlatıyordu:</p>
	<p class="block_13">“...Erdoğan şimdi başbakan. Dünün Erdoğan’ı yok artık. O “İslami devlet” diyen Erdoğan gitmiş, yerine “din devletine karşıyım, dinsel milliyetçiliğe hayır” diyen bir Erdoğan gelmiş. Dün Avrupa Birliği’ne “Hıristiyan kulübüdür” diyerek karşı çıkan Erdoğan, bugün Başbakan sıfatıyla AB ile bütünleşmek için elinden geleni yapmaya kararlı...</p>
	<p class="block_13">Bir ciddi uyarının tam vaktidir. Bu ülkede demokratik seçimlerle iktidara gelenleri muktedir olma gücünden yoksun bırakan “bürokratik oligarşi”ye karşı meydan okuyan bir Başbakan, İstanbul’da kendisini protesto eden bir genç kıza kızgınlığını “muktedirlerin diliyle” sergilememeliydi...”</p>
	<p class="block_13">Tayyip’in “beynimin yarısı” olan Metiner, kitabının 385. sayfasında cemi cümle şeriatçıların değişimlerinden birkaç değişik örnekler veriyordu. Tabi bu örnekleri görünce Tayyip’in “Dini bir dönem kullandık” sözleri akla geliyor ve daha neleri kullandılar diye de düşünmeden edemiyorsunuz. Metiner bu konuda şunları anlatıyordu:</p>
	<p class="block_13">“Gannuşi’yi demokraside karar kıldığı için fikren recm edenler, bizi de bu değişimimizden ötürü “hain” ve “dönek” ilan ettiler.</p>
	<p class="block_13">Dün meydanlarda bizler gibi “Zincirler kırılsın Ayasofya açılsın” diye slogan atan Erdoğan, bugün Başbakanlık koltuğunda oturuyor. Ondan önce de Erbakan 80 öncesinde Başbakan Yardımcılığı görevinde bulundu, 90’lı yıllarda da bir yıl Başbakanlık koltuğunda oturdu. Ne Ayasofya’nın zincirleri kırıldı ne de Ayasofya camiye çevrilebildi.</p>
	<p class="block_13">Ama nedense Erbakan’ın Başbakan, Erdoğan’ın da Büyükşehir Belediye Başkanı olduğu dönemde, gereksiz yere, “Taksim’e ve Çankaya’ya cami” söylemi dillendirildi. Bir tür “meydan okumacı” bir tavırla. İstanbul’un fethini kutlamaya gerek olmadığı gibi, sırf Hıristiyanlar ve paganlar yılbaşı kutluyor diye, alternatif yılbaşı geceleri düzenlemenin de İslamcılık adına gerekli olmadığına inanıyorum. Tarihte Müslümanların yılbaşı kutlamadıkları bilinmektedir. Ayasofya, fetihten önce kiliseydi. Fatih tarafından camiye çevrildi. Başkalarının camilerimi kiliseye çevirmelerini nasıl istemiyorsak, başkalarının kiliselerini de biz camiye çevirmeyi istememeliyiz...” </p>
	<p class="block_12" id="id_Toc402696964">Belediye Başkanlığı serüveni</p>
	<p class="block_13">Erdoğan, İstanbul Büyükşehir Belediye Başkanı olana kadar geçen süreyi de büyük bir gururla anlatıyordu: “12 Eylül 1980 ihtilalinden sonra, 1983 yılında kurulan RP ile siyasi hayatım tekrar başlamış oldu. 1984 yılında Beyoğlu İlçe Başkanı, 1985 yılında da İl Başkanı ve M.K.Y.K üyesi seçilmiştim. 30 yaşındaydım. Başarmak için gece-gündüz çalışıyorduk. Birbirine kenetlenmiş, başarıya inanmış iyi bir ekibimiz vardı. Siyasette başarıyı yakalamak çok önemliydi. Şuna inanmıştım: “Siyaset hayat kurtarmaktır.” İçinde yaşadığımız toplumda binlerce, on binlerce, yüz binlerce, hatta milyonlarca insanın refah ve mutluluğunu sağlamak için siyaset yapmak ve başarmak zorundaydık.</p>
	<p class="block_13">1984-1994 yılları arasında birçok seçimlere girdik. 1986 ara seçimlerinde milletvekili adayı oldum. 1989 yılında Beyoğlu ilçesinden belediye başkan adayı oldum. Farklı bir seçim kampanyası ile başarıyı yakalamıştık. İlk defa hanımlar komisyonu aktif rol alıyordu. Çeşitli eleştiriler de almıyor değildik. Ama zaman bizi haklı çıkardı. 1989 seçimlerinden 2. parti olarak çıkmıştık. Kazanmaya azmetmiştik, çünkü biz kısa mesafe koşucusu değildik, maraton koşucusuyduk. Bizim maratonumuz öyle bir maraton ki “İlânihaye” devam edecekti.</p>
	<p class="block_13">1991 senesinde tekrar milletvekili adayı oldum. Seçimi kazandık. Mazbatayı aldım ve milletvekili oldum. Tercihli oy sistemi nedeniyle yüksek seçim kurulu mazbatamızı iptal etti.</p>
	<p class="block_13">27 Mart 1994 seçimlerine kadar İstanbul İl Başkanlığı görevimi sürdürdüm. Nihayet 27 Mart 1994 seçimlerinde İstanbul Büyükşehir Belediye Başkan adayı oldum. Seçim çalışmasındaki kampanyamız ses getirince medyadan da sesler yükselmeye başladı. Medyanın hedef tahtası haline gelmiştim. “Vay Tayyip Ağa vay”, “Tayyip’in Villaları” gibi manşetler gazetelerde çıkmaya başlamıştı. Sürmanşetten bu tür aslı olmayan yazılar adeta beni, arkadaşlarımı ve teşkilatımızı kamçılıyordu...”</p>
	<p class="block_13">Tayyip, “Vay Tayyip Ağa vay”, “Tayyip’in Villaları” gibi konuları anlatırken kaçak gecekondu yapması ve bu nedenle aldığı cezayı es geçiyordu. Dün; Tayyip “Parasızlıktan” ancak kaçak gecekondu yaptırıyor ve bu gecekonduda oturmayı göze alıyordu. Aynı Tayyip bugün ise milyon dolarlardan başlayıp, milyar dolarlarla konuşmaya devam ediyordu. Milyar dolarlık gerçeklere gelmeden önce Tayyip’in serüvenine kendi ağzından devam edelim:</p>
	<p class="block_13">“Neticede 27 Mart 1994 seçimlerinde halkımızın teveccühü ile İstanbul Büyükşehir Belediye Başkanı seçilmiştim...” </p>
	<p class="block_12" id="id_Toc402696965">Elhamdülillah şeriatçıyım</p>
	<p class="block_13">Tayyip, belediye başkan adayı olarak TV’lere çıktığında “Elhamdülillah Şeriatçıyım” diyor, Erbakan’ı yıkma stratejisini daha o günlerde sahneye koyuyordu. Erbakan’ı yıkmak, genel başkan olmak, Türkiye’yi yönetmek o kadar da kolay değildi. Recep Tayyip Erdoğan’ın belli iddialara ve sloganlara sahip çıkması gerekiyordu. “Elhamdülillah Şeriatçıyım” diyor, laikliğin bir gün mutlaka elden gideceğini ilan ediyordu. Batı uygarlığına karşı Türkiye’nin diğer islam ülkeleriyle ayrı bir blokta yer alması gerektiğini savunuyordu: </p>
	<p class="block_13">17 Temmuz 2002 tarihli Akşam Gazetesi Erdoğan’ın Financial Times Gazetesi’ne verdiği demeci aktarıyordu; “İslamcı değilim. Siyasi yaşamım boyunca kendimi tanımlamak için asla ‘İslamcı’ sözcüğünü seçmedim.” Oysa Tayyip her fırsatta; “Referansımız İslam” bile demişti.</p>
	<p class="block_13">Erdoğan 27 Mart 1994 yerel seçimleri sonucunda İstanbul Büyükşehir Belediye Başkanı olmuştu. Belediye Meclisi’nin ilk toplantısında şov yapmak istiyor, yönettiği Meclis’te Fatiha okutturmak istiyordu. Belediye Meclis’i Tayyip’in bu isteği ile karışıyor, ardından Tayyip bir şov daha yaparak Atatürk’e saygı duruşu yapılmasını engelliyordu. Erdoğan, saygı duruşunu sap gibi durmak olarak niteliyordu. Tayyip Erdoğan tüm ısrarlara rağmen, yönettiği belediye meclisinde Fatiha okumuştu. 29 Mayıs 1994 tarihli Milliyet Gazetesi’nde Tayyip’in; “Atatürk, ilkeleriyle yaşayan bir ölüdür. Her Müslüman’ın da sağ kalanlardan beklediği fatihadır. Biz de bunu yaptık...”</p>
	<p class="block_13">Erdoğan’ın belediyedeki danışmanı ve “benim idolüm” dediği ve aynı zamanda dünürü Sadık Albayrak’ın “Şeyhülislam Mustafa Sabri” kitabındaki hezeyanları Tayyip’in davranışlarını anlamamıza yardımcı oluyordu:</p>
	<p class="block_12" id="id_Toc402696966">Kurtuluş savaşımızın kahramanlarına “kahpe” diyen zihniyete daha ne kadar katlanılacak?</p>
	<p class="block_4"> </p>
	<p class="block_13">Sadık Albayrak, Tayyip’in İstanbul Belediye Başkanlığı döneminde danışmanlığını yapmış, Belediye şirketi olan Kültür AŞ’nin başına getirilmişti. Arkadaşlıkları Milli Türk Talebe Birliği’ne dayanıyor, Tayyip onun için “Benim idolüm” diyordu. Bu idollük, kızını Sadık’ın oğluna verince akrabalık ilişkisine kayıyordu:</p>
	<p class="block_13">Tayyip Erdoğan’ın Başbakanlığı döneminde Yeni Şafak Gazetesi yazarlığı da yapan Sadık Albayrak, “Şeyhülislam Mustafa Sabri” adlı kitabında Ulusal Kurtuluş Savaşımızın kahramanları hakkında işgal kuvvetleri ile aynı dili konuşuyordu;</p>
	<p class="block_13">“...İki paralık Mustafa Kemal kuvvetinin baskısına boyun eğerek İngilizlerin, Fransızların ve sair devletlerin İstanbul’dan çekilip gitmelerini ancak Kemalistlerin idam ettiği Türk aklı kabul edebilir...” Potamyalı Tayyip’in Danışmanlarından ve hatta kızını verdiği dünürü, AKP’li Sadık Albayrak kitabında Türkleri “Cibilliyetsiz ve Milliyetsiz” olarak tanımlıyor ülkeyi yönetenlerin kimliği hakkında ipuçları veriyordu. “...Mustafa Kemal’in ve Ankara Hükümetinin kahpeliklerini, sahtekârlıklarını şu ufacık mukaddimeye (Önsöz) sığdıracak değilim. Demek isterim ki, bu şekil değiştirmeleri, bu zıtlıkları işleyebilmek için insan utanmamazlıkta da kahraman olmalıdır. Hele dinsizlik olmadan haksızlığın, hayâsızlığın bu derecesi tasavvur olunamaz…” </p>
	<p class="block_12" id="id_Toc402696967">Hilafet ve Halifesiz Müslümanlar</p>
	<p class="block_13">Aynı Sadık Albayrak, “Hilafet Ve Halifesiz Müslümanlar” adlı kitabının 131. ve 132. sayfalarında; Halifeli şeriat devletine olan özlemlerini anlatıyor, kurtuluşun halifeli şeriat devletinde olduğunu vurguluyordu: </p>
	<p class="block_13">“...Bu esaslar ışığında düşünülürse Müslümanların birliği, iktisadi ve içtimaî hayatlarının tanzimi şeriat yönünden sağlanmadığı devirlerde, Müslümanların bir halifeye ihtiyaçları vardır.</p>
	<p class="block_13">Dünyada bir buçuk milyara varan Müslümanların, uydurma hudutlarla ayrılıp beşeri sistemlerin esaretinde yaşayıp devam etmeleri fikren cahiliyet devrini daha tamamlamadıklarını gösterir.</p>
	<p class="block_13">Müslüman’ı, oturduğu hiçbir topraktaki idare tatmin edemediğine ve çoğu yerde laik-kapitalist, sosyalist ve kavmiyetçi sultalar hâkimiyet tesis ettiğine göre XX. asrın başından itibaren halifeli cemiyet-ümmet haline gelmeleri İslam şeriatının ana esaslarından biri ve en önde gelenidir.</p>
	<p class="block_13">Batıl sistemleri yıkmak, Müslümanlarca yaşamak ancak İslam’ın devlet yapısını teşkil eden halifeli şeriat devletine adım atmakla olur.</p>
	<p class="block_13">Ehl-i Sünnet Müslümanlarının önderi durumunda bulunan âlimlerin, Müslümanların cahiliyet ölümünden kurtulmaları için gösterecekleri bir başka yol yoktur...” </p>
	<p class="block_12" id="id_Toc402696968">Kurtuluş Bayramı kafayı çekme günüymüş</p>
	<p class="block_13">Yunan Turizm Bakanı ile Sirtaki oynadığı Sisam Adası’na giderken, “Kurtuluş bayramı, kafayı çekme günü” diyen, AKP’li Kültür Bakanı Atilla Koç, Aydın’ın Yunan işgalinden kurtuluşunun kutlandığı 7 Eylül 2006 yılında “Yabancı işgal etti diye kutlama olmaz” diyebiliyor, kimlerle hangi kulvarlarda yürüdüğünü gösteriyordu. </p>
	<p class="block_12" id="id_Toc402696969">Bu kavga kimin?</p>
	<p class="block_13">Tayyip’in dünürü olan Sadık Albayrak’ın kitabında Kurtuluş Savaşı kahramanlarına nasıl hakaretler yağdırılıp, 1923 Türkiye’si hedef alınıyorsa, Fetullah Gülen’e yakınlığı ile bilinen “Sızıntı” dergisinin yazarlarından Nihat Dağlı, yine aynı grup tarafından çıkarılan “Bu Kavga Kimin” adlı kitabında, yok etmek istedikleri hedeflerinin 1923 yılında kurulan “Cumhuriyet” olduğunu, hilafet ve şeriat özlemlerini açık bir şekilde ifade ediyordu. Bu kitaptan alıntılara Seçmeden önce Gülen’in talebelerinden Şemsettin Nuri’nin “Kırık Tayflar” adlı kitabından “Sızıntı” ile ilgili bilgileri ilk ağızdan, Fetullah Gülen’den izleyelim: </p>
	<p class="block_13">“...Bu mevkute, neşrettiğin (hitap Bediüzzaman Hazretlerinedir) ışığa tercüman olma mülahazasıyla yola çıktı. Varılacak yer uzak, yollar da tekin değildi. Cinler, ifritlerle beraber taarruza geçti...”</p>
	<p class="block_13">Gülen, Kürt Said’in sözde yaydığı ışığa tercüman olma amacıyla yani tamamen onun fikirleri doğrultusunda “Sızıntı” dergisini çıkardıklarını söylüyor, şunları da ilave ediyordu:</p>
	<p class="block_13">“Sızıntının ilk on bir senesinde 132 sayı risalelerden sadeleştirilerek yapılan iktibaslar vardır. Bir yönüyle bu iktibaslar Sızıntının çıkış gayesine denk ölçüde önemlidir. Bazı çevreler Risalelerin sadeleştirilmesine sıcak bakmazlar ve bunu tenkit malzemesi olarak kullanırlar...”</p>
	<p class="block_13">Gülen ve talebesi Şemsettin’e göre, Sızıntı; İslam devletinin yeniden kuruluşunun destanı: “Birinci cihan harbiyle batıp giden İslam Devleti, zamanın ana rahminde yepyeni bir tarihi doğuşa hazırlanıyor. Ne muhteşem bir doğuştur bu, nefsin ve şeytanın radyasyon sızıntılarına mukabil, ruhun ışık sızıntıları, kutlu tayflar halinde toplanıp kalplerde yoğunlaşarak hidayet lazerleri halinde küfrün, karanlığın urlarını, kanserlerini kuruta kuruta geliyor. Nefs kışının inkâr kefenlerini yırtıp, ruhun bahar filizlerini vere vere ilerliyor. İşte Sızıntı da böyle bir gelişin destanı sunuluyor.”</p>
	<p class="block_13">Sızıntı dergisinin yazarlarından ve bu cemaatin bir üyesi olan Nihat Dağlı, “Bu Kavga Kimin” adlı kitabında Cumhuriyet dönemini, 1923 kimliğini şiddetle red ederek, zorla şapka giydirildiğini, harf devrimleri ile insanların cahil bırakıldığını iddia ediyor, adeta kinini kusuyor, o da Gülen ve Kürt Said’i göklere çıkarıyordu. “Cumhuriyet döneminde İslamla barışık olmayan yeni sistem, batıda olduğu gibi doğuda da var olan bütün İslami müessese ve Müslüman şahsiyetleri hedef almıştı. Latin harflerinin kabulü ile başlayan yeni vetirede medreseler illegallige itiliyordu. Oysa medrese, doğuda hayatla eş anlamlıydı. Medresesiz bir doğu düşünülemezdi. Yeni anlayışın estirdiği yabancılaşmanın tesirini, ancak medreseler kırabiliyordu. Latin harflerinin kabulü medreselerin dokusunu koparıyordu. Bölgedeki huzursuzluğun ortaya çıkışını hazırlayan sebeplerden birisi de bu olsa gerek. Zira, bölgenin tümüne yayılmış bir hayat dokusunun koparılması bahis mevzuuydu...”</p>
	<p class="block_13">Sızıntı ailesinin de üyesi olan Nurcu yazar, kitabın 22. sayfasında Cumhuriyet rejimine olan düşmanlığını iftiraları ile sergiliyordu:</p>
	<p class="block_13">“...1923 hareketi modernizmi esas alan bir hareketti. Maziye kin duyuyordu. Dinden arındırılmış bir vetire başlatıyordu. Bu vetirede din, referans alınmıyor ve fırsat nispetinde hayattan kovuluyordu. Kıble, modernizmi din derecesinde kabullenen batı olmuştu. Batılı değerlerle yeni bir insan şekillendirmek suretiyle, yeni bir toplum öngörülüyor ve dini kurumlar üst değer olmaktan çıkarılıyordu. Bu süreçte, bütün müesseseler batılı değerler perspektifinde tanımlandı ve bunun ışığında faaliyet sahaları belirlendi.” </p>
	<p class="block_13">Kitabın 39. sayfasında ise halifeliğin kaldırılması, tekke ve zaviyelerin kapatılması, harf devriminin yapılması, geçmişle bağın kopartılması olarak tanımlanıyordu:</p>
	<p class="block_13">“Cumhuriyetin kuruluşundan sonraki söylem ise, İslam’a karşı konulan radikal bir çıkıştı. Halifeliğin kaldırılması, medrese ve tekkelerin kapatılması, sosyal hayatta yeni düzenlemelere gidilmesi, harf devrimi yapılarak geçmişle olan bağın kopartılması vs...   Bütün bunlar Osmanlının şahsında İslam’a “Hayır”ın ifadesiydi...</p>
	<p class="block_13">Bu bir tenakuzdu, Kuvay-ı Milliye ruhuyla ters düşmekti. Zira kurtuluş savaşında, batılı değerlerin saldırısından hareketle İslami değerlerin savunulması gerektiği öne sürülerek, insanların yardımı isteniyordu. Ancak 1923’ten sonra, batılı değerlerin savunulması ve yerleşilmesi adına İslam kapı dışarı edilmişti. Eğer dini sömürü gibi bir anlayıştan bahsedilirse ilk sömürü cumhuriyetin o yıllarında yapılmıştır... ...Millet huzursuzdu ve Ankara’ya kırgındı. Soğukluklar başlamıştı. İsyanların oluşumunu sağlayan bir zemin ortaya çıkmıştı. Bu acınası bir durumdu. O güne dek ehl-i salib’e duyulan kinler, ifade edilmese bile yeni oluşuma yönelmeye başlamıştı. Ankara ise, ihtimal dâhilinde olan bu gelişmelere mani olmak için yeni düzenlemelere gidiyordu. Provoke hadiseler bahane edilerek yurt sathında İstiklal Mahkemeleri kuruluyordu. Cumhuriyet Halk Fırkası’nın bir uygulaması olan bu mahkemeler, hukuki hiçbir dayanağa dayanmıyor; sadece sindirme, korkutma ve olası bir hareketin sahiplerine gözdağı verme düşüncesiyle hareket ediyorlardı...”</p>
	<p class="block_13">Gülen’in Sızıntı dergisinin yazarı, İngilizlerin çıkarlarına hizmet için kiralanan insanların çıkardıkları ve ayrı bir Kürt devleti kurma bahanesi ile yapılan isyanları savunuyor, bu isyanları 1923 kimliğine bir başkaldırış olarak vurguluyordu:</p>
	<p class="block_13">“Eğer o dönemde isyanların varlığından söz ediliyorsa, bunun en büyük sebebi, yeni oluşumun savuna geldiği ve dayattığı yeni kimliktir. Bu kimliğe, ciddi bir itiraz vardı. Bu ülkenin mümin insanları, dipçikle şapka giymeyi, Kuran’ın bir suç unsuru olarak telakki edilmesini hak etmediklerini düşünüyorlardı. Bu bir zulümdü...</p>
	<p class="block_13">Olan isyanlar, ifade edildiği gibi başka sebepleri olmakla birlikte ağırlıklı olarak dine gelen saldırılar sebebiyle ortaya çıkmıştı. Mesela Şeyh Said hadisesi bunlardan biridir. Her ne kadar resmi ideoloji bu isyanı farklı tanımlasa da Şeyh Said hadisesi, yeni kimliğe olan bir itirazdır, dini karşısına alan laik yapılı Cumhuriyet idaresine karşı Osmanlı idaresini talep etmeyi ifade etmişti...”</p>
	<p class="block_13">Nurcu yazar, Kürt Said’in bir öldüğünü ancak bin olarak dirildiğini de iddia ediyor, devletin Said’i sürekli olarak rahatsız ettiği görüşünü savunuyordu:</p>
	<p class="block_13">“...Vazifeli insanlar vazifelerini yaparlar. Allah dilemedikçe hiçbir güç onları vazifelerinden alıkoyamaz. Bediüzzaman Hazretleri de bir hizmet sistematiğinin dellalıydı. O vazifesini bitirecekti. Bu sebeple 1960’a kadar 1923 zihniyetinin takibatından kurtulamayacaktı. Koskoca bir devlet, ailesi dahi olmayan, insanlara hak ve hakikati ulaştırmaktan öte bir gayeyi gütmeyen Bediüzzamanı sekerat anında bile rahatsız etmekten çekinmeyecekti. Ve Said bir olarak Rahman’a kavuşacak, ancak Anadolu’nun bağrında bin olarak dirilecekti. Eserleri belde belde dolaşacak, dillere çevrilecek, inkâr düşüncesi onların ışığında boğulacak ve milyonlar imanın kutlu iklimiyle buluşacaktı...”</p>
	<p class="block_13">“Dış tehlikelere karşı kurulan, ona göre yapılandırılan ordu, Cumhuriyetle birlikte devrimlerin bekçiliği rolüne de girmişti. Böylece oluşturmaya çalışılan yeni devletle yeni kimlik, ‘birlik ve bütünlük’ ordunun teminatı ile sağlanmış oluyordu” şeklinde alıntı yapılan kitapta, Nurcuların Türk Silahlı Kuvvetleri hakkındaki düşünceleri de açığa çıkıyordu:</p>
	<p class="block_13">“Birlik ve bütünlük sağlanmış mıydı yoksa öyle mi görünüyordu? Öyle göründüğü kanaatindeyim. Çünkü, ‘birlik ve bütünlük’ gönülde, yani dipçik ve silahın uzanamadığı sevgi ikliminde kurulur. Oysa söz konusu olan ne sevgiydi ne de birbirini anlama esası üzerinde bir araya gelmeydi. Zora dayanılarak yapılan inkılâplar yine zora dayanılarak korunuyordu ve bugün de korunmaya devam ediliyor...” </p>
	<p class="block_13">Fetullah Gülen’in redaktörlüğünü yaptığı Nil yayınlarından Mehmet Kafkas adına çıkan “Geçmişi Bilmek” adlı kitapta, 31 Mart isyanlarını bastıran Atatürk’ün Kurmay Başkanı olduğu ordu için; “Haçlı Ordusu” ifadesi kullanılıyor, “başıbozukların ve serserilerin katıldığı ordu”... Hatta, “adları kötüye çıkmış Bulgar ve Rum gönüllülerini barındıran ordu” tanımlaması yapılıyordu. Yine aynı kitabın 161. sayfasında,</p>
	<p class="block_13">“Yıldız Sarayını yağmalayan, İstanbul’a girer girmez yolda rastladıkları âlim ve salih kişileri öldürmeye başlayan, her türlü zulüm ve zorbalık yapan hareket ordusunun subayları arasında Atatürk, Rauf Orbay, Ali Fethi Okyar, İsmet İnönü de bulunuyordu...” deniyordu. Tüm bu oluşumlar ve hareketler Laik Demokratik Cumhuriyetin engin hoşgörüsü altında gelişiyor, dallanıp budaklanıyordu. Tabi ki nereye kadar?..</p>
	<p class="block_13">Recep Tayyip Erdoğan, belki Erbakan’ı yıkıp genel başkan olabilirdi ama iddialarını hayata geçirebilmesi için çok güçlü bir şekilde iktidara gelmesi gerekiyordu. Bunun için de önce büyük paralara, kadrolara ve medya desteğine ihtiyacı vardı. İstanbul Belediyesi olanakları iktidar için kullanılmalıydı.</p>
	<p class="block_13">İstanbul Belediyesi, BİT’ler ve bağlı kuruluşlar, uzun yıllar iktidar yüzü görmemiş RP yandaşları için büyük bir hazineydi. RP örgütünün açlığı ve belediye olanakları Tayyip’in siyasi geleceği için büyük fırsattı ve değerlendirilmeliydi.</p>
	<p class="block_12" id="id_Toc402696970">Kadrolaşma</p>
	<p class="block_13">Recep Tayyip Erdoğan bir yandan da süratle kadrolaşıyordu. Belediye ve BİT kadroları şeriat yanlılarıyla dolduruluyordu. Diyanet İşleri Başkanlığı kadrosundaki yüzlerce imam İstanbul Belediyesine yatay geçiş yaptı. Türk Silahlı Kuvvetlerinden irticai faaliyetleri nedeniyle atılan subay ve astsubaylara kucak açıldı. Atatürk’e hakaretten hüküm giymiş kişiler danışman kadrolarına atanıyor, adeta laik düzene meydan okunuyordu. Bunların yanında İran karşı devriminin taktikleri de kullanılarak TKP’li, DHKP-C’li ve diğer sol guruplar ile PKK yandaşları da belediye şirketlerine yerleştiriliyor, daha önce yer alanlara da dokunulmuyordu. Tasarruf genelgelerine karşın binlerce militan belediye ve BİT kadrolarına dolduruldu. Belediyedeki bu kadrolaşma aynen iktidarda da gerçekleşiyor, AKP ve dolayısıyla Erdoğan’a yakın olanlar ödüllendiriliyordu. Bu durum valiler kararnamesinde de göze çarpıyor, Erdoğan’ı soruşturmalardan kurtaran isimler vali yapılıyordu.</p>
	<p class="block_13">Tayyip, AKP seçimi kazanıp iktidar olunca devletin kasasının başına Faysal Finans’ı Ülker gurubuna şaibeli yollarla kazandıran, Nakşibendî kökenli ve hakkında çete dâhil nitelikli dolandırıcılıktan soruşturma bulunan Kemal Unakıtan’ı getiriyordu. Başbakan olduğunda da, yine dikerlerin finans kurumundan gelme, nitelikli dolandırıcılık, gerçeğe aykırı beyanda bulunmak, emniyeti suiistimal, suça iştirak ve çete kurmak suçlarından soruşturmalar geçirmiş olan, (Faisal) Family Finans eski yönetim kurulu başkanı ve Faisal Emlak İnşaat Yönetim Kurulu Başkanı Zeki Sayın’ı Kamu Bankaları Yönetim Kurulu Başkanlığı’na atıyor, yine aynı suçlardan yargılanması istenen Family Finans Gene! Müdürü Can Akın Çağlar’ı Ziraat Bankası Genel Müdürlüğü’ne getiriyordu.</p>
	<p class="block_13">Zeki Sayın, makamına geldiğinde istediği ilk şey namaz kılmak için seccade istemek oluyor, böylece din tacirliğinin meyvelerinin nasıl toplanacağının işaretlerinden biri daha veriliyordu</p>
	<p class="block_13">Bu atamaların ardından kamu bankalarındaki yönetimi değiştiren Tayyip hükümetince, AKP Genel Başkan Yardımcısı Nazım Ekren’in danışmanlığında, Ziraat Bankası ve Halkbank’ın kar payına göre bankacılık yapması için çalışma başlatıyor, böylece yıllardır gizli yapılanan bir oluşum bankacılık sahasında da işbaşı yapıyordu.</p>
	<p class="block_13">Erdoğan kadrolaşma hareketine daha seçim gecesi karar vermiş, seçimlerde “koordinatör” görevi verdiği Ömer Dinçer’e dönerek; “Hocam kolları sıvamanın vakti geldi. Siz içeri odaya geçin ve belediyede hangi bürokratlara nerede, nasıl görev vereceğimizin listesini çıkararak planlamasını yapın.” Prof. Dinçer, o gece bu listeyi ayrıntılarıyla hazırlayıp Erdoğan’a verdi. Erdoğan listede değişiklik yapmadan hayata geçirmek istedi. Fakat RP Genel Merkezi başta olmak üzere teşkilatlardan beklenmedik bir refleks ile karşılaştı. Partiyle uzaktan yakından ilgisi olmayan, hatta İslamcılığından kuşku duyulan isimlerin önemli görevlere getirildiği söyleniyordu. Bahri Zengin bile “taban onlara aşina değil” şeklinde bir açıklama yaptı. </p>
	<p class="block_13">31 Temmuz 1994 tarihli Nokta dergisi konuyla ilgili Başkan’ın ihanetle suçlandığını yazıyordu. Erdoğan’ın başkan olduktan sonra kendilerine danışmadığını ve bildiğini okuduğunu söyleyen RP’liler öfkeli ve küskün olduklarını belirtiyorlardı...</p>
	<p class="block_13">Ruşen Çakır ve Fehmi Çalmuk “Tayyip Erdoğan” adlı kitaplarında kadrolaşma hareketini açıklamaya şöyle devam ediyorlardı:</p>
	<p class="block_13">“...Erdoğan, işte o zaman külfeti üstlenen teşkilatların nimeti de paylaşmak istediklerinin farkına varmıştı. Belediyenin para pul işlerinin hiçbirini teşkilat kökenli bürokratlara vermedi. Onları maliye ve yatırım işlerine dahil etmedi. Kıyamette esas bundan kopmuştu. Atanan bürokratlardan bazıları eski ANAP’lıydı. Bazılarıysa Fetullah Gülen’in talebelerindendi. Parti tabanından gelen isimler ise hizmet sektöründe görevlendirildi. Örneğin Kahraman Emmioğlu Genel Sekreter, Akif Gülle ise Personelden Sorumlu Daire Başkanı oldu... Bu durum partide ve partililerde hoşnutsuzluk yaratmıştı. RP Genel Merkezi’ne şikâyetler yağıyordu. Erbakan birkaç kez olaya Ahmet Tekdal ve Oğuzhan Asiltürk aracılığıyla müdahale etmek istedi. Ama Erdoğan kararlıydı. Genel Merkez’in artan baskısı karşısında zehir zemberek bir açıklama yaptı: “Partim dâhil hiç kimse bana göreve alınacak kişilerle ilgili baskı yapamaz. Partimle bazı konularda istişare yaparız o kadar. Hiçbir zaman yetkilerime karışamaz. Karışırsa resti çekerim...”</p>
	<p class="block_13">İslami medya da bu dönemde Tayyip Erdoğan’ı yakın takibe almıştı. Özellikle Belediye Kültür İşleri Daire Başkanlığı’na getirilen Şenol Demiröz’ün bir takım faaliyetlerinden rahatsızlık basına yansıyordu. Erdoğan’ın yakın arkadaşı ve Akit Gazetesi yazarı Yılmaz Yalçıner, 25 Nisan 1996 tarihinde gazetedeki köşesinde; “Belediyeye Musallat Olan Emin El” başlıklı oldukça sert bir yazı yazıyordu: </p>
	<p class="block_13">“İstanbul Büyükşehir Belediyesi’nin altı oyuluyor. Kim oyarsa oysun, nasıl oyarsa oysun, katiyen umurumda değil amma... İstanbul Büyükşehir Belediyesi’nin başında Sayın Recep Tayyip Erdoğan bulunduğu ve onun şahsında ‘emin eller’ idaresinin simgelendiği bir ortamda, orada sinsice cereyan eden hadiselere karşı suskun kalmak mümkün değildir.</p>
	<p class="block_13">Refah Partisi’nin Meclis’te bütçe görüşmeleri sırasında Kültür Bakanlığı’nın ‘Opera ve Bale’ gerekçesiyle halkın trilyonlarını çarçur etmesini nasıl şiddetle eleştirdiğini biliyoruz. Bunların özelleştirilmesini halkın sırtından tufeyli beslenmemesini Sayın Zeki Ünal gayet yerinde hatırlatmalarla belirtmişti. Refah Partisi aynı hassasiyeti, İstanbul Büyükşehir Belediyesi’ne bağlı Kültür Dairesi’nin faaliyetleri için niye göstermiyor, orada dönenleri neden görmüyor, anlamak mümkün değildir. Ankara’da Devlet Opera ve Balesi’nin ‘Özelleştirilmesi’ni isterken, Refah Partisi’nin ne yapmayı düşünüyorsa doğrudan doğruya bizzat kendisinin yaparak, örnek olacağı imkân varken, İstanbul’da neden aksine icraatta bulunuyor? Soruyorum 80 milyar lira harcama ile İstanbul’da ‘Opera Sahnesi’ kurulduğundan ve bunu Büyükşehir Belediyesi’ne bağlı Kültür Dairesi’nin yaptığından Refah Partisi yetkililerinin haberi yok mu? 80 milyara Opera Sahnesi... Ve her ay 10-15 milyar buraya işletme masrafı. Recep Tayyip Erdoğan Bey kardeşimizin ‘emin el’inden, halkın paralarını, kimler, nasıl oluyor da böyle fütursuzca çarpabiliyor. Cevap: Çok seslilik abicim! Artık gırtlağa geldi, dayandı. Seçkin bazı Müslüman kimliklilerin; danışmanlık, programcılık, organizatörlük, vs. gibi arpalıklar dağıtılarak ve demokratlık, çok seslilik yavelerinin oltasına takılarak, susturulmalarına, enterne edilmelerine göz yumamayız. Sayın Recep Tayyip Erdoğan Bey kardeşimiz, etrafını saran, karşısına kavuk, sırtını döndüğü zaman da temellerimize kazma sallayan güruha dikkat etmelidir, diye düşünüyorum. Onu sadece bugün değil, Allah nasib ederse yarınlarda da Müslümanlar nezdinde ‘emin el’ in simgesi olarak ayakta görmek istiyoruz...” </p>
	<p class="block_12" id="id_Toc402696971">İran karşı devrimcileri de belediyeden nemalanıyor</p>
	<p class="block_13">İçişleri Bakanlığı Mülkiye Müfettişlerince 07.12.2001-26.03.2002 tarihleri arasında; “İstanbul Belediyesi iştiraki olan şirketlerde yıkıcı, bölücü, irticai nitelikte faaliyetlerde bulunmaktan dolayı haklarında adli ve idari mercilerce işlem yapılmış personel istihdam edilmesi” konulu incelemede; Belediye’ye bağlı Ulaşım AŞ’de insan kaynakları bölümünde görev yapan Abdullah Arpa’nın yasa dışı “İslami Hareket” örgütüne yönelik eylemlerde yakalandığı bilahare DGM tarafından serbest bırakıldığı belirtiliyordu. 1999 yılına kadar İstanbul Büyükşehir Belediyesine bağlı İSVALT AŞ, bu tarihten sonra İSTAÇ Genel Müdürü olarak görev yapan Abdülhalim Karabıyık, müfettişlerin raporlarına göre Hizbullah terör örgütüne yönelik operasyonlar nedeniyle aranıyordu. Karabıyık hakkında müfettişlerin incelemesi sonucu şu bilgilere ulaşılıyordu:</p>
	<p class="block_13">“...İstaç AŞ Genel Müdürü olmasından itibaren İstanbul Büyükşehir Belediyesi’nden alınan çöp toplama ihalelerini Albayraklar gurubuna vererek bir gurubun menfaatlenmesini sağladığı ve bu hususta hakkında dava açıldığı halde 2002 yılında da alınan çöp ihalesinde bu kez Albayraklar gurubunda çalışan elemanları şirkete alarak muvazaa yoluyla Albayraklara menfaat sağladığı, yine bu gurubun şirketlerinden olan Motif Tur Nakliyat Tic. Ltd. Şti’ye 2000-2001 yılı araç kiralaması ihalesi verilerek menfaatlenmenin bu yolda devam etmesini sağlamış, Mehmet Nuri Yazıcı adlı Üsküdar Belediye Meclisi Üyesi olan şahısla birlikte 3 adet başka belediye meclis üyesinin şirketle hiçbir ilgisinin olmamasına rağmen cep telefonu faturalarının ödenmesini sağlayarak şirketi şahıs çıkarlarına alet ettiği, şirketi zarara uğrattığı, 2000 yılında alınan sekiz adet yönetim kurulu kararı ile şirket kaynakları İstanbul Büyükşehir Belediyesi’ne bağlanmış, 2000-2001 yıllarında İstanbul Büyükşehir Belediyesi Spor Kulübü’ne reklâm adı altında 230 milyar TL, kaynak aktarımında bulunmuş...</p>
	<p class="block_13">Birleşik faizli sermayesi yaklaşık 18 milyon 880 bin dolar olan şirketin net aktif değeri 6 milyon dolar seviyesine gerilemiş...”</p>
	<p class="block_13">Müfettiş raporlarına göre, Belediye şirketini kara geçirmek bir yana yaklaşık 12 milyon dolar zarara uğratan Abdülhalim Karabıyık’ın yapılan incelemelerde Fetullah Gülen’in kurucu üye olduğu aynı zamanda Onursal başkanlığını yaptığı Gazeteciler ve Yazarlar Vakfı’na 3000 dolar bağışladığı da ortaya çıkıyordu. 1994 yılından bu yana BELBİM AŞ’de matbaa teknisyeni olarak görev yapan İbrahim Bulaç’ın, 21.12.1981 tarihinde Türkiyeli Talebeler Konseyi isimli örgütle irtibatlı olduğu, İran modeli bir düzen kurmak istedikleri için yakalanıp sıkıyönetim komutanlığınca sevk edildiği mahkemece tutuklanıp, 1982 yılında tahliye edildiği müfettişlerce ortaya çıkarılıyordu.</p>
	<p class="block_13">Gülen yanlısı Zaman gazetesinde yazarlık yapan ve Samanyolu televizyonunda yer alan programların gediklisi Ali Bulaç’ın KÜLTÜR AŞ’de kültürel etkinlikler koordinatörü olarak görev yaptığı da ortaya çıkıyordu. Bulaç’ın da kardeşi gibi Türkiye’li Talebeler Konseyi isimli örgüt ile irtibatlı olduğu, İran modeli bir düzen kurmayı amaçladığından 28.12.1981 tarihinde yakalanıp, sıkıyönetim komutanlığına teslim edildiği yine müfettişlerce tespit ediliyordu.</p>
	<p class="block_13">“Şeriat Yolunda Yürüyenler, Şeriat Yolunda Sürünenler” adlı kitabın ve Tayyip’e yakınlığı ile bilinen Yeni Şafak gazetesinin yazarı Sadık Albayrak da müfettişlerin raporlarında; KÜLTÜR AŞ’de görev yaptığı yine Belediye’ye bağlı KİPTAŞ AŞ’de kitaplarının basıldığı şeklinde yer alıyordu. Gerek Ali Bulaç’ın gerekse Sadık Albayrak’ın bu kadar yoğun çalışma ortamlarından nasıl zaman bulup ta, Belediye’ye bağlı bu kuruluşlarda görevlerini sürdürüyorlar sorusu insanın aklına takılıyor. Öyle ya, Ali Bulaç, Zaman gazetesinde köşe yazarlığı yapıyor, Samanyolu televizyonunu ne zaman açsanız karşınıza Fehmi Koru, İlnur Çevik, Etyen Mahçupyan, Ali Bayramoğlu gibi isimlerle birlikte çıkıyor, birçok dergide yazıyor, konferanslar veriyor ve bir de belediyeye bağlı şirketlerde koordinatör olarak çalışıp maaşını alıyor... Tayyip’in kızını oğluna alarak dünür de olan Sadık Albayrak hem köşe yazarlığı yapıyor, hem de neredeyse ayda bir kitap yazıyor ve bir de MGV ve benzeri yerlerde konferanslar veriyor, bu tempoda bir de belediyede çalışıp maaş alıyor?</p>
	<p class="block_13">Sadık Albayrak, İstanbul-Fatih Milli Gençlik Vâkfı’nda yaptığı konuşmalarda insanları isyana çağırıyor ve şunları söylüyordu;</p>
	<p class="block_13">“Esselamü aleyküm, Muhterem kardeşlerim,</p>
	<p class="block_13">Gecenin bu ilerleyen saatinde sizi fazla meşgul etmek istemiyorum. Yalnız belki bir ay, belki iki ay, belki de o kadar değil, Fatih’te yine MGV’nin bir gecesi olmuştu. Bendeniz de bir başka toplantıdan geldim. Muhterem Hasan Aksay, Muhterem Ö. Vehbi Hatipoğlu, Muhterem Necdet Külünk kardeşlerimiz o gece konuşmacı olarak katılmışlardı.</p>
	<p class="block_13">Programı sunmak ile görevli olan kardeşimiz: ‘Efendim, Sadık Albayrak da bir selamlama konuşması yapacak. Gecenin mana ve önemini ifade eden dayanak olan husus; Mazlumlarla dayanışma gecesi’. Hani zuhurat denir ya, o anda ne demek lazım gelirdi. Selam verdim. Ve ben de ‘Zalimlere karşı isyan’ gecesinde konuşacağım dedim...</p>
	<p class="block_13">İşte aradan geçen bir ay içinde böyle bir gece düzenlendi. Ama benim tam istediğim değil, Müştade kardeşime sordum; ‘Niçin böyle bir isim aldınız?’ ‘Abi’ dedi, ‘buna da izin vermeyebilirlerdi’. Zalimlerle zalimlere karşı el ele gecesi. Ama biz bir merhale kat ettik bir ay içinde... İnşallah mukaddes emanetlerin bulunduğu Topkapı’ya yaklaştığımız bir gecede bu günlerde inşallah orada bir gün ‘zalimlere İsyan’ gecesi düzenleyeceğiz, inşallah!...</p>
	<p class="block_13">Bakın sol tarafımda bir ayet meali var. Maide suresi, burada; ‘Allah’ın indirdiği ile hükmetmeyenlerin kâfirlerin ta kendileri olduğu’ ifade ediliyor... Ama bir de bu ayetin başka bir ifadesi var; ‘Allah’ın indirdiği ile hükmetmeyenler zalimlerin ta kendisidir’ Bir ayette de ‘fasıkların ta kendileridir’.. O halde Allah’ın indirdiği ile hükmetmeyenler; zalimler, fasıklar, kâfirler ve fasıklar hepsi aynı kategoridedir. Şimdi bakınız, Bakara suresi 114. Ayette Cenab-ı Mevla buyuruyor ki, ‘Allah’ın adının anıldığı mescidleri yasaklayan ve orada Allah’ın adını yasaklayan ve o mescidleri yok edenlerden daha zalim kim olabilir.’ Mescidleri yasaklamak nerede olmuştur? Bu yasaklama 1915 Ekim devriminden sonra Sovyetler Birliği’nde yani Kafkaslarda olmuştur. Azerbaycan’dan Moğolistan’a kadar olmuştur.</p>
	<p class="block_13">Türkiye’de ne zaman olmuştur? Biraz sonra, biz de gâvurlukta bile daha gâvurdur, bizim yerli gâvurlar!.. Açık söylüyorum. 1922’de Azerbaycan’da Latin alfabesine, Kiril alfabesine geçtiler. Bizde 1928’de geçildi. Orada mescidleri, camileri yıktılar, Türkiye’de 1924’ten sonra yıkmışlar...</p>
	<p class="block_13">İstanbul, makam-ı Hilafet, hilafet merkezi. Bütün İslam dünyasının siyasi bakımdan yönetilmesi. Ama ilahi kanun kıble, beytullah elbette orayla, o Belde-i Tayyibe ile hiçbir belde mukayese edilemez. Ama İstanbul’da böyle bir yer şeklinde ifade ediliyordu. Neden?.. Zülfikar, Topkapı Sarayı’ndaydı. Hz. Ömer’in kılıcı oradaysa, Allah’ın kitabı oradaysa, bu belde de Tayyip bir beldedir. Bu beldede mevcut olan camiler 1924’ten sonra içlerinde yapılan bir istatistikle yüzde altmışı yıkılmış, yok edilmiştir...</p>
	<p class="block_13">Kim yıktı bunları?.. Devrimciler, İnkılâpçılar, Batıcılar... Demek ki bunlar; zalimlerden daha zalimdir!..” Fatih Milli Gençlik Vakfı’nda Laik Demokratik Cumhuriyete ve onu kuranlara karşı kinlerini kusan Tayyipçi Yeni Şafak gazetesinin köşe yazarı ve İstanbul belediyesi çalışanı Sadık Albayrak, gençleri isyana teşvik ederek kelle alıp kelle vermeye de çağırıyordu.</p>
	<p class="block_13">“Ortada olan bir insan var ya, bizim kardeşimiz dedi, ortada olan adam ot gibidir...</p>
	<p class="block_13">Şeriat!... Şeriat, yol, otoban!.. Bütün canlı mahlûkatın, mükedenatın dünyevi ve uhrevi bütün meselelerin çözülebileceği bu şeriat; Saray-ı kibriya, hakikat ve bu muhkem bina...   Kim anın bir taşı koparsa başı oraya koymak sezadır...”</p>
	<p class="block_13">Belediye’nin yan kuruluşu olan KÜLTÜR AŞ’de; İran yanlısı bir düzen kurmak için örgüt oluşturmaktan haklarında işlem yapılan Ali Bulaç ve kardeşinin, hilafet ve şeriat özlemcisi Sadık Albayrak’ın yanlarında, TKP/ML örgütüne yönelik operasyonlarda yakalanıp haklarında işlem yapılan C. Oral Yıldırım da yer alıyordu. C. Oral Yıldırım’ın 24.03.1993 yılında Bahçelievler’de ölü olarak ele geçen bir örgüt militanının cenazesinin Kocasinan mezarlığına defni sırasında çıkan olaylarda yakalandığı ortaya çıkıyordu. İstanbul Belediyesi’ne bağlı Halk Ekmek AŞ’de ise, YAŞ kararları ile ordudan ilişiği kesilen Nejat Özden’in yanında, 6.7.1982 yılında Üsküdar müftüsünün tabanca ile öldürülmesinin sonunda Akıncılar gurubu üzerinde yapılan çalışmalarda 16.2.1982 tarihinde Terörle Mücadele Şube Müdürlüğü ekiplerince yakalanıp ideolojik amaçlı öldürme ve tarikatçılık faaliyetlerinden dolayı Sıkıyönetim Komutanlığı’na sevk edilen Tahsin Azaklı da yer alıyordu.</p>
	<p class="block_13">İDO (İstanbul Deniz Otobüsleri Sanayi ve Ticaret A.Ş)’da ise 26.11.1995 tarihinde İslami Hareket örgütüne yönelik operasyonlarda yakalanan Fatih Taşkıran’ın yanında ise, 1994 Yaş kararı ile ordudan ilişiği kesilen Emir Altıntaş, 1997 yılı YAŞ kararları ile ilişiği kesilen Necdet Atlas, 1997 yılında ilişikleri kesilen Ferruh Uluca ve Nail Doyuk da yer alıyordu.</p>
	<p class="block_13">Sermayesinin yüzde 99,86’sı İstanbul Belediyesi’ne ait olan SPOR AŞ’nin büyük bir bölümü ise, Tayyip’in her fırsatta kutlama telgrafları gönderdiği İBDA-C örgütüne yönelik operasyonlarda aranan ve ele geçen zanlılardan oluşuyordu.</p>
	<p class="block_13">Bunlardan Ali Hışıroğlu, İBDA-C örgüt üyesi olma suçundan aranırken SPOR AŞ’de görev yapıyordu. Hışıroğlu’nun imdadına Rahşan affı yetişiyor ve takibattan kurtuluyordu.</p>
	<p class="block_13">Spor AŞ’de görev yapan bir başka isim olan Uğur Boyacı da 20.09.2000 tarihinde İBDA-C operasyonlarında yakalanıyor, sevk edildiği DGM’ce serbest bırakılıyordu.</p>
	<p class="block_13">Zaman gazetesi muhabiri de olan Yunus Akgül, 8 yıllık kesintisiz temel eğitim yasasını protesto eylemlerine katılmaktan gözaltına alınıyor, İstanbul Belediyesi’nin SPOR AŞ’sinde görevine devam ediyordu.</p>
	<p class="block_13">İbrahim Türkbey Turan ise, AKP kurucu üyesi ve milletvekili adayı çıkaran Tayyip’in İstanbul Belediyesi’nin en üst makamlarını işgal eden ve insanlardan oluşan kadroların altında yer alan isimlerden biriydi. Turan da 09.12.1981 tarihinde camilerde Cihat propagandaları yapmak suçundan adliyeyi boyluyordu.</p>
	<p class="block_13">SPOR AŞ’nin Genel Müdürü Ayhan Bölükbaşı ise 230 kişilik kabarık personel sayısı ve kötü yönetimi sonucunda şirketin sermayesini 6 milyon 500 bin Amerikan dolarından 620 bin dolara düşürüyordu.</p>
	<p class="block_13">İSTAÇ (İstanbul Çevre Koruma ve Atık Maddeleri Değerlendirme) Sanayi ve Ticaret AŞ’nin de diğer şirketlerden farksız olduğu göze çarpıyordu. Bu şirkette görev yapan Mustafa Şengün’ün 01.05.1997 tarihinde İstanbul ili, Şişli Abide-i Hürriyet meydanında 1 Mayıs ile ilgili miting sırasında çıkan olaylar üzerine yakalanıp gözaltına alındığı ortaya çıkıyordu.</p>
	<p class="block_13">Yine İSTAÇ AŞ’den Nusret Battal’ın başörtüsü eylemlerine katıldığı ve mahkûm olduğu belgelenirken, Genel Müdür Abdulhalim Karabıyık’ın adı ise Hizbullah terör örgütü davasına karışıyordu. İstanbul Belediyesi’nin; İSTON (İstanbul Beton Elemanları ve Hazır Beton Fabrikası) Sanayi ve Ticaret AŞ’inde ise; Makine Operatörü olarak görev yapan Beyazıt Helvacıoğlu’nun 22.08.1997 tarihinde eğitim yasasını protesto suçundan yakalandığı, hakkında işlem yapıldığı, İstanbul 7. Asliye Ceza Mahkemesi’nin 15.07.1999 tarih ve 1999/1123 sayılı kararı ile mahkûm olduğu belgeleniyor,</p>
	<p class="block_13">İSTON AŞ’de inşaat mühendisi olarak görev yapan Erdinç Çelebi’nin Müslüman Gençlik Örgütü üyesi olduğu, Kırklareli’nde yaklaşık 15 kişi ile kamp yaptığı seminer faaliyetlerinde bulunduğu,</p>
	<p class="block_13">17.07.1998 tarihinde Demirköy Cumhuriyet Savcılığı’na sevk edildikleri, görülüyordu.</p>
	<p class="block_13">Belediye şirketlerinde her türlü suçtan kovuşturma geçirmiş isimlere rastlamak mümkündü, bunlarından Kemal Posluoğlu, Satın Alma ve Ticaret kontrolörü olarak belediyeye bağlı İSTON firmasında görev yapıyordu. İnsanın aklına Posluoğlu’nun; burada işe başlama referansı olarak; “Antalya İli Kale içi semtinde faaliyet gösteren “Ally” isimli eğlence merkezinin 15.07. 2001 tarihinde Murat Tosun ve adamları tarafından basılarak el konulması, 6136 sayılı kanuna muhalefet, silah çekme ve darp olayları ile ilgili olarak 15.07. 2001 tarihinde yakalandığı ve Cumhuriyet Başsavcılığı’nın, Hz. 2001/21140 sayısına kayden serbest bırakıldığı” bilgilerini içeren dosyasını ibraz ettiği mi? sorusu geliyordu. </p>
	<p class="block_13">İSBAK (İstanbul Belediyeler Bakım Sanayi ve Ticaret) AŞ</p>
	<p class="block_13">İSBAK AŞ’de doktor olarak görev yapan Agâh Sırrı Savrun’un; Adana Emniyet Müdürlüğü’nün 21.12.1988 tarih ve 988/10413 sayılı yazıları ile yasadışı “SGB” “Örgütü üyesi olmak suçundan aranırken, 17.05.1990 tarihinde Terörle Mücadele Şube Müdürlüğü ekiplerinin yasa dışı TKP/İşçinin Sesi örgütüne yönelik operasyonlarda yakalanıp DGM’ye sevkedildiği; İSBAK AŞ’de güvenlik memuru olarak çalışan Sinan Çan’ın, 08.01.1982 tarihinde yasa dışı THKP/C-KURTULUŞ örgütü mensubu olmak suçundan aranırken, 01.05.1990 tarihinde 1 Mayıs kutlamaları sırasında çıkan olaylarda Kâğıthane semtinde yakalanıp sevk edildiği DGM’ce tutuklandığı; İSBAK AŞ’de kalite ve stok şefi olarak görev yapan Mustafa Remzi Erişen’in, 1992 YAŞ kararları ile ordudan ilişiğinin kesildiği,</p>
	<p class="block_13">Yine aynı kurumda kalite güvence uzmanı olarak çalışan Yılmaz Çelik’in de 1997 YAŞ kararları ile ordudan ilişiği kesildiği kayıtlarında görülüyordu.</p>
	<p class="block_13">İSFALT A.Ş (İstanbul Asfalt Fabrikaları Sanayi ve Ticaret Anonim Şirketi)</p>
	<p class="block_13">Bu şirkette de irticai eylemlerde başrolü oynayan şahıslar göze çarpıyordu. Güvenlik elemanı olarak görev yapan Selami Delibaş’ın 1999 yılında katıldığı irticai eylemden sonra 2911 sayılı kanuna muhalefetten hakkında işlen yapıldığı, bu arada yoklama kaçağı olarak ta arandığının tespit edilmesi üzerine arandığı Fatih Askerlik Şubesi’ne teslim edildiği,</p>
	<p class="block_13">Avukat olarak görev yapan Ali Büyükadalı’nın ve yine avukat olarak görev yapan Halil İbrahim Arıkan’ın, 1997 YAŞ kararları ile ordudan atıldığı meydana çıkıyordu. AĞAÇ A.Ş (İstanbul Ağaç ve Peyzaj Sanayi ve Ticaret Anonim Şirketi)’de güvenlik görevlisi olarak görev yapan Ahmet Aslan’ın 1998 tarihinde kılık kıyafet genelgesini ve öğrenci harçlarını protesto etmekten yakalandığı,</p>
	<p class="block_13">İdari işler görevlisi Turgay Taş’ın 05.06.1982 tarihinde Üsküdar İlçesi Namazgah İzzettinbey Sokak’ta yeni yapılan inşaatta laikliğe aykırı olarak şeriat esasına dayalı bir düzen kurulması amacıyla fetva vermek suretiyle adam öldürmeye azmettirmek ve 6136 ile 1402 sayılı kanunlara muhalefetten yakalanıp tutuklandığı, hüküm giydiği 31.07.1991 yılında şartlı tahliye edildiği ortaya çıkıyordu. 1982 yılında öldürülen ve İstanbul belediyesinde bu olayın fail ve zanlıları olarak çalışan isimlere ek olarak bu olayda adı geçen bir başka isim de AK Parti Genel Başkan Yardımcısı Abdullah Gül’ün Vakit gazetesine verdiği demeçle sahiplendiği mirasın göbeğinde yer alan milli görüşçülerin akıl hocası İmdat Kaya idi. AĞAÇ AŞ’de Genel Müdür olarak çalışan Ahmet Erorhan’ın 1992 yılından kapatılana kadar Refah Partisi’nin, bu partinin kapatılmasının ardından Fazilet Partisi’nin Güngören İlçesi ve Büyükşehir Belediyesi Meclis Üyesi olmuş, halen Büyükşehir Belediyesi Meclis üyesi. Erorhan bu görevlerinin yanında, İstanbul Belediyesi kuruluşu olan AĞAÇ AŞ’de genel müdürlüğü sırasında mülkiye müfettişlerinin tespitleri sonucunda şirket sermayesini yaklaşık iki yılda 4 milyon 723 bin 910 dolardan, siyasi yapısı nedeniyle siyasi amaçlara yönelik harcamalar ve kötü yönetimi dolayısıyla 1 milyon 596 bin 294 dolara düşürmüştür. Böylece yine belediye yani İstanbul halkının cebinden yaklaşık 3,5 milyon dolar milli görüşe akmıştır. BİMTAŞ-Boğaziçi Peyzaj, İnşaat, Müşavirlik, Teknik Hizmetler, Ağaç Sanayi ve Ticaret Anonim Şirketi’nde danışmanlık yapan Ahmet Rıfat Kozakoğlu hakkında Üsküdar Cumhuriyet Başsavcılığının 2001/34176 hazırlık ve 2002/306 sayılı iddianame ile Ağır Ceza Mahkemesi’nde açtığı “Zimmet, kamu taşıma biletlerinde kalpazanlık, resmi evrak ve kayıtlarda sahtecilik ve cürüm işlemek için teşekkül oluşturmak” davasında BELBİM AŞ Genel Müdürü olarak hakkında dava açıldığı öğreniliyordu.</p>
	<p class="block_13">Yine aynı şirkette görev yapan Ahmet Ağırman’ın İstanbul Büyükşehir Belediyesi İştiraki olan İSTON AŞ’de iken; Erzurum İli Lalapaşa Camii önünde 8 yıllık temel eğitimi protesto amacıyla 01.08.1997 tarihinde 2911 sayılı kanuna muhalefetten Terörle Mücadele Şube Müdürlüğü elemanlarınca gözaltına alındığı, aynı gün sevk edildiği 2. Sulh Ceza Mahkemesince tutuksuz yargılanmak üzere serbest bırakıldığı, devam eden yargılama sonucu 14.10.1997 tarihinde 1 yıl 6 ay hapis ve 860 bin lira para cezasına çarptırıldığı, 15.07.1995 tarihinden 01.11.1997 tarihine kadar İSTAÇ AŞ’de danışman olarak görev yaparken yine bu tarihten itibaren BİMTAŞ’ta Genel Müdürlüğe getirilen Nejat Yazıcı’ya mülkiye müfettişlerince; Genel Müdür Yardımcısı Mehmet Sedat Taktak’ın evrakta sahtekârlık yoluyla dolandırıcılık suçundan mahkûm olduğu Esma Okutur’un 1998 yılında İstanbul’da kanunsuz olarak düzenlenen ‘İnanca Saygı Düşünceye Özgürlük İçin Bütün Türkiye’de El Ele’ adlı zincir eyleminde yakalandığı Fatih Cumhuriyet Başsavcılığınca soruşturma başlatıldığı bildirilmiş, Yazıcı, Müfettişlerin bu ihtarlarına aldırmamıştı. Müfettişlerce bu davranışının nedeni olarak şirkette daha önce yürüttüğü siyasi yapılanma gösteriliyor, Yazıcı’nın, 12 milyon dolar olan şirket sermayesini siyasi amaçlarla yapılan usulsüzlüklerinin sonucunda 390 bin dolar seviyesine düşürdüğü rapor ediliyordu.</p>
	<p class="block_13">İstanbul Büyükşehir Belediyesi iştiraki olan BİMTAŞ’ta Genel Müdür Yardımcısı olarak görev yapan Mehmet Sedat Taktak’ın Gaziantep Emniyet Müdürlüğü’nce yasadışı İBDA-C örgütü üyesi olması suçundan ve Bolvadin Ağır Ceza Mahkemesi’nce gıyabi tevkifli olarak arandığından 22.06.2000 tarihinde yakalanıp İstanbul Cumhuriyet Başsavcılığınca tutuklandığı ve mahkûm olarak cezasının infaz edildiği meydana çıkıyordu.</p>
	<p class="block_13">BEL-PET Ltd. Şti, Akaryakıt ve Müştakları Ticaret Limited Şirketi’nde danışman olarak görev yapan Caner Vardarlı’nın İstanbul’da PKK terör örgütü adına sözde Marmara ERNK adı altında oluşturulan komitenin deşifre edilmesine yönelik olarak yapılan çalışmalarda yakalanarak gözaltına alındığı ve ardından İstanbul DGM’ye sevk edildiği öğreniliyordu.</p>
	<p class="block_13">İstanbul Büyükşehir Belediyesi Ulaşım A.Ş ya da açık adıyla İstanbul Ulaşım Sanayi ve Ticaret Anonim Şirketi’nde elektronik mühendisi olarak görev yapan Hayrettin Bozan’ın, 1993 yılında Ankara’da apartmanların posta kutularına “faili meçhul cinayetleri Müslümanlara yıkan laik terörün amacı ne?” başlıklı bildiriyi dağıtmak suçundan yakalandığı...</p>
	<p class="block_13">Yine aynı şirkette mühendis olarak görev yapan Murat Kurukafa’nın 1993 yılında İstanbul’da Türkiyeli Müslümanlar’ imzalı bildiriyi dağıtmak ve korsan gösterilere katılmak suçlarından yakalandığı... Ulaşım AŞ’de, Teknik Şef olarak çalışan Müjdat Uludağ ve Mühendis olarak görev yapan Şerafettin Dilaver’in Bahçelievler Albaraka İşhanı’nda bulunan Anadolu Dergisi Bahçelievler temsilciliğinde 25.04.2001 tarihinde irticai faaliyetlerde bulundukları gerekçesiyle gözaltına alındığı...</p>
	<p class="block_13">Aynı şirkette görev yapan Ayşe Pakdil’in İslami Çağrı Örgütü’nün, Ankara merkezli ‘Uluslar Arası İnsani Yardım Konseyi Örgütü’ adı altında bir oluşuma gitmek için 28-30 Mart tarihleri arasında Konya’da yapılan toplantıya katıldığı ve icra kurulunda görev aldığı saptanıyordu. Ulaşım AŞ’de avukat olarak istihdam edilen Abdurrahman Serhat Kaya’nın 08.06.1996 tarihinde Galatasaray Lisesi önünde gösteri ve yürüyüş kanununa muhalefetten yakalandığı ve hakkında işlem yapıldığı...</p>
	<p class="block_13">Yine aynı şirkette güvenlik görevlisi olan Sadrettin Özlük’ün, 10.10.1997 tarihinde Beyazıt Meydanı’nda eğitim yasasını protesto sırasında yakalanıp hakkında işlem yapıldığı...</p>
	<p class="block_13">Yine Ulaşım AŞ’de insan kaynakları bölümünde görev yapan Abdullah Arpa’nın 25.11.1995 tarihinde yasadışı ‘İslami Hareket’ örgütüne yönelik operasyonlarda yakalandığı...</p>
	<p class="block_13">Ulaşım AŞ’de personel şefi olan Mustafa Kaya, Tramvay işletme şefi olarak çalışan Hakan Üzmezoğlu ve büro personeli Ali İhsan Çorbacı’nın YAŞ kararları ile ordudan atıldıkları tespit ediliyordu. İstanbul Belediyesi’ne bağlı şirketlerin birçoğu Refah Partisi çizgisinde faaliyetlerde bulunuyor, İstanbul halkı için harcanması gereken milyonlarca dolar bu çizgideki irticai faaliyetler için kurulan oluşumlara ve insanlara sel gibi akıtılıyordu.</p>
	<p class="block_13">Ulaşım AŞ’de Genel Müdür Yardımcısı ve Genel Müdür olarak görev yapan Abdurrahman Gündoğdu; Şirket ana sözleşmesine aykırı olarak şirket dışında birçok personel çalıştırıyor, şirkete alınan otomobilleri, şirket bünyesinde çalışmayan kişilere tahsis ederek şirket zararına yol açıyor, Genel Müdürlük binasına da bilirkişi raporlarına da geçen fazla ve usulsüz ödemelerde bulunuyordu.</p>
	<p class="block_13">Mülkiye müfettişlerinin 16.7.2002 tarih ve 18/23, 141/33 ve 115/44 sayılı İstanbul Cumhuriyet Başsavcılığı’na tevdi raporu düzenlediği, yine Albayrak Holdingin bir şirketi olan Metrotem ile yapılan temizlik sözleşmesinde aksine hüküm olmamasına rağmen erken ödemeler yaptırarak şirketi zarara uğrattığı saptanıyordu. İstanbul Belediyesi’nden kiralanan helikopterin sadece belediyelere yüzde 50 indirimle hizmet vermesi karar altına alınmışken, Refah Partisi’ne de yüzde 50 indirim uygulanarak yine şirketi zarara uğrattığı, 2000 yılında şirket yönetim kurulu üyesi denerek Büyükşehir Belediyesi Genel Sekreter Yardımcısı Mahmut Kuş’un Nispetiye’deki lojmanı, başkanlık konutunun tamir ve teşrifi sağlanmış, Kanal 7 ve bağlı yurt ajansına reklâm işleri usulsüz olarak verilerek şirket zarara uğratılmış bütün bu ve benzeri usulsüzlüklerin sonucunda 128 milyon 706 bin dolarlık sermayenin 72 bin dolara düşürüldüğü tespit ediliyordu.</p>
	<p class="block_13">Tayyip Erdoğan’ın İstanbul Belediyesi’ndeki bu kadrolaşmaya bakınca, Milli Görüş hatibi İmdat Kaya’nın; “... Çankaya, Ezankaya olana kadar bu savaş sürecek...” sözleri karşısında uzunca bir süre düşünmek gerekiyordu. </p>
	<p class="block_12" id="id_Toc402696972">Kadrolaşmanın temeli</p>
	<p class="block_13">Erdoğan’ın seçim gecesi kadrolaşma talimatını verdiği Ömer Dinçer’i Başbakan olduğunda “Müsteşarı” olarak atıyordu. Aslında herkesin zannettiği gibi Erdoğan’ın kadrolaşması belediye başkanlığı zamanında değil, çok daha önceleri Usame Bin Ladin’in Türkiye’deki temsilcisi Yasin Al Kadı’nın ortağı Mehmet Fatih Saraç’ın kurduğu Risale Yayınları ve bu yayınevinin çıkardığı Sosyal Bilimler Ansiklopedisi ile başlıyordu. Yasin Al Kadı’nın çok yoğun bir şekilde para aktardığı Risale yayınlarınca 1990 yılından başlayarak yayınlanan ansiklopedinin ismi “Sosyal Bilimler Ansiklopedisi”ydi. Bu ansiklopedi de Atatürk ve silah arkadaşları, Atatürkçülük, Kurtuluş Savaşı yer almıyordu. Müslüman Kardeşler Örgütü, Ümmet, Şeriat gibi kavramlar övülüyor, laiklik yerilirken Batılılaşma yerden yere vuruluyordu.</p>
	<p class="block_13">Ansiklopediyi hazırlayanlara baktığımızda ise bugün hemen hemen hepsinin AKP’li Belediyelerde ve AKP iktidarında yer aldığı görülüyordu.</p>
	<p class="block_13">Ansiklopedinin hazırlanmasında yer alan bir isim de Anayasa Mahkemesi Üyesi Prof. Dr. Sacit Adalı’ydı. Bilindiği gibi Sacit Adalı Refah Partisi’nin de, Fazilet Partisi’nin de kapatılmasına karşı çıkmıştı.</p>
	<p class="block_13">1990 yılından itibaren yayın hayatına atılan şeriatçı ve Kürtçü “Vahdet” adlı örgütle de işbirliği yapan Risale yayınlarınca basılan “Sosyal Bilimler Ansiklopedisi”, Emine Şenlikoğlu’nun çıkardığı “Mektup” adlı dergi tarafından da okuyucularına dağıtılıyordu. Bu ansiklopedinin yazarlarına baktığımızda Vahdetçilerden Fetullahçılara, Nakşibendîlerden Nurculara, Süleymancılardan Işıkçılara, bilumum irticai yapılanmalara ait isimlerle Anayasa Mahkemesi üyelerine kadar cemi cümlesini bir arada görüyorduk. Yazarlar arasında Anayasa Mahkemesi üyesi Prof. Dr Sacit Adalı, İstanbul Belediyesi’ne bağlı, İstanbul Kültür ve Sanat Ürünleri AŞ’nin Yönetim Kurulu Başkan Vekili Ömer Dinçer, Ülker grubunun ortaklarından ve Tayyip’in beraberce kurduğu bazı vakıflardaki kurucu arkadaşı, Usame Bin Ladin’in adamı olarak tanınan M. Fatih Saraç, Fetullah Gülen’e yakınlığı ile bilinen Suat Yıldırım, Ali Ünal, Vehbi Yavuz, Davut Dursun, Tayyip’in danışmanı Ali Bulaç, Tayyip’in danışmanı İ. Süreyya Sırma, yine Tayyip’in TRT Genel Müdürü yapmak istediği bu görevi kabul etmemesi üzerine Başbakanlık Başmüşaviri yaptığı Atatürk ve Laik Cumhuriyete ağır hakaretler yağdıran “İşaret” yayınlarının da yazarı Nabi Avcı, Tayyip Erdoğan’ın ve Abdullah Gül’ün danışmanı Dr. Ahmet Davutoğlu, Abdullah Gül gibileri kullanmak için yetiştirdiğini söyleyen Prof. Dr. Sabahattin Zaim, Akit gazetesi yazarlarından Abdurrahman Dilipak, yine Akit gazetesinde Yusuf Kerimoğlu takma adıyla Fıkıh köşesi yazan Hüsnü Aktaş, Tayyip tarafından Ziraat Bankası Yönetim Kuruluna getirilen Nur Zahit Keskin, AKP Genel Başkan Yardımcısı ve kamu bankalarını kar zarar bankacılığına dönüştürme organizatörü ve AKP’nin ekonomiden sorumlu Genel Başkan Yardımcısı Nazım Ekren...</p>
	<p class="block_13">AKP Genel Başkan Yardımcısı Nevzat Yalçıntaş, Merkez Bankası’nın başına getirilmek istenen Adnan Büyükdeniz, Milli Gazete Yazarı Zübeyir Yetik, Akit Gazetesi yazarı D. Mehmet Doğan, Prof Dr. Mehmet E. Palamut, Dr. Fehmi Cumalıoğlu, Doç Dr Abdülaziz Bayındır, Doç Dr. Bilal Eryılmaz, Beşir Ayvazoğlu, Rasim Özdenören, Mustafa Armağan, Dr. Tayyar Arı, Doç. Dr Şükrü Karatepe, Kürşat Demirci, Dr. Erol Göka gibi daha birçok isim bu ansiklopedi etrafında toplanıyordu.</p>
	<p class="block_13">Ansiklopedinin sahibi ise Ülker gurubuna bağlı Ak Gıda ve Bahar Su’da Yönetim Kurulu Üyesi ve ortaklıkları bulunan ve Usame Bin Laden’in adamı olarak şöhret yapan; M. Fatih Saraç’tı.</p>
	<p class="block_13">Usame Bin Laden’in adamı olarak tanınan BM’nin terör listesinde yer alan Yasin Azuziddin Kadı, ya da bilinen adıyla Yasin El Kadı’nın para trafiğinde başı çekenler arasında bu ansiklopediyi ve şeriatçı yayınları yayınlayan Risale yayınları geliyordu.</p>
	<p class="block_13">Yeni Şafak Gazetesi’nin ortakları arasında da yer alan M. Fatih Saraç, Tayyip Erdoğan ile birlikte Eyüp Sultan Vakfı’nın da kurucu üyelerindendi.</p>
	<p class="block_13">Ansiklopedi’de, İhvanü’l-Müslimin şöyle tanıtılıyordu:</p>
	<p class="block_13">“Müslüman Kardeşler, Kur’an ve sünnette olduğu şekliyle İslam’a dönülmesini ve pratik hayatta İslam şeriatının uygulanmasını isteyen ve çağımızda yaşanan İslami uyanışta büyük payı olan bir teşkilattır...” Ansiklopedi’de Hasan el Benna için “Üstad” tabiri kullanılırken, kurduğu teşkilat için de; “Türkiye, Pakistan, Afganistan gibi ülkelerde İslami hareketin fikri zeminini oluşturmuştur...” deniyordu. Risale Yayınları Abdurrahman Dilipak’ın “Yaşasın Şeriat” adlı kitabını yayınlıyordu. Kitabın arka kapağı baştan sona şeriat övgüsü doluydu:</p>
	<p class="block_13">“Şeriat! Kutsal kelime...</p>
	<p class="block_13">İster, Allah’ın, insanlar için seçtiği “din”i kastedin, ister, insanların bir arada yaşamalarının temel şartı olan “meşruiyet” anlamında kullanın. İsterseniz, devletlerin, anayasa ve yasaların varlık ve meşruiyetinin teminatı olan “hukuk” diye düşünün, ya da “suyun kaynağı” sizi meşru hedefinize ulaştıracak emin bir “yol” olarak algılayın. Şeriat güzeldir. Şeriat, yaşamanın sevincini yakalamanın; hayatı anlamlı ve kutsal kılmanın sırrıdır. O zaman Şeriata küfretmek niye? Bu kitap bir yanlışa son vermek, karanlık fikirlilere meydan okumak için yazıldı. Şeriat, insanların ortak faziletidir. Barışın ve özgürlüğün bilgisidir şeriat! Şeriatı savunmak değil, Şeriata saldırmak suçtur. Evet biz Şeriatçıyız. Gün doğmakta. Gerçekler beyinlere yazılmakta tek tek! “kelimelerden bir kelime dikmek yeryüzüne”</p>
	<p class="block_13">Savaş!</p>
	<p class="block_13">Barış!</p>
	<p class="block_13">İktidar!</p>
	<p class="block_13">Şeriat, gerçeğin, hakkın, bilginin, güzelliğin zaferidir. Öyleyse</p>
	<p class="block_13">Hep birlikte haykıralım: Yaşasın Şeriat!” </p>
	<p class="block_12" id="id_Toc402696973">İki ayaklı inekler</p>
	<p class="block_13">Şevki Yılmaz RP’nin hatibi olarak yurdun değişik yerlerinde konuşurken, hocalarından birinin okula şapka ile geldiğini söyler, hocalarına niye böyle davranıyorsunuz dediklerinde ise hocasının, “Evlat ben bu şapkayla iki ayaklı inekleri kandırıyorum. Bu iki ayaklı inekler ne ile kanmak isterse onları öyle kandırmalıyız” şeklindeki konuşmasını aktarıyor ve şöyle diyordu;</p>
	<p class="block_13">“Gençler siz de bir gün bizde hoşa gitmeyen bir şey, bir davranış, giyim, kuşam görürseniz sakın bize kırılmayın. Biz de hocalarımız gibi o an iki ayaklı inekleri kandırıyoruzdur. Bu iki ayaklı inekler ne ile kanarlarsa onları o şekilde kandırmak mecburiyeti vardır...”</p>
	<p class="block_13">Değişim, gelişim, dönme, ya da kıvırma adına ne derseniz deyin altında yatan iki ayaklı inek kandırma siyasetiydi.</p>
	<p class="block_13">15 yaşında İslamcı dernek, parti ve oluşumların içine giren Erdoğan, AKP kurulana dek bu kimliklerini koruyordu. AKP kurulurken ne olduysa değiştim, geliştim, kabuk değiştiriyorum gibi laflarla ortaya çıkıyordu.</p>
	<p class="block_13">17 Ekim 2002 tarihli Damga Gazetesi’nde “Müthiş Takiyye” başlığı ile; Tayyip’in liberal seçmenlere “Değiştim” derken Milli Görüş kökeninden gelenlere “Değişmedik, Erbakan’ı köşke çıkaracağız” şeklinde konuştuğu aktarılıyordu.</p>
	<p class="block_13">14 Ağustos 2001 tarihli Milliyet Gazetesi’nde Psikiyatrist Prof. Dr. Özcan Köknel; bir insanın 40-45 yaşına kadar edindiği kimliğin, Tayyip Erdoğan gibi, ani bir kararla değişmeyeceğini, bunun ilmen olanaksız olduğunu, psikolojik durumlarda bile, bu tür değişimlerin uzun tedavilerle sağlanabileceğini, belli bir amaca erişince eski kimliğinin egemen olacağını söylüyordu... Gerçi Tayyip de değişimin “masal” olduğunu şu sözleriyle ispatlıyordu:</p>
	<p class="block_13">“Kendi mutlak değerlerimden bugün de yarın da taviz vermem; ama aynı üslup bugün geçerli değil” </p>
	<p class="block_12" id="id_Toc402696974">AKP’de sancılı atamalar</p>
	<p class="block_13">Tayyip Erdoğan Hükümeti 2005 Haziranı’nda Erdoğan ve Gül çekişmesinin sinyallerini veriyor, yapılan değişikliklerde bu durum gözleniyordu. 4.6.2005 tarihli Milli Gazete’de Mustafa Kurdaş ve Mustafa Yılmaz bu durumu anlatıyordu:</p>
	<p class="block_13">“Kabine revizyonunda ilk dikkat çeken nokta, Abdullah Gül’e yakın isimler görevden alınırken, yerlerine Tayyip Erdoğan’a yakın isimlerin alınmasıdır. Mesela Tarım Bakanı Sami Güçlü; Refahyol Hükümeti döneminde, Gül’ün danışmanıydı. Gül’ün kontenjanından milletvekili ve bakan oldu. Yerine getirilen Mehdi Eker ise Tayyip Erdoğan’ın İstanbul Büyükşehir Belediyesi’nde veteriner işleri müdürüydü. Erdoğan Gül’ün danışmanını aldı, kendi müdürünü getirdi. Sonra Güldal Akşit. ANAP’lı eski Bakan Galip Demirel’in kızı. Abdulkadir Aksu ve Abdullah Gül’e yakındı. Yerine Nimet Çubukçu geldi. Çubukçu; Ülker Grubu’nun avukatlarından. Biliyorsunuz, Başbakan Erdoğan ve aile şirketleri de Ülker’in en büyük bayisiydi. Bir ilave daha; AKP’deki kadın milletvekilleri içinde Emine Erdoğan’a en yakın isim de yine Nimet Çubukçu’ydu.</p>
	<p class="block_13">Bayındırlık Bakanı Zeki Ergezen’in yerine getirilen Trabzon Milletvekili Faruk Özak da Başbakan Erdoğan’ın yakın arkadaşı. Erdoğan’ın ricasıyla siyasete girdi. Ortak yönleri çok, ikisi de Topçu. Faruk Özak bir zamanlar Trabzonspor’un takım kaptanıydı. Trabzonspor’un Başkanlığını da yaptı. Sonra ikisi de Karadenizli. Tam bu noktada Bayındırlık Bakanlığı’ndaki değişimle ilgili ilginç bir iddiayı daha paylaşalım; Türkiye’de inşaat sektörü tamamen Doğu kökenli müteahhitlerle, Karadeniz kökenli müteahhitlerin hâkimiyetinde. Doğulu bakan gitti yerine Karadenizli bir bakan geldi. Dikkat çekicidir. Bakanlıkta bu yönde ciddi bir görüş hâkim. Bu arada Faruk Özak da inşaat sektöründen. YAPISUN isimli firma O’nun. YAPISUN Karadeniz bölgesinin en büyük inşaat malzemeleri satan bayilerinden birisi. Faruk Özak bundan sonra dikkatli olmalı. Koray Aydın’ın da inşaat malzemeleri satan bir firması vardı. Ancak başına dert oldu...</p>
	<p class="block_13">Sonuç itibariyle, Kabinede görevden alınanlar Erdoğan’a uzak, Gül’e yakın isimlerdi. Gelenler ise tam tersine Gül’e uzak, Erdoğan’a yakın isimler. Hem de çok yakın! Bu durumdan Abdullah Gül’ün pek hoşnut olmadığını tahmin etmek zor olmasa gerek...”</p>
	<p class="block_12" id="id_Toc402696975">Şeriatçılar şirketleşti</p>
	<p class="block_13">Türkiye’nin dört bir yanından RP yandaşı şirketler İstanbul Belediyesi olanaklarından paylarını almaları için İstanbul’a davet edildi. İstanbul’da partili ve Tayyip yanlısı olup iş yapacak firması olmayanlara şirketler kurduruldu. İstanbullunun paraları RP ve Tayyip yanlılarına akıtılmaya başlandı. İstanbul Belediyesi ve BİT’lerin ihaleleri yandaş şirketlere fahiş fiyatlarla veriliyor, bu şirketlerden irtica yanlısı vakıf ve derneklere büyük bağışlar alınıyordu. Böylece bir taşla iki kuş vurulmuş oluyordu. Hem RP’li şirketler zengin oluyorlar, hem de yandaş vakıf ve derneklerin kasaları doluyordu. Bu paralara iktidar için ihtiyaç vardı. </p>
	<p class="block_12" id="id_Toc402696976">Babasına kefil olmadı Kadı’ya oldu</p>
	<p class="block_13">18 Nisan 1999 Genel ve Yerel Seçimleri öncesinde Kanal 7 Televizyonu’nda Ahmet Hakan’ın karşısına geçen Tayyip Erdoğan, “Fazilet Partisi Büyükşehir Belediye Başkan Adayı Ali Müfit Gürtuna’ya kefil misiniz?” şeklindeki soruya, “Ben sadece kendime kefil olurum. Babama, hatta çocuklarıma bile kefil olmam” diyordu...</p>
	<p class="block_13">Tayyip Erdoğan bu sözlerinin ardından daha 7 yıl bile geçmeden bu kere Birleşmiş Milletler Güvenlik Konseyi’nin terörü finanse edenler listesinde 39. sırada yer alan Yasin El Kadı’ya kefil oluyordu. 11 Temmuz 2006 tarihinde NTV’de “Yasin El Kadı’nın hayırsever bir iş adamı olduğunu ve kendisine kefil olduğunu” söyleyen Tayyip Erdoğan danışmanı El Kadı’nın bir zamanlar ortağı olan Cüneyt Zapsu’ya da, kendisinin ortak olduğu Ülker gurubuna da sahip çıkıyordu.</p>
	<p class="block_13">Tayyip Erdoğan; “Ben Yasin Bey’i tanıyorum ve kendime inandığım gibi inanıyorum. Yasin Bey’in bir terör örgütüyle münasebet kurması, ona destek vermesi mümkün değil...”</p>
	<p class="block_13">Tayyip TV’lerde böyle konuşuyordu ancak gerçekler hiçte öyle değildi. Kendisinin Başbakan, Abdullah Gül’ün de Dışişleri Bakanı olduğu hükümet, 16 Nisan 2003 tarihinde Birleşmiş Milletler Güvenlik Konseyi’ne gönderdikleri yazıda, “Türk Vatandaşı Olmayan, yabancı sermaye sahibi olan bir şahsın (Yasin Al Kadı) Türkiye’de ekonomik açıdan faal olduğu belirlenmiştir. Bu şahsın neredeyse 2 milyon doları bulan mal varlığı Maliye Bakanlığı Teftiş Kurulu’nun kararı ile dondurulmuştur.”</p>
	<p class="block_13">Ne gariptir ki, 2000’li yıllarda ‘kendisine kefil olunamayacağı bildirilen bir adamın oğlu’ bu ülkeye Başbakan olabiliyordu. Üstelik babasına güvenilemeyeceğini ama bir teröriste güvenilebilineceğini söyleyen de aynı babanın Başbakan olan oğluydu. </p>
	<p class="block_12" id="id_Toc402696977">EL Kadı’nın şirketini Erdoğan’ın avukatı kurdu</p>
	<p class="block_13">Milliyet Gazetesi yazarlarından Nedim Şener, “Hayırsever Terörist” adlı kitabının 72. sayfasında Erdoğan’ın avukatı ile Yasin Kadı ilişkisini anlatıyordu:</p>
	<p class="block_13">“Başbakan Erdoğan, Yasin El Kadı’yı tanımasının yanında avukatları da aynı kişiydi. Hatta Yasin El Kadı’nın Caravan Dış Ticaret ve inşaat Limited Şirketi’nin kuruluş sözleşmesini Yasin El Kadı adına Tayyip Erdoğan’ın da avukatı olan Faik Işık imzalamıştı.</p>
	<p class="block_13">Yasin el Kadı, Eyüp 3. Noterden Faik Işık’a vekâletname vermişti. Faik Işık bu 35375 No’lu vekâletnameye dayanarak İstanbul 9. Noteri’nde 25 Ocak 1995 tarihinde imzaladığı şirket ana sözleşmesiyle (Noter No:2726) Caravan Dış Ticaret ve Limited Şirketi’nin kuruluşunu gerçekleştirdi. Ana sözleşmeyi imzalayan diğer kişi ise şirketin küçük ortağı Mehmet Fatih Saraç’tı. Şirketin kuruluşuyla ilgili Ticaret Sicil Gazetesi’nde bunları gösteriyordu.</p>
	<p class="block_13">Recep Tayyip Erdoğan, 6 Aralık 1997 tarihinde Siirt’te yaptığı bir konuşma sırasında; “Minareler süngü, kubbeler miğfer, camiler kışlamız, müminler asker” sözleri nedeniyle o dönemde geçerli olan Türk Ceza Kanunu’nun 312/2. Maddesi’nde yer alan “Halkı kin ve düşmanlığa tahrik” suçundan 10 ay hapis cezası almıştı.</p>
	<p class="block_13">Bu dava sırasında Erdoğan’ın avukatlığını Faik Işık yapmıştı. Işık ayrıca Suudi Arabistanlı milyarder terörist Usame Bin Ladin’in adamı olduğu iddia edilen Mısırlı televizyoncu Rafet Yahya Alazehab Abdau’nun; kapatılan RP’nin “Gizli kasası” oldukları öne sürülen Süleyman Mercümek ile Beşir Darçın’ın da avukatlığını üstlenmişti.</p>
	<p class="block_13">Yakalanması için Emniyet tarafından bülten yayımlanan Abdau, arandığını öğrenince Mısır’ın İstanbul Başkonsolosluğuna sığınmıştı. Olay Türkiye ile Mısır arasında diplomatik krize neden olmuştu. Bebek’teki Mısır Başkonsolosluğu’na sığınan Abdau’nun talebi üzerine avukatlığını Faik Işık üstlenmişti. Faik Işık aynı zamanda İstanbul Büyükşehir Belediyesi’nden usulsüz ihale aldıkları gerekçesiyle yapılan Albayrak operasyonları sanıklarının da avukatlığını yapmışta.</p>
	<p class="block_13">Ve, Fazilet Partisi Milletvekili olarak türbanıyla TBMM Genel Kurul Salonu’na giren Merve Kavakçı’nın avukatlığını yaptığını da ekleyelim...” </p>
	<p class="block_12" id="id_Toc402696978">Başbakanla Avukatının sıcak ilişkisi</p>
	<p class="block_13">Faik Işık’la Başbakan olduktan sonra da sıcak ilişkisini sürdürdü Recep Tayyip Erdoğan... El Kadı’nın şirketi için Hazine’den gerekli izinlerin alınması ve şirketi kuracak kadar yetenekli bir avukat olan Faik Işık’ın Tayyip Erdoğan ile yakınlığını anlatmak bakımından Sıcak Yuva Vakfı’nı örnek almak yeter de artar bile. Faik Işık, Başbakan Recep Tayyip Erdoğan’ın kurucusu olduğu Sıcak Yuva Vakfı’nın başkan yardımcılığını yürütüyor.</p>
	<p class="block_13">Vakfın adı hatırlanacağı gibi kısa bir süre önce Başbakan’ın konuşma yapacağı yerlere otobüslerle çocukların götürülmesiyle gündeme gelmişti.</p>
	<p class="block_13">İşinden arta kalan zamanlarda sosyal yardım vakıflarında çalışan Işık, Erdoğan’ın başbakan olmasına paralel olarak iş yaşamında çok önemli adımlar attı.</p>
	<p class="block_13">Enerji alanında Fatih Büyüktopçu ve Refik Renda ile beraber Anadolu Doğalgaz Dağıtım AŞ, Afyon Doğalgaz Dağıtım AŞ, Mustafa Kemal Paşa Doğalgaz Dağıtım AŞ, Tokat Doğalgaz Dağıtım AŞ, Trakya Doğalgaz Dağıtım AŞ ve Sivas Doğalgaz Dağıtım AŞ şirketlerine ortak oldu.</p>
	<p class="block_13">Anadolu Doğalgaz Dağıtım AŞ, Enerji Piyasası Düzenleme Kurumu’nun düzenlediği toplam 45 doğalgaz dağıtım ihalesinin dokuz tanesini kazandı.</p>
	<p class="block_13">Anadolu Doğalgaz dağıtım şirketinin yüzde üç hissesi Faik Işık’a ait. Şirketin yüzde 97 hissesi ise Fatih Büyüktopçu’ya ait. </p>
	<p class="block_12" id="id_Toc402696979">Başbakan Kadı’ya kefil olunca</p>
	</body></html>
