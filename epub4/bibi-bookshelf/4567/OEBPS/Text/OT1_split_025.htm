<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemasmicrosoftcom:office:office">
<head>
  <!--[if gte mso 9]><xml>
 <o:DocumentProperties>
  <o:Author>Selim SIR</o:Author>
  <o:LastAuthor>Selim SIR</o:LastAuthor>
  <o:Revision>13</o:Revision>
  <o:TotalTime>276</o:TotalTime>
  <o:Created>2015-01-27T11:33:00Z</o:Created>
  <o:LastSaved>2015-01-27T16:09:00Z</o:LastSaved>
  <o:Pages>322</o:Pages>
  <o:Words>104567</o:Words>
  <o:Characters>596033</o:Characters>
  <o:Lines>4966</o:Lines>
  <o:Paragraphs>1398</o:Paragraphs>
  <o:CharactersWithSpaces>699202</o:CharactersWithSpaces>
  <o:Version>15.00</o:Version>
 </o:DocumentProperties>
 <o:OfficeDocumentSettings>
  
 </o:OfficeDocumentSettings>
</xml><![endif]-->
  <!--[if gte mso 9]><xml>
 <w:WordDocument>
  <w:View>Print</w:View>
  <w:Zoom>175</w:Zoom>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
  </w:Compatibility>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="false"
  DefSemiHidden="false" DefQFormat="false" DefPriority="99"
  LatentStyleCount="371">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {msostylename:"Normal Tablo";
        msotstylerowbandsize:0;
        msotstylecolbandsize:0;
        msostylenoshow:yes;
        msostylepriority:99;
        msostyleparent:"";
        msopaddingalt:0cm 5.4pt 0cm 5.4pt;
        msoparamargin:0cm;
        msoparamarginbottom:.0001pt;
        msopagination:widoworphan;
        fontsize:10.0pt;
        fontfamily:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <p><b class="calibre5"><br class="calibre18" id="calibre_pb_26" /></b></p>

    <p><span> </span></p>

    <p>Birkaç saat sonra, Manhattan Adli Tıp Kurumu'ndaki Dr. Bennett çok uzun bir günün ardından mesaisini tamamladı. Bitkin olmalıydı, ama o heyecanlıydı. Sanki ölüm ve çürümenin normalde güvenilir olan kuralları bu odada yeniden yazılıyordu. Bu boktan şey, kurumlaşmış tıbbın, insan biyolojisinin ötesindeydi... hattâ belki mucizeler dünyasındaydı.</p>

    <p>Planladığı gibi, o gece için bütün otopsileri durdurmuştu. Başka konularda bazı çalışmalar sürüyordu, yasal tıp dedektifleri yukarı kattaki ofislerinde çalışıyorlardı, ama morg Bennett'e kalmıştı. HKM doktorlarının ziyaretleri sırasında bir şey, aldığı kan örneği, kavanozdaki beyazımsı sıvı hakkında bir şey fark etmişti. Onu örnek soğutucularından birinin arkasına koymuş, ortak kullanılan bir buzdolabındaki son güzel tatlı gibi, bazı cam eşyaların arkasına saklamıştı.</p>

    <p>Kavanozun kapağını açtı ve lavabonun yanındaki inceleme tezgahının başında, tabureye oturarak ona baktı. Birkaç dakika sonra, yüz elli gramlık beyaz kanın yüzeyi dalgalandı ve Bennett ürperdi. Kendini toplamak için derin bir nefes aldı. Ne yapması gerektiğini düşündü ve sonra yukarıdaki raftan aynı türden bir kavanoz aldı. Onu aynı miktarda suyla doldurdu ve kavanozları yan yana koydu. Titreşimlerin yakından geçen bir kamyondan falan olmadığından emin olması gerekiyordu. Bekledi ve izledi.</p>

    <p>İşte... yine olmuştu. Yapışkan sıvı dalgalanmıştı ---görmüştü- ama çok daha az yoğun olan suyun yüzeyi hiç kıpırdamamıştı.</p>

    <p>Kan örneğinin içinde bir şeyler hareket ediyordu.</p>

    <p>Bennett bir an düşündü. Suyu lavaboya boşalttı ve sonra yağlı kanı yavaşça bir kavanozdan diğerine boşalttı. Sıvı şurup gibiydi ve yavaş, ama düzgün bir şekilde akıyordu. İnce akıntının içinde madde göremedi. İlk kavanozun dibinde ince bir tabaka beyaz kan kaldı, ama orada da hiçbir şey göremedi.</p>

    <p>Yeni kavanozu bıraktı ve yine izleyerek bekledi.</p>

    <p>Fazla beklemesi gerekmedi. Yüzey dalgalandı ve Bennett neredeyse taburesinden fırlayacaktı.</p>

    <p>O zaman arkasında bir ses duydu, bir tırmalama ve hışırtı sesi. Yeni keşfinin verdiği huzursuzlukla döndü. Arkasında, tavan lambaları boş, paslanmaz çelik masaları aydınlatıyordu, bütün yüzeyler temizlenmiş, yerler silinmişti. 753 sayılı seferin kurbanları morgun diğer yanında, soğutuculu odalara kapatılmış, kilitlenmişti.</p>

    <p>Belki de farelerdi. Fareleri binadan uzak tutmak için ne yapsalar işe yaramıyordu ---denemedikleri şey kalmamıştı. Duvarların içindeydiler belki de. Ya da yerdeki giderlerin altında. Bir an daha düşündü, sonra kavanoza döndü.</p>

    <p>Sıvıyı yine kavanozdan kavanoza aktardı, bu sefer yarısında durdu. Her kavanozun içinde kabaca eşit miktarda sıvı vardı. Onları lambanın altına koydu ve sütsü yüzeyi izleyerek yaşam işareti aradı.</p>

    <p>İşte. İlk kavanozda. Bir <i>plip</i> sesi, sanki küçük bir balık puslu bir göletin yüzeyini kemiriyormuş gibi.</p>

    <p>Bennett tatmin olana kadar diğer kavanozu da izledi ve sonra içindekileri lavaboya boşalttı. Sonra yine başladı, dolu kavanozun içindekileri iki kavanoza paylaştırdı.</p>

    <p>Sokaktan gelen bir sirenle doğrulup oturdu. Siren geçip gitti ve takip eden sessizlikte, yine sesler duydu. Arkasından gelen hareket sesleri. Yine döndü. Şimdi hem paranoyak hem aptal hissediyordu. Oda boştu, morg sterilize edilmişti ve kıpırtısızdı.</p>

    <p>Ama... o sesi bir şey çıkarıyordu. Sessizce taburesinden kalktı, sesin kaynağını bulmak için başını bir o yana, bir bu yana çevirdi.</p>

    <p>Soğutulmuş odanın çelik kapısı dikkatini çekti. Bütün duyuları açık, o tarafa doğru birkaç adım attı.</p>

    <p>Bir hışırtı. Bir kıpırdanma. İçeriden gelirmiş gibi. Burada o kadar çok zaman geçirmişti ki, sırf ölülere yakın olmak onu korkutmazdı... ama sonra bu cesetlerde görülen ölüm sonrası doku gelişmesini hatırladı. Açık ki, bu endişeler ölüler hakkındaki olağan tabularına dönmesine sebep olmuştu. Normal insan içgüdüleri karşısında, işi hakkında bildiği her şey uçup gitmişti. Cesetleri kesip açmak. Kadavraları kirletmek, yüzleri kafataslarından soymak. Organları kesip çıkarmak, cinsel organları yüzmek. Boş odada kendi kendine gülümsedi. Demek ki, temelde normaldi.</p>

    <p>Zihni ona oyunlar oynuyordu. Muhtemelen bu, havalandırma fanlarındaki bir bozukluktu. Biri kazayla içeride kalırsa diye, soğutucunun içinde bir güvenlik düğmesi vardı, büyük kırmızı bir düğme.</p>

    <p>Kavanozlara geri döndü. Onları izledi ve hareketlenme bekledi. Düşünce ve izlenimlerini yazmak için dizüstü bilgisayarını getirmiş olmayı diliyordu.</p>

    <p><i>Plip.</i></p>

    <p>Bu sefer hazırdı, yüreği yerinden fırlayacak gibi atıyor, ama bedeni yerinde duruyordu. Hâlâ ilk kavanozdaydı. Diğerini döktü ve sıvıyı üçüncü kez böldü, her kavanozda yaklaşık olarak otuz gram vardı.</p>

    <p>Bunu yaparken, ilk kavanozdan ikincisine bir şey aktığını sandı. Çok ince bir şey, dört santimden kısa ---eğer gördüğünü sandığı şeyi gerçekten gördüyse...</p>

    <p>Bir solucan mı? Kurt mu? Bu bir parazit hastalığı mıydı? Parazitlerin, konak vücudu kendi üreme ihtiyaçlarına göre yeniden şekillendirdiği muhtelif örnekler vardı. Otopsi masasında gördüğü garip ölüm sonrası değişimlerin açıklaması bu muydu?</p>

    <p>Söz konusu kavanozu kaldırdı ve incelmeye yüz tutmuş beyaz sıvıyı lamba ışığı altında döndürdü. İçindekileri dikkatle, yakından inceledi... ve evet... içeride bir şey bir kere değil, iki kere kaydı. Kıvrandı. Tel kadar ince, çevresi kadar beyaz ve çok hızlı hareket eden bir şey.</p>

    <p>Bennett’in onu izole etmesi gerekiyordu. Formaline atıp sonra inceleyecek, ne olduğunu bulacaktı. Bunu bulabildiyse, diğer cesetlerin içinde de aynısından düzinelerce, yüzlerce olmalıydı, hattâ belki...</p>

    <p>Soğutucunun içinden gelen keskin bir gümleme onu şok etti, irkilerek doğruldu ve elindeki kavanoz sallandı. Kavanoz tezgaha düştü, ama kırılmadı ---sıçrayarak lavaboya düştü, içindekiler dökülüp saçıldı. Bennett bir dizi küfür salladı ve paslanmaz çelik lavaboda kurtçuğu aradı. Sonra sol elinin arkasında bir sıcaklık hissetti. Beyaz kanın bir kısmı üzerine sıçramıştı ve şimdi derisine batıyordu. Yakmıyor, ama hafifçe, huzursuz edecek kadar sıcak bir his veriyordu. Beyaz sıvı derisine zarar veremeden önce elini hemen sudan geçirdi ve laboratuvar önlüğüne sildi.</p>

    <p>Sonra hızla soğutucuya döndü. Duyduğu gümleme kesinlikle bir elektrik arızasından kaynaklanmıyordu, daha çok tekerlekli bir sedyeye çarpan bir başka tekerlekli sedyenin sesine benziyordu. Ama bu imkânsızdı... Bennett yine sinirlendi. Solucanı lavabodan akıp gitmişti. Yeni bir kan örneği alacak, bu paraziti izole edecekti. Bu keşif ona aitti.</p>

    <p>Elini ceketinin yakasına silerek kapıya gitti ve kolu çekerek odanın kilidini açtı. Kapı açılırken, bayat, soğutulmuş hava üzerine bir nefes gibi aktı.</p>

    <p>Joan Luss kendisini ve diğerlerini izolasyon koğuşundan kurtardıktan sonra, onu doğrudan Connecticut, New Canaan'daki, hukuk firmasının kurucu ortaklarından birine ait tatil evine götürecek bir araba kiraladı. İki kere şoförü durdurup pencereden dışarı kustu. Grip ve gerginlik karışımı bir şeydi. Fark etmezdi. Artık kurbanlardan biri ve bir avukattı. Mağdur ve haçlı seferine çıkmış hukukçu. Ölenlerin aileleri ve hayatta kalan dört talihlinin tazminatları için savaşan biri. Seçkin Camins, Peters ve Lilly ortaklığı şimdiye kadarki en büyük --- Vioxx'tan, hattâ WorldCom davalarından daha büyük--- kurumsal tazminat davasının yüzde kırkını alma olasılığına bakıyor olabilirdi.</p>

    <p>Joan Luss, ortak.</p>

    <p>Bronxville’de durumunuzun iyi olduğunu düşünürsünüz, ama arabanızı New Canaan’a sürerken fikrinizi değiştirirsiniz. Joan'un evi olan Bronxville, Manhattan’ın yirmi dört kilometre kuzeyinde Westchester County’de yeşil bir mahalleydi. Kuzey metrosuyla yirmi sekiz dakika sürüyordu. Roger Luss, Clume ve Fairstein’da, uluslararası finans alanında çalışıyordu ve haftalarca yurtdışında oluyordu. Joan da epey yolculuk ediyordu, ama çocuklar doğduktan sonra yolculuklarını azaltmak zorunda kalmıştı, aksi halde iyi bir görüntü vermiyordu. Ama yolculukları özlüyordu ye Berlin’de, Potsdamer Platz'daki Ritz-Carlton'da geçirdiği haftadan büyük zevk almıştı. O ve Roger otelde yaşamaya çok alıştıklarından evlerinde de aynı yaşam tarzını yaratmışlardı: yerden ısıtmalı banyo, aşağı katta bir buhar odası, haftada iki kez taze çiçek siparişi, haftada yedi gün çalışan bir bahçıvan ve elbette hizmetçileri ve çamaşırcıları ---yatak örtüsü açma servisi ve her gece yastığa konan şekerleme hariç her şey.</p>

    <p>Seneler önce, yeni inşaat izni verilmeyen ve son derece yüksek vergilerine rağmen Bronxville’e taşınmak onlar için büyük bir adımdı. Ama şimdi, New Canaan’ın tadına baktıktan sonra --- ortakların başı Dory Camins, bir balık göleti, tavlaları ve bir binicilik pisti bulunan, üç evlik malikane kompleksinde bir feodal bey gibi yaşıyordu--- geri dönerken Bronxville ona antika, taşralı, hattâ... biraz yorgun gelmişti.</p>

    <p>Şimdi evindeydi, ürkek bir akşam kestirmesinden yeni uyanmıştı. Roger hâlâ Singapur'daydı ve Joan evde gürültüler duyuyordu, sonunda onu korkutarak uyandıran gürültüler. Huzursuzluk ve endişe hissediyordu. Bunu toplantıya, muhtemelen hayatının en önemli toplantısına bağlıyordu.</p>

    <p>Joan çalışma odasından çıktı, duvara tutunarak merdiveni indi. Mutfağa girdiğinde, çocuklarının harika dadısı Neeva akşam yemeği artıklarını topluyor ve masadaki kırıntıları ıslak bir bezle alıyordu. "Ah, Neeva, bunu ben yapabilirdim," dedi Joan hiç de içten olmayan bir tavırla. Doğrudan, ilaçları sakladıkları yüksek cam dolaba gitti. Neeva bir sonraki kasabada, Yonkers' ta yaşayan Haitili bir büyükanneydi. Altmışının üzerindeydi, ama yaşını belli etmiyordu; her zaman ayak bileklerine dek inen çiçekli elbiseler ve rahat Converse ayakkabılar giyerdi. Neeva, Luss'ların evinde çok ihtiyaç duyulan, huzur verici bir etkiye sahipti. Onlar meşgul bir aileydi, Roger’ın yolculukları, Joan'un şehirde geçirdiği uzun saatler, çocukların okulları ve aradaki programlarla, herkes on altı ayrı yöne koşturuyordu. Neeva ailenin dümeniydi ve evin doğru işlemesinde Joan'un gizli silahıydı.</p>

    <p>"Joan, pek iyi görünmüyorsun."</p>

    <p>Neeva, Haiti aksanıyla konuşuyordu.</p>

    <p>"Ah, biraz yorgunum." Joan biraz Motrin, iki Flexeril aldı ve mutfaktaki ada tezgahta oturarak <i>House Beautiful</i> dergisini açtı.</p>

    <p>"Yemek yemelisin," dedi Neeva.</p>

    <p>"Yutkunurken canım acıyor," dedi Joan.</p>

    <p>"O zaman çorba," diye karar verdi Neeva ve onun için çorba hazırlamaya koyuldu.</p>

    <p>Neeva yalnızca çocukların değil, hepsinin annesi gibiydi. Hem, neden Joan da onun anneliğinden biraz faydalanmasındı? Tanrı biliyordu ya, gerçek annesi ---iki kez boşanmış olan Hialeah, Florida’da bir apartman dairesinde yaşıyordu- bu işi becerebilecek durumda değildi. En iyi tarafı da... Neeva’nın ona düşkünlüğü fazla geldiğinde, Joan onu çocuklarla birlikte bir iş peşine yolluyordu. Bulunabilecek. En iyi. Düzen.</p>

    <p>"Şu uçağı duydum." Neeva başını, açtığı konserveden kaldırıp Joan’a baktı. "Hiç iyi değil. Kötü bir şey."</p>

    <p>Joan, Neeva’ya ve onun sevimli, küçük tropik batıl inançlarına gülümsedi ---çenesindeki keskin acıyla gülümsemesi kısa kesildi.</p>

    <p>Çorba çanağı mikrodalga fırında dönerken, Neeva geri dönüp Joan’a baktı, kabalaşmış kahverengi elini Joan'un alnına koydu, gri tırnaklı parmaklarıyla bademciklerini kontrol etti. Joan acıyla geriledi.</p>

    <p>"Kötü şişmiş," dedi Neeva.</p>

    <p>Joan dergiyi kapadı. "Belki de yatağa dönmeliyim."</p>

    <p>Neeva doğruldu ve ona tuhaf tuhaf baktı. "Hastaneye dönmelisin."</p>

    <p>Joan, canını acıtacağını bilmese kahkaha atardı. Queens’e mi dönecekti? "İnan bana Neeva. Burada, senin ellerinde olmam çok daha iyi. Dahası... bilene soracaksın. O koca hastane meselesi havayolu şirketinin sigorta oyunuydu. Sırf kendi çıkarları için ---benim değil."</p>

    <p>Şişmiş, ağrıyan boynunu ovalayarak yaklaşan davayı hayal etti ve neşesi yine yerine geldi. Mutfakta çevresine bakındı. Tekrar dekore etmek ve yenilemek için bu kadar çok zaman ve para harcadığı bir yerin aniden böylesine... hırpani gelmeye başlaması tuhaftı.</p>

    <p>Camins, Peters, Lilly... <i>ve Luss.</i></p>

    <p>O sırada çocuklar mutfağa girdi. Keene ve Audrey oyuncaklarla ilgili bir kaza hakkında sızlanıyordu. Sesleri Joan'un kafasında öyle yankılanıyordu ki, elinin tersiyle birer tane yapıştırıp, çocukları mutfağın diğer tarafına fırlatma dürtüsüne kapıldı. Ama her zaman yaptığı şeyi yapmayı başardı ve çocuklarına karşı hissettiği saldırganlığı sahte bir şevke dönüştürüp, öfkeli benliğinin çevresine duvar gibi ördü. Dergiyi kapadı ve sesini yükselterek çocuklarınkini bastırdı.</p>

    <p>"Birer midilliniz ve kendi özel havuzunuz olmasına ne dersiniz?"</p>

    <p>Çocukları susturan şeyin cömert rüşveti olduğuna inanıyordu, ama aslında canavarsı gülümsemesi, dik dik bakması ve yüzündeki mutlak nefret ifadesiydi çocukları korkutup susturan.</p>

    <p>Joan için, o anlık sessizlik nimetti.</p>

    <p>911 e, Queens-Şehir Merkezi Metrosu çıkışında çıplak bir adam olduğuna dair bir çağrı geldi. Çağrı, bir 10-50 olarak ilan edildi, yani düşük öncelikli, huzur kaçıran kişi çağrısı. Sekiz dakika sonra 1-7'den bir birim gitti ve bir pazar gecesine göre oldukça kötü bir trafiğe takıldı. Birkaç sürücü korna çalarak, onları yukarı mahalleye yönlendirdi. Şüphelinin, ayak parmağındaki kırmızı etiket dışında üzerinde hiçbir şey olmayan şişman bir adamın çoktan o tarafa gittiğini bağırdılar.</p>

    <p>"Burada çocuklarım var!" diye uludu kaportası ezik bir Dodge Caravan’ın içindeki adam.</p>

    <p>Sürücü Memur Karn, ortağı Memur Lupo’ya, "Park Caddesi tipi, bana sorarsan," dedi. "Seks kulübü müdavimidir. Hafta sonu eğlencesinden önce çok fazla X almıştır."</p>

    <p>Memur Lupo emniyet kemerini çözdü ve kapısını açtı. "Ben trafiğe bakayım. Zampara senin olsun."</p>

    <p>"Çok sağol," dedi Memur Karn kapıyı çarparak. Canavar düdüğünü açtı ve trafiğin açılıp yol vermesi için sabırla bekledi -acele etmesi için fazladan para vermiyorlardı.</p>

    <p>38. Cadde'den geçerek yan sokaklara baktı. Başıboş dolaşan şişman ve çıplak bir adamı bulmak zor olmasa gerekti. Kaldırımlardaki insanlarda herhangi bir heyecan ya da korku yoktu. Bir açık hava barında içki içen yardımsever bir vatandaş ağır ağır giden polis aracını gördü ve öne çıkıp sokağın ilerisini gösterdi.</p>

    <p>Birleşmiş Milletler karargahının dışında dolaşan çıplak bir adam hakkında ikinci ve üçüncü çağrılar da geldi. Memur Karn, bu işi bitirme kararlılığıyla gaza bastı. Binanın önünde dalgalanan, üye milletlerin ışıklarla aydınlatılmış bayraklarının önünden geçip, kuzey tarafındaki ziyaretçi girişine vardı. Her yerde mavi New York Polis Teşkilatı bariyerleri ve bombalı arabalara karşı beton saksılar vardı.</p>

    <p>Karn bariyerlerin yakınındaki sıkkın görünüşlü polis grubuna yaklaştı. "Beyler, şişman bir adam arıyorum."</p>

    <p>Polislerden biri omuzlarını silkti. "Sana birkaç telefon numarası verebilirim."</p>

    <p>Gabriel Bolivar Manhattan'daki yeni evine limuzinle döndü. Evi Tribeca, Vestry Caddesi'nde, kapsamlı bir yenilemeden geçen iki tane sıraevden oluşuyordu. Tamamlandığı zaman otuz bir odası olan bin üç yüz metre karelik bir ev olacaktı. Mozaik kaplanmış yüzme havuzu, on altı kişilik hizmetli ekibi için hizmetçi kanadı, bodrum katta bir kayıt stüdyosu ve yirmi altı koltukluk bir sinema da cabasıydı.</p>

    <p>Bolivar Avrupa turundayken, çarı katı aceleyle tamamlanmış ve dekore edilmişti. Alt kattaki odaların kabası bitmiş, bazıları sıva kaplanmıştı ve diğerleri hâlâ plastik kaplama ve yalıtım malzemesiyle duruyordu. Talaş her yüzeye dağılıyor, her aralığa giriyordu. Bolivar’ın menajeri onu gelişmelerden haberdar etmişti, ama Bolivar süreçle pek ilgilenmiyordu, o yalnızca yakında lüks ve yoz bir saraya sahip olacağı fikriyle ilgileniyordu.</p>

    <p>'İsa Ağladı' turu pek iyi bitmemişti. Bolivar her yerde kapalı gişe gösteri yaptığını iddia edebilsin diye reklamcılar sıkı çalışmış, stadyumları doldurmuştu ---ama Bolivar gerçekten stadyumları doldurmuştu. Sonra Almanya’da kiraladıkları uçak bozulmuştu ve Bolivar diğerleri ile birlikte kalıp beklemek yerine, eve ticari bir uçakla dönmeyi kabul etmişti. O büyük hatanın etkisini hâlâ hissediyordu. Aslında, durum gittikçe kötüleşiyordu.</p>

    <p>On kapıdan kişisel korumaları ve kulüpte bulduğu üç genç kadınla girdi. Büyük hazinelerinin bir kısmı çoktan taşınmıştı ve aralarında, altı metre tavan yüksekliği olan antrenin iki yanına konulmuş, siyah mermerden iki panter, Jeffrey Dahmer’a ait olduğu söylenen iki sanayi atığı varili ve sıra sıra resimler vardı: Mark Ryden, Robert Williams, Chet Zar ---büyük, pahalı şeyler. Duvardaki serbestçe asılı duran elektrik anahtarı sarmal mermer merdivendeki bir dizi lambayı yakıyordu. Onun ötesinde kime ait olduğu belirsiz büyük, kanatlı bir ağlayan melek vardı, Çavuşesku rejimi sırasında Romanya'daki bir kiliseden 'kurtarılmıştı'.</p>

    <p>"Çok güzel," dedi kızlardan biri, meleğin zamanın yıprattığı gölgeli hatlarına bakarak.</p>

    <p>Bolivar büyük meleğin yanında sendeledi. Karnına kramptan daha feci bir sancı saplanmıştı, yakındaki bir organ midesine yumruk atmıştı sanki. Ayakta durabilmek için meleğin kanadına tutundu ve kızlar başına üşüştü.</p>

    <p>"Tatlım," diye mırıldadılar ve onun ayakta durmasına yardım ettiler. Bolivar sancıyı silkelemeye çalıştı. Kulüpte biri ona bir şey mi vermişti? Bu daha önce de olmuştu. Tanrım, kızların ona fark ettirmeden uyuşturucu verdiği olmuştu, Gabriel Bolivar’a ---makyajın altındaki efsaneye--- sahip olabilmek için o kadar hevesliydiler. Üç kızı ittirdi, korumalarını da kovaladı ve sancıya rağmen dik durdu. Korumaları geriye çekildi. Bolivar gümüş kaplı bastonunu kullanarak kızları mavi damarlı beyaz mermerden sarmal merdivenden yukarı, çatı katına kovaladı.</p>

    <p>Kızları kendilerine daha fazla içki hazırlamak ve diğer banyoda makyajlarını tazelemek üzere yalnız bıraktı. Bolivar kendini büyük banyoya kapadı, Vicodin kutusunu çıkardı ve ağzına iki şirin beyaz hap atıp, büyük bir viski yudumuyla yuttu. Boynunu ovalayarak boğazındaki ağrıyan yere masaj yaptı. Sesi için endişeleniyordu. Kuzgun kafası biçimindeki musluğu açıp yüzüne biraz su çarparak serinlemek istiyordu, ama makyajı hâlâ yüzündeydi. Makyaj yapmasa, kulüplerde kimse onu tanımazdı. Makyajın yüzüne verdiği solukluğa, yanaklarını çökmüş gösteren gölgelere, kontak lenslerinin ölü siyah gözbebeklerine baktı. Aslında yakışıklı bir adamdı ve ne kadar makyaj yaparsa yapsın bunu saklayamıyordu ve başarısının sırrının kısmen bundan kaynaklandığını biliyordu. Kariyeri, güzelliği alıp tamamen yozlaştırma işine dayalıydı: kulağı transandantal müzikle baştan çıkarıp, sonra gotik çığlıklar ve endüstriyel gürültülerle çarpıtmak. Gençler buna tepki veriyordu. Güzelliği kirletmek. İyiliği çökertmek.</p>

    <p><i>Latif Yozlaşma.</i> Bir sonraki CD'sinin adı olabilirdi.</p>

    <p><i>Dehşetli Dürtü</i> Amerika’da çıktığı ilk hafta 600.000 kopya satmıştı. Bu rakam mp3 sonrası devir için muazzam, ama yine de <i>Cömert Menfurluklar</i> dan neredeyse yarım milyon azdı. İnsanlar Bolivar’ın sahne üzerindeki ve dışındaki tuhaflıklarına alışıyordu. Artık Wal-Mart’ın yasakladığı her şeyin ve dindar Amerika’nın ---ve kendi babasının--- muhalefet etmeye yeminli olduğu her şeyin karşıtı bir simge değildi. Babasının Wal-Mart'la aynı fikirde olması ve dolayısıyla Bolivar’ın her şeyin ne kadar da sıkıcı olduğu tezini kanıtlaması tuhaftı. Yine de, dindar sağ dışında kalan insanları şok etmek gittikçe güçleşiyordu. Bolivar’ın kariyeri duvara çarpmak üzereydi ve bunu o da biliyordu. Bolivar kahvehane müdavimine dönüşmeyi kesinlikle düşünmüyordu ---bu dünyayı gerçekten de şok ederdi--- ama teatral otopsiler, sahnede ısırıklar ve kesip biçmeler bayatlamıştı. Artık beklenen şeylerdi, tıpkı bisler gibi. Seyircisine karşı değil, onlar için oynuyordu. Onların önünde koşmak zorundaydı, çünkü yetişecek olurlarsa ezilirdi.</p>

    <p>Ama gösterisini mümkün olduğunca ileri götürmemiş miydi? Buradan nereye gidebilirdi?</p>

    <p>Sesleri yine duydu: prova yapmamış bir koro gibi, acı çeken sesler, kendi acısını yankılayan bir acı. Banyoda hızla dönerek yalnız olduğundan emin oldu. Başını sertçe iki yana salladı. Kulağınıza deniz kabuğu dayadığınız zamanki sesler gibiydi, ama okyanusun yankısı yerine araftaki ruhların inlemesini duyuyordunuz.</p>

    <p>Banyodan çıktığında Mindy ile Sherry öpüşüyordu ve Cleo elinde büyük bir içki kadehiyle büyük yatağa uzanmış, tavana bakarak gülümsüyordu. O geldiği zaman hepsi irkildi ve yaklaşmasını bekleyerek döndüler. Midesi çalkalanan Bolivar, bunun tam da ihtiyaç duyduğu şey ---sistemi temizlemek için canlı bir boru temizliği--- olduğunu düşünerek yatağa çıktı. Sarışın Mindy ona yaklaştı, parmaklarını Bolivar’ın ipeksi siyah saçlarında dolaştırdı, ama Bolivar Cleo'yu seçti, onda farklı bir şeyler vardı. Soluk ellerini onun boynundaki kahverengi tende dolaştırdı. Kız daha kolay ulaşılabilsin diye üstünü çıkardı ve kendi ellerini kalçalarını örten ince derinin altına soktu.</p>

    <p>"Kaç zamandır senin hayranınım..." dedi.</p>

    <p>"Şşşşş," dedi Bolivar ona, her zamanki hayran muhabbetinin önünü almayı umarak. Vicodin kafasındaki sesleri etkilemiş olmalıydı, çünkü solarak, elektrik akımından farksız bir uğultuya dönüşmüşlerdi, ama biraz zonklama da vardı.</p>

    <p>Şimdi diğer ikisi çevresini almışlar, yengeç kıskacı gibi ellerle ona dokunuyor, onu keşfediyorlardı. Giysilerini soyarak altındaki erkeği ortaya çıkarıyorlardı. Mindy yine parmaklarını I saçlarından geçirdi ve Bolivar, kızın ellerinde bir beceriksizlik varmış gibi kaçındı. Sherry oyuncu oyuncu ciyaklayarak pantolonunun düğmelerini çözdü. Bolivar hakkındaki söylentilerden haberdardı; her fethiyle birlikte, muazzam iriliği ve becerisine dair dedikodular yayılıyordu. Kız elini onun deri pantolonunun üzerinde, bacak arasında dolaştırdı. Hayal kırıklığıyla sızlanmasa da, bir hayret inlemesi de gelmedi. Orada henüz canlanma yoktu. Ve bu, hastalığına rağmen, şaşırtıcıydı. Bolivar çok daha olumsuz koşullarda bile kendini tekrar tekrar kanıtlamıştı.</p>

    <p>Dikkatini Cleo denen kızın omuzlarına, boynuna, boğazına çevirdi. Harikaydı ---ama daha fazlası vardı. Ağzında bir hareketlenme hissetti. Bir mide bulantısı değil, belki tam tersiydi: cinsel açlıkla besin açlığı arasında bir ihtiyaç. Ama... daha büyüktü. Bir dürtü. Bir özlem. Irzına geçme, parçalama, tüketme arzusu.</p>

    <p>Mindy boynunu öptü ve Bolivar sonunda ona dönüp örtülerin üzerine itti -ilk önce öfkeyle, ama sonra zorlama bir yumuşaklıkla. Kızın çenesini arkaya itti, boynunu uzattı, ılık parmaklarını onun ince, gergin boynunda dolaştırdı. Kızın içindeki genç kasların gücünü hissetti ---onları istiyordu. Göğüslerini, poposunu, belini istediğinden daha fazla.</p>

    <p>Ağzını kızın boğazına dayadı. Dudaklarıyla öpmeyi denedi, ama bu iş görmüyordu. Onu öpmeye çalıştı, içgüdü doğruydu, ama yöntem... bir şey kesinlikle yanlıştı.</p>

    <p>Bir şekilde, daha fazlasını istiyordu.</p>

    <p>Şimdi zonklama kendi bedenindeydi, derisi eski bir törenin ritmini çalan davul gibiydi. Yatak biraz dönüyordu, boynu ve göğsü ihtiyaç ve tiksintiyle kabarıyordu. Bir süreliğine kendini unuttu. İyi bir seksin unutkanlığı gibiydi, ama geri döndüğünde bir kadın çığlık atıyordu. Kızın boynunu iki eliyle tutmuştu ve ergenlik morluklarını aşan bir yoğunlukla emmekteydi. Kızın kanını yüzeye çekmişti, kız haykırıyordu ve diğer iki yarı çıplak kız onu Bolivar'dan uzaklaştırmaya çalışıyordu.</p>

    <p>Bolivar doğruldu. İlk önce kızın boğazında beliren morluktan utandı ---sonra bu dörtlünün orta direği olduğunu hatırlayarak otoritesini kullandı.</p>

    <p>"Çıkın dışarı!" diye bağırdı ve kızlar giysilerini bedenlerine bastırarak çıktılar. Sarışın Mindy merdiveni inene kadar hıçkırıp sızlandı.</p>

    <p>Bolivar sendeleyerek yataktan çıktı, banyosuna ve makyaj kutusuna döndü. Deri tabureye oturdu ve gecelik bakımını yaptı. Makyajı gitmişti ---bunu biliyordu, çünkü kâğıt mendillerde görmüştü--- ama aynada derisi aynı görünüyordu. Daha sert sildi, tırnağıyla yanaklarını kazıdı, ama daha fazlasını çıkaramadı. Makyaj derisine mi yapışmıştı? Yoksa bu kadar sıska, bu kadar hasta mıydı?</p>

    <p>Gömleğini yırtarcasına çıkardı ve kendini inceledi: Mermer kadar beyazdı ve yeşilimsi damarlar, dokulara yayılmış kanın sebep olduğu morumsu lekeler vardı.</p>

    <p>Kontak lenslerine yöneldi, kozmetik jelleri dikkatle çıkardı ve kendi kutularındaki sıvının içine bıraktı. Bir rahatlama hissiyle birkaç kez gözlerini kırpıştırdı, parmaklarıyla gözlerini sildi, sonra tuhaf bir şey hissetti. Cama yaklaştı, gözlerini kırpıştırarak kendi gözlerini inceledi.</p>

    <p>Gözbebekleri ölü siyahtı. Sanki hâlâ lensler gözündeymiş gibi, ama şimdi daha dokulu ---daha gerçek--- görünüyordu. Ve... gözlerini kırpıştırdığı zaman gözünün içindeki hareketliliği fark etti. Aynadan uzaklaştı. Gözlerini iri iri açmıştı ve kapamaya korkuyordu.</p>

    <p>Gözkapağının altında fazladan bir zar oluşmuştu, dış gözkapağının altında, gözün üzerine yatay olarak kapanan ikinci, saydam bir gözkapağı. Siyah gözbebeğini örten ince bir katarakt gibi. Vahşi ve korkmuş bakışlarını perdeleyen yeni bir gözkapağı.</p>

    <p>Augustin Elizalde, namı diğer 'Gus', yemek salonunda oturmuş, fötr şapkasını yanındaki sandalyeye bırakmıştı. Times Meydanı’nın bir sokak doğusunda, vitrinli, dar bir lokantaydı. Camda neon hamburgerler parlıyordu ve masalarda kırmızı beyaz damalı örtüler vardı. Bu, Manhattan’da hesaplı yemek yemenin bir yoluydu. İçeri giriyordunuz, öndeki tezgahta siparişinizi --- sandviç, pizza, ızgara bir şey--- veriyordunuz, parasını ödüyordunuz ve alıp, sıkışık masalarla dolu penceresiz arka odaya geçiyordunuz. Duvarlarda Venedik ve gondol resimleri vardı. Felix bir tabak yapış yapış peynirli makarna götürüyordu. Yediği tek şey buydu, peynirli makarna ---ne kadar iğrenç derecede turuncuysa, o kadar iyi. Gus yarısı yenmiş yağlı burgerine baktı ve aniden, onu biraz canlandıracağını umduğu, kafeinli şekerli kolasıyla daha fazla ilgilenmeye başladı.</p>

    <p>O minibüs hâlâ rahatsız ediyordu onu. Gus şapkasını masaya ters olarak koydu ve içindeki bandı yeniden kontrol etti. Adamdan ilk aldığı beş tane on dolarlık banknot ve minibüsü şehre getirerek kazandığı beş yüz dolar hâlâ oradaydı. Onu baştan çıkarıyordu. O ve Felix bu paranın yarısıyla çok fazla eğlenebilirlerdi. Yarısını annesine götürürdü, bu miktar onun <i>ihtiyaç</i> duyduğu, <i>işine yarayacak</i> bir paraydı.</p>

    <p>Sorun şuydu ki, Gus kendini tanıyordu. Sorun paranın yarısında <i>durmaktı.</i> Sorun, harcamadığı parayı üzerinde bulundurmaktı.</p>

    <p>Felix'ten onu hemen eve götürmesini istemeliydi. Yükünden kurtulmalıydı. Bok çuvalı ağabeyi Crispin’in haberi olmadan, parayı gizlice annesine vermeliydi. O keş, paranın kokusunu şeytan gibi alabilirdi.</p>

    <p>Diğer yandan, bu kirli paraydı. Onu kazanmak için kötü bir şey yapmıştı ---re yaptığını bilmese de, kötü bir şey olduğu açıktı--- ve parayı annesine vermek, bir laneti ona aktarmaktan farksız olacaktı. Kirli parayla yapılabilecek en iyi şey, onu hemen harcamak, ondan kurtulmaktı ---haydan gelen huya giderdi.</p>

    <p>Gus kararsızdı. Bir kez içmeye başladı mı, dürtülerini kontrol edemediğini biliyordu. Felix de yangına körükle giderdi. İkisi gün batmadan 550 doları yiyip bitirebilirdi ve annesine güzel bir şey götürmek yerine, eve iyi bir şey götürmek yerine, ayyaş kıçını, ezik büzük olmuş şapkasını, içi dışına çıkmış ceplerini götürürdü.</p>

    <p>"Ne düşünüyorsun Gusto?" dedi Felix.</p>

    <p>Gus başını iki yana salladı. "En kötü düşmanım yine benim, <i>'nıano.</i> Yarının ne demek olduğunu bilmeden sokaklarda burnunu çeke çeke dolanan boktan bir itten farksızım. Bende karanlık bir taraf var amigo, ve bazen o karanlık taraf beni ele geçiriyor."</p>

    <p>Felix devasa bardağından kola yudumladı. "Ee, bu ucuz yerde ne işimiz var? Bu gece dışarı çıkalım ve hanımlarla tanışalım."</p>

    <p>Gus başparmağını şapkasının deri iç kenarında, Felix’in --- şimdiye dek--- haberinin olmadığı katlanmış banknotların üzerinde dolaştırdı. Belki yalnızca yüz dolar harcardı. Adam başı yüzerden iki yüz dolar. Tam o kadar çıkaracaktı, sınırı buydu, o kadar. "Oyun istiyorsan parayı bastıracaksın, ha, <i>'nıano.</i></p>

    <p>"Siktir, evet."</p>

    <p>Gus bakışlarını kaçırdı ve yanındaki, tiyatroya gitmek için giyinmiş bir ailenin tatlılarını bitirmeden kalktığını gördü. Felix’in kullandığı dil yüzünden olduğunu tahmin etti. Bu Ortabatılı çocukların görünüşüne bakılırsa, hiç küfür duymamışlardı. Eh, siktirip gitsinler. Bu şehre geliyorsan, çocuklarını saat dokuzdan sonra dışarı çıkarıyorsan, tüm gösteriyi görmelerini göze alacaksın.</p>

    <p>Felix sonunda yemeğini bitirdi ve Gus para dolusu şapkasını yavaşça kafasına geçirip, kasıla kasıla gece havasına çıktı. Felix sigara içiyordu, 44. Cadde’de yürüyorlardı ki, çığlıklar duydular. Manhattan’ın ortasında çığlık duymak, adımlarını sıklaştırmalarını gerektirecek bir şey değildi. Ta ki, 7. Cadde'yle Broadway’in kesişiminde ayak sürüyerek yürüyen şişman, çıplak adamı görene kadar.</p>

    <p>Felix bir kahkaha patlatınca sigarası az kalsın ağzından fırlayacaktı. "Gusto, şu boku gördün mü?" Çığırtkanın gösteriye çağırdığı bir seyirci gibi koşmaya başladı.</p>

    <p>Gus’ın ilgisini çekmemişti, ama onu yavaşça takip etti.</p>

    <p>Times Meydanı'ndaki insanlar adama ve onun hamursu, sarkık kıçına yol açıyorlardı. Kadınlar manzara karşısında yarı gülerek çığlığı basıyor, gözlerini, ağızlarını ya da ikisini birden kapatıyorlardı. Genç bekar kadınlardan oluşan bir grup, telefonlarıyla fotoğraf çekiyordu. Adam her döndüğünde yeni bir grup, adamın büzüşüp ete gömülmüş malzemesine bakıyor, kahkahayı basıyordu.</p>

    <p>Gus polislerin nerede olduğunu merak etti. Amerika böyleydi işte: Kahverengi bir birader işemek için bir kapıdan içeri dalsa rahatsız ediliyordu, ama beyaz bir adam dünyanın kavşağında çırılçıplak dolaşabiliyor ve kimse buna ses etmiyordu.</p>

    <p>"Kıçını boşa harcıyor," diye uludu Felix ahmağın peşinden giderek. Adamın peşindekilerin çoğu sarhoştu, sokaktaki tiyatronun tadını çıkarıyorlardı. Dünyanın en parlak kavşağının ışıkları ---Times Meydanı X şeklinde birleşen bir yol kavşağıdır, göz kamaştıran reklamlarla, neon yazılarla kuşatılmıştır, asla kesilmeyen bir trafiğin aktığı bir tilt oyunudur--- şişman adamı şaşırtıyor, olduğu yerde dönmesine sebep oluyordu. Adam başıboş kalmış sirk ayısı gibi sallanarak, atılarak dolanıyordu.</p>

    <p>Felix’in katıldığı alemci kalabalığı, adam döner, sendeleyerek onlara doğru gelirken gülerek çekiliyorlardı. Adam şimdi daha cüretli olmaya başlamıştı ya da tıpkı korkmuş bir hayvan gibi paniğe kapılıyordu, sanki kafası gittikçe daha fazla karışıyor ve acı çekiyormuş gibi görünüyordu ---bazen boğuluyormuş gibi, elini boğazına götürüyordu. Her şey gerçekten eğlenceliydi, ama sonra soluk, şişman adam kahkahalar atmakta olan bir kadına uzandı ve onu kafasının arkasından kavradı. Kadın çığlık atarak kıvrandı ve kafasının arkası adamın eline geldi ---bir an kadının kafasını koparıp açmış gibi göründü--- ama sadece kadının kıvırcık siyah postişini koparmıştı.</p>

    <p>Kalabalığın eğlentisi korkuya dönüştü. Şişman adam bir avuç dolusu sahte saçı elinde tutmaya devam ederek trafiğe daldı ve kalabalık da öfkeyle bağırarak peşinden gitti. Felix başı çekiyordu, adamın peşinden göbeğe gittiler. Gus da onlarla gitti, ama kalabalıktan uzak duruyor, korna çalan arabaların arasından dolanıyordu. Felix’in oyunu bırakıp yanına gelmesi için seslendi. Bu işin sonu kötüydü.</p>

    <p>Şişman adam gece vakti Times Meydanı'nı seyretmek için göbekte toplanmış bir aileye doğru ilerledi. Onları hızla akan trafiğin önünde sıkıştırdı ve baba araya girmeye çalıştığında sıkı bir darbe yedi. Gus bunların lokantadaki, tiyatroya gidecek aile olduğunu gördü. Anne kendini korumaktan ziyade, çocukların gözlerini kapayıp, çıplak adamı görmelerini engellemekle daha çok ilgileniyor gibiydi. Adam kadını ensesinden yakaladı ve kendine, düşük göbeğine, sarkık memelerine doğru çekti. Deli adam kadını öpmek istermiş gibi ağzını açtı. Ama ağzı yılan ağzı gibi açılmaya devam etti ---alt çenesi açıkça işitilen bir <i>pıop</i> sesiyle eklemden çıktı.</p>

    <p>Gus turistlerden hiç hoşlanmazdı, ama hiç düşünmeden adamın arkasına geçti ve tek kolunu boynuna doladı. Boğazını sıktı, ama gevşek et katmanlarının altında adamın boynu şaşırtıcı ölçüde güçlüydü. Fakat Gus avantajlı durumdaydı, adam anneyi bıraktı ve kadın çığlıklar atan çocuklarının önünde, kocasına doğru düştü.</p>

    <p>Şimdi Gus kısılmıştı. Çıplak adamı kafakola almıştı, koca ayı kollarını sallıyordu. Felix yardım etmek için önden yaklaştı... ama sonra durdu. Çıplak adamın yüzüne, orada gerçekten tuhaf bir şeyler varmış gibi bakıyordu. Arkasındaki birkaç kişi de aynı şekilde tepki verdi, diğerleri dehşet içinde döndüler, ama Gus nedenini göremiyordu. Kolunun altında, adamın boynunun hiç de doğal olmayan bir biçimde dalgalandığını hissetti ---sanki adam yandan yutkunuyordu. Felix’in yüzündeki tiksinti ifadesi, adamın kolunun altında boğulduğunu düşünmesine sebep oldu, bu yüzden Gus kolunu biraz gevşetti...</p>

    <p>... ve bu, adamın delilerin sahip olduğu hayvansı bir güçle, kıllı dirseğiyle Gus’ı fırlatıp atmasına yetti.</p>

    <p>Gus sertçe kaldırıma çarptı ve şapkası düştü. Döndüğü zaman, şapkanın yuvarlanarak kaldırımdan trafiğe daldığını gördü. Gus ayağa fırladı ve şapkasıyla parasının peşinden gitti ---ama Felix’in çığlığı üzerine hızla döndü. Adam Felix’e manyakça sarılmıştı ve koca adamın ağzı Felix’in boynuna yaklaşıyordu. Gus, Felix’in elinin arka cebinden bir şeyi çekip bir bilek hareketiyle silkeleyerek açtığını gördü.</p>

    <p>Felix bıçağı kullanamadan Gus ona doğru koştu, şişman adamı yan tarafından omuzladı, kaburgalarının çıtırdadığını duydu ve et fıçısını yere devirdi. Felix de düştü. Gus, Felix'in boynunun önünden kan fışkırdığını gördü. Arkadaşının yüzündeki dehşet ifadesi şok ediciydi. Felix doğrulup oturdu, bıçağı yere bırakarak boynunu kavradı. Gus onu hiç bu halde görmemişti. O zaman tuhaf bir şey olduğunu anladı <i>---hâlâ oluyordu ---</i> ama ne olduğunu bilmiyordu. Tek bildiği arkadaşına yardım etmek için hemen harekete geçmesi gerektiğiydi.</p>

    <p>Çıplak adam ayağa kalkarken Gus bıçağa uzandı, onun boğum boğum siyah kabzasını eline aldı. Adam bir şeyi ---kıvranan bir şeyi--- içeride tutmaya çalışırmış gibi, eliyle ağzını kapayarak doğruldu. Şişman yanaklarına kan --- Felix’in kanı--- bulaşmış, çenesini lekelemişti. Boştaki elini uzatarak Gus a doğru yürümeye başladı.</p>

    <p>Adam hızla ---o cüssede bir adamın yapacağından daha hızlı--- geldi ve Gus tepki veremeden onu geriye itip düşürdü. Gus'ın açık kafası kaldırıma çarptı ---ve bir an her şey sessizleşti. Yukarıda, Times Meydanı'ndaki reklam panolarının ağır çekimde çaktığını gördü... üzerinde yalnızca bir sutyen ve külot olan genç bir model ona baktı... sonra iri adam görüş alanına girdi. Adam Gus’ın tepesine dikilmiş, boş, karanlık gözlerle ona bakarken ağzının içinde bir şey dalgalandı...</p>

    <p>Adam tek dizi üzerine çöktü ve boğazındaki şeyi öğürdü. Pembe ve aç şey, bir kurbağa dilinin açgözlü hızıyla Gus’a doğru fırladı. Gus bıçağını şeye doğru savurdu; bir kâbusta, yaratıkla mücadele eden biri gibi onu kesti ve bıçakladı. Ne olduğunu bilmiyordu ---yalnızca onu kendisinden uzak tutmak, onu öldürmek istiyordu. Şişman adam ciyaklar gibi sesler çıkararak geriledi. Gus bıçağı savurmaya devam etti ve adamın boynunu kesip boğazını şerit şerit doğradı.</p>

    <p>Gus tekmeledi ve adam elleriyle ağzını ve boğazını tutarak ayağa kalktı. Kanı ---kırmızı değil--- beyaz akıyordu; sütten daha yoğun, daha parlak renkli, kremamsı bir madde. Adam kaldırımda geri geri giderek, akan trafiğe düştü.</p>

    <p>Kamyon durmaya çalıştı. En kötüsü de buydu. On tekerlekler adamın yüzünün üzerinden geçtikten sonra, arka tekerlekler ezilmiş kafatasının tam üzerinde durdu.</p>

    <p>Gus sallanarak ayağa kalktı. Düşüşü yüzünden hâlâ başı dönüyordu, elindeki, Felix’e ait bıçağa baktı. Bıçakta beyaz lekeler vardı.</p>

    <p>O zaman bir şey arkadan çarptı, kolları iki yanına yapıştırıldı, omzu kaldırıma dayandı. Gus şişman adam saldırıyormuş gibi tepki verdi, kıvranarak tekmeler savurdu.</p>

    <p><i>"Bıçağı bırak! Bırak!"</i></p>

    <p>Gus başını çevirdi ve tepesinde üç kırmızı yüzlü polis gördü, iki tanesi de geride durmuş, silahlarını ona doğrultmuşlardı.</p>

    <p>Gus bıçağı bıraktı. Kollarının arkasına kıvrılmasına, kelepçelenmesine izin verdi. Adrenalin damarlarında patladı. <i>"Şimdi mi geliyorsunuz bok herifler</i>!" dedi.</p>

    <p>"Direnme!" dedi polis, Gus’ın yüzünü kaldırıma bastırarak.</p>

    <p>"Şuradaki aileye saldırıyordu ---onlara sor!"</p>

    <p>Gus döndü.</p>

    <p>Turistler gitmişti.</p>

    <p>Kalabalığın çoğu gitmişti. Yalnızca Felix kalmıştı, göbeğin kenarında sersem sersem oturuyor, boğazını tutuyordu ---mavi eldivenli bir polis onu yere itti ve yanında tek dizinin üzerine çöktü.</p>

    <p>Gus Felix’in arkasında, küçük siyah bir şeyin trafikte uzaklaşmakta olduğunu gördü. Bu, şapkası ve içindeki kirli parasıydı ---ağır ağır gelen bir taksi şapkayı ezip dümdüz etti ve Gus, <i>Al, Amerika bu içte,</i> diye düşündü.</p>

    <p>Gary Gilbarton kendine bir viski doldurdu. Aile ---iki taraftan da geniş olan aile--- ve arkadaşları sonunda gitmiş, buzdolabında bir yığın paket yemek ve bir çöp kutusu kâğıt peçete bırakmışlardı. Yarın, anlatacak bir hikâyeyle, hayatlarına geri döneceklerdi.</p>

    <p>On iki yaşındaki yeğenim o uçaktaydı...</p>

    <p>On iki yaşındaki kuzenim o uçaktaydı...</p>

    <p>Komşumun on iki yaşındaki kızı o uçaktaydı...</p>

    <p>Gary kendini yeşil Freeburg banliyösündeki dokuz odalı evde yürüyen bir hayalet gibi hissediyordu. Eşyalara ---sandalye, duvar--- dokunuyor ve hiçbir şey hissetmiyordu. Artık hiçbir şeyin önemi yoktu. Anılar onu teselli edebilirdi, ama onu çıldırtmaları daha olasıydı.</p>

    <p>Uçaktaki en genç kurban hakkında bilgi almak isteyen muhabirler aramaya başladıktan sonra bütün telefon hatlarını kesmişti. Hikâyeye insani bir taraf kazandırmak için arıyorlardı. O kimdi? diye soruyorlardı. Gary’nin, kızı Emma hakkında bir paragraf yazmak için hayatının geri kalanı boyunca çalışması gerekecekti. Tarihin en uzun paragrafı olacaktı.</p>

    <p>Karısı Berwyn'den çok kızı Emma’ya odaklanmıştı, çünkü çocuklar bizim ikinci benliğimizdir. Berwyn’i seviyordu ve o gitmişti. Ama zihni, tıpkı suyun lavabodan akarken bir nokta çevresinde dönmesi gibi, kaybettiği küçük kızının çevresinde dönüyordu.</p>

    <p>O akşam avukat bir arkadaşı ---Gary’nin belki bir senedir eve davet etmediği bir adam--- çalışma odasında onu kenara çekmişti. Gary'yi oturtmuş ve ona çok zengin bir adam olacağını anlatmıştı. Em gibi genç bir kurban, çok uzun bir ömür yaşama fırsatını kaybettiğinden, devasa bir tazminat anlaşması garanti ediyordu.</p>

    <p>Gary karşılık vermemişti. O, dolar işaretleri görmüyordu. Adamı dışarı atmadı. Gerçekten umurunda değildi. Hiçbir şey hissetmiyordu.</p>

    <p>Ailesinin ve arkadaşlarının, yalnız kalmasın diye geceyi orada geçirme tekliflerini reddetmişti. Gary hepsini iyi olduğuna dair ikna etmişti, ama intihar düşüncesi çoktan aklına girmişti. Bu yalnızca bir düşünce de değildi: Sessiz bir kararlılık; bir katiyetti. Ama daha sonra olacaktı. Şimdi değil. Bu kaçınılmazlık merhem gibiydi. Onun için herhangi bir anlamı olan tek 'anlaşma'ydı. Bütün bunlara tahammül edebilmesinin tek sebebi, bir son olacağını bilmesiydi. Tüm formaliteler gerçekleştikten sonra olacaktı, Emma’nın şerefine yaptıracağı oyun parkı bittikten sonra, Emma’nın şerefine vereceği vakıf bursu ayarlandıktan sonra, ama mutlaka bu hayaletli evi satmadan önce.</p>

    <p>Oturma odasının ortasında dururken kapı zili çaldı. Geceyarısını epey geçmişti. Eğer gelen bir muhabirse, Gary saldırıp adamı öldürecekti. O kadar basitti. Bu vakitte, bu yerde rahatsız etmek? Adamı paramparça edecekti.</p>

    <p>Kapıyı hızla çekip açtı... ve sonra biriktirip durduğu delilik bir anda boşanıverdi.</p>

    <p>Hoşgeldiniz diyen paspasın üzerinde bir kız yalınayak duruyordu. Onun Emma'sı.</p>

    <p>Gary Gilbarton’ın yüzü inanmazlıkla buruştu ve kızın önünde dizleri üzerine çöktü. Kızın yüzünde hiçbir tepki, hiçbir duygu yoktu. Gary kızına uzandı ---sonra duraksadı. Kız sabun köpüğü gibi patlayıp, sonsuza dek yok mu olacaktı?</p>

    <p>Kızın koluna dokunup kavradı. Elbisesinin kumaşını hissetti. Kız gerçekti. Oradaydı. Onu tuttu ve kendine çekip sarıldı, onu kollarına aldı.</p>

    <p>Geri çekilip yine kızına baktı, saçlarını çilli yüzünden arkaya itti. Bu nasıl olabilirdi? Dışarıya baktı, onu kimin getirdiğini görmek için sisli ön avluya baktı.</p>

    <p>Yolda araba ya da uzaklaşan araba sesi yoktu.</p>

    <p>Kız yalnız mıydı? Annesi neredeydi?</p>

    <p>"Emma," dedi.</p>

    <p>Gary ayağa kalktı ve kızını içeri aldı, ön kapıyı kapadı, ışığı yaktı. Em sersemlemiş görünüyordu. Üzerinde annesinin yolculuk için aldığı elbise vardı. Onu giyip babasına göstermek için dönerken ne kadar da büyümüş görünmüştü Gary’nin gözüne. Elbisenin bir kolu kirlenmişti ---kan olabilirdi. Gary kızı döndürdü, onu tepeden tırnağa süzdü ve çıplak ayaklarında daha fazla kan buldu ---ayakkabıları neden yoktu?--- her yeri kirlenmişti, avuçları çizilmişti ve boynunda morluklar vardı.</p>

    <p>"Ne oldu Em?" diye sordu ona, yüzünü avuçlarına alarak. "Sen nasıl?.."</p>

    <p>Yeni bir rahatlama dalgasına kapıldı. Neredeyse yere yıkılacaktı. Kızına sıkı sıkı sarıldı. Onu kaldırdı, divana taşıdı ve oraya oturttu. Kız travma geçiriyordu ve tuhaf bir biçimde edilgendi. Onun güleç, dikbaşlı Emma'sından nasıl da farklıydı.</p>

    <p>Emma tuhaf davrandığında annesinin yaptığı gibi yüzüne dokundu ve sıcak olduğunu gördü. Öyle sıcaktı ki, derisi ele yapış yapış geliyordu, ve korkunç derecede solgun, neredeyse saydamdı. Yüzeyin altında damarlar gördü, daha önce hiç görmediği belirgin damarlar.</p>

    <p>Gözünün mavi rengi solmuş gibiydi. Muhtemelen kafasına darbe almıştı. Şoktaydı.</p>

    <p>Aklına hastaneye gitmek geldi, ama kızını bir daha evden dışarı çıkarmayacaktı, bir daha asla.</p>

    <p>"Artık evindesin Em," dedi. "Her şey yoluna girecek."</p>

    <p>Kızın elini tutup çekerek ayağa kaldırdı ve onu mutfağa götürdü. Yemek vaktiydi. Onu masanın yanındaki sandalyeye oturttu ve en sevdiği, çikolata parçalı gofretlerden iki tane kızartırken tezgahın başından onu izledi. Kız elleri yanlarında, öylece oturuyor, onu izliyordu. Gözlerini diktiği söylenemezdi, ama canlı da görünmüyordu. Aptalca hikâyeler yoktu, okul günü gevezelikleri yoktu.</p>

    <p>Ekmek kızartma makinesi gofretleri fırlattı, Gary üstlerine tereyağı ve şurup sürdükten sonra tabağı kızının önüne bıraktı. Onu izlemek üzere, kendi sandalyesine oturdu. Emma’nın annesine ait olan üçüncü sandalye hâlâ boştu. Belki kapı yine çalardı.</p>

    <p>"Ye," dedi kızına. Kız henüz çatalı eline almamıştı. Gary köşeden bir parça kesti ve Emma’nın ağzına uzattı. Kız ağzını açmadı.</p>

    <p>"İstemiyor musun?" dedi Gary. Lokmayı kendi ağzına götürerek gösterdi ve lokmasını çiğnedi. Yine kızını yedirmeyi denedi, ama kız aynı tepkiyi verdi. Gary’nin gözünden bir gözyaşı damlası yanağına kaydı. Artık, kızının korkunç bir sorunu olduğunu biliyordu. Ama her şeyi bir kenara itti.</p>

    <p>Artık buradaydı, geri dönmüştü.</p>

    <p>"Gel."</p>

    <p>Kızını yukarı kattaki odasına götürdü. İçeri ilk Gary girdi, Emma kapıda durdu. Gözleri odaya tanırmış gibi baktı, ama uzak bir anıyı hatırlarmış gibiydi. Mucizevi bir biçimde çocukluğundaki odasına dönmüş yaşlı bir kadının gözleri gibi.</p>

    <p>"Uyuman lazım," dedi Gary çekmece dolabında pijama arayarak.</p>

    <p>Kız kapıda kaldı, elleri yanlarında, öylece dikildi.</p>

    <p>Gary elinde pijamalarla döndü. "Üzerini benim değiştirmemi ister misin?"</p>

    <p>Dizleri üzerine çöktü ve kızın elbisesini kaldırdı, ama ergenliğe hazırlanan utangaç kızı hiç itiraz etmedi. Gary daha fazla şişlik ve göğsünde büyük bir morluk buldu. Ayakları pisti, ayak parmaklarındaki kırışıklar kanla dolmuştu. Derisi eline sıcak geliyordu.</p>

    <p>Hastaneye gitmek yoktu. Kızını bir daha gözünün önünden ayırmayacaktı.</p>

    <p>Küveti serin suyla doldurdu ve kızı içine oturttu. Küvetin yanında diz çöktü ve sabunlu bir bezi çiziklerin üzerinde nazikçe gezdirdi. Kız hiç kıpırdanmadı. Onun kirli, düz saçlarını şampuanladı, saç kremi sürdü.</p>

    <p>Emma kara gözlerle ona baktı, ama içlerinde hiç ilgi yoktu. Bir tür transtaydı. Şok. Travma.</p>

    <p>Gary onu iyileştirebilirdi.</p>

    <p>Kızına pijamalarını giydirdi, köşedeki hasır sepetten büyük tarağı aldı ve sarı saçlarını dümdüz taradı. Tarak saçına takıldığında kız ne irkildi ne yakındı.</p>

    <p><i>Onu hayal ediyorum,</i> diye düşündü Gary. <i>Gerçeklikle temasımı kaybettim.</i></p>

    <p>Sonra, kızının saçlarını taramaya devam ederek, <i>Umurumda bile değil,</i> diye düşündü.</p>

    <p>Yatak örtüsünü ve yorganı açtı, küçükken yaptığı gibi onu yatırdı. Örtüleri boynuna dek çekti, kenarlarını sıkıştırdı. Emma kıpırtısızca, uyurmuş gibi yattı, ama kara gözleri ardına dek açıktı.</p>

    <p>Gary bir an duraksadıktan sonra eğilip onun sıcak alnını öptü. Bu kız, Emma’nın hayaletinden biraz daha fazlasıydı. Varlığına kucak açtığı bir hayalet. Sevebileceği bir hayalet.</p>

    <p>Şükran gözyaşlarıyla kızının alnını ıslattı. "İyi geceler," dedi, ama yanıt gelmedi. Emma gece lambasının pembemsi ışığında kıpırtısızca yattı. Şimdi tavana bakıyordu. Babasının varlığının farkında değil gibiydi. Gözlerini yummadı. Uykuyu değil... başka bir şeyi bekliyordu.</p>

    <p>Gary koridordan geçip yatak odasına girdi. Üzerini değiştirdi ve tek başına yatağa girdi. O da uyumadı. O da bekliyordu, ama ne beklediğini bilmiyordu.</p>

    <p>Onu işitene dek.</p>

    <p>Yatak odasının eşiğinden yumuşak bir gıcırtı geldi. Başını çevirdi ve Emma’nın siluetini gördü. Kızı orada duruyordu. Kız gölgelerin içinden çıkarak ona yaklaştı. Gecenin kararttığı odada küçük bir şekildi. Yatağının yanında duraksadı, geniş geniş esnermiş gibi, ağzını ardına dek açtı.</p>

    <p>Emma'sı ona dönmüştü. Önemli olan tek şey buydu.</p>

    <p>Zack uyumakta güçlük çekiyordu. Herkesin dediği şey doğruydu: Babasına çok benziyordu. Ülseri olması için çok gençti elbette, ama şimdiden dünyanın yükünü omuzlarında hissediyordu. O, duygularını yoğun yaşayan, ciddi bir çocuktu ve bu yüzden acı çekiyordu.</p>

    <p>Hep böyle olmuştu, Eph ona böyle demişti. Beşikteyken yüzünü endişeyle buruşturarak bakardı ve derin kara gözleri her zaman göz teması kurardı. Ve onun küçük endişeli ifadesi Eph'i güldürürdü, çünkü ona kendisini hatırlatırdı. Beşikteki endişeli bebek...</p>

    <p>Son birkaç senedir, Zack ayrılığın, boşanmanın ve velayet savaşının yükünü hissediyordu. Olan biten her şeyin kendi hatası olmadığı konusunda kendisini ikna etmesi biraz zaman almıştı. Yine de, içten içe farklı bir düşüncedeydi: Bir şekilde, yeterince derine inerse, tüm öfkesini hatırlayacağını biliyordu. Geride senelerce biriken öfkeli fısıltılar vardı... gecenin ilerleyen saatlerinde yapılan tartışmaların yankıları... duvarlardaki boğuk gümlemelere uyandığı zamanlar... Hepsi etkisini göstermişti. Zack, on bir gibi olgun bir yaşta, uykusuzluk çekmeye başlamıştı.</p>

    <p>Bazı geceler iPod'uyla evin gürültülerini bastırıyor, yatak odası penceresinden dışarı bakıyordu. Başka gecelerde penceresini aralıyor, gecenin küçük seslerini dinliyordu, öyle kulak kesiliyordu ki, bedeninde dolaşan akan kanı kulaklarını uğuldatıyordu.</p>

    <p>Pek çok oğlanın beslediği o eski umudu besliyordu: sokağının gece vakti, izlenmediğini sandığı anlarda sırlarını ortaya serdiğini. Hayaletler, cinayet, şehvet. Ama güneş yine ufukta doğana kadar tek gördüğü, sokağın karşısındaki evde çalışan televizyonun hipnotize edici mavi ışıltısıydı.</p>

    <p>Zack kendi hayal dünyasında onları arıyor olsa da, dünya kahramanlardan ya da canavarlardan yoksundu. Uykusuzluk çocuğu etkiliyordu, gündüz uyuklayıp duruyordu. Okulda dalıp gidiyordu. Farklılıkları göz ardı edecek kadar nazik olmayan diğer çocuklar ona hemen lakaplar takmıştı: Olağan 'malkafa'dan, daha esrarlı 'Nekroçocuk’a kadar, farklı farklı lakaplar. Her sosyal grup ona ayrı lakap takmıştı.</p>

    <p>Zack horgörüldüğü günleri soluk bir varlık gibi geçiriyordu. Ta ki babasının onu ziyarete geldiği zamana kadar.</p>

    <p>Eph’in yanında kendini rahat hissediyordu. Sessiz kaldıkları zaman bile <i>---özellikle</i> de sessiz kaldıkları zamanlarda. Annesi fazla kusursuzdu, fazla dikkatliydi, fazla nazikti -onun, 'Zack'in kendi iyiliği için' belirlediği dile getirilmemiş standartlarla boy ölçüşmek imkânsızdı ve Zack, tuhaf bir biçimde, doğduğu andan itibaren onu hayal kırıklığına uğrattığını biliyordu. Oğlan olarak doğduğu için... babasına çok benzediği için.</p>

    <p>Eph’in yanında canlı hissediyordu. Annesinin bilmek istediği şeyleri babasına anlatıyordu: annesinin öğrenmeye can attığı, sınır ötesi şeyler. Kritik şeyler değil... yalnızca kişisel şeyler. Açıklanmayacak kadar önemli. Babasına saklayacak kadar önemli. Zack de öyle yapıyordu.</p>

    <p>Şimdi, yatak örtüsünün üzerinde uyanık yatarken, Zack geleceği düşünüyordu. Bir daha asla bir aile olmayacaklarından artık emindi. Hiç şansı yoktu. Ama daha ne kadar kötü olacağını merak ediyordu. Zack özetle buydu işte. Hep merak ederdi: <i>Daha ne kadar kötü olabilir?</i></p>

    <p>Yanıt hep, <i>çok daha kötü,</i> oluyordu.</p>

    <p>En azından, diye umut ediyordu, endişeli yetişkinler ordusu en sonunda hayatından çekip gidecekti artık. Terapistler, yargıçlar, sosyal görevliler, annesinin erkek arkadaşı. Hepsi kendi ihtiyaçları ve aptalca hedefleri için onu rehin almıştı. Hepsi onu 'önemsiyordu', iyiliğini düşünüyordu ve aslında hiçbirinin umurunda değildi.</p>

    <p>İPod’da çalan 'My Bloody Valentine' bitti ve Zack kulaklıkları çıkardı. Gökyüzü henüz aydınlanmamıştı, ama Zack artık yorgun hissediyordu. Artık yorgun hissetmeye bayılıyordu. Düşünmemeye bayılıyordu.</p>

    <p>Bu yüzden uyumaya hazırlandı. Ama yerine yerleşir yerleşmez, ayak sesleri duydu.</p>

    <p><i>Şapşapşap.-Asfalt</i> üzerinde çıplak ayaklar gibi. Zack pencereden dışarı baktı ve bir adam gördü. Çıplak bir adam.</p>

    <p>Sönük karnında gece gece parlayan cilt çatlakları bulunan, ay ışığı kadar solgun adam sokakta yürüyordu. Açık ki, adam eskiden şişmandı ---ama o kadar çok kilo vermişti ki, derisi farklı şekillerde ve farklı yönlere doğru katlanıyordu, hattâ bu yüzden siluetini tam olarak görebilmek neredeyse imkânsızdı.</p>

    <p>Siluet yaşlıydı, ama yaşı belirsiz görünüyordu. Kötü boyanmış, dökülen saçlar ve bacaklarındaki varisler, adamın yetmişlerinde görünmesine sebep oluyordu, ama adımları canlıydı ve yürüyüşünde, genç bir adam olduğunu düşündüren bir şey vardı. Zack bütün bunları düşündü, bütün bunları fark etti, çünkü Zack Eph’e çok benziyordu. Annesi olsa, pencereden uzaklaşmasını, 911’i aramasını söylerdi, ama Eph bu tuhaf adamı oluşturan tüm ayrıntılara işaret ederdi.</p>

    <p>Soluk yaratık sokağın karşısındaki evin çevresinde dolandı. Zack yumuşak bir inleme duydu ve sonra arka bahçenin kapısı takırdadı. Adam geri döndü ve komşunun ön kapısına yaklaştı. Zack polisi aramayı düşündü, ama bu, o ve annesi hakkında bir sürü soru sorulmasına sebep olurdu: Uykusuzluk çektiğini annesinden saklaması gerekiyordu, yoksa günlerce, haftalarca doktor randevuları ve testlerle uğraşırdı, üstüne üstlük annesinin endişesinden bahsetmeye bile gerek yoktu.</p>

    <p>Adam sokağın ortasına geldi ve sonra durdu. Derileri sarkmış kolları iki yanındaydı, göğsü inikti ---nefes alıyor muydu ki?- saçları yumuşak gece rüzgarında dağılıyordu. 'Sadece Erkekler İçin' olan kızılımsı kahverengi renk saçlar aralanıyor, saç kökleri açığa çıkıyordu.</p>

    <p>Adam başını kaldırıp Zack’in penceresine baktı ve tuhaf bir an boyunca göz göze geldiler. Zack’in kalbi hızlandı. Adamı ilk defa önden görüyordu. Bunca zaman, yalnızca yandan ya da arkadan görmüştü, ama şimdi göğsünü görebiliyordu ---ve onu baştan başa aşan Y şeklindeki yara izini.</p>

    <p>Hele adamın gözleri... ölü, donuk dokuluydular, solgun ay ışığında bile mat görünüyorlardı. Ama en kötüsü de bakışlardaki çılgın enerjiydi; hızla bir o yana, bir yana dönmüş, sonra Zack'e dikilmişlerdi ---adı konması imkânsız bir hisle ona bakıyorlardı.</p>

    <p>Zack büzüldü, pencereden uzaklaştı. Yara izi ve ona bakan o boş gözler ödünü patlatmıştı. O ifade de neydi öyle?..</p>

    <p>Yara izini, onun anlamını biliyordu. Bir otopsi izi. Ama bu nasıl olabilirdi?</p>

    <p>Tekrar dikkatle pencereden dışarı baktı, ama sokak şimdi boştu. Daha iyi görebilmek için doğrulup oturdu, ama adam gitmişti.</p>

    <p>Hiç orada olmuş muydu ki? Belki uykusuzluk onu <i>gerçekten</i> etkilemeye başlamıştı. Sokakta yürüyen çıplak erkek cesetler görmek: Ailesi boşanan bir çocuğun terapistiyle paylaşmak isteyeceği türden bir şey değildi.</p>

    <p>Sonra kafasına dank etti: açlık. Buydu işte. Ölü gözler ona yoğun bir <i>açlık</i> la bakmıştı...</p>

    <p>Zack örtülerin altına daldı ve yüzünü yastığına gömdü. Adamın yokluğu içini rahatlatmamıştı, tam tersine, huzursuz etmişti. Adam gitmişti, ama şimdi her yerdeydi. Aşağı katta, mutfak penceresini kırıyor olabilirdi. Birazdan merdivene gelirdi, basamakları ağır ağır tırmanırdı <i>---ayak seslerini mi duyuyordu?---</i> ve sonra kapısının önündeki koridora gelirdi. Kilidini --- kapıyı tutmayan, bozuk kilidi--- hafifçe sarsardı. Sonra Zack’in yatağına ulaşırdı ve sonra ---ne? Adamın sesinden ve ölü bakışlarından korkuyordu. Çünkü, hareket ediyor olsa da, adamın artık canlı olmadığı gibi korkunç bir eminlik vardı içinde.</p>

    <p><i>Zombiler...</i></p>

    <p>Zack korku içinde, kafası tıkır tıkır çalışarak, kalbi çarparak yastığının altına saklandı ve şafağın gelip onu kurtarması için dua etti. Okuldan ne kadar korksa da, sabahın gelmesi için yalvarı yordu.</p>

    <p>Sokağın karşısında, komşunun evinde, televizyonun ışığı aniden söndü ve boş sokakta uzak bir cam kırılması sesi duyuldu.</p>

    <p>Ansel Barbour evinin ikinci katında dolanırken kendi kendine fısıldanıyordu. İçinde uyumaya çalıştığı şort ve tişört hâlâ üzerindeydi. Devamlı sıkıştırıp çekiştirmekten saçları tuhaf açılarla havaya kalkmıştı. Ona neler olduğunu bilmiyordu. Ann-Marie ateşi olduğunu düşünmüştü, ama termometreyle yaklaştığı zaman Ansel onun çelik ucunu hararetli dilinin altına sokma düşüncesine dayanamamıştı. Çocuklar için bulundurdukları bir kulak termometresi vardı, ama doğru düzgün ölçüm yapmaya yetecek kadar kıpırtısız oturamamıştı. Ann-Marie’nin deneyimli eli alnında sıcaklık ---hem de fazla bir sıcak--- algılamıştı, ama zaten bunu ona Ansel de söyleyebilirdi.</p>

    <p>Karısı dehşete kapılmıştı, bu kadarını anlayabiliyordu. Saklamak için çaba göstermiyordu. Ona göre, her hastalık ailenin kutsallığına yapılmış bir saldırıydı. Çocuklarının kusmasına, başkalarının sonucu kötü çıkmış bir kan testine ya da açıklanamayan bir yumruya verdiği aynı karanlık bakışlı tepkiyi veriyordu. <i>İşte bu.</i> Bir gün başına geleceğinden emin olduğu korkunç trajedinin başlangıcı.</p>

    <p>Ansel’in, Ann-Marie’nin tuhaflıklarına gösterdiği tahammül azalmıştı. Burada ciddi bir şeyle uğraşıyordu ve onun yardımına ihtiyacı vardı, stresine değil. Artık güçlü olan Ansel değildi. Karısının sorumluluk almasına ihtiyacı vardı.</p>

    <p>Çocuklar bile ondan uzak duruyordu. Babalarının gözlerindeki boş bakışlardan ya da belki de hastalığının kokusundan korkmuşlardı. Kendisi de bunun belli belirsiz farkındaydı; koku, kendi burnuna, lavabonun altında paslanmaya yüz tutmuş tenekenin içinde çok uzun süre saklanmış, bozuk yemeklik yağ gibi geliyordu. Zaman zaman onları merdivenin dibindeki korkuluğun arkasına saklanırken ya da ikinci kat sahanlığından onu izlerken görüyordu. Korkularını dindirmek istiyordu, ama bunu onlara açıklarken öfkesine yenik düşmekten, bu şekilde her şeyi daha da kötü hale getirmekten korkuyordu. Onları rahatlatmanın en emin yolu iyileşmek, bu şaşkınlık ve acı duygusunu yenmekti.</p>

    <p>Kızının yatak odasının içinde durdu, mor duvarları fazla mor buldu, sonra koridora döndü. Merdiven sahanlığında kıpırtısızca ---elinden geldiğince kıpırtısızca--- durdu, ta ki sesi yine işitene kadar. O gümleme. Düzenli... sessiz ve yakından. Kafatasının içini döven başağrısından tamamen ayrı. Neredeyse... küçük kasabalardaki sinemalarda, filmin sessiz anlarında arkadan duyduğunuz projektördeki film tıkırtısı gibi. Bu, dikkatinizi dağıtır ve sizi <i>bunun gerçek olmadığı</i> gerçekliğine geri çeker, bu gerçeği yalnız ve yalnız siz biliyormuşsunuz gibi hissedersiniz.</p>

    <p>Başını sertçe iki yana salladı ve bunun sebep olduğu acıyla yüzünü buruşturdu... o acıyı çamaşır suyu gibi kullanarak tüm düşüncelerini dağıttı... gümleme dışında. <i>Zonklama.</i> Her yerdeydi, onu kuşatmıştı.</p>

    <p>Ve köpekleri... Onun yanında tuhaf davranıyorlardı. Pap ve Gertie, iri, hantal Saint Bernard'lar. Bahçeye yabancı bir hayvan geldiğinde yaptıkları gibi hırlıyorlardı.</p>

    <p>Ann-Marie daha sonra yalnız başına geldi ve onu yataklarının ayak ucunda otururken buldu. Ansel başını kırılgan bir yumurtaymış gibi ellerine almıştı. "Uyumalısın," dedi Ann-Marie.</p>

    <p>Ansel saçlarını çılgın bir atın dizginleri gibi kavradı ve karısını azarlama dürtüsüyle mücadele etti. Boğazında bir sorun vardı ve ne zaman uzanacak olsa, gırtlak kapağı tutuluyor, nefes almasını engelliyordu ve Ansel boğulurcasına nefes almaya başlayana dek nefessiz kalıyordu. Artık uykusunda ölmekten korkuyordu.</p>

    <p>"Ne yapacağım?" diye sordu Ann-Marie kapıda kalarak. Avucunu ve parmaklarını kendi alnına dayadı.</p>

    <p>"Bana biraz su getir," dedi Ansel. Sesi, ağrıyan boğazında tısladı, buhar gibi yaktı. "Ilık. İçine biraz Advil, ibuprofen, herhangi bir şey karıştır."</p>

    <p>Kadın yerinden kıpırdamadı. Orada durup, endişe içinde bakmakla yetindi. "Birazcık bile mi iyileşmedin?.."</p>

    <p>Karısının çekingenliği normalde onda güçlü, koruyucu içgüdüler uyandırırdı, ama şimdi onu kızdırmıştı. "Ann-Marie, şu kahrolası suyu getir ve sonra çocukları dışarı çıkar, bir şey yap, <i>ama onları benden uzak tut!"</i></p>

    <p>Kadın gözyaşları içinde koşturarak uzaklaştı.</p>

    <p>Ansel onların karanlık avluya çıktıklarını duyduğunda, tek eliyle korkuluğu tuta tuta aşağı kata indi. Ann-Marie bardağı tezgaha, lavabonun yanına, katlanmış bir peçetenin üzerine bırakmıştı ve çözünmüş haplar suyu bulandırıyordu. Ansel bardağı iki eliyle tutup dudaklarına götürdü ve kendini içmeye zorladı. Suyu ağzına dökerek, boğazına yutmaktan başka şans tanımadı. Bir kısmını yuttuktan sonra kalanları öğürdü, arka bahçeye bakan lavabo penceresine doğru öksürdü. Nefes nefese, tükürüğünün camdan aşağı kaymasını, salıncaklardaki çocukların arkasında duran Ann-Marie’nin görüntüsünü çarpıtmasını izledi.</p>

    <p>Karısı kollarım kavuşturmuş, karanlık gökyüzünü seyrediyordu, zaman zaman kollarını açıp, yavaşça sallanan Hailey'yi itiyordu.</p>

    <p>Bardak Ansel’in elinden kayıp lavaboya düştü. Mutfaktan çıkıp oturma odasına gitti ve bir tür sersemlik içinde kendini kanepeye bıraktı. Boğazı şişmişti ve öncekinden de hasta hissediyordu.</p>

    <p>Hastaneye dönmesi gerekiyordu. Ann-Marie’nin bir süreliğine kendi başına idare etmesi gerekecekti. Başka seçeneği olmazsa bunu becerebilirdi. Belki onun için iyi bile olurdu...</p>

    <p>Odaklanmaya, gitmeden önce nelerin yapılması gerektiğini düşünmeye çalıştı. Gertie hafifçe soluyarak kapıya geldi. Pap arkasından girdi, şöminenin yanında durdu ve yere uzandı. Pap alçak sesle devamlı hırlamaya başladı ve gümleme Ansel’in kulaklarında yükseldi. O anda Ansel fark etti: Ses onlardan geliyordu.</p>

    <p>Ya da, öyle miydi gerçekten? Kanepeden indi, işitebilmek için emekleyerek Pap’e yaklaştı. Gertie sızlandı ve duvara doğru geriledi, ama Pap gergin bir biçimde uzanmaya devam etti. Köpeğin hırlaması gürleşti. Tam köpek ayağa kalkıp kaçacakken Ansel onun tasmasını yakaladı.</p>

    <p><i>Güm... Güm... Güm...</i></p>

    <p><i>İçlerindeydi.</i> Bir şekilde. Bir yerde. Bir <i>şey.</i></p>

    <p>Pap sızlanarak tasmasını çekiştiriyordu, ama nadiren güç kullanması gereken iri bir adam olan Ansel serbest kolunu Saint Bernard’ın boynuna doladı ve hayvanı kafakola aldı. Kulağını köpeğin boynuna dayadı, kürkü kulağının içini gıdıkladı.</p>

    <p>Evet. Gümleyen bir nabız. Hayvanın kan dolaşımı mı?</p>

    <p>Gürültü buydu. Köpek ciyaklayarak uzaklaşmaya çalıştı, ama Ansel kulağını köpeğin boynuna daha fazla bastırdı. Bilmesi gerekiyordu.</p>

    <p>"Ansel?"</p>

    <p>Hızla döndü ---fazla hızlı, kör edici, bembeyaz bir acı hissetti--- ve Ann-Marie’nin kapıda durduğunu gördü. Benjy ve Hailey de arkasındaydı. Hailey annesinin bacağına sarılmıştı, oğlan yalnız başına duruyordu ve ikisi de gözlerini ona dikmişti. Ansel elini gevşetti ve köpek uzaklaştı.</p>

    <p>Ansel hâlâ dizleri üzerinde duruyordu. "Ne istiyorsun?" diye bağırdı.</p>

    <p>Ann-Marie kapıda donup kalmıştı, bir korku transındaydı. "Ben... Benim... Onları yürüyüşe çıkarıyorum."</p>

    <p>"İyi," dedi Ansel. Çocuklarının bakışları altında biraz çöktü. Boğazı sıkışarak hırıltılı bir sesle konuşmasına sebep oldu. "Babanız iyi," dedi onlara, elinin tersiyle tükürüğünü silerek. "Babanız iyi olacak."</p>

    <p>Başını mutfağa, köpeklerin olduğu yere çevirdi. Tekrar kabaran gümlemenin sesiyle tüm iyi düşünceler soldu. Ses şimdi öncekinden daha yüksekti. Zonkluyordu.</p>

    <p><i>Onlar.</i></p>

    <p>İçinde mide bulandırıcı bir utanç yükseldi ve Ansel ürperdi, sonra yumruğunu şakağına dayadı.</p>

    <p>"Köpekleri dışarı çıkarayım," dedi Ann-Marie.</p>

    <p><i>"Hayır!"</i> Ansel kendine hakim oldu, oturma odasının zemininde diz çöktüğü yerden avucunu karısına uzattı. "Hayır," dedi daha sakin bir sesle. Nefeslenmeye, normal <i>görünmeye</i> çalıştı. "Onlar iyi. İçeride bırak."</p>

    <p>Kadın duraksadı, bir şeyler söylemek istedi. Bir şey, herhangi bir şey yapmak. Ama sonunda döndü ve çıktı, Benjy'yi de peşinden çekti.</p>

    <p>Ansel duvara dayanarak ayağa kalktı ve birinci kattaki banyoya yürüdü. Aynanın üzerindeki lambanın ipini çekti. Kendi gözlerinin içine bakmak istiyordu. Dik dik bakan, kırmızı damarlı, sararmış fildişi rengi yumurtalar. Alnındaki ve üst dudağındaki teri sildi ve ağzını açıp boğazına bakmaya çalıştı. Şişmiş bademcikler ya da beyaz, pütürlü bir kabartı görmeyi bekliyordu, ama karanlık görünüyordu. Dilini kaldırmak canını acıtıyordu, ama yine de yaptı ve altına baktı. Alttaki kısım kırmızıydı ve hassastı, öfkeli bir kızıldı, köz gibi sıcak sıcak parlıyordu. Ona dokundu; acı beynini patlatacak kadar feciydi, çenesinin iki yanına yayılıyor ve boynundaki kasları zorluyordu. Boğazı isyan ederek kasıldı, haşin, havlamaya benzeyen bir öksürükle aynaya karanlık benekler sıçrattı. Beyaz bir şeye, belki tükürüğe karışmış kandı bu. Bazı lekeler siyaha diğerlerinden daha yakındı, sanki bir tür katı tortu, kendisine ait çürük parçaları tükürmüş gibiydi. O siyah parçalardan birine uzanıp ortaparmağına bulaştırdı. Burnuna yaklaştırarak kokladı, sonra başparmağıyla ovaladı. Rengi atmış kan pıhtısı gibiydi. Dilinin ucuna değdirdi ve düşünmeden tadına baktı. Küçük, yumuşak kütleyi ağzının içinde çevirdi ve dağıldığı zaman aynadan bir leke daha silip onu da tattı. Pek bir tadı yoktu, ama dilinde adeta şifa bulmuş gibi bir his vardı.</p>

    <p>Öne eğildi ve serin aynadaki kanlı lekeleri yaladı. Bunu yapmak dilini acıtmalıydı, ama tam tersine, ağzındaki ve boğazındaki ağrı azaldı. Dilinin altındaki en hassas yerde bile... acı dinerek bir karıncalanmaya dönüştü. Gümleme sesi de soldu, ama tamamen yok olmadı. Kırmızıya bulaşmış aynadaki yansımasına baktı ve anlamaya çalıştı.</p>

    <p>Bu iyileşme deli edici ölçüde kısa sürdü. Gerginlik geri döndü, sanki güçlü eller boğazına sarılmıştı. Bakışlarını aynadan koridora çevirdi.</p>

    <p>Gertie sızlandı, koridorda geri geri giderek ondan uzaklaştı ve oturma odasına koşturdu. Pap dışarı çıkmak için arka kapıyı tırmalıyordu. Ansel’in mutfağa girdiğini görünce kaçtı. Ansel boğazı zonklayarak oracıkta durdu, sonra köpeklerin dolabına uzandı, Milk Bone marka köpek bisküvilerini çıkardı. Her zaman yaptığı gibi bir tanesini parmaklarının arasına sıkıştırdı ve oturma odasına gitti.</p>

    <p>Gertie pençelerini uzatarak merdivenin dibindeki ahşap sahanlığa uzanmış, kaçmaya hazır bekliyordu. Ansel taburesine oturdu ve bisküviyi salladı. "Gel, tatlım," dedi ruhunu tırmalayan içtenliksiz bir fısıltıyla.</p>

    <p>Gertie’nin derimsi burun delikleri kabardı, havadaki kokuyu kokladı.</p>

    <p><i>Güm... güm...</i></p>

    <p>"Gel kızım. Gel mamanı al."</p>

    <p>Köpek yavaşça dörtayak üzerine kalktı. Küçük bir adım attı, sonra durup kokladı. Bu pazarlıkta yanlış bir şey olduğunu içgüdüsel olarak biliyordu.</p>

    <p>Ama Ansel kurabiyeyi kıpırdatmadan tuttu ve bu köpeğe güven vermiş göründü. Başını eğerek, gözleri tetikte, yavaşça kilimin üzerinde yaklaştı. Ansel başını sallayarak köpeği teşvik etti. Gertie yaklaştıkça kafasının içindeki gümleme yoğunlaşıyordu.</p>

    <p>"Gel Gertie, kızım," dedi.</p>

    <p>Gertie yaklaştı, kalın diliyle bisküviyi bir kez yaladı ve yalaması Ansel’in parmaklarına da denk geldi. Köpek ona güvenmek isteyerek, bisküviyi isteyerek, bunu yine yaptı. Ansel diğer elini yaklaştırdı ve köpeğin başını, onun sevdiği şekilde okşadı. Bunu yaparken gözleri doldu. Gertie bisküviyi dişlerinin arasına almak için öne eğildi, onu parmaklarından aldı ve o anda Ansel onu tasmasından yakalayıp, bütün ağırlığıyla üzerine çöktü.</p>

    <p>Köpek hırlayarak, ısırmaya çalışarak altında çırpındı, onun paniği Ansel’in öfkesine odak verdi. Eliyle köpeğin alt çenesini yukarı itti ve başını kaldırarak çenesini kapadı, sonra ağzını onun tüylü boğazına yaklaştırdı.</p>

    <p>Parçaladı. İpeksi, hafifçe yağlı kürkü ısırdı ve bir yara açtı.</p>

    <p>O kürkün tadına bakarken köpek uludu, kalın yumuşak etinin dokusu sıcak sıcak akan kanın altında hızla kayboldu. Isırığının acısı, altındaki Gertie'yi çılgına çevirdi, ama Ansel onu bırakmadı, köpeğin koca kafasını daha da fazla kaldırarak boynunu tamamen ortaya çıkardı.</p>

    <p>Köpeği içiyordu. Bir şekilde, yutkunmadan içiyordu. Sindiriyordu. Boğazında onun farkında olmadığı, yeni bir mekanizma varmış gibi. Anlayamıyordu; yalnızca hissettiği tatmini anlıyordu. Eylem, yatıştırıcı bir zevk veriyordu. Ve güç. Evet... güç. Bir varlıktan diğerine güç çekermiş gibi.</p>

    <p>Pap uluyarak odaya girdi. Yaslı, gür bir ses çıkaran ve bakışları hüzünlü olan Saint Bernard komşuları ürkütmesin diye Ansel durmak zorunda kaldı. Gertie altında gevşekçe seyiriyordu. Ansel ayağa fırladı ve yenilenmiş bir hız ve güçle Pap’in peşine düştü; koşar ve iriyarı, hantal köpeği holde yakalarken bir yer lambasını devirdi.</p>

    <p>İkinci köpeği içme duygusunun verdiği zevk coşkuluydu. Sıvı çabasızca akıyor, onu besliyordu.</p>

    <p>İşi bittiği zaman Ansel doğrulup oturdu. Bir süre uyuşuk hissetti, sersemlemişti; odaya ve o ana dönmekte güçlük çekiyordu. Yerde, ayaklarının dibindeki ölü köpeğe baktı ve aniden uyandı, ürperdi. Bir anda içini pişmanlık doldurdu.</p>

    <p>Ayağa kalktı ve Gertie'yi gördü, kendi göğsüne, tişörtteki tırmalama izlerine, ıslak köpek kanına baktı.</p>

    <p><i>Bana neler oluyor?</i></p>

    <p>Kareli kilimin üzerindeki kan pis bir siyah leke yapmıştı. Ama çok değildi. İşte o zaman onu içtiğini hatırladı.</p>

    <p>Ansel ilk önce Gertie'ye gitti, kürküne dokundu, onun öldüğünü ---onu kendisinin öldürdüğünü--- anladı ve sonra tiksintisini bir kenara kaldırarak, onu lekeli kilime sardı. Bohçayı homurdanarak kollarına aldı, mutfaktan geçirip dışarı çıktı ve basamakları inip arka bahçedeki köpek kulübesine taşıdı. İçeri girdiğinde dizleri üzerine çöktü, kilimi açtı, ağır Saint Bernards bıraktı ve Pap’i almak için geri döndü.</p>

    <p>Onları kulübenin duvarının dibinde, aletleri astığı çengellerin altında yan yana yatırdı. Tiksintisi uzak ve yabancıydı. Boynu gergindi, ama ağrımıyordu, boğazı aniden serinlemiş, zihni sakinleşmişti. Kendi kanlı ellerine baktı ve anlayamadığı şeyi kabullenmek zorunda kaldı.</p>

    <p>Yaptığı şey onu iyileştirmişti.</p>

    <p>Eve geri döndü, yukarı kattaki banyoya girdi. Kanlı tişörtünü ve şortunu çıkardı, eski eşofmanlar giydi. Ann-Marie ve çocuklar her an dönebilirdi. Yatak odasında spor ayakkabılarını ararken gümlemenin geri döndüğünü hissetti. Onu duymuyor, hissediyordu. Ve anlamı onu dehşete düşürüyordu.</p>

    <p>Ön kapıda sesler vardı.</p>

    <p>Ailesi eve dönmüştü.</p>

    <p>Arka merdivene dolanıp görünmeden arka kapıdan çıktı. Çıplak ayakları arka bahçenin çimenlerine bastı ve kafasını dolduran nabız sesinden kaçtı.</p>

    <p>Araba yoluna yöneldi, ama karanlık sokakta sesler vardı. Kulübenin kapısını açık bırakmıştı. Bu yüzden, çaresizlik içinde, saklanmak için köpek kulübesine daldı ve çift kanatlı kapıyı arkasından kapadı. Başka ne yapabileceğini bilmiyordu.</p>

    <p>Gertie ve Pap duvarın dibinde ölü yatıyordu. Ansel’in dudaklarından bir feryat kopacaktı neredeyse.</p>

    <p><i>Ben ne yaptım?</i></p>

    <p>New York kışları kulübenin kapılarını çarpıtmıştı, bu yüzden artık tam olarak bitişmiyorlardı. Aralıktan dışarıyı görebiliyordu. Benjy’nin mutfak lavabosundan bir bardak su aldığını gördü ---başı penceredeydi, Hailey’nin küçük eli uzandı.</p>

    <p><i>Bana neler oluyor?</i></p>

    <p>Huy değiştirmiş bir köpek gibiydi. Kuduz bir köpek.</p>

    <p><i>Bir tür kuduz kaptım.</i></p>

    <p>Şimdi sesler vardı. Çocuklar, tepedeki güvenlik lambasının aydınlattığı arka verandanın basamaklarını iniyor, köpeklere sesleniyordu. Ansel hızla çevresine bakındı ve köşedeki tırmığı aldı, elinden geldiğince hızla ve sessizce kapı kollarına geçirdi. Çocukları dışarı, kendini içeri kapadı.</p>

    <p><i>"Gertie! Paap!"</i></p>

    <p>Seslerinde gerçek endişe yoktu... henüz. Son birkaç ayda köpekler birkaç kez kaçmıştı, Ansel bu yüzden kulübenin içine demir kazık çakmıştı, böylece onları geceleri sıkıca bağlayabiliyordu.</p>

    <p>Çocukların sesleri kulaklarında solduğunda, yerini başının içindeki gümleme aldı: onların genç damarlarında dolaşan kanın düzenli ritmi. Sertçe, kuvvetle çarpan küçük kalpleri.</p>

    <p><i>Tanrım.</i></p>

    <p>Hailey kapının önüne geldi. Ansel alttaki boşluktan onun pembe spor ayakkabılarını gördü ve büzüldü. Kız kapıyı denedi. Kapı sarsıldı, ama açılmadı.</p>

    <p>Hailey ağabeyini çağırdı. Benjy geldi ve sekiz yaşında bir oğlanın tüm gücüyle kapıları sarstı. Dört duvar titredi, ama tırmık sapı dayandı.</p>

    <p><i>Gümbede... gümbede... güm...</i></p>

    <p>Kanları. Onu çağırıyordu. Ansel ürperdi ve önündeki köpek kazığına odaklandı. On beş santim derine gömülmüştü ve sağlam bir beton blokla tutturulmuştu. Bir kış fırtınası sırasında iki Saint Bernard’ı tutabilecek kadar sağlamdı. Ansel duvar raflarına baktı ve yedek bir zincir tasma gördü, fiyat etiketi hâlâ üzerindeydi. Bir yerlerde eski bir asma kilit olduğundan emindi.</p>

    <p>Çocuklar güvenli bir mesafeye uzaklaşana kadar bekledi, sonra yukarı uzandı ve çelik tasmayı aldı.</p>

    <p>Kaptan Redfern iç çamaşırları içinde, saydam plastik perdenin arkasında sedyeye yatırılmıştı. Dudakları gergin bir biçimde aralanmıştı, nefesleri derin ve zahmetliydi. Gece yaklaştıkça rahatsızlığı artan Redfern’e, onu saatlerce uyutacak kadar çok yatıştırıcı verilmişti. Görüntüleme işlemleri için onun kıpırtısız olmasına ihtiyaçları vardı. Eph koğuşun içindeki ışığı loşlaştırdı ve Luma lambasını yine yaktı. Çivit rengi parıltıyı bir kez daha Redfern'ün boynuna yöneltti. Yaraya yine bakmak istiyordu. Ama şimdi, diğer ışıklar solmuşken, bir şey daha gördü: Redfern'ün derisi boyunca ---daha doğrusu, derisinin <i>altında ---</i> bir dalgalanma. Beneklenme gibi, ya da deri altı sedef hastalığı gibi, yüzeyin hemen altında siyah ve gri gölgeler biçiminde beliren bir lekelenme.</p>

    <p>Daha iyi incelemek için Luma ışığını yakına getirdiğinde, derinin altındaki gölge tepki verdi. Döndü ve ışıktan kaçmaya çalışıyormuş gibi kıvrandı.</p>

    <p>Eph geriledi ve ışığı da çekti. Kara ışık Redfern'ün derisinden çekildiğinde, uyuyan adam normal görünüyordu.</p>

    <p>Eph geri döndü ve bu sefer mor ışığı Redfern'ün yüzünde dolaştırdı. Benekli derisinin altında beliren imge bir tür maskeye benziyordu. Pilotun yüzünde, yaşlı ve biçimsiz, bir başka varlık saklanıyordu sanki. Korkunç bir görüntü, hasta adam uyurken, içinde uyanık bekleyen bir şer. Eph lambayı daha da yaklaştırdı... ve yine içerideki gölge dalgalandı, neredeyse yüzünü buruşturdu, uzaklaşmaya çalıştı.</p>

    <p>Redfern'ün gözleri açıldı. Işığa uyanmış gibi. Eph manzara karşısında şok olarak geriledi. Pilotta iki kişiye yetecek kadar sekobarbital vardı. İyice uyuşturulmuştu, bilincinin açılması imkânsızdı.</p>

    <p>Redfern'ün gözleri iri iri açılmıştı. Doğrudan tavana bakıyorlardı. Korkmuş görünüyorlardı. Eph lambayı çekti ve adamın görüş alanına girdi.</p>

    <p>"Kaptan Redfern?"</p>

    <p>Pilotun dudakları kıpırdıyordu. Eph yaklaştı ve Redfern'ün söylediklerini duymaya çalıştı.</p>

    <p>Adamın dudakları kuru kuru kıpırdadı ve, "O burada," dedi.</p>

    <p>"Kim burada Kaptan Redfern?"</p>

    <p>Redfern'ün gözleri, önündeki korkunç bir manzarayı izliyormuş gibi iri iriydi.</p>

    <p>"Bay Sülük," dedi.</p>

    <p>Çok daha sonra, Nora geri döndüğünde, Eph’i radyolojinin önündeki koridorda buldu. Minnettar küçük hastaların pastel boyayla yaptığı resimlerle kaplı duvarın önünde durup konuştular. Eph ona Redfern'ün derisinde neler gördüğünü anlattı.</p>

    <p>"Luma lambalarımızın siyah ışığı..." dedi Nora. "Alçak spektrum morötesi ışık değil mi?"</p>

    <p>Eph başını salladı. O da morgun dışındaki yaşlı adamı düşünüyordu.</p>

    <p>"Görmek istiyorum," dedi Nora.</p>

    <p>"Redfern şimdi radyolojide," dedi Eph ona. "MRI görüntüleme için ona daha fazla yatıştırıcı vermek zorunda kaldık."</p>

    <p>"Uçaktaki sonuçları aldım," dedi Nora, "oraya saçılmış sıvı hakkındakini. Haklıymışsın. Amonyum ve fosfor var..."</p>

    <p>"Biliyordum..."</p>

    <p>"Ama oksalik, demir ve ürik asit de var. Plazma."</p>

    <p>"Ne?"</p>

    <p>"Ham plazma. Ve bir ton enzim."</p>

    <p>Eph kendi ateşine bakarmış gibi elini alnına götürdü. "Sindirimde olduğu gibi mi?"</p>

    <p>"Bu sana neyi hatırlatıyor?"</p>

    <p>"Dışkı. Kuş, yarasa. Kuş pisliği gibi. Ama nasıl?.."</p>

    <p>Nora, hem heyecanlı hem şaşkın hissederek başını iki yana salladı. "O uçaktaki her kim ya da her ne ise... kabine iyice sıçmış."</p>

    <p>Eph bunu kavramaya çalışırken, hastane önlüklü bir adam koridorda telaşla yaklaştı ve adını seslendi. Eph onun MRI odasındaki teknisyen olduğunu gördü.</p>

    <p>"Dr. Good weather... ne olduğunu bilmiyorum. Kahve almak için çıkmıştım. Beş dakika bile sürmedi."</p>

    <p>"Ne demek istiyorsun? Ne oldu?"</p>

    <p>"Hastanız. Tarayıcıda değil."</p>

    <p>Jim Kent aşağıda, kapalı hediyelik eşya dükkanının önünde, diğerlerinden uzakta dikilmiş, cep telefonunda konuşuyordu. "Şimdi MR'ını çekiyorlar," dedi telefonun diğer ucundaki kişiye. "Durumu hızla kötüleşiyor gibi efendim. Evet, tarama sonuçlan birkaç saatte çıkar. Hayır ---kurtulan diğer kişilerden haber yok. Bilmek istersiniz diye düşündüm. Evet, efendim, yalnızım..."</p>

    <p>Hastane geceliği giymiş uzun boylu, kızıl saçlı bir adam dikkatini çekti. Adam, peşinde damariçi şırınga boruları sürükleyerek, sallana sallana koridorda yürüyordu. Jim yanılmıyorsa, bu Kaptan Redfern'dü.</p>

    <p>"Efendim, ben... bir şeyler oluyor... ben sizi arayayım."</p>

    <p>Telefonu kapadı ve kulaklığı kulağından çıkararak ceketinin cebine soktu, birkaç metre uzaktan adamı takip etti. Hasta bir anlığına yavaşladı, takipçisinin farkına varmış gibi başını çevirdi.</p>

    <p>"Kaptan Redfern?" dedi Jim.</p>

    <p>Hasta köşeyi dolandı ve Jim de takip etti, ama aynı köşeyi döndüğünde koridoru boş buldu.</p>

    <p>Jim kapı işaretlerini kontrol etti. MERDİVEN yazılı bir tanesini denedi ve yarımşar kat inen merdivenlerin arasındaki dar merdiven kuyusundan aşağı baktı. Basamaklarda sürünen bir damariçi şırınga borusu gördü.</p>

    <p>"Kaptan Redfern?" dedi Jim, sesi merdiven kuyusunda yankılandı. Merdivenleri inerken telefonunu çıkardı. Eph’i aramak istiyordu. Artık yeraltında olduğundan, telefonun ekranı SİNYAL YOK diyordu. Kapıyı ittirip bodrum kattaki hole çıktı ve telefonuyla ilgilendiğinden, Redfern'ün yandan ona doğru koştuğunu hiç fark etmedi.</p>

    <p>Hastaneyi taramakta olan Nora merdiven boşluğunun kapısından geçip bodrum kattaki hole çıktığında, Jim’i duvarın dibinde bacakları açık bir halde otururken buldu. Yüzünde uykulu bir ifade vardı.</p>

    <p>Kaptan Redfern yalınayak, hastane geceliğinin açıkta bıraktığı arkası Nora’ya dönük, tepesinde dikiliyordu. Ağzından sarkan bir şeyden yere kan damlıyordu.</p>

    <p>"Jim!" diye bağırdı Nora, ama Jim sesine tepki vermedi. Kaptan Redfern gerildi. Adam ona döndüğünde, Nora ağzında hiçbir şey göremedi. Adamın önceden soluk, ama şimdi kızarmış olan yüzü onu şok etti. Hastane geceliğinin önü kanla lekelenmişti. Dudaklarının çevresinde de kan vardı. Nora’nın ilk düşüncesi, adamın bir tür nöbete yakalandığı oldu. Dilinden bir parça ısırmış, kan yutuyor olabilirdi.</p>

    <p>Yakından baktığı zaman, artık teşhisinden o kadar emin değildi. Redfern'ün gözbebekleri ölü siyahtı, göz akları kırmızıydı. Ağzı tuhaf bir biçimde, eklemsizce asılı duruyordu. Çenesi daha alçaktaki bir ekleme takılmış gibi görünüyordu. Ve adamdan aşırı bir sıcaklık yayılıyordu; normal, doğal beden ısısının çok ötesinde bir şey.</p>

    <p>"Kaptan Redfern," dedi Nora adama tekrar tekrar seslenerek, adamı uyandırmaya çalışarak. Kaptan Redfern, donuk bakışlarında akbabamsı bir açlıkla ona doğru yürüdü. Jim yere yığılmış halde kaldı, kıpırdamadı. Redfern'ün şiddete eğilimli olduğu açıktı ve Nora yanında bir silahı olmasını diliyordu. Çevresine bakındığında, yalnızca bir hastane telefonu ve acil durum telefon numarasını, 555’i gördü.</p>

    <p>Duvardaki ahizeyi daha eline yeni almıştı ki, Redfern saldırıp onu yere fırlattı. Nora ahizeyi bırakmadığı için, kablosu duvardan söküldü. Redfern'ün manyakça bir gücü vardı, Nora’nın tepesine çöktü ve kollarını cilalı zemine sertçe mıhladı. Yüzü gerildi, boğazı kabardı. Nora onun üzerine kusacağını düşündü.</p>

    <p>Nora haykırmaya başlamıştı ki, Eph uçarcasına merdiven kapısından fırladı ve ağırlığını Redfern'ün gövdesine yöneltip onu Nora’nın üzerinden alıp yere fırlattı. Eph doğruldu ve yerden kalkmakta olan hastasına bakarak elini uyarırcasına kaldırdı. "Dur..."</p>

    <p>Redfern bir tıslama çıkardı. Yılan gibi değil, gırtlakta gelen bir ses. Karagözleri boş ve ifadesizdi. Gülümsemeye başladı. Ya da gülümsemeye benziyordu, aynı yüz kaslarını kullanıyordu ---ama ağzı açıldığında, açılmaya devam etti.</p>

    <p>Adamın alt çenesi açıldı ve içinden pembe, et gibi, ama dil olmayan bir şey kıvranarak çıktı. Dilden daha uzundu, daha kaslıydı ve karmaşıktı... ve kıvranıyordu. Adam canlı bir mürekkep balığı yutmuş ve dokungaçlarından biri ağzının içinde hâlâ çaresizce kıvranıyormuş gibi görünüyordu.</p>

    <p>Eph geriye sıçradı. Düşmemek için serum askısına tutundu, sonra onu ters çevirip Redfern'ü ve ağzındaki şeyi uzak tutmak için sopa gibi kullandı. Redfern çelik sopayı yakaladı ve sonra ağzındaki şey dışarı fırladı. Sopanın bir metre seksen santimlik uzunluğunu aştı. Eph tam zamanında yolundan kaçtı. Uzantının sonunun ---ucu etli bir iğne gibi daralıyordu--- duvara çarparken çıkardığı <i>/ lap</i> sesini duydu. Redfern sopayı yana savurup kırdı. Eph onunla birlikte geriye, odaya düştü.</p>

    <p>Redfern de peşinden girdi. Karakırmızı gözlerinde hâlâ aynı aç bakış vardı. Eph çılgınca, bu adamı kendinden uzak tutmasına yardımcı olacak bir şey aradı, ama yalnızca raftaki şarj aletinin üzerinde bir trefın<a class="pcalibre pcalibre1" href="../Text/OT1_split_052.htm#_edn5" id="_ednref5" title=""><span class="msoendnotereference"><span><!--[if !supportFootnotes]--><span class="msoendnotereference"><span class="calibre10">[v]</span></span></span></span></a> buldu. Helikoptere benzeyen uç uğuldayarak çalıştı ve Redfern ilerledi. Ağzındaki şey geri çekilmişti, ama hâlâ dışarıya sarkıyordu, yan taraflarında et bezeleri zonkluyordu. Redfern tekrar saldıramadan, Eph onu kesmeye çalıştı.</p>

    <p>Iskaladı ve pilotun boynundan bir dilim kesti. Beyaz kan aktı. Tıpkı morgda gördüğüne benziyordu. Damardan fışkırmıyor, aşağı akıyordu. Eph, dönen bıçaklar üzerine beyaz kan sıçratamadan, trefini elinden attı. Redfern boynunu tuttu ve Eph bulabildiği en ağır şeyi ---bir yangın söndürüyü--- kaptı. Onun alt ucunu Redfern'ün yüzüne indirdi ---asıl hedefi o iğrenç organdı. Eph iki kere daha vurdu. Son darbede Redfern'ün başı geriye devrildi ve omurgasından işitilir bir çatırtı geldi.</p>

    <p>Redfern'ün bedeni pes etti ve adam yere yığıldı. Eph yangın söndürücüyü bıraktı ve dehşet içinde ne yaptığına bakarak geri geri sendeledi.</p>

    <p>Nora elinde serum askısının kırık parçalarından biriyle koşarak geldi ve yere yığılmış Redfern'ü gördü. Sopayı bırakıp Eph’e koştu. Eph onun kolunu yakaladı.</p>

    <p>"Sen iyi misin?" dedi.</p>

    <p>Nora eliyle ağzını kapayarak, başını salladı. Redfern'ü gösterdi ve Eph aşağı baktığı zaman adamın boynundan kurtçuklar çıktığını gördü. Kanla doluymuş gibi kırmızımsı olan kurtçuklar, ışık açıldığında odadan kaçan hamamböcekleri gibi, Redfern'ün boynundan dökülüyordu. Eph ve Nora açık kapıya doğru geriledi.</p>

    <p>"Ne oldu şimdi burada?" dedi Eph.</p>

    <p>Nora elini ağzından çekti. "Bay Sülük," dedi.</p>

    <p>Holden bir inleme -Jim’in sesi- duydular ve onunla ilgilenmek için koştular.</p>
  </div>
</body>
</html>
