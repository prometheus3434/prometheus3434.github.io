<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemasmicrosoftcom:office:office">
<head>
  <!--[if gte mso 9]><xml>
 <o:DocumentProperties>
  <o:Author>Selim SIR</o:Author>
  <o:LastAuthor>Selim SIR</o:LastAuthor>
  <o:Revision>13</o:Revision>
  <o:TotalTime>276</o:TotalTime>
  <o:Created>2015-01-27T11:33:00Z</o:Created>
  <o:LastSaved>2015-01-27T16:09:00Z</o:LastSaved>
  <o:Pages>322</o:Pages>
  <o:Words>104567</o:Words>
  <o:Characters>596033</o:Characters>
  <o:Lines>4966</o:Lines>
  <o:Paragraphs>1398</o:Paragraphs>
  <o:CharactersWithSpaces>699202</o:CharactersWithSpaces>
  <o:Version>15.00</o:Version>
 </o:DocumentProperties>
 <o:OfficeDocumentSettings>
  
 </o:OfficeDocumentSettings>
</xml><![endif]-->
  <!--[if gte mso 9]><xml>
 <w:WordDocument>
  <w:View>Print</w:View>
  <w:Zoom>175</w:Zoom>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
  </w:Compatibility>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="false"
  DefSemiHidden="false" DefQFormat="false" DefPriority="99"
  LatentStyleCount="371">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {msostylename:"Normal Tablo";
        msotstylerowbandsize:0;
        msotstylecolbandsize:0;
        msostylenoshow:yes;
        msostylepriority:99;
        msostyleparent:"";
        msopaddingalt:0cm 5.4pt 0cm 5.4pt;
        msoparamargin:0cm;
        msoparamarginbottom:.0001pt;
        msopagination:widoworphan;
        fontsize:10.0pt;
        fontfamily:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <p><br class="calibre18" id="calibre_pb_32" /></p>

    <p><span class="calibre12"> </span></p>

    <h1 class="calibre15"><a class="pcalibre pcalibre1" id="bookmark48"></a>KNICKERBOCKER</h1>

    <h1 class="calibre15" id="sigil_toc_id_22"><a class="pcalibre pcalibre1" id="bookmark49"></a>REHİNCİ VE HEDİYELİK EŞYA DÜKKANI, 118. CADDE, İSPANYOL HARLEMİ</h1>

    <p>Eph acil kan nakli kartını arabanın ön camına koydu ve Doğu 119- Cadde’de, yükleme alanı olarak işaretlenmiş bir yere park etti. Sonra Setrakian ile Nora’yı takip ederek bir sokak güneyde, köşedeki rehinci dükkanına gitti. Kapılarda kepenk vardı, pencereler kilitli metal plakalarla kapatılmıştı. Kapı camındaki açılış ve kapanış saatini gösteren levhanın üzerine sıkıştırılmış yamuk KAPALI tabelasına rağmen, lime lime siyah denizci ceketi ve büyük bir örgü bere --- Rastafarian'ların sevdiği türden bir bereydi, ama adam şapkayı dolduran halatsı saç buklelerinden yoksundu, bu yüzden bere kafasından çökmüş sufle gibi sarkıyordu--- giymiş bir adam, elinde bir ayakkabı kutusu, ayak değiştirerek kapıda bekliyordu.</p>

    <p>Setrakian bir zincirden sarkan anahtarlarla yaklaştı ve boğum boğum parmaklarını çalıştırarak demir kapının üzerindeki kilitlerle meşgul oldu. "Bugün rehin yok," dedi adamın elindeki kutuya yan gözle bakarak.</p>

    <p>"Buraya bak." Adam ayakkabı kutusundan bir peçete tomarı çıkardı, içine dokuz on çatal bıçak sarılmıştı. "İyi gümüş. Gümüş alıyorsun, biliyorum."</p>

    <p>"Alıyorum, evet." Setrakian demir kapıyı açtıktan sonra uzun bastonunun sapını omzuna dayadı, bir bıçak seçip elinle tarttı ve parmaklarını keskin kenarında gezdirdi. Yelek ceplerini yokladıktan sonra Eph’e döndü. "On dolarınız var mı Doktor?"</p>

    <p>Bu işi bir an önce bitirme hevesi içinde olan Eph para kıskacına uzandı ve on dolarlık bir banknot çıkardı. Onu ayakkabı kutusu tutan adama uzattı.</p>

    <p>Setrakian adama çatal bıçaklarını geri verdi. "Al bunu," dedi. "Gerçek gümüş değil."</p>

    <p>Adam parayı minnetle kabul etti, ayakkabı kutusunu kolunun altına sıkıştırarak geriledi ve, "Tanrı seninle olsun," dedi.</p>

    <p>Setrakian dükkanına girerken, "Yakında göreceğiz," dedi.</p>

    <p>Eph parasının sokakta uzaklaşmasını izledi, sonra Setrakian’ın peşinden içeri girdi.</p>

    <p>"Işıklar şuradaki duvarda," dedi yaşlı adam, demir kapı kanatlarını çekip kilitleyerek.</p>

    <p>Nora üç düğmeyi de açtı; cam dolaplar, duvardaki teşhir vitrinleri ve durdukları giriş aydınlandı. Kama şeklinde, küçük bir köşe dükkandı, şehrin oluşturduğu bloğa tahta bir çekiçle çakılmış gibi görünüyordu. Eph’in aklına gelen ilk sözcük 'döküntü' oldu. Pek çok döküntü. Eski stereo sistemler, video oynatıcılar ve başka modası geçmiş elektronik eşyalar. Müzik enstrümanlarıyla --- aralarında bir banço ve 80'lerden kalma, gitara benzeyen bir Keytar klavye de vardı--- dolu bir duvar vitrini. Dini heykeller ve koleksiyon tabakları. İki pikap ve küçük <i>mix </i>aletleri, içinde ucuz broşlar ve parıltılı, ucuz takı eşyaları bulunan kilitli cam vitrinli tezgah. Daha çok kürk yakalı paltoların olduğu raflar dolusu giysi.</p>

    <p>O kadar çok döküntü vardı ki, morali biraz bozuldu. Kıymetli zamanını deli biri için mi harcıyordu?</p>

    <p>"Bak," dedi yaşlı adama, "bir meslektaşımız var, hastalığın ona da bulaştığına inanıyoruz."</p>

    <p>Setrakian aşırı uzun bastonunu tıkırdatarak yanından geçti.</p>

    <p>Eldivenli eliyle menteşeli bir tezgahı açtı ve Eph ile Nora’yı içeri davet etti. "Buradan çıkıyoruz."</p>

    <p>Bir arka merdiven, ikinci kattaki bir kapıya gidiyordu. Yaşlı adam içeri girmeden önce mezuzaya dokundu ve uzun bastonunu duvara yasladı. Alçak tavanlı, yıpranmış halılar serilmiş eski bir daireydi. Mobilyalar belki otuz senedir yerinden oynatılmamıştı.</p>

    <p>"Aç mısınız?" diye sordu Setrakian. "Çevrenize bakın, bir şeyler bulursunuz." Setrakian süslü bir kurabiye kabının kapağını açtı ve açık bir Devil Dogs kutusunu ortaya çıkardı. Birini alıp selofan paketi yırttı. "Enerjinizin tükenmesine izin vermeyin. Gücünüzü koruyun. İhtiyacınız olacak."</p>

    <p>Yaşlı adam içi kremalı keki ısırarak, üzerini değiştirmek için yatak odasına yollandı. Eph küçük mutfakta çevresine bakındı ve sonra Nora’ya baktı. Mekân, dağınık görünümüne rağmen temiz kokuyordu. Nora tek sandalyeli masanın üzerindeki siyah beyaz portreyi aldı. Bu, sade bir siyah elbise giymiş, kuzgun saçlı genç bir kadının portresiydi. Kadın boş bir kumsaldaki büyük bir kayanın üzerinde poz vermişti, parmaklarını çıplak dizinde kenetlemişti ve hoş yüzünde sevimli bir gülümseme vardı. Eph içeri girdikleri hole döndü ve duvarlara asılı aynalara baktı ---boy boy, düzinelercesi vardı; eskilikten lekelenmiş, kusursuz aynalar. İki duvarın dibine eski kitaplar yığılmıştı ve koridoru daraltıyorlardı.</p>

    <p>Yaşlı adam geri geldi. Aynı türden, farklı giysiler giymişti: eski, yelekli bir tüvit takım elbise, pantolon askısı, kravat ve incelene kadar ovulmuş kahverengi deri ayakkabılar. Sakat ellerinde hâlâ parmaksız yün eldivenler vardı.</p>

    <p>"Görüyorum ki ayna koleksiyonu yapıyorsunuz," dedi Eph.</p>

    <p>"Bazı türlerini. Eski camın daha iyi gösterdiğini düşünüyorum."</p>

    <p>"Şimdi bize neler olup bittiğini anlatmaya hazır mısın?"</p>

    <p>Yaşlı adam başını yavaşça bir yana eğdi. "Doktor, insanın öylesine anlatabileceği bir şey değil bu. Açıklanması gereken bir şey." Eph’in yanından geçip, girdikleri kapıya yöneldi. "Lütfen... benimle gelin."</p>

    <p>Eph onun peşinden merdiveni indi, Nora da takip etti. Birinci kattaki rehinci dükkanını geçtiler, bir başka kilitli kapıdan geçtiler ve aşağı inen sarmal bir merdivene geldiler. Yaşlı adam, boğum boğum elini serin demir korkulukta kaydırarak, açılı basamakları teker teker indi. Sesi dar geçidi dolduruyordu. "Kendimi kadim bir bilgi deposu olarak görüyorum; ölü kişilerle ve uzun zaman önce unutulmuş kitaplarla dolu bir depo. Bir ömür boyu çalışmanın sonucu olan bir bilgi."</p>

    <p>"Morgun dışında bizi durdurduğunuzda bazı şeyler söylediniz," dedi Nora. "Uçaktaki ölülerin normal şekilde çürümediğini bildiğinizi söylediniz."</p>

    <p>"Doğru."</p>

    <p>"Neye dayanarak?"</p>

    <p>"Kendi deneyimlerime."</p>

    <p>Nora’nın kafası karışmıştı. "Başka uçak kazalarıyla ilgili deneyimler mi?"</p>

    <p>"Onların uçakta olması tamamen tesadüf. Bu olayı daha önce de gördüm. Budapeşte’de, Basra’da. Prag’da ve Paris’in on kilometre dışında. Sarı Nehir’in kıyılarındaki minik bir balıkçı köyünde gördüm. Moğolistan'daki Altay Dağları'nda, on bir bin kilometre yükseklikte gördüm. Ve evet, bu kıtada da gördüm. İzlerini gördüm. Normalde tesadüf sanılıp göz ardı edilen ya da kuduz, şizofreni, delilik, ya da son zamanlarda olduğu gibi seri cinayetler olarak açıklanan vakalar..."</p>

    <p>"Durun bir dakika. Çürümesi yavaşlamış cesetleri kendiniz mi gördünüz?"</p>

    <p>"Bu birinci aşama, evet."</p>

    <p>"Birinci aşama," dedi Eph.</p>

    <p>Merdiven sahanlığı kıvrılarak kilitli bir kapıda bitti. Setrakian diğerlerinden ayrı duran bir anahtar çıkardı. Anahtar bir zincirle boynunda asılıydı. Yaşlı adamın çarpık parmakları anahtarı kullanarak, biri büyük, biri küçük, iki asma kilit açtı. Kapı içe doğru açıldı, ışıklar otomatik olarak yandı ve onu izleyerek bodrum kattaki parlak, derin, uğultulu bir odaya girdiler.</p>

    <p>Eph’in gözüne takılan ilk şey savaş zırhlarıyla kaplı bir duvar oldu: Eksiksiz şövalye zırhlarından zincir zırhlara, Japon samuraylarının kullandığı beden ve boyun koruyan plaka zırhlara ve boyun, göğüs ve kasıkları korumak için yapılmış, örme köseleden daha kaba donanımlara kadar çeşit çeşit zırh vardı. Odada ayrıca silahlar da bulunuyordu: parlak soğuk çelikten uçları olan kılıçlar ve bıçaklar. Daha çağdaş görünümlü aletler eski alçak bir masanın üzerine dizilmişti, pilleri şarj makinelerindeydi. Eph gece görüş gözlüklerini ve modifiye edilmiş çivi tabancalarını tanıdı. Çoğu cep boyutlarında olan bir sürü ayna, öyle şekilde dizilmişti ki, kendini şaşkınlık içinde bu oda dolusu şeye ---neye?--- bakarken görebiliyordu.</p>

    <p>"Dükkan," ---yaşlı adam yukarıdaki dükkanı gösterdi--- "beni geçindiriyordu, ama bu işe transistörlü radyolara ve aile mücevherlerine ilgi duyduğum için girmedim."</p>

    <p>Kapıyı arkalarından kapayınca, kapı çerçevesinin çevresindeki ışıklar söndü. Duvardaki lambalar --- Eph’in morötesi ışık olduğunu anladığı mor tüpler--- kapı yüksekliği ve eni boyunca uzanıyor, kapıyı ışıktan bir güç alanı gibi sarıyordu.</p>

    <p>Mikropların kapıdan girmesini engellemek için miydi? Yoksa başka bir şeyi dışarıda tutmak için mi?</p>

    <p>"Hayır," diye devam etti, "bunu meslek olarak seçmemin sebebi, nadir eşyalar, antikalar ve eski kitapların alınıp satıldığı bir yeraltı pazarına giriş sağlaması. Gizli, ama genelde yasadışı değil. Kendi özel koleksiyonumu topladım ve araştırmalarımı yaptım."</p>

    <p>Eph yine çevresine bakındı. Bu bir müze koleksiyonundan çok küçük bir cephaneliğe benziyordu. "Araştırmalarınız?"</p>

    <p>"Evet. Seneler boyunca Viyana Üniversitesi'nde Doğu Avrupa Edebiyatı ve Folkloru profesörü olarak çalıştım."</p>

    <p>Eph adamı yeniden değerlendirdi. Viyanalı bir profesör gibi giyindiği kesindi. "Ve emekli olup Harlem’de rehinci dükkanı sahibi ve küratör oldunuz, öyle mi?"</p>

    <p>"Emekli olmadım. İstifaya zorlandım. Mahcup edildim. Bazı güçler bana karşı birleşmişti. Ama şimdi dönüp geriye baktığım zaman, o anda yeraltına inmenin kesinlikle hayatımı kurtardığını görüyorum. Aslında, yapabileceğim en iyi şeydi." İkisine döndü ve profesörlere özgü bir tavırla ellerini arkasında kenetledi. "Şu anda ilk aşamalarına tanık olduğumuz musibet yüzyıllardır var. Binlerce senedir. Çok daha eski zamanlara kadar uzandığını tahmin ediyorum, ama kanıtlayamıyorum."</p>

    <p>Eph başını salladı. Adamı anlamıyordu, yalnızca sonunda biraz ilerleme kaydedebildikleri için memnundu. "O zaman bir virüsten bahsediyoruz."</p>

    <p>"Evet. Bir çeşit virüs. Hem eti hem ruhu yozlaştıran bir hastalık türü." Yaşlı adam öyle bir şekilde durmuştu ki, Eph ile Nora baktığı zaman, duvardaki kılıçlar çelik tüylü kanatlar gibi iki yanında açılıyordu. "Bir virüs. Evet. Ama sizi <i>v</i> harfiyle başlayan bir başka sözcükle tanıştırmak istiyorum."</p>

    <p>"Nedir o?" dedi.</p>

    <p>"Vampir."</p>

    <p>Böyle bir sözcük, ciddi bir tavırla söylendiğinde, bir süre havada asılı kalır.</p>

    <p>"Şu anda düşündüğünüz," dedi eski profesör Setrakian, "siyah saten pelerin takmış, bakışları hüzünlü, abartılı oynayan bir aktör. Ya da gizli dişleri olan atılgan bir güç figürü. Ya da ebedi hayatın lanetinin yükünü taşıyan varoluşçu bir ruh. Ya da... Bela Lugosi'yle Abbot ve Costello karışımı bir şey."</p>

    <p>Nora yine odada çevresine bakmıyordu. "Ben haç ya da kutsal su göremiyorum. Sarımsak demetleri de yok."</p>

    <p>"Sarımsağın bazı ilginç koruyucu özellikleri var, faydalı da olabilir. Bu yüzden mitolojideki varlığı anlaşılabilir. Ama haçlar ve kutsal su?" Omuzlarını silkti. "Kendi zamanlarının ürünleri. Victoria döneminde yaşamış bir yazarın ateşli Mandalı hayal gücünün ve günün dini ikliminin ürünü."</p>

    <p>Setrakian onların kuşkulu ifadelerini beklemişti.</p>

    <p>"Onlar her zaman buradaydı," diye devam etti. "Yuvalanıyor, besleniyorlardı. Gizlice ve karanlıkta, çünkü doğaları böyle. Kadimler olarak bilinen, ilk yedi birey var. Efendiler. Kıta başına bir tane değil. Kural olarak yalnız varlıklar değildirler, klanlar halinde yaşarlar. Son zamanlara kadar ---iki ucu açık ömürlerine göre 'son zamanlar'--- en büyük kara parçasına, bugün bizim Avrupa, Asya, Rus federasyonu, Arap yarımadası ve Afrika kıtası olarak bildiğimiz kara parçasına yayılmışlardı. Başka bir deyişle, Eski Dünya’ya. Bir hizipleşme vardı, kendi türleri içinde bir çatışma. Bu anlaşmazlığın niteliğini bilmiyorum. Bu ayrılığın Yeni Dünya’nın keşfinden yüzyıllar önce olduğunu söylemem yeterli. Sonra, Amerikan kolonilerinin kurulması yeni ve bereketli bir diyarın kapılarını açtı. Üç tanesi Eski Dünya’da kaldı ve üçü Yeni Dünya’ya gitti. Her iki taraf da diğerinin hükümranlık alanına saygı duydu ve bir ateşkes yapıldı ve bu zamana kadar korundu.</p>

    <p>"Sorun, yedinci Kadim'di. O, her iki hizbe de sırtını dönmüş bir serseriydi. Henüz kanıtlayamamış olsam da bu eylemin aniliği bunun arkasında onup olduğunu düşündürüyor bana' "Bu," dedi Nora.</p>

    <p>"Yeni Dünya’ya yapılan bu saldırı. Ateşkesin bozulması. Türlerinin varoluşundaki dengenin altüst olması. Özünde, bir savaş sebebi."</p>

    <p>"Vampirler savaşı," dedi Eph.</p>

    <p>Setrakian kendi kendine gülümsedi. "İnanamadığınız için basitleştiriyorsunuz. indirgiyorsunuz; küçültüyorsunuz. Çünkü siz kuşku etmek ve yanlış tarafları açığa vurmak üzere yetiştirilmişsiniz. Kolay sindirim için küçük bir dizi bilinene indirgemek üzere. Çünkü siz bir doktor, bir bilimadamısınız ve çünkü burası Amerika ---her şeyin bilindiği ve anlaşıldığı bir yer, ve Tanrı selim bir diktatör, ve gelecek her zaman parlak olmak zorunda." Boğum boğum ellerini mümkün olabildiğince kenetleyerek, çıplak parmak uçlarını düşünceli bir biçimde dudaklarına dokundurdu. "Buradaki ruh hali bu ve doğrusu güzel de bir ruh hali. Gerçekten... alay etmiyorum. Yalnızca inanmayı <i>dilediğin</i> şeylere inanmak ve geri kalan her şeyi göz ardı etmek harika. Şüpheciliğinize saygı duyuyorum Dr. Goodweather. Ve bunu size, sizin de bu konudaki deneyimime saygı duyacağınızı, son derece medeni ve bilimsel zihninize benim gözlemlerimi kabul edeceğinizi umut ederek söylüyorum."</p>

    <p>"Yani söylediğiniz," dedi Eph, "uçakta... içlerinden biri oradaydı. Bu serseri."</p>

    <p>"Kesinlikle."</p>

    <p>"Tabutta. Kargo ambarında."</p>

    <p>"Toprak dolu bir tabut. Onlar topraktan gelmiştir ve kalktıkları yere dönmeyi severler. Solucanlar gibi. <i>Vermiş.</i> Yuvalanmak için toprağı oyarlar. Buna uyku diyebiliriz."</p>

    <p>"Gün ışığından uzak," dedi Nora.</p>

    <p>"Gün ışığından, evet. En zayıf zamanları nakil zamanlarıdır."</p>

    <p>"Bunun bir vampirler savaşı olduğunu söylediniz. Ama bu, vampirlere karşı insanlar değil mi? Onca ölü yolcu?"</p>

    <p>"Bunu kabul etmek size zor gelecek. Ama onlar için biz düşman değiliz. Dikkate değer rakipler değiliz. Onların gözlerinde o düzeye kadar bile gelmiyoruz. Onlar için biz avız. Yiyecek ve içeceğiz. Bir ağıldaki hayvanlarız. Raftaki şişeleriz."</p>

    <p>Eph ürperdiğini hissetti, ama kendi ürpertisini hemen reddetti. "Bunun bilimkurguya benzediği söylenebilir."</p>

    <p>Setrakian parmağını ona uzattı. "Cebinizdeki o alet. Cep telefonunuz. Birkaç numaraya basıyorsunuz ve dünyanın diğer ucundaki biriyle hemen konuşmaya başlıyorsunuz. İşte <i>bu,</i> bilimkurgudur Dr. Goodweather. Gerçekleşmiş bilimkurgu." Burada Setrakian gülümsedi. "Kanıt ister misiniz?"</p>

    <p>Setrakian uzun duvara dayanmış alçak bir sıraya gitti. Orada siyah ipek bir örtüyle örtülmüş bir şey vardı. Setrakian kollarını uzatarak, tuhaf bir biçimde uzandı ona. Kumaşın en yakın kenarını yakaladı ve bedenini ondan mümkün olduğunca uzak tutarak örtüyü çekti.</p>

    <p>Bir cam kutu vardı, her tıbbi malzeme deposunda bulunabilecek türden bir örnek kavanozu.</p>

    <p>İçinde, puslu bir sıvının içinde, iyi korunmuş bir insan yüreği vardı.</p>

    <p>Eph kalktı ve biraz uzaktan inceledi. "Büyüklüğüne bakarak yetişkin bir kadına ait olduğunu söyleyebiliriz. Sağlıklı. Oldukça genç. Taze bir örnek." Setrakian’a baktı. "Bu nasıl kanıt oluyor?"</p>

    <p>"1971 baharında, Arnavutluk'un kuzeyinde, Shkoder dışında bir köyde, genç bir dulun göğsünden çıkardım. "</p>

    <p>Eph yaşlı adamın hikâyesinin tuhaflığına gülümsedi ve kavanoza daha yakından bakmak için eğildi.</p>

    <p>Kalpten, dokunaca benzer bir şey fırladı. Ucundaki vantuz Liph’in gözünün olduğu yerde cama yapıştı.</p>

    <p>Eph hemen doğruldu. Kavanoza bakarak donup kaldı.</p>

    <p>Yanında duran Nora, "Mımm... bu da neydi?" dedi.</p>

    <p>Kalp serumun içinde hareket etmeye başladı.</p>

    <p>Zonkluyordu.</p>

    <p><i>Atıyordu.</i></p>

    <p>Eph yassılmış, ağza benzeyen vantuzun camı taramasını seyretti. Yanında durmuş, kalbi izlemekte olan Nora’ya baktı. Sonra Setrakian’a baktı. Adam hiç kıpırdamamıştı, elleri ceplerindeydi.</p>

    <p>"Yakınlarda insan kanı varken canlanıyor," dedi Setrakian.</p>

    <p>Eph inanmaz gözlerle izliyordu. Bir kez daha, bu sefer vantuzun soluk, dudaksız açıklığının sağından yaklaştı. Duyarga, camın iç yüzeyinden ayrıldı ---sonra aniden ona doğru atıldı yine.</p>

    <p><i>"Tanrım!"</i> diye nida etti Eph. Atan kalp orada etli, dönüşüm geçirmiş bir balık gibi yüzüyordu. "Şeysiz yaşıyor..." Serumda kan yoktu. Kesilmiş damarlara, aortaya, vena kavaya baktı.</p>

    <p>"O ne canlı ne de ölü," dedi Setrakian. "Hareketli. Ele geçirilmiş diyebilirsiniz, ama gerçek anlamında. Yakından bakarsanız görürsünüz."</p>

    <p>Eph zonklamayı seyretti. Düzensizdi, hiç de gerçek bir kalp atışı gibi değildi, içinde bir şeyin oynadığını gördü. Kıvranıyordu.</p>

    <p>"Bir... solucan mı?" dedi Nora.</p>

    <p>İnce, soluk, dudak rengindeydi ve yedi sekiz santim uzunluğundaydı. Onun, uzun zaman önce terk edilmiş bir üste devriye gezen yalnız bir nöbetçi gibi görev bilinciyle kalbin içinde tur atmasını izlediler.</p>

    <p>"Bir kan kurtçuğu," dedi Setrakian. "Hastalık bulaştığı zaman üreyen, damarlarda yaşayan bir parazit. Kanıtım yok, ama virüsü onun taşıdığına inanıyorum. Ana taşıyıcı."</p>

    <p>Eph inanamayarak başını iki yana salladı. "Ya bu... bu vantuz?"</p>

    <p>"Virüs konakladığı yerin biçimini alıyor, ama kendini en iyi şekilde besleyebilmek için hayati organları yeniden oluşturuyor. Başka bir deyişle, sömürge kuruyor ve hayatta kalmak için konağa uyum sağlıyor. Bu durumda, konak kavanozda yüzen kesilmiş bir organ. Virüs beslenmek için kendine has mekanizmalar geliştirdi."</p>

    <p>"Beslenmek mi?" dedi Nora.</p>

    <p>"Kurtçuk kanla yaşıyor. İnsan kanıyla."</p>

    <p>"Kan mı?" Eph gözlerini kısarak ele geçirilmiş kalbe baktı. "Kimden?"</p>

    <p>Setrakian sol elini cebinden çıkardı. Eldivenden parmaklarının kırışık uçları görünüyordu. Ortaparmağının ucu yara izleriyle kaplı ve pürüzsüzdü.</p>

    <p>"Birkaç günde bir birkaç damla yeterli. Şimdi açtır. Bir süredir yoktum."</p>

    <p>Tezgaha gidip kavanozun kapağını açtı ---Eph izlemek için geriledi--- ve anahtarlığındaki küçük çakının ucuyla parmağının ucunu delip kavanozun üzerine tuttu. İrkilmedi, eylem o kadar alışıldıktı ki, artık canını acıtmıyordu.</p>

    <p>Kanı serumun içine damladı.</p>

    <p>Vantuz kırmızı damlalarla, aç bir balığın dudakları gibi beslendi.</p>

    <p>İşi bittiği zaman yaşlı adam sıradaki küçük bir şişeden parmağına bir parça sıvı bandaj sürdü ve sonra kavanozun kapağını kapadı.</p>

    <p>Eph dokunacın kızarmasını izledi. Organın içindeki kurtçuk daha hızlı ve daha enerjik hareketediyordu. "Bunu burada kaç zamandır saklıyorsunuz?"</p>

    <p>"1971 baharından beri. Pek Sık tatile çıkmam..." Yaralı parmak ucuna bakarak ve kurumuş ucunu ovalayarak küçük şakasına güldü. "O ölümden geri gelmişti, hastalığın bulaştığı bir kişiydi. <i>Dönüştürülmüş</i> kişi. Saklı kalmak isteyen Kadimler beslendikten hemen sonra öldürürler, böylece virüslerinin yayılmasını önlerler. Bir şekilde biri kurtuldu, evine, ailesine, dostlarına ve komşularına döndü, o küçük köye saklandı. Bu dulun kalbini bulduğumda, dönüşeli dört saat olmamıştı."</p>

    <p>"Dört saat mi? Bunu nereden bildiniz?"</p>

    <p>"İşareti gördüm. <i>Strigoinin</i> işareti."</p>

    <p><i>"Strigoi</i> mi?" dedi Eph.</p>

    <p>"Eski Dünya’da vampir için kullanılan bir sözcük."</p>

    <p>"Ya işaret?"</p>

    <p>"Delik. Boğazın ön kısmında ince bir kesik. Şimdiye dek gördüğünüzü sanıyorum."</p>

    <p>Eph ve Nora başlarını sallıyordu. Jim’i düşünüyorlardı.</p>

    <p>Setrakian, "Söylemem lazım, insan yüreklerini kesip çıkarma alışkanlığı olan bir adam değilim. Bu, kazayla olan pis bir işti. Ama kesinlikle gerekliydi," diye ekledi.</p>

    <p>"Ve bu şeyi o zamandan beri saklıyorsunuz, onu bir... evcil hayvan gibi besliyorsunuz, öyle mi?"</p>

    <p>"Evet." Setrakian kavanoza neredeyse sevgiyle baktı. "Bana her gün hatırlatıyor. Karşımda neyin olduğunu. <i>Bizim</i> karşımızda neyin olduğunu."</p>

    <p>Eph hayretler içindeydi. "Bunca zaman... neden bunu kimseye göstermediniz? Bir tıp okuluna. Akşam haberlerine?"</p>

    <p>"O kadar kolay olsaydı Doktor, sır seneler önce açığa çıkardı. Bize karşı bir olmuş güçler var. Bu kadim bir sır ve çok derinlere uzanıyor. Çok kişiye dokunuyor. Gerçeğin kitlesel seyirciye ulaşmasına asla izin verilmezdi, bastırılırdı, onunla birlikte ben de. Bu yüzden bunca senedir burada saklanıyorum ---apaçık, gözler önünde. Bekliyordum."</p>

    <p>Bu konuşmalar Eph’in ensesindeki tüyleri diken diken etmişti. Gerçek, odadaydı, tam önünde: kavanozdaki, yaşlı adamın kanını arzulayan bir kurtçuk barındıran insan kalbi.</p>

    <p>"İnsan ırkının geleceğini tehlikeye atan sırlar konusunda pek iyi değilimdir. Bunu başka kim biliyor?"</p>

    <p>"Ah, biri biliyor. Evet. Güçlü biri. Efendi... yardım almadan yolculuk edemezdi. Onun korunmasını ve naklini bir insan müttefik ayarlamış olmalı. Vampirler, bir insanın yardımını almadan akan su kütlelerini geçemez. Onları davet eden bir insan. Ve şimdi mühür kırıldı ---ateşkes bozuldu. <i>Strigoi</i> ve insan arasında bir ittifak tarafından. İşte bu yüzden bu saldırı o kadar şok edici. Ve fevkalede bir biçimde tehditkar."</p>

    <p>Nora Setrakian’a döndü. "Ne kadar zamanımız var?"</p>

    <p>Yaşlı adam çoktan hesabını yapmıştı. "Bu şeyin bütün Manhattan’ı bitirmesi bir haftadan az alır. Bütün ülkeyi ele geçirmesi ise bir aydan az. İki ay içinde de... dünyayı."</p>

    <p>"Mümkün değil," dedi Eph. "Öyle bir şey olmayacak."</p>

    <p>"Kararlılığınıza hayranım," dedi Setrakian. "Ama karşınızda ne olduğunu hâlâ tam olarak bilmiyorsunuz."</p>

    <p>"Tamam," dedi Eph. "O zaman söyleyin bana ---nereden başlıyoruz?"</p>

    <p><span> </span></p>

    <p><a class="pcalibre pcalibre1" id="bookmark50"></a>PARK PLACE, TRIBECA</p>

    <p>Vasiliy Fet, şehir işaretli minibüsünü Aşağı Manhattan’da, bir apartmanın önüne çekti. Dışarıdan bakınca bina pek bir şeye benzemiyordu, ama bir tentesi ve bir kapıcısı vardı, ve ne de olsa burası Tribeca'ydı. Önüne yasadışı şekilde park edilmiş, sarı tepe lambası dönen sağlık departmanı minibüsü olmasa adresi tekrar kontrol ederdi. Tuhaf bir biçimde, şehrin çoğu yerindeki pek çok bina ve konutta haşere yok ediciler, tıpkı suç mahalline gelen polis gibi, memnunlukla karşılanırdı. Vasiliy burada böyle olacağını düşünmüyordu.</p>

    <p>Kendi minibüsünün arkasında New York Şehri, Haşere Kontrol Hizmetleri Bürosu'nu temsil eden BPCS-CNY yazıyordu. Sağlık departmanı müfettişi Bili Furber onu dışarıdaki merdivende karşıladı. Billy’nin, devamlı nikotinli sakız çiğnemekten kaynaklanan yüz çizgilerini örten sarkık sarı bıyıkları vardı. "Vaz," diye seslendi ona. Bu Vasya’nın, yani Rusça isminin samimi halinin kısaltılmışıydı. Ona genellikle Vaz ya da basitçe V derlerdi, ikinci nesil Rus göçmeniydi ve boğuk sesiyle tamamen Brooklyn’e özgü bir aksanla konuşuyordu. Merdivenin çoğunu dolduracak kadar iri bir adamdı.</p>

    <p>Billy onun koluna bir şaplak attı ve geldiği için teşekkür etti. "Kuzenimin yeğeni burada yaşıyor. Ağzından ısırıldı. Biliyorum ---benim çalıştığım türden binalardan değil, ama ne yaparsın, emlaktan para kazanan biriye evlendi. Bilesin diye söylüyorum ---ailedendir. Beş ilçenin en iyi fareci adamını getiriyorum dedim."</p>

    <p>Vasiliy imha uzmanlarına özgü sessiz bir gururla başını salladı. Bir imha uzmanı sessizlik içinde başarı kazanır. Başarı demek, başarısından geriye iz bırakmamak demektir; bir sorunun var olduğuna, bir haşerenin bulunduğuna, tek bir kapan kurulduğuna dair hiçbir ipucu bırakmaz. Düzenin korunduğu anlamına gelir.</p>

    <p>Tekerlekli çantasını, bir bilgisayar onarımcısının alet kutusu gibi peşinden çekti. Çatı katının kapısı yüksek tavanlara ve geniş odalara açılıyordu; burası New York emlak piyasasında rahat rahat üç milyon dolar edecek yüz altmış yedi metrekarelik bir evdi. Cam, tik ve kromla döşenmiş yüksek teknolojili bir odanın içinde, kısa, sert, basket topu turuncusu bir divanda oturmuş küçük bir kız, bebeğini kucaklamış, annesine sarılmıştı. Kızın üst dudağı ve yanağı büyük bir sargı beziyle kaplanmıştı. Annesinin saçları kısacıktı; dar, dikdörtgen çerçeveli gözlükleri vardı ve düğümlü iplikten dokunmuş yeşil kumaştan, diz boyu, yeşil bir yün etek giymişti. Kadın Vasiliy’e, çok havalı, androjen bir gelecekten gelmiş bir ziyaretçi gibi baktı. Çocuk küçüktü, beş altı yaşlarında ve hâlâ korku içindeydi. Vasiliy gülümsemeyi deneyebilirdi, ama onunki çocukları rahatlatan türden bir yüz değildi. Çenesi bir balta başının dümdüz arkası gibi görünüyordu ve gözleri ayrıktı.</p>

    <p>Duvarda, geniş, cam çerçeveli bir resme benzeyen bir düz ekran televizyon asılıydı. Televizyonda belediye başkanı bir mikrofon buketine konuşuyordu. Adam uçakta ölen kişiler ve şehrin morglarında sırra kadem basan cesetler hakkındaki soruları yanıtlamaya çalışıyordu. New York Polis Teşkilatı ayaktaydı, köprülerde ve tünellerde soğutuculu kamyonları durduruyorlardı. Bir ihbar hattı kurulmuştu. Kurbanların aileleri öfkeliydi ve cenazeler ertelenmişti.</p>

    <p>Billy, Vasiliy’i kızın yatak odasına götürdü. Tenteli bir yatak, mücevher kakmalı bir Bratz televizyonu ile onunla uyumlu bir dizüstü bilgisayar ve köşede de hareketli, sarımsı kahverengi bir oyuncak midilli vardı. Vasiliy’in gözleri hemen yatağın yanındaki yiyecek paketine gitti: içinde fıstık ezmesi olan kızarmış krakerler. Onları kendisi de severdi.</p>

    <p>"Burada öğle uykusunu uyuyordu," dedi Billy. 7Bir şeyin dudağını kemirdiğini hissedip uyanmış. O şey yastığının üzerindeymiş Vaz. Yatağında bir fare. Çocuk bir aydır uyumamış. Hiç böyle şey duydun mu?"</p>

    <p>Vasiliy başını iki yana salladı. Manhattan'daki her binada -ev sahipleri ne derse desin, kiracılar ne düşünürse düşünsün fareler vardı ama varlıklarını belli etmekten hoşlanmazlardık özellikle de gün ortasında. Fareler genellikle çocuklara saldırır, hemde ağzın çevresine, çünkü yiyecek kokusu oradadır. Norveç fareleri --- <i>Rattus norvegicus,</i> şehir fareleri--- son derece hassas bir koku ve tat alma duyusuna sahiptir. Ön kesici dişleri uzun ve keskindir, alüminyum, bakır, kurşun ve demirden sağlamdır. Şehirdeki elektrik kablosu kopmalarının dörtte birinden kemirici fareler sorumludur, kaynağı belirsiz yangınların dörtte birinin arkasında da muhtemelen onlar vardır. Dişleri sertlikte çelikle boy ölçüşür, çenelerinin timsahsı yapısı sayesinde ısırdıklarında binlerce ton basınç üretebilirler. Betonu, hattâ taşı kem irebilirler.</p>

    <p>"Kız fareyi görmüş mü?" dedi Vasiliy.</p>

    <p>"Ne olduğunu bilmiyormuş. Çığlık atmış, çırpınmış ve fare kaçıp gitmiş. Acil serviste fare olduğunu söylemişler."</p>

    <p>Vasiliy, esintiyi içeri alması için birkaç santim aralanmış olan pencereye gitti. Pencereyi itip açtı ve üç kat aşağıdaki parke taşı döşeli dar ara sokağa baktı. Yangın merdiveni pencereden üç metre kadar uzaktı, ama yüzyıllar yaşındaki tuğla duvar eğri büğrü ve çatlaktı. İnsanlar fareleri sürüngen ve hantal yaratıklar olarak düşünür, ama aslında sincaplar kadar çevik hareket edebilirler, özellikle de yemek ya da korkuyla motive olduklarında.</p>

    <p>Vasiliy kızın yatağını duvardan çekti ve örtüleri açtı. Bir bebek evini, bir masayı ve bir kütüphaneyi çekip arkalarına baktı, ama zaten fareyi odada bulmayı beklemiyordu. Yalnızca aşikar olanı eliyordu. Tekerlekli arabasını pürüzsüz, cilalı zeminde arkasından çekerek koridora çıktı. Farelerin gözleri zayıftır ve daha çok hislerine güvenerek hareket ederler. Tekrar tekrar kullandıkları yollarda, hızla hareket ederler, alçak duvarlarda yollar açarlar, yuvalarından nadiren yüz seksen metreden daha fazla uzaklaşırlar. Yabancı ortamlara güvenmezler. Bu fare, kaba kürkü yer tahtalarının üzerinde süzülerek sağ taraftaki duvarın dibinden koşmuş, kapıyı bulmuş ve köşeyi dönmüş olmalıydı. Bir sonraki kapı banyoya açılıyordu, küçük kızın kendi banyosuna. Banyo çilek şeklinde bir banyo paspası, açık pembe duş perdeleri ve bir sepet dolusu köpük ve oyuncakla dekore edilmişti. Vasiliy banyoda saklanma yerleri aradı, sonra havayı kokladı. Billy'ye başını salladı ve o da kapıyı üzerine kapattı.</p>

    <p>Billy bir an oyalanarak dinledi, sonra anneye güvence vermek için salona gitmeye karar verdi. Tam oraya varmıştı ki, holdeki banyodan korkunç bir gümleme ---banyo küvetine düşen şişelerin sesi--- ve ardından yüksek bir homurtu ve haşin bir sesle Rusça küfürler sıralayan Vasiliy’i duydu.</p>

    <p>Anne ve kızı korkmuş görünüyordu. Billy elini uzatarak sabretmelerini istedi ---yanlışlıkla sakızını yutmuştu--- sonra koridora koştu.</p>

    <p>Vasiliy banyo kapısını açtı. Kevlar kollu koruyucu eldivenlerini takmıştı ve iri bir çuval tutuyordu. Çuvalda bir şey kıvranıyor, pençeliyordu. Hem de iri bir şey.</p>

    <p>Vasiliy bir kez başını salladı ve çuvalı Billy'ye uzattı.</p>

    <p>Billy’nin elinden onu almaktan başka şey gelmedi, yoksa çuval yere düşecekti ve fare kaçacaktı. Kumaşın göründüğü kadar sağlam olduğunu umdu; koca fare içinde kıvranıyor, mücadele ediyordu. Billy çuvalı bedeninden bir kol boyu uzakta tutarak çırpınan fareyi havada taşıdı. Bu arada, Vasiliy sakin sakin ---ama fazla yavaş bir biçimde- arabasını açıyordu. Kapalı bir paket --- halotan ile hazırlanmış bir sünger--- çıkardı. Vasiliy çuvalı aldı ve Billy memnunlukla uzattı. Vasiliy çuvalın ağzını uyutucu malzemeyi içine atmasına yetecek kadar açtı, sonra yine kapadı. Fare baştaki kadar çılgınca çabaladı. Sonra yavaşlamaya başladı. Vasiliy süreci hızlandırmak için çuvalı salladı.</p>

    <p>Fare çabalamayı bıraktıktan sonra birkaç dakika daha bekledi, ardından çuvalı açtı ve içine uzanarak fareyi kuyruğundan tutup çıkardı. Fare uyuşmuştu, ama baygın değildi, pembe parmaklı ön pençeleri hâlâ keskin tırnaklarıyla havayı tırmalıyor, çenesi açılıp kapanıyordu ve parlak siyah gözleri açıktı. İri bir fareydi, vücudu yaklaşık yirmi santim uzunluğundaydı ve kuyruğu da o kadar vardı. Kaba kürkünün sırtı gri, karnı kirli beyazdı. Kimsenin evden kaçmış evcil hayvanı değildi, bu yabani bir şehir faresiydi.</p>

    <p>Billy birkaç adım gerilemişti. O da zamanında epey fare görmüştü, ama onlara hiç alışamamıştı. Vasiliy aldırmıyor gibiydi.</p>

    <p>"Bu hamile," dedi. Farelerin gebelik süresi yirmi bir gündür ve yirmi yavruya kadar doğurabilirler. Sağlıklı bir dişi her sene iki yüz elli yavru doğurabilir ---o yavruların yarısı büyüyerek çiftleşmeye hazır dişiler olurlar. "Laboratuvar için kanını alayım mı?"</p>

    <p>Billy, Vasiliy ondan fareyi yemesini istemişçesine büyük bir tiksintiyle başını iki yana salladı. "Kız hastanede aşılarını olmuş. Şunun büyüklüğüne bak Vaz. Tanrı aşkına. Demek istediğim, bu," ---Billy sesini alçaktı--- "burası Bushwick’te bir apartman değil, anladın mı?"</p>

    <p>Vasiliy anlamıştı. Hem de çok iyi. Vasiliy’in annesiyle babası buraya geldikleri zaman ilk Bushwick’e yerleşmişlerdi. Bushwick 1800'lü yılların ortalarından itibaren pek çok göçmen dalgası görmüştü: Almanlar, İngilizler, İrlandalılar, Ruslar, Polonyalılar, İtalyanlar, Afrikalı Amerikalılar, Porto Ricolular. Şimdi de Dominikliler, Guyanalılar, Jamaikalılar, Ekvadorlular, Hintliler, Koreliler ve Güneydoğu Asyalılar geliyordu. Vasiliy New York'un en fakir mahallelerinde epey zaman geçiriyordu. Her gece, fareleri uzak tutmak için kanepe minderleri, kitaplar ve mobilyalarla dairelerine duvar ören aileler biliyordu.</p>

    <p>Ama bu saldırı gerçekten de farklıydı. Gün ışığı. Cüret. Normalde yemek aramak için dışarı çıkan, koloninin en zayıf fareleri olurdu. Bu güçlü, sağlıklı bir dişiydi. Son derece sıradışı bir durumdu. Fareler insanlarla kırılgan bir denge halinde yaşarlar, medeniyetin zayıf taraflarından faydalanırlar, daha iri olan türün atıklarıyla beslenirlerdi. Gözlerden ırak, duvarların arkasında, yer tahtalarının altında gizlenirlerdi. Bir farenin görünmesi insan endişesini ve korkusunu simgeler. Olağan gece gezintilerinin ötesinde bir saldırı, çevresel koşullarda bir değişikliğe işaret eder. Tıpkı insanlar gibi, fareler de gereksiz riskler almazlar: Yeraltından zorla çıkarılmaları gerekir.</p>

    <p>"Pire tarağıyla taramamı ister misin?"</p>

    <p>"Tanrım, hayır. Torbaya koy ve ondan kurtul yeter. Ne yaparsan yap, sakın kıza gösterme. Zaten yeterince travma geçirdi."</p>

    <p>Vasiliy çantasından büyük bir plastik torba çıkardı ve fareyi bir başka halotan süngeri ile birlikte içine kapattı. Bu seferki ilaç ölümcül dozdaydı. Kanıtı saklamak için torbayı çuvalın içine koydu, sonra işine bakarak, mutfağa yollandı. Sekiz gözlü ağır ocağı ve bulaşık makinesini çekti. Lavabonun altındaki boruları kontrol etti. Fare dışkısı, fare deliği göremedi, ama yine de dolapların arkasına biraz yem serpti, çünkü oradaydı. Bunu evde oturanlara söylemeden yaptı, insanlar zehirler hakkında endişelenir, özellikle de ebeveynler; ama gerçek şudur ki, fare zehiri Manhattan’da her binanın dört bir köşesinde, bütün sokaklarda bulunur. Böğürtlen mavisi şekerlere ya da yeşil tahıla benzeyen bir şey fark ederseniz, yakınlarda fare görüldüğünü anlarsınız.</p>

    <p>Billy onun peşinden bodrum kata geldi. Burası düzenli ve düzgün bir yerdi, görünürde çöp, farelerin yuva kurulabileceği yumuşak atıklar yoktu. Vasiliy dışkı kokusu arayarak mekânı taradı. Nasıl fareler insanların kokusunu alabiliyorsa, Vasiliy de farelerin kokusunu alabilirdi. Işığı söndürerek Billy'yi huzursuz etti. İnce mavi tulumunun kemerinde taşıdığı feneri yaktı. Fener beyaz değil, mor bir ışık verdi. Kara ışık altında kemirgen idrarı çivit mavisi görünür, ama Vasiliy idrar göremedi. Sürünebilecekleri yerlere yem serpti ve köşe 'moteli'ni kurdu ---ne olur ne olmaz diye, kapanlar. Sonra Billy’nin peşinden lobiye çıktı.</p>

    <p>Billy, Vasiliy’e teşekkür etti ve ona borçlu olduğunu söyledi. Sonra kapıda ayrı yollara gittiler. Ama Vasiliy hâlâ şaşkındı. Alet kutusunu ve ölü fareyi minibüsüne bıraktıktan sonra bir Dominic purosu yaktı ve yürümeye başladı. Caddeden aşağı yürüdü ve kızın penceresinden baktığı parke taşı kaplı ara sokağa döndü. Manhattan’da, binalar arasında geçit kalmış tek yer Tribeca'ydı.</p>

    <p>Vasiliy daha birkaç adım gitmemişti ki, ilk fareyi gördü. Bir binanın kenarında koşturuyor, çevreyi yokluyordu. Sonra kısa tuğla duvarın kenarında büyümüş küçük, çarpık bir ağacın dalında bir tane daha gördü. Bir üçüncüsü taş olukta oturmuş, görünürde olmayan bir çöpün ya da lağımın kahverengi suyunu içiyordu.</p>

    <p>O orada durmuş izlerken, parke taşlarından fareler çıkmaya başladı. Yıpranmış taşları pençeliyor, yüzeye çıkıyorlardı. Fare iskeletleri yassılaşabilir ve genişliği iki santimden fazla olmayan kafataslarından büyük olmayan deliklerden geçebilmelerini sağlar. Aralıklardan ikişer üçer çıkıyorlar, hızla dağıtıyorlardı. Vasiliy boyutları otuza sekiz olan parke taşlarını karşılaştırma için kullanarak, bu farelerin boylarının yirmi ila yirmi beş santim uzunluğunda, kuyruklarının da bir o kadar olduğunu tahmin etti. Başka bir deyişle, bunlar yetişkin farelerdi.</p>

    <p>Yakınındaki iki çöp torbası kıpırdanıyor, kabarıyordu. Fareler içindeki çöpü yiyorlardı. Küçük bir fare yanından fırlayıp çöp tenekesine ulaşmaya çalıştı, ama Vasiliy iş çizmeleriyle bir tekme salladı ve fareyi dört buçuk metre uzağa fırlattı. Fare geçidin ortasına düştü ve kıpırtısız kaldı. Birkaç saniye içinde diğer fareler açgözlülükle tepesine çullanmışlardı ve uzun sarı dişleri ölen farenin kürkünü parçalıyordu. Fareleri yok etmenin en etkili ve verimli yolu çevrelerindeki yiyecek kaynağını yok etmek ve onların birbirlerini yemelerine izin vermektir.</p>

    <p>Bu fareler açtı ve kaçıyorlardı. Böyle, gündüz vakti yeryüzünde dolaşmaları görülmüş şey değildi. Bu kitlesel yer değiştirmeler ancak deprem ya da bir binanın yıkılması gibi bir olayın öncesinde görülürdü.</p>

    <p>Ya da, bazen, büyük bir inşaat projesinin öncesinde.</p>

    <p>Vasiliy güneye doğru bir sokak daha yürüdü, Barclay Caddesi'ni geçip şehrin yukarıdaki gökyüzüne açıldığı bir yere geldi. Burada altmış dört dönümlük bir inşaat alanı vardı.</p>

    <p>Eskiden Dünya Ticaret Merkezi’nin bulunduğu yere bakan platformlardan birine çıktı. Yeni binayı destekleyecek derin temeli kazmayı bitirmek üzereydiler, yerden beton ve çelik sütunlar yükselmeye başlamıştı, inşaat alanı şehirde bir oyuk gibiydi ---küçük kızın yüzündeki yara gibi.</p>

    <p>Vasiliy Eylül 2001'deki mahşer gününü hatırlıyordu. İkiz Kuleler’in yıkılmasından birkaç gün sonra sağlık departmanı ile birlikte içeri girmişti. Mekânın çevresindeki kepenkleri indirilmiş restoranlardan başlayarak, ortada kalan yiyecekleri temizlemişlerdi. Sonra bodrum katlarına, yeraltı odalarına girmişler ve tek bir canlı fare görememişlerdi, ama varlıklarına dair ---kilometrelerce uzunlukta, toz altında kalmış fare patikaları da dahil--- bol bol kanıt vardı. Tamamen kemirilmiş bir Mrs. Fields kurabiye dükkanını çok iyi hatırlıyordu. Mekânda fare nüfusu patlama yapmıştı, farelerin yeni yiyecek kaynakları aramak için yıkıntılardan dışarı akın edeceğinden, çevre caddeleri ve semtleri basacağından endişe ediliyordu. Bu yüzden devletin finanse ettiği devasa bir önleme programı başlatılmıştı. Sıfır Noktası’nın içine, çevresine binlerce yemleme istasyonu ve çelik telden kapanlar kurulmuştu, Vasiliy’in ve ona benzeyen diğerlerinin titizliği sayesinde korkulan istila hiç gerçekleşmemişti.</p>

    <p>Vasiliy bugüne dek devletle sözleşmeli çalışmaya devam etmişti, birimi Battery Park içinde ve çevresinde bir fare kontrol çalışmasını denetliyordu. Bu yüzden yerel fare istilaları konusunda bilgiliydi ve inşaat projesinin başından beri de öyleydi. Şimdiye dek her şey normal gitmişti.</p>

    <p>Aşağıdaki beton döken kamyonlara ve moloz kaldıran vinçlere baktı. Küçük bir oğlanın ayaklı dürbünle --- Empire State Building’in tepesindekilerle aynıydı--- işinin bitmesi için üç dakika bekledi, sonra iki çeyreklik attı ve inşaat alanını taradı.</p>

    <p>Biraz sonra onları gördü; küçük kahverengi bedenleri köşelerden fırlıyor, taş yığınlarının çevresinde koşuyordu, birkaçı Liberty Caddesi'ne çıkan tali yolda deli gibi koşturuyordu. Kahrolası bir engelli yarışı koşarmış gibi, Özgürlük Kulesi'nin temelini işaretleyen kazıkların çevresinden dolanıyorlardı. Yeni inşaatın yeraltındaki PATH metrosu ile birleşeceği boşluklara baktı. Sonra dürbünü daha yükseğe döndürdü ve farelerin doğu köşesindeki çelik platformun iskeletine tırmanmasını, tellere çıkmalarını izledi. Kitlesel olarak temelden çıkıyor ve bulabildikleri yollardan kaçıyorlardı.</p>

    <p><span> </span></p>

    <p><a class="pcalibre pcalibre1" id="bookmark51"></a>İZOLASYON KOĞUŞU JAMAİCA HASTANESİ TIP MERKEZİ</p>

    <p>İzolasyon koğuşunun ikinci kapısının arkasında, Eph lateks eldivenlerini taktı. Setrakian’ın da aynısını yapması için ısrar ederdi, ama adamın çarpık parmaklarına baktığı zaman bunun mümkün olup olamayacağını merak etmişti.</p>

    <p>Jim Kent’in kaldığı yere girdiler. Boş koğuştaki tek dolu yerdi. Jim uyuyordu, hâlâ sokak giysileri içindeydi; göğsünden ve elinden teller sarkıyor, sessizce çalışan makinelere gidiyordu. Görev başındaki hemşire ölçümlerin çok düşük olduğunu, bu yüzden otomatik alarmları ---düşük nabız, kan basıncı, terleme, oksijen seviyesi--- susturmak zorunda kaldıklarını, çünkü durmaksızın çaldıklarını söyledi.</p>

    <p>Eph berrak plastikten perdeleri açıp girdi. Serrakian’ın arkasında gerildiğini hissetti. Yaklaştıkları zaman Kent’in yaşam göstergeleri bütün ekranlarda yükseldi ---bu son derece sıradışıydı.</p>

    <p>"Kavanozdaki kurtçuk gibi," dedi Setrakian. "Bizi sezdi. Yakındaki kanı sezdi."</p>

    <p>"Olamaz," dedi Eph.</p>

    <p>Daha da yaklaştı. Jim’in yaşam göstergeleri ve beyin aktivitesi arttı.</p>

    <p>"Jim," dedi Eph.</p>

    <p>Jim’in yüzü uykuyla gevşemişti, esmer teni macun grisi bir renk alıyordu. Eph gözkapaklarının altında gözbebeklerinin çılgınca bir REM uykusu içindeymiş gibi hızla hareket ettiğini görebiliyordu.</p>

    <p>Setrakian uzun bastonunun gümüş kurt başı sapıyla perdeyi dibine kadar çekti. "Fazla yaklaşma," diye uyardı. "O dönüşüyor." Ceketinin cebine uzandı. "Aynan. Çıkar onu."</p>

    <p>Eph’in ceketinin iç cebi gümüş çerçeveli, on santime sekiz santim bir aynayla sarkmıştı ---yaşlı adamın bodrumdaki vampir cephaneliğinden topladığı pek çok nesneden biri.</p>

    <p>"Orada kendini görüyor musun?"</p>

    <p>Eph eski camdaki yansımasını gördü. "Elbette."</p>

    <p>"Lütfen onu kullanarak bana bak."</p>

    <p>Eph aynayı çevirdi ve yaşlı adamın yüzünü gördü. "Tamam."</p>

    <p>"Vampirlerin yansıması olmaz," dedi Nora.</p>

    <p>"Tam olarak öyle değil," dedi Setrakian. "Şimdi, lütfen... dikkatle... aynayı kullanarak onun yüzüne bak."</p>

    <p>Ayna çok küçük olduğundan, Eph’in yatağa yaklaşması gerekti. Kolunu uzatarak aynayı Jim’in başının üzerinde belli bir açıyla tuttu.</p>

    <p>Başta Jim’in yansımasını göremedi. İmge, Eph’in eli şiddetle titriyormuş gibi görünüyordu. Ama arka planda, yastık ve yatak kıpırtısızdı.</p>

    <p>Jim’in yüzü bulanıktı. Başı muazzam bir hızla sallanıyormuş gibi görünüyordu. Sanki öyle bir güçle titreşiyordu ki, hatları belirsizdi.</p>

    <p>Eph kolunu hemen çekti.</p>

    <p>"Gümüş sır," dedi Setrakian kendi aynasına dokunarak. "Anahtar bu. Bugünün seri üretim aynaları, krom kaplı sırtları yüzünden, hiçbir şey göstermiyor. Ama gümüş sırlı cam her zaman doğruyu söyler."</p>

    <p>Eph aynada yine kendine baktı. Normaldi. Kendi elinin hafifçe titremesi dışında.</p>

    <p>Aynayı yine Jim’in yüzünün üzerine uzattı ve kıpırtısız tutmaya çalıştı ---ve Jim’in yansıması olan muazzam bulanıklığı gördü. Sanki Jim’in bedeni öfkeli bir şeyin sancısı içindeydi, göze görünmeyecek kadar hızlı ve sertçe titreşiyordu.</p>

    <p>Ama çıplak gözle bakınca sakin sakin, kıpırdamadan yatıyordu.</p>

    <p>Eph aynayı Nora’ya verdi. Nora da onun hayretini ve korkusunu paylaştı. "Demek bunun anlamı... o bir şeye dönüşüyor... Kaptan Redfern gibi bir şeye."</p>

    <p>"Normal enfeksiyonun ardından," dedi Setrakian, "dönüşümlerini tamamlamaları ve beslenmeye başlamaları yalnızca bir gün ve gece sürer. Bir tanesinin tamamen dönüşmesi yedi gece alır. Bu süre içinde hastalık bedeni tamamen tüketir ve onu kendi amacına ---yeni parazit durumuna--- göre yeniden şekillendirir. Sonra, otuz gecede tam olarak olgunlaşır."</p>

    <p>"Tam olarak olgunlaşmak mı?" dedi Nora.</p>

    <p>"Dua et, o aşamayı görmeyelim," dedi yaşlı adam. Jim’e işaret etti. "insan boynundaki damarlar en kolay erişim noktasıdır, ama femur damarları da kana doğrudan ulaşım yolu sağlar."</p>

    <p>Boyundaki kesik o kadar düzgündü ki, o anda görünmüyordu. "Neden kan?" dedi Eph.</p>

    <p>"Oksijen, demir ve pek çok başka besin maddesi var."</p>

    <p>"Oksijen mi?" diye sordu Nora.</p>

    <p>Setrakian başını salladı. "Konakladıkları bedenler değişir. Dönüşümün bir parçası olarak dolaşım ve sindirim sistemleri birleşir, bir olur. Böceklerdeki gibi. Kendi kanlarında, insan kanına kırmızı rengini veren demir ve oksijen bileşimi yoktur. Onların kanı beyaza döner."</p>

    <p>"Organlar da..." dedi Eph. "Redfern'ünküler neredeyse kanserliye benziyordu."</p>

    <p>"Beden sistemi tüketilir ve dönüştürülür. Virüs bedeni ele geçirir. Bedenler artık nefes almaz. Refleks eseri solunum sürer, ama artık oksijen kullanamaz. İhtiyaç duymadıkları akciğerler zamanla büzülüp uyum sağlar."</p>

    <p>"Redfern," dedi Eph. "Saldırdığı zaman ağzından son derece gelişkin bir organ çıktı. Dilin altında iyice gelişmiş kaslı bir iğne varmış gibi."</p>

    <p>Setrakian, hava durumu konusunda Eph’in söylediklerine katılırmış gibi başını salladı. "Beslendikleri zaman o organ kanla dolar. Derileri, göz yuvarları, tırnak etleri neredeyse kızarır. Bu iğne dediğiniz şey aslında biçim değiştirmiş eski bir organdır, eski gırtlak, soluk borusu ve akciğer keseleri, yeni gelişmiş etle birlikte, yeni bir işlev kazanır. Bir ceketin kol yeninin tersyüz edilmesi gibi. Vampir bu organı kendi göğüs boşluğundan fırlatabilir, bir ila iki metre ileriye uzatabilir. Olgun bir kurbanın anatomisine bakarsanız, kaslı bir doku bulursunuz, beslenmek için bu organı fırlatan bir kese. Tek gereken saf insan kanının düzenli olarak alınmasıdır. Bu açıdan diyabetliler gibidirler. Bilmiyorum. Doktor olan sizsiniz."</p>

    <p>"Öyle olduğumu sanıyordum," diye mırıldandı Eph. "Şimdiye kadar."</p>

    <p>"Ben vampirlerin bakire kanı içtiğini sanıyordum," dedi Nora. "Hipnotize ettiklerini... yarasaya dönüştüklerini..."</p>

    <p>"Bunlar fazla romantik fikirler," dedi Setrakian. "Ama gerçek daha... nasıl demeli?"</p>

    <p>"Sapkınca," dedi Eph.</p>

    <p>"İğrenç," dedi Nora.</p>

    <p>"Hayır," dedi Setrakian. "Banal. Amonyum buldunuz mu?"</p>

    <p>Eph başını salladı.</p>

    <p>"Çok sıkışık bir sindirim sistemleri vardır," diye devam etti Setrakian. "Besin saklayacak yerleri yoktur. Yeni besine yer açmak için sindirilmemiş plazma ve diğer atıkların atılması gerekir. Kene gibi ---beslenirken dışkılarlar."</p>

    <p>Aniden odanın içindeki ısı değişti. Setrakian’ın sesi buz gibi bir fısıltıya dönüştü.</p>

    <p><i>"Strigoi"</i> diye tısladı. "Burada."</p>

    <p>Eph, Jim’e baktı. Jim’in gözleri açıktı, gözbebekleri karanlıktı, çevrelerindeki iris tabakaları grimsi turuncuya dönüyordu, neredeyse alacakaranlık gökyüzü gibi. Gözlerini tavana dikmişti.</p>

    <p>Eph bir korku sancısı hissetti. Setrakian gerildi, boğum boğum elleri bastonunun kurt kafası topuzuna yanaştı ---vurmaya hazırdı. Eph onun amacının elektriğini hissetti ve yaşlı adamın gözlerinde gördüğü derin, kadim nefret karşısında şok oldu.</p>

    <p>"Profesör..." dedi Jim dudaklarından kaçan hafif bir homurtuyla.</p>

    <p>Sonra gözkapakları yine kapandı, Jim REM benzeri transına geri döndü.</p>

    <p>Eph yaşlı adama döndü. "O sizi... nasıl tanıdı?"</p>

    <p>"0 tanımadı," dedi Setrakian vurmak için tetikte bekleyerek. "Şu anda bir arıdan farksız, bir kovanın parçası oluyor. Pek çok parçadan, ama tek bir iradeden oluşan bir beden." Eph'e baktı. "Bu şey yok edilmeli."</p>

    <p>"Ne?" dedi Eph. "Hayır."</p>

    <p>"O artık sizin arkadaşınız değil," dedi Setrakian. "O sizin düşmanınız."</p>

    <p>"Bu doğru olsa bile ---yine de benim hastam."</p>

    <p>"Bu adam hasta değil. Hastalık âleminin ötesine geçti. Birkaç saat sonra ondan hiçbir şey kalmamış olacak. Hem... onu burada tutmak son derece tehlikeli. Pilotta olduğu gibi, bu binadaki insanları büyük riske sokmuş olacaksınız."</p>

    <p>"Ya... ya kan bulamazsa?"</p>

    <p>"Beslenmezse çökmeye başlar. Kırk sekiz saat boyunca beslenmezse beden zayıflar, sistemi kendi bedenindeki insan kas ve yağ hücreleriyle beslenmeye, ağır ağır ve acı verici bir biçimde kendi kendini yemeye başlar. Ta ki, yalnızca vampir sistem kalana kadar."</p>

    <p>Eph başını sertçe iki yana salladı. "Benim yapmam gereken bir tedavi protokolü belirlemek. Bu hastalığın sebebi bir virüsse, bir tedavi bulmak için çalışmalıyım."</p>

    <p>"Tek bir tedavisi var," dedi Setrakian. "Ölüm. Bedenin yok edilmesi. Merhametli bir ölüm."</p>

    <p>"Biz veteriner değiliz," dedi Eph. "Yaşayamayacak kadar hasta insanları öldürmeyiz."</p>

    <p>"Pilota öyle yaptınız."</p>

    <p>Eph kekeledi. "O farklıydı. Nora'yla Jim’e saldırdı ---bana saldırdı."</p>

    <p>"Kendini savunma felsefeniz, eğer gerçekten uygulanırsa, bu durumda kesinlikle geçerli."</p>

    <p>"O zaman soykırım felsefesi de geçerli olurdu."</p>

    <p>"Peki, eğer amaçları buysa ---insan ırkını tamamen boyunduruk altına almaksa--- o zaman yanıtınız ne olurdu?"</p>

    <p>Eph soyut düşüncelere dolanmak istemiyordu. Baktığı kişi bir meslektaşıydı. Bir dosttu.</p>

    <p>Setrakian onların fikirlerini değiştiremeyeceğini gördü, henüz hazır değillerdi. "O zaman beni pilotun kalıntılarına götürün. Belki sizi ikna edebilirim."</p>

    <p>Asansöre binip bodrum kata inerlerken kimse konuşmadı. Kilitli olmasını bekledikleri morg kapısını açık buldular. Polis ve hastane idaresi kapının önünde toplanmıştı.</p>

    <p>Eph onlara yaklaştı. "Ne yaptığınızı sanıyorsunuz?.."</p>

    <p>Kapı çerçevesi çizilmişti, kasada ezikler ve zorlama izleri vardı, kilit dışarıdan kırılmıştı.</p>

    <p>İdareci kapıyı açmamıştı. Biri zorla içeri girmişti.</p>

    <p>Eph çabucak içeri baktı.</p>

    <p>Masa çıplaktı. Redfern'ün cesedi gitmişti.</p>

    <p>Eph daha fazla bilgi alabilmek için idareciye döndü, ama onun koridorda birkaç adım gerilediğini ve ona bakarak polislerle konuştuğunu fark ederek şaşırdı.</p>

    <p>"Artık gitmeliyiz," dedi Setrakian.</p>

    <p>"Ama cesedin nerede olduğunu öğrenmemiz lazım," dedi Eph.</p>

    <p>"Onlar gitti," dedi Setrakian. "Asla bulunamayacaklar." Yaşlı adam şaşırtıcı bir güçle Eph’in kolunu tuttu. "Amaçlarına hizmet ettiler sanırım."</p>

    <p>"Amaçları mı? O nedir?"</p>

    <p>"Nihai olarak, dikkat dağıtmak. Çünkü önceden morglarda yatan diğer yolculardan daha ölü değiller."</p>

    <h1 class="calibre34" id="sigil_toc_id_23"><a class="pcalibre pcalibre1" id="bookmark52"></a>SHEEPSHEAD KOYU, BROOKLYN</h1>

    <p>Yeni dul kalmış Glory Mueller, bir eş vasiyet bırakmadan ölürse ne yapması gerektiğine dair internette araştırma yaparken, 753 sayılı seferdeki kurbanların cesetlerinin kaybolduğuna dair bir haber fark etti. Bağlantıyı izledi ve TAKİPTE etiketli bir yazı okudu. Yazılanlara göre, FBI bir saat içinde basın açıklaması yapacak ve Regis Havayolları trajedisinin kurbanlarının cesetlerinin morgdan kaybolması hakkında bilgi verenlere yeni ve daha büyük bir ödül vaat ettiklerini bildirecekti.</p>

    <p>Bu hikâye derin bir korku yarattı. Bir sebepten, önceki gece bir düşten uyandığını ve tavan arasında sesler duyduğunu hatırladı.</p>

    <p>Onu uyandıran rüyadan, yeni merhum olmuş kocasının ölümden dönüp ona geldiğini hatırlıyordu sadece. Bir hata olmuştu ve 753 sefer sayılı uçaktaki tuhaf trajedi aslında olmamıştı. Hermann, Sheepshead Koyu'ndaki evlerinin arka kapısından, yüzünde bir <i>benden kurtulduğunu sanmıştın değil mi</i> gülümsemesi ile girmiş ve akşam yemeğini istemişti.</p>

    <p>Glory başkalarının önünde, sessizce yas tutan dul rolü oynamıştı ve bunu karşısına çıkabilecek soruşturmalar ve davalar boyunca da sürdürecekti. Ama muhtemelen on üç senelik kocasının canına mal olan trajik olayı büyük bir armağan olarak gören tek kişiydi.</p>

    <p>On üç senelik evlilik. On üç senelik amansız şiddet. Birlikte geçirdikleri seneler boyunca gittikçe artmış, dokuz ve on bir yaşındaki oğullarının gözleri önünde gittikçe daha sık gerçekleşir olmuştu. Glory sürekli olarak kocasının ruh halindeki değişimlerden korkarak yaşıyordu. O geçen hafta evde yokken, Heidelberg’de, ölüm döşeğindeki annesini ziyaret ederken, çocukları toparlayıp gitmenin nasıl bir şey olacağını düşünme izni bile vermişti kendine. Bir gündüz düşüydü yalnızca, gerçekleştirmek için fazla riskliydi. Ama nereye gidebilirdi ki? Daha da önemlisi... kocası onları yakalarsa, ki yakalayacağını biliyordu, ona ve çocuklara ne yapardı?</p>

    <p>Ama Tanrı merhametliydi. Sonunda dualarına yanıt vermişti. O ---ve çocukları--- kurtulmuştu. Bu karanlık şiddet örtüsü yuvalarının üstünden kalkmıştı.</p>

    <p>Merdivenin dibine gitti, ikinci kata ve orada, tavandaki kapağa baktı. Kapağın halatı sarkıyordu.</p>

    <p>Rakunlar. Geri dönmüşlerdi. Hermann bir tanesini tavan arasında kapanla yakalamıştı. Korkudan çılgına dönmüş hayvanı arka bahçeye götürmüş, oğlanların önünde ona bir ders vermişti...</p>

    <p>Artık bunlar yoktu. Artık Glory’nin korkacak hiçbir şeyi yoktu. Oğlanların eve dönmesine en az bir saat vardı. Glory yukarıya şimdi çıkmaya karar verdi. Zaten Hermann’ın eşyalarını elden geçirmeyi planlıyordu. Salı çöp günüydü ve o zamana kadar kocasına ait her şeyin gitmesini istiyordu.</p>

    <p>Bir silaha ihtiyacı vardı ve aklına ilk gelen Hermann’ın kendi palası oldu. Onu birkaç sene önce almıştı ve yağlı kumaşa sarıp, evin yanındaki kilitli, plastik alet barakasının içine koymuştu. Glory ona neden böyle bir şey ---Sheepshead Koyu gibi bir yerde bir orman aleti--- istediğini sorduğunda yalnızca alayla gülmüş ve, "Hiç belli olmaz," yanıtını vermişti.</p>

    <p>Bu daimi küçük tehdit imaları Hermann’ın gündelik tacizlerinin bir parçasıydı. Anahtarı kiler kapısının arkasındaki çengelden aldı ve dışarı çıkıp kilidi açtı. Yağlı kumaşı bahçe aletlerinin ve düğün armağanı olarak aldıkları eski, kıymık kıymık olmuş bir kroket takımının (onu artık ateş yakmak için kullanacaktı) altında buldu. Paketi mutfağa götürdü ve masaya koydu. Açmadan önce duraksadı.</p>

    <p>Öteden beri bu şeye kötücül özellikler atfetmişti. Her zaman, onun bir şekilde bu ailenin kaderinde belirleyici olacağını hayal etmişti; muhtemelen Glory’nin Hermann’ın ellerinde ölmesinde aracı olacaktı. Onu, uyuyan bir bebek iblisin örtüsünü açar gibi, yavaşça açtı. Hermann özel eşyalarına dokunulmasından hiçbir zaman hoşlanmamıştı.</p>

    <p>Palanın çeliği uzun, geniş ve düzdü. Kabzasına deri şeritler sarılmıştı ve bir önceki sahibinin elinde solarak yumuşak bir kahverengi renk almıştı. Glorry onu kaldırdı, çevirdi, elindeki bu tuhaf nesnenin ağırlığını hissetti. Mikrodalga fırının kapağında kendi yansımasını görünce korktu: mutfağında elinde bir palayla duran bir kadın.</p>

    <p>Hermann onu delirtmişti.</p>

    <p>Pala elinde, yukarı kata çıktı. Tavan kapağının altında durdu ve sarkan beyaz halatın dibindeki düğüme uzandı. Kapak inleyen menteşeler üzerinde aşağıya doğru kırk beş derece açıyla açıldı. Bu gürültü orada saklanan yaratıkları ürkütmüş olmalıydı. Glory koşuşturma sesleri duymayı bekleyerek dinledi, ama ses gelmedi.</p>

    <p>Duvarda, yüksekteki elektrik düğmesine uzandı, ama ışık yanmadı. Onu birkaç kez açıp kapadı, ama yine bir şey olmadı. Noel'den beri buraya çıkmamıştı, ampul yanmış olabilirdi. Tavan arası kirişlerinin arasında küçük bir çatı penceresi vardı. O yeterince ışık verirdi.</p>

    <p>Katlanır merdiveni açtı ve tırmanmaya başladı. Uç basamak sonra gözleri tavan arası zemini ile aynı hizaya geldi. Henüz bitmemişti, folyo arkalı pembe fiberglas yalıtım örtüleri açıktaki putrellerin arasında rulo halinde duruyordu. Kuzeygüney ve doğubatı yönünde, çapraz düzenle kontrplak döşenmişti; bunlar depo mekânının dört çeyreğine giden yürüyüş yollarını oluşturuyordu.</p>

    <p>Mekân beklediğinden daha karanlıktı. Sonra eski giysi askılarının yerinin değiştirilip, alçak çatı penceresinin kapatıldığını gördü. Hermann'dan önceki hayatından kalma giysileri plastiğe sarılıp, on üç sene boyunca depoda saklanmıştı. Kontrplakların üzerinde yürüdü ve içeri ışık girsin diye askıları kaldırdı. Giysileri elden geçirip, eski benliğini hatırlayabileceği fikri dolaşıyordu kafasında. Ama sonra, kontrplak yürüyüş yolunun ötesinde, iki uzun putrelin arasında, yalıtım malzemesinin bir sebepten kaldırıldığı, çıplak bir zemin parçası gördü.</p>

    <p>Sonra bir başka çıplak yer fark etti.</p>

    <p>Ve bir tane daha.</p>

    <p>Olduğu yerde donakaldı. Aniden arkasında bir şey sezdi. Dönmeye korkuyordu ---ama sonra elindeki palayı hatırladı.</p>

    <p>Arkasında, tavan arasının dikey kenarının dibinde, çatı penceresinden en uzak yerde, yırtılmış yalıtım malzemesi köşeye yığılmıştı. Fiberglasın bir kısmı, devasa bir yuva hazırlayan bir hayvan tarafından yapılmış gibi parçalanmıştı.</p>

    <p>Rakun değil. Daha büyük bir şey. Çok daha büyük.</p>

    <p>Yığın tamamen kıpırtısızdı, bir şey saklamak için ayarlanmış gibiydi. Hermann o bilmeden tuhaf bir proje mi yapıyordu? Burada hangi karanlık sırrı saklıyordu?</p>

    <p>Palayı sağ elinde kaldırarak bir parçanın kenarını çekeledi ve onu uzun bir şerit halinde yığından çektiği zaman...</p>

    <p>... hiçbir şey geçmedi.</p>

    <p>Bunun üzerine ikinci şeridi çekti... ve altından kıllı bir erkek kolu çıkınca durdu.</p>

    <p>Glory o kolu tanıyordu. Ona bağlı eli de biliyordu. Onları yakından tanıyordu.</p>

    <p>Gördüklerine inanamıyordu.</p>

    <p>Palayı önünde kaldırarak bir şerit daha çekti.</p>

    <p>Onun gömleği; kışın bile giymeyi tercih ettiği kısa kollu, düğmeli gömleklerinden biri. Hermann kibirli bir adamdı, kıllı kolları ile gurur duyardı. Saati ve alyansı yoktu</p>

    <p>Glory dehşetten eriyerek, manzara karşısında olduğu yere mıhlanmıştı. Ama görmesi gerekiyordu. Bir şeride daha uzandı ve onu çektiği zaman yalıtım malzemesinin geri kalanının büyük kısmı kayıp yere düştü.</p>

    <p>Ölü kocası Hermann evinin tavan arasında uyuyordu. Lime lime edilmiş pembe fiberglastan bir yatağın üzerinde, yürürken kirlenmiş gibi görünen ayakları dışında tamamen giyinik haldeydi.</p>

    <p>Glory bu şoku kavrayamıyordu. Onunla başa çıkamıyordu. Kurtulduğunu sandığı koca. Zalim. Dayakçı. Tecavüzcü.</p>

    <p>Elindeki pala adeta Demokles’in kılıcı gibi, Hermann’ın en ufak kıpırtısında inmeye hazır, uyuyan bedenin tepesinde dikildi.</p>

    <p>Sonra kolunu yavaş yavaş indirdi, pala yanında durdu. Onun bir hayalet olduğunu fark etti. Ölümden dönmüş bir adam, sonsuza dek onun peşinden gelecek bir varlık. Glory ondan hiç kurtulamayacaktı.</p>

    <p>Hermann gözlerini açtığında o bunları düşünüyordu.</p>

    <p>Gözlerinin üzerindeki gözkapakları kalktı ve gözler dümdüz önüne baktı.</p>

    <p>Glory olduğu yerde donakaldı. Kaçmak istedi, çığlık atmak istedi, ama ikisini de yapamadı.</p>

    <p>Hermann’ın başı döndü, gözleri ona dikildi. Her zamanki aynı sataşan bakış vardı gözlerinde. Aynı alaylı ifade. Kötü şeylerden önce gelen aynı bakış.</p>

    <p>Sonra Glory’nin kafasının içinde bir şey tık etti.</p>

    <p>Aynı anda, sokağın dört ev aşağısında, dört yaşındaki Lucy Needham evin önündeki araba yolunda durmuş, Bebecik adındaki oyuncak bebeğini küçük bir Cheez-Its torbasından besliyordu. Lucy çıtırdayan krakerleri kemirmeyi bıraktı ve bunun yerine boğuk çığlıkları ve sert <i>çat</i> seslerini dinledi... yakından bir yerden geliyordu. Kendi evine, sonra kuzeye baktı. Masum bir şaşkınlık içinde burnu kırıştı. Açık ağzından sarkan ve yarı çiğnenmiş peynirli krakerlerden turunculaşmış bir dille kıpırdamadan durup, duyduğu en tuhaf gürültüleri dinledi. Babası elinde telefonla dışarı çıktığında ona söylemeye niyetliydi, ama o sırada Cheez-Its torbası elinden düşmüştü ve Lucy krakerleri yerden toplayıp yiyordu. Bu yüzden azar işitince her şeyi unuttu.</p>

    <p>Glory orada, tavan arasında nefes nefese durmuş, palayı iki eliyle kavramış, öğürüyordu. Hermann yapış yapış pembe yalıtım malzemesinin üzerinde paramparça yatıyordu ve tavan arası duvarından beyaz bir sıvı damlıyordu.</p>

    <p><i>Beyaz?</i></p>

    <p>Glory, bir ruh bulantısı içinde titriyordu. Verdiği zararı inceledi. Pala iki kez tahta kirişe saplanmıştı. Glory, Hermann palayı elinden almaya çalışıyormuş gibi hissetmiş, onu çılgınca ileri geri sallayarak kurtarmış ve Hermann’ın bedenine savurmaya devam etmişti.</p>

    <p>Bir adım geriledi. Bedeninden çıkmış, kendine uzaktan bakıyormuş gibi hissediyordu. Yaptığı şey şok ediciydi.</p>

    <p>Hermann’ın alaylı ifadesi, başıyla birlikte iki kirişin arasına yuvarlanmıştı; yüzüstü duruyordu ve yanağına pamuk şeker gibi, bir parça pembe fiberglas yapışmıştı. Gövdesi deşilmişti, butları femura kadar kesilmişti, bacak arasından beyaz köpükler çıkıyordu.</p>

    <p><i>Beyaz?</i></p>

    <p>Bir şeyin <i>tıptıptıp</i> diye terliğine dokunduğunu hissetti. Orada kan gördü ---kırmızı kan--- ve bir şekilde kendini, sol kolunu kestiğini fark etti, ama acı hissetmiyordu. Kolunu kaldırıp inceledi, kolundan kontrplak zemine şişman, kırmızı damlalar düştü.</p>

    <p><i>Beyaz?</i></p>

    <p>Kara, küçük ve kıvranan bir şey gördü. Hâlâ cinayet öfkesinin pençesindeydi; bakışları bulanıktı ve gözlerini kırpıştırıyordu. Gördüklerine güvenemiyordu.</p>

    <p>Bileğinde, kanlı terliğinin altında bir kaşıntı hissetti. Kaşıntı bacağına kıvrandı ve Glory yapış yapış, beyaz palanın düz yanıyla butuna şaplak attı.</p>

    <p>Sonra... diğer bacağının önünde bir başka kaşıntı hissetti. Ve ---ayrıca--- belinde de. Bir tür isterik tepki verdiğini fark etti; böcek saldırısına uğramış gibi hissediyordu. Bir adım geriledi, neredeyse kontrplak yürüyüş yolundan düşecekti.</p>

    <p>O zaman bacak arasında son derece sinir bozucu bir kıvranma hissi duydu ---sonra aniden, rektumunda kıvrılan bir rahatsızlık. Saldırgan bir kayma hissi onu olduğu yerde sıçrattı ve altına kaçırmak üzereymiş gibi kalçalarını kastı. Anüsündeki kas gevşedi ve Glory bir an o şekilde, felç olmuş gibi durdu. Sonra his solmaya başladı. Glory rahatladı. Banyoya gitmesi gerekiyordu. Bir başka kıvranma hissi dikkatini çekti; bu seferki, bluzunun kolunun içindeydi. Kolundaki kesikte yakıcı bir kaşıntı hissetti.</p>

    <p>Sonra, karnında, derinliklerde sarsıcı bir sancıyla iki büklüm oldu. Pala kontrplağın üzerine düştü ve Glory’nin ağzından bir ızdırap feryadı çıktı. Tecavüze uğradığını hissediyordu. Bir şeyin kolunda dalgalandığını hissetti ---şimdi etinin altındaydı, derisi karıncalanıyordu--- ve ağzı açıkken, hâlâ çığlık atmaktayken, bir başka damar kurdu ensesinden kıvranarak geldi, çenesini aşıp dudağına vardı ve ağzından içeri, yanağına doğru girip, gırtlağına süründü.</p>

    <p><span> </span></p>

    <p><a class="pcalibre pcalibre1" id="bookmark53"></a>FREEBURG, NEW YORK</p>

    <p>Eph arabasını Cross Island Bulvarı üzerinden doğuya, Nassau İlçesi'ne sürerken gece hızla çökmekteydi.</p>

    <p>"Yani bana, şehir morglarındaki yolcuların, tüm şehrin aradığı kişilerin ---hepsinin eve gittiğini mi söylüyorsunuz?"</p>

    <p>Yaşlı profesör arka koltukta oturmuş, şapkasını kucağına bırakmıştı. "Kan, kan ister," dedi. "Döndükten sonra, ilk önce hastalanmamış akrabalarını ve arkadaşlarını ararlar. Geceleyin duygusal bağ paylaştıkları kişileri aramak için geri dönerler. Onların 'Kıymetlileri'. Eve dönüş içgüdüsü gibi sanırım. Kayıp köpeklerin yüzlerce kilometre gidip sahiplerini bulmalarını sağlayan aynı hayvani içgüdü. Yüksek beyin işlevleri zayıfladıkça, hayvansı doğaları kontrolü ele alır. Bunlar dürtülerin güttüğü yaratıklardır. Beslenmek. Saklanmak. Yuvalanmak."</p>

    <p>"Onların yasını tutan insanlara dönüyorlar," dedi önde, Eph’in yanındaki yolcu koltuğunda oturan Nora. "Saldırmak ve hastalığı bulaştırmak için mi?"</p>

    <p>"Beslenmek için. Yaşayanlara işkence etmek, ölümden dönmüşlerin doğasında vardır."</p>

    <p>Eph sessizlik içinde otobandan çıktı. Bu vampir meselesi bozuk yemek yemenin zihinsel dengiydi: Zihni onu sindirmeyi reddediyordu. Çiğniyor, çiğniyordu, ama bir türlü yutamıyordu.</p>

    <p>Setrakian ondan, 753 numaralı seferin yolcu listesinden birini seçmesini istemişti ve Eph’in ilk aklına gelen, küçük kız Emma Gilbarton olmuştu. Uçakta annesi ile el ele bulduğu. Setrakian’ın hipotezini sınamak için iyi bir örnek gibi gelmişti. On bir yaşında ölü bir kız, geceleyin Queens'ten, ta ailesinin Freeburg'daki evine nasıl gidebilirdi?</p>

    <p>Ama şimdi Eph, arabayı Gilbarton'ların evinin (aralıklı malikanelerin dizildiği geniş bir sokakta, George dönemi tarzında yapılmış, haşmetli bir evdi) önüne çekerken, eğer bu konuda yanılmışlarsa, ailesinin sonunun, karısının ve tek çocuğunun yasını tutan bir adamı uyandıracağını fark etti.</p>

    <p>Bu, Eph’in bildiği türden bir şeydi.</p>

    <p>Setrakian Explorer'dan indi, şapkasını başına geçirdi ve yaslanmak için ihtiyaç duymadığı uzun bastonunu taşıyarak yürüdü. Sokak o saatte sessizdi, diğer evlerin bazılarının içinde ışıklar yanıyordu, ama dışarıda insanlar, yoldan geçen arabalar yoktu. Gilbarton'ların evinin tüm pencereleri karanlıktı. Setrakian onlara birer pilli fener verdi. Luma ışıkları gibi kara ampullüydüler, ama daha ağırdılar.</p>

    <p>Kapıya gittiler ve Setrakian bastonunun başını kullanarak kapı zilini çaldı. Kimse yanıt vermeyince kapı tokmağını denedi. Yalnızca elinin eldivenli kısmını kullanmış, çıplak parmak uçlarını kapı tokmağına dokundurmamıştı. Parmak izi bırakmıyordu.</p>

    <p>Eph yaşlı adamın daha önce de bu tür şeyler yapmış olduğunu anladı.</p>

    <p>Ön kapı sıkıca kilitlenmişti. "Gelin," dedi Setrakian.</p>

    <p>Merdiveni indiler ve evin çevresinden dolaştılar. Arka bahçe, eski bir ormanın kıyısında geniş bir açıklıktı. Yeni ay yeterince ışık veriyor, bedenlerinin soluk gölgelerini çimenlerin üzerine düşürüyordu.</p>

    <p>Setrakian durup bastonuyla işaret etti.</p>

    <p>Mahzenin karanlık girişi yükseliyordu ve kapıları ardına dek geceye açıktı.</p>

    <p>Yaşlı adam o tarafa yürüdü ve Eph ile Nora da onu takip etti. Karanlık mahzene inen taş basamaklar vardı. Setrakian arka bahçeyi kuşatan yüksek ağaçların arasını taradı.</p>

    <p>"Öylesine içeri giremeyiz," dedi Eph.</p>

    <p>"Bu, günbatımından sonra kesinlikle aptalca olur," dedi Setrakian. "Ama bekleme şansımız yok."</p>

    <p>"Hayır, demek istediğim... bu haneye tecavüz," dedi Eph. "İlk önce polisi aramamız lazım."</p>

    <p>Setrakian azarlayan bir bakışla Eph’in fenerini elinden aldı. "Burada yapmamız gerekeni... anlamazlar."</p>

    <p>Feneri yaktı, iki mor ampul kara ışık yaymaya başladı. Eph’in kullandığı tıbbi fenerlere benziyordu, ama daha parlak ve sıcaktı, daha büyük piller takılmıştı.</p>

    <p>"Kara ışık mı?" dedi Eph.</p>

    <p>"Kara ışık yalnızca uzun dalga morötesi ya da UVA ışıktır. Ortaya çıkarıcı, ama zararsızdır. UVB orta dalgadır, güneş yanığına ya da deri kanserine sebep olabilir. Bu," ---fenerin ışığını onlardan ve kendisinden uzak tutmaya özen gösterdi--- "kısa dalga UVC'dir. Mikrop kırıcıdır, sterilizasyon için kullanılır. DNA bağlarını kırar. Doğrudan bu ışığa maruz kalmak insan derisi için çok zararlıdır. Ama bir vampire karşı... bir silahtır."</p>

    <p>Yaşlı adam fenerle birlikte basamakları inmeye başladı. Bastonu diğer elindeydi. Morötesi spektrum pek az gerçek aydınlanma sağlar, UVC ışığı ortamdaki kasveti dağıtmak yerine onu artırıyordu. Gecenin serinliğinden, beton temel mahzeninin soğuğuna geçerlerken, merdivenin iki yanındaki taş duvarların üzerindeki yosunlar hayalet beyazı parlıyordu.</p>

    <p>İçeride, Eph birinci kata çıkan merdivenin karanlık siluetini seçebiliyordu. Bir çamaşırhane ve eski moda bir tilt makinesi vardı.</p>

    <p>Ve yerde yatan bir beden.</p>

    <p>Ekose pijama giymiş bir adam. Eph eğitimli bir doktorun içgüdüsüyle ona doğru yürümeye başladı ---sonra kendine hakim oldu. Nora iç kapının karşısındaki duvarda el yordamı ile arandı, oradaki düğmeye bastı, ama ışık yanmadı.</p>

    <p>Setrakian adama yaklaştı ve lambayı adamın boynuna tuttu.</p>

    <p>Çivit rengi tuhaf parıltı, adamın boğazının ortasının hemen solunda, mavi mavi parlayan küçük, dümdüz bir yarık gösterdi.</p>

    <p>"Dönüşmüş," dedi Setrakian.</p>

    <p>Yaşlı adam Luma lambasını yine Eph’in eline tutuşturdu. Nora kendi lambasını yakıp adamın yüzüne tuttu ve ortaya çılgın bir derialtı varlığı çıktı: kıpırdanan, kıvranan, tarif edilemez, ama kuşku götürmez bir biçimde kötücül, kaşlarını çatmış bir ölü maskesi.</p>

    <p>Setrakian gidip, köşedeki tezgaha dayanmış, parlak tahta saplı, kırmızıgümüş çeliği ışıl ışıl olan yeni bir balta buldu. Boğum boğum ellerinde baltayla geri döndü.</p>

    <p>"Dur," dedi Eph.</p>

    <p>"Lütfen geri çekilin Doktor," dedi Setrakian.</p>

    <p>"Öylece orada yatıyor," dedi Eph.</p>

    <p>"Yakında kalkar." Yaşlı adam bakışlarını yerde yatan adamdan hiç ayırmadan, açık mahzen kapağına giden taş basamakları gösterdi. "Kız şimdi dışarıda bir yerde. Diğerleriyle besleniyor." Setrakian baltayı hazır etti. "Buna göz yummanızı istemiyorum Doktor. Şu anda tek istediğim kenara çekilmeniz."</p>

    <p>Eph Setrakian’ın yüzündeki kararlılığı gördü ve, o yoluna çıksa da, çıkmasa da, onun baltayı savuracağını anladı. Eph geri çekildi. Balta Setrakian’ın cüssesine ve yaşına göre ağırdı, yaşlı adam iki kolunu başının üzerine kaldırdı, baltanın arkası neredeyse beline kadar indi.</p>

    <p>Sonra kolları gevşedi. Dirseklerini indirdi.</p>

    <p>Başını açık mahzen kapağına çevirerek dinledi.</p>

    <p>O zaman Eph de duydu: ezilen kuru otların çıtırtısı.</p>

    <p>Başta hayvan zannetti. Ama hayır. Çıtırtıda iki ayaklı birinin basit ritmi vardı.</p>

    <p>Ayak sesleri. İnsan ---ya da eskiden insan olan bir şey. Yaklaşıyordu.</p>

    <p>Setrakian baltayı indirdi. "Kapının yanında durun. <i>Sessizce.</i> Kız girdikten sonra kapıyı arkasından kapatın." Eph'ten lambayı aldı, karşılığında baltayı eline tutuşturdu. "Kız kaçmamalı."</p>

    <p>Bastonunu duvara dayadığı yere, kapının karşısına çekildi ---sonra sıcak lambayı söndürerek mutlak karanlıkta kayboldu.</p>

    <p>Eph açık mahzen kapısının yanında, sırtını duvara vererek durdu. Nora da yanındaydı, ikisi de bir yabancının evinin mahzeninde titriyordu. Yumuşak, hafif ayak sesleri yaklaşmıştı.</p>

    <p>Sesler merdivenin tepesinde durdu. Mahzen kapısından sızan ay ışığına soluk bir gölge düştü: bir baş ve omuzlar.</p>

    <p>Ayak sesleri merdiveni inmeye başladı.</p>

    <p>Dipte, kapının hemen önünde durdu. Üç metre uzakta baltayı göğsüne dayamış, bekleyen Eph kızın profiline odaklanmıştı. Kısa boylu ve küçüktü, sarı saçları ayak bileklerine kadar inen gösterişsiz geceliğinin omuzlarına dökülüyordu. Yalınayaktı, kolları yanında gevşekçe, dümdüz sarkıyordu ve tuhaf bir kıpırtısızlıkla duruyordu. Göğsü kabarıp iniyordu, ama ay ışığı altında ağzından buhar çıkmıyordu.</p>

    <p>Daha sonra çok daha fazlasını öğrenecekti; kızın işitme ve koku alma duyularının iyice keskinleştiğini. Onun, Nora’nın ve profesörün bedenlerinde akan kanı işitebildiğini, nefesleriyle verdikleri karbondiypksitin kokusunu alabildiğini. Ayrıca görme yeteneğinin duyularıma en zayıfı olduğunu da öğrenecekti. Şu anda renk görme yeteneğini kaybettiği aşamadaydı; termal görüşü -sıcaklık işaretlerini tek renkli haleler biçiminde 'okuyabilme' yeteneği--- henüz tam olarak gelişmemişti.</p>

    <p>Kız birkaç adım attı, soluk ay ışığı dikdörtgeninden çıkıp, mahzenin mutlak karanlığına girdi. Odaya bir hayalet girmişti. Eph kapıyı kapamalıydı, ama kızın buradaki varlığı onu dondurmuştu.</p>

    <p>Setrakian’ın beklediği tarafa döndü. Yaşlı adam lâmbasını yaktı. Kız ifadesizce lambaya baktı. Sonra Setrakian elinde lambayla ona doğru yürümeye başladı. Kız onun sıcaklığını hissetti ve kaçmak için mahzen kapısına döndü.</p>

    <p>Eph kapıyı kapadı. Ağır kapı çarparak kapanınca, sesi tüm mahzende yankılandı. Eph evin tepelerine yıkılacağını hayal etti.</p>

    <p>Küçük kız, Emma Gilbarton, şimdi onları görmüştü. Kenardan mor ışıkla aydınlanmıştı. Eph kızın dudaklarının kenarında ve küçük, sevimli çenesinde çivit rengi parıltılar fark etti. Tuhaftı, tıpkı floresan boya sürünmüş, partiye gider gibiydi.</p>

    <p>Hatırladı: Kan morötesi ışık altında çivit rengi parlar.</p>

    <p>Setrakian parlak lambayı önüne uzattı ve onu kullanarak kızı gerilemeye zorladı. Kızın tepkisi hayvansı ve şaşkındı, yanan bir meşaleyle karşılaşmış gibi büzülüyordu. Setrakian onu zalimce izleyip duvara kadar sürdü. Kızın gırtlağının derinliklerinden alçak, hırıltılı bir ses ---bir sıkıntı homurtusu--- geldi.</p>

    <p>"Doktor." Setrakian Eph’e sesleniyordu. "Doktor, gelin. Hemen!"</p>

    <p>Eph kıza yaklaştı ve Luma lambasını Setrakian'dan alıp baltayı ona verdi ---bu arada, ışığı kızın üzerinde tutuyordu.</p>

    <p>Setrakian geriledi. Baltayı kenara attı. Balta sert zemine gürültüyle düştü. Bastonunu eldivenli ellerinde tutup kurt başının hemen altından kavradı. Bileğini sertçe bükerek kurt başını saptan ayırdı.</p>

    <p>Setrakian tahta kınından, gümüşten yapılmış bir kılıç çıkardı.</p>

    <p>"Acele et," dedi Eph ve lambanın öldüren ışınları altında kapana kısılmış kızın duvarın dibinde kıvranmasını izledi.</p>

    <p>Kız yaşlı adamın elindeki, neredeyse beyaz parlayan kılıcı gördü ve yüzüne korkuya benzer bir ifade oturdu. Sonra korku haşinleşti.</p>

    <p>"Acele et!" dedi Eph bu için bitmesi için can atarak. Kız tısladı ve Eph kızın derisinin altındaki karanlık şekli gördü, şekil dışarı çıkmak için hırlayan bir iblise benziyordu.</p>

    <p>Nora yerde yatan babayı izliyordu. Bedeni kıpırdanmaya başlamıştı, gözleri açılıyordu. "Profesör?" dedi Nora.</p>

    <p>Ama yaşlı adam kıza odaklanmıştı.</p>

    <p>Nora, Gary Gilbarton’ın doğrulup oturmasını, sonra yalınayak doğrulmasını izledi: gözleri açık, pijamaları içinde dikilen ölü bir adam.</p>

    <p>"Profesör?" dedi Nora lambasını yakarak.</p>

    <p>Lamba çıtırdadı. Nora onu salladı, pillerin takıldığı alt kısma vurdu. Mor ışık cızırdayarak yandı, sonra söndü ---sonra yine yandı.</p>

    <p>"Profesör!" diye bağırdı Nora.</p>

    <p>Titreşen lamba ışığı Setrakian’ın dikkatini çekmişti. Dönüşmüş adama döndü. Adam şaşkın görünüyordu ve ayaklarının üzerinde sallanıyordu. Setrakian çeviklikten ziyade beceriyle Gilbarton’ın karnına ve göğsüne darbeler indirerek onun iki büklüm olmasına sebep oldu, pijamasının üstünde beyaz beyaz kanayan yaralar açtı.</p>

    <p>Kızla yalnız kalmış olan Eph bu iblisin kızın içinde ortaya çıkmasını izliyordu ve arkasında neler olup bittiğini bilmediğinden, "Profesör Setrakian?'' dedi.</p>

    <p>Setrakian darbelerini babanın koltuk altlarına yönelterek adamın ellerinin yanlarına inmesini sağladı, sonra dizlerinin arkasındaki tendonları keserek dönüşmüş adamı dörtayak üzerinde yere çökertti. Gilbarton’ın başı kalkmış ve boynu uzanmıştı, Setrakian bundan faydalanarak kılcını kaldırdı, ciddi bir ifade ile yabancı bir dilde bazı sözcükler söyledi. Sonra kılıç çınlayarak adamın boynuna indi, başı gövdeden ayrıldı. ve dönüşmüşün bedeni yere yığıldı.</p>

    <p>"Profesör!" dedi Eph, lamba ışığını kıza tutup ona işkence ederek. Kız Zack'le aynı yaşlardaydı, yaratık içini kasıp kavururken vahşi gözleri çivit rengi ---kanlı gözyaşlarıyla--- doluyordu.</p>

    <p>Kızın ağzı, konuşacakmış gibi açıldı ---adeta şarkı söyleyecekmiş gibi. Ağzı açılmaya devam etti ve şey ---dilin altındaki yumuşak damaktan çıkan iğne--- ortaya çıktı. Uzantı kabarırken kızın gözlerindeki ifade hüzünden açlığa döndü, neredeyse beklentiyle parlıyorlardı.</p>

    <p>Yaşlı adam kılıcı uzatarak ona geri döndü. "Geri, <i>strigoi!"</i> dedi.</p>

    <p>Kız çakmak çakmak gözlerle yaşlı adama döndü. Setrakian’ın gümüş kılıcı şimdi beyaz kanla kayganlaşmıştı. Adam önceki sözleri tekrarladı ve kılıcını iki eliyle tutup omzunun üzerine kaldırdı. Kılıç inerken Eph yoldan çekildi.</p>

    <p>Kız son anda itiraz edercesine elini kaldırmıştı. Kılıç eli bileğinden ayırdıktan sonra kafayı kopardı. Temiz ve dümdüz bir kesikti. Duvara beyaz kan sıçradı ---damardan fışkıran kan gibi değil de, daha çok mide bulandırıcı bir <i>şaplama</i> gibi. Kızın bedeni yere yığıldı, başı ve eli dibine düştü, sonra baş yuvarlanıp gitti.</p>

    <p>Setrakian kılıcını indirdi ve lambayı Eph’in ellerinden çekip aldı, adeta bir zafer hareketiyle, soluk ışını kızın açık boyun yarasına tuttu. Ama bu bir zafer değildi: Eph yaradan sızan yoğun beyaz kanda kıvranan şeyler gördü.</p>

    <p>Parazit kurtlar... Işığa yakalandıklarında sımsıkı kıvrıldılar ve kıpırtısız kaldılar. Yaşlı adam mekânı ışıkla yıkıyordu.</p>

    <p>Eph taş basamaklarda ayak sesleri duydu. Nora mahzen kapağına doğru koşuyordu. Eph de onun peşinden koştu, neredeyse kızın babasının kafası uçmuş bedenine takılıp düşecekti.</p>

    <p>Nora sallanan karanlık ağaçlara doğru koşuyordu. Oraya ulaşamadan Eph yetişti ve onu kendine çekerek sıkı sıkı sarıldı. Nora, feryadının geceye kaçmasından korkarmış gibi, onun göğsüne haykırdı. Eph Setrakian bahçeye çıkana kadar onu öyle tuttu.</p>

    <p>Yaşlı adamın nefesi serin gece havasında buharlar çıkarıyor, göğsü gösterdiği çabayla inip kalkıyordu. Parmaklarını kalbine bastırdı. Birbirine girmiş beyaz saçları ay ışığında parlıyor, onun deli gibi görünmesine sebep oluyordu ---ki o anda Eph'e her şey çılgınca görünüyordu.</p>

    <p>Setrakian kılıcı çimenlerin üzerinde temizledikten sonra bastonun kın olan ucuna soktu. İki parçayı sağlamca kıvırarak sabitledi ve silah eski, aşırı uzun baston haline geldi.</p>

    <p>"Kız serbest kaldı," dedi. "Kız ve babası huzur içinde."</p>

    <p>Ay ışığı altında pantolonunda ve ayakkabılarında vampir kanı arıyordu. Nora çılgın bakışlarla ona baktı. "Sen kimsin?" dedi.</p>

    <p>"Yalnızca bir hacı," diye yanıt verdi Setrakian. "Tıpkı senin gibi."</p>

    <p>Eph’in Explorer'ına geri yürüdüler. Eph ön bahçede kendini sinirli ve fazla göz önünde hissetti. Setrakian yolcu kapısını açtı ve yedek bir pil pakedini çıkardı. Eph’in lambalarından birindeki pilleri değiştirdi ve mor ışığı aracın yan tarafına tutarak kontrol etti.</p>

    <p>"Siz burada bekleyin lütfen," dedi Setrakian.</p>

    <p>"Ne için?" dedi Eph.</p>

    <p>"Kızın dudaklarındaki ve çenesindeki kanı gördünüz. Kızarmıştı. Beslenmiş. Bu iş daha bitmedi."</p>

    <p>Yaşlı adam bir sonraki eve doğru yola koyuldu. Eph adamı seyretti, Nora da onun yanından ayrılarak gidip aracın kenarına yaslandı. Kusacakmış gibi, sertçe yutkundu. "Biraz önce iki insanı kendi evlerinin mahzeninde öldürdük."</p>

    <p>"Bu şey insanları kullanarak yayılıyor. İnsan olmayan insanları."</p>

    <p>"Vampirler, Tanrım..."</p>

    <p>"Birinci kural her zaman şudur," dedi Eph. "Hastalıkla savaş, kurbanlarıyla değil."</p>

    <p>"Hastaları şeytanlaştırma," dedi Nora.</p>

    <p>"Ama şimdi... hastalar şeytan oldu. Hastalık bulaşmış kişiler hastalığın aktif taşıyıcıları, ve durdurulmaları lazım. Öldürülmeleri. Yok edilmeleri."</p>

    <p>"Müdür Barnes buna ne diyecek?"</p>

    <p>"Onu bekleyemeyiz," dedi Eph. "Zaten çok fazla oyalandık."</p>

    <p>Sustular. Biraz sonra Setrakian bastonvampir kılıcını ve hâlâ ılık olan lambasını taşıyarak geldi.</p>

    <p>"Tamamdır," dedi.</p>

    <p>"Tamam mı?" dedi Nora, hâlâ gördüklerinin etkisindeydi. "Şimdi ne olacak? O uçakta iki yüz yolcu olduğunun farkındasınız."</p>

    <p>"Durum bundan daha kötü. Bu ikinci gece. Şu anda hastalığın ikinci dalgası yayılıyor."</p>

    <p><span class="font4"><b class="calibre5"><span class="calibre12"> </span></b></span></p>

    <p><span class="font4"><b class="calibre5"><span class="calibre12"> </span></b></span></p>

    <p><span class="font4"><b class="calibre5">İKİNCİ GECE</b></span></p>
  </div>
</body>
</html>
