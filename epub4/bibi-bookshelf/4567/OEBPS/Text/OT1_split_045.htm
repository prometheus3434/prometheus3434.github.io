<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemasmicrosoftcom:office:office">
<head>
  <!--[if gte mso 9]><xml>
 <o:DocumentProperties>
  <o:Author>Selim SIR</o:Author>
  <o:LastAuthor>Selim SIR</o:LastAuthor>
  <o:Revision>13</o:Revision>
  <o:TotalTime>276</o:TotalTime>
  <o:Created>2015-01-27T11:33:00Z</o:Created>
  <o:LastSaved>2015-01-27T16:09:00Z</o:LastSaved>
  <o:Pages>322</o:Pages>
  <o:Words>104567</o:Words>
  <o:Characters>596033</o:Characters>
  <o:Lines>4966</o:Lines>
  <o:Paragraphs>1398</o:Paragraphs>
  <o:CharactersWithSpaces>699202</o:CharactersWithSpaces>
  <o:Version>15.00</o:Version>
 </o:DocumentProperties>
 <o:OfficeDocumentSettings>
  
 </o:OfficeDocumentSettings>
</xml><![endif]-->
  <!--[if gte mso 9]><xml>
 <w:WordDocument>
  <w:View>Print</w:View>
  <w:Zoom>175</w:Zoom>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
  </w:Compatibility>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="false"
  DefSemiHidden="false" DefQFormat="false" DefPriority="99"
  LatentStyleCount="371">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {msostylename:"Normal Tablo";
        msotstylerowbandsize:0;
        msotstylecolbandsize:0;
        msostylenoshow:yes;
        msostylepriority:99;
        msostyleparent:"";
        msopaddingalt:0cm 5.4pt 0cm 5.4pt;
        msoparamargin:0cm;
        msoparamarginbottom:.0001pt;
        msopagination:widoworphan;
        fontsize:10.0pt;
        fontfamily:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <p><br class="calibre18" id="calibre_pb_46" /></p>

    <p><span class="calibre12"> </span></p>

    <p><span> </span></p>

    <h1 class="calibre46"><a class="pcalibre pcalibre1" id="bookmark71"></a>WORTH CADDESİ, CİN MAHALLESİ</h1>

    <p>Dördüncü gecenin erken saatlerinde, Ephraim doğru düzgün silahlanabilmek için Setrakian’ın yerine giderken kendi evinin önünden geçti. Etrafta polis göremedi, bu yüzden evin önüne çekti. Riske giriyordu, ama giysilerini değiştirmeydi günler olmuştu ve beş dakikadan fazla sürmezdi. Üçüncü kattaki penceresini diğerlerine gösterdi ve içeri girdikten sonra, sorun çıkmazsa perdeleri indireceğini söyledi.</p>

    <p>Sorun yaşamadan lobiye girdi, sonra merdivenleri tırmandı. Daire kapısını aralık buldu ve durup dinledi. Açık kapı bırakmak polislerin yapacağı bir şeye benzemiyordu.</p>

    <p>Kapıyı itip içeri girdi ve, "Kelly?" diye seslendi. Yanıt gelmedi. "Zack?" Yalnızca onlarda anahtar vardı.</p>

    <p>Duyduğu koku onu önce korkuttu, ama sonra bunun Zack’in geldiği zaman çöpe attığı Çin yemeğinden geldiğini hatırladı ---seneler önceymiş gibiydi. Buzdolabındaki sütün bozulmuş olup olmadığına bakmak için mutfağa girdi... ve sonra durdu.</p>

    <p>Bakakaldı. Neye baktığını anlaması biraz zaman aldı.</p>

    <p>Mutfak zemininde, duvarın dibinde iki üniformalı polis memuru yatıyordu.</p>

    <p>Dairenin içinde bir uğultu başladı. Hızla tizleşerek bir çığlığa, bir ızdırap korosuna benzedi.</p>

    <p>Dairesinin kapısı çarpılarak kapandı. Eph hızla kapalı kapıya döndü.</p>

    <p>Orada iki adam duruyordu. Ya da iki varlık. İki vampir.</p>

    <p>Eph bunu hemen anladı, duruşlarından, soluk tenlerinden.</p>

    <p>Biri tanıdık değildi. Diğeri uçaktan canlı kurtulan Bolivar'dı. Gayet ölü, gayet tehlikeli ve gayet aç görünüyordu.</p>

    <p>Sonra Eph odada daha da büyük bir tehlike sezdi. Çünkü uğultunun kaynağı o iki dönüşmüş insan değildi. Başını salona çevirmesi, yalnızca bir an sürmesine rağmen, bir sonsuzluk gibi geldi.</p>

    <p>Uzun, siyah bir pelerin takmış, devasa bir varlık vardı. Boyu tüm daireyi kaplıyordu, tavandan daha yüksekti, başını öyle eğmişti ki, Eph’e tepeden bakıyordu.</p>

    <p>Yüzü...</p>

    <p>Varlığın insanüstü boyu odayı küçültür, ona da küçük hissettirirken, Eph’in başı dönmeye başladı. Görüntü dizlerini titretti. Dönüp koridor kapısına kaçmaya çalıştı.</p>

    <p>Şimdi varlık önündeydi, onunla kapı arasında, tek çıkışı kapatıyordu. Eph değil de, zeminin kendisi dönmüştü sanki. Diğer normal, insan boyutlarındaki vampirler varlığın iki yanında duruyordu.</p>

    <p>Varlık şimdi daha yakındı. Eph’in tepesine dikilmişti. Tepeden bakıyordu.</p>

    <p>Eph dizlerinin üzerine çöktü. Bu dev yaratığın huzurunda olmak bile başlı başına felç ediciydi, Eph fiziksel darbe yemiş gibi hissediyordu.</p>

    <p><i>Hımmmmmmmm.</i></p>

    <p>Eph bunu hissetti. Müziği göğsünüzde hissettiğiniz gibi. Beyninde gürleyen bir uğultu. Bakışlarını kaçırdı ve yere dikti. Korkudan donakalmıştı. Onun yüzünü bir daha görmek istemiyordu.</p>

    <p><i>Bana bak.</i></p>

    <p>Eph başta bu şeyin onu zihniyle boğduğuna inanmıştı. Ama nefesinin kesilmesi saf dehşetten, ruhundaki panikten kaynaklanıyordu.</p>

    <p>Bakışlarını birazcık kaldırdı. Titreyerek, Efendi’nin cüppesinin eteklerine, kol yenlerinin ucundaki ellere baktı. Tiksindirici ölçüde renksiz, tırnaksız ve insansı olamayacak kadar iriydiler. Parmakların uzunluğu aynıydı ve hepsi aşırı büyüktü. Ortaparmak dışında, diğerlerinden de uzun ve kalındı ---ve ucu, hayvan pençelerindeki tırnaklar gibi kanca şeklindeydi.</p>

    <p>Efendi. Onu yakalamaya gelmişti. Onu dönüştürecekti.</p>

    <p><i>Bana bak domuz.</i></p>

    <p>Eph denileni yaptı, bir el çenesini yakalamış gibi, başını kaldırdı.</p>

    <p>Efendi, tavanın altında boynunu eğerek ona baktı. Dev elleriyle başlığının kenarlarını tutup başını açtı. Başı saçsız ve renksizdi. Gözleri, dudakları ve ağzı da renkten yoksundu, tıpkı lime lime olmuş keten gibi yıpranmış ve solmuştu. Burnu eski bir heykelin burnu gibi aşınmıştı ve iki kara deliği olan bir kabartıya dönüşmüştü. Boğazı aç bir soluma pantomimi ile kabarıp iniyordu. Derisi öyle soluktu ki, içi görünüyordu. Derisinin altında, tıpkı eski, yıkılmış bir diyarın bulanık haritası gibi, artık kan taşımayan damarlar vardı. Kırmızı kırmızı zonklayan damarlar. Kan kurtçuklarının dolaştığı damarlar. Efendi’nin saydam derisinin altında dolaşan damar parazitleri.</p>

    <p><i>Bu bir hesaplaşma.</i></p>

    <p>Ses, bir dehşet kükremesi halinde, Eph’in kafasının içine işledi. Eph gevşediğini hissetti. Her şey bulanıyor, soluyordu.</p>

    <p><i>Domuz karın elimde. Yakında domuz oğlun da elimde olacak.</i></p>

    <p>Eph’in kafası tiksinti ve öfkeyle patlayacak gibi şişmişti. Kendini, zorlanan bir balon gibi hissediyordu. Bir ayağını arkasına kaydırıp yere bastı. Bu muazzam iblisin önünde sendeleyerek ayağa kalktı.</p>

    <p><i>Senden her şeyi alacağım ve hiçbir şey bırakmayacağım. Benim yöntemim bu.</i></p>

    <p>Efendi hızlı, bulanık bir hareketle öne uzandı. Eph, anestezi almış bir hastanın diş doktorunun delgisinin basıncım hissetmesi gibi, kafasının tepesinde bir kavrama hissi sezdi ve sonra ayakları yerden kesildi. Kollarını salladı, tekmeler savurdu. Efendi kafasını basket topu gibi tuttu ve tek eliyle tavana doğru -göz hizasına kadar, Eph’in orada bir sperm sürüsü gibi kıvranan kan kurtçuklarını görmesine yetecek kadar--- kaldırdı.</p>

    <p><i>Gölgelenme de benim, tutulma da.</i></p>

    <p>Eph’i, iri bir üzümmüş gibi, ağzına götürdü. Ağzının içi karanlıktı, boğazı çıplak bir mağara gibiydi ---doğruca cehenneme giden bir yol. Boynundan aşağısı sallanan Eph aklını kaçırmak üzereydi. Uzun, pençemsi ortaparmağı ensesinde, basıncı belkemiğinin en tepesinde hissedebiliyordu. Efendi Eph’in kafasını, bir bira tenekesinin kapağını açarmış gibi, arkaya yatırdı.</p>

    <p><i>Ben insanları içenim.</i></p>

    <p>Islak bir çatırtı oldu ve Efendi’nin ağzı açılmaya başladı. Çenesi geriledi, dili yukarı doğru kıvrıldı ve iğrenç iğnesi ortaya çıktı.</p>

    <p>Eph kükreyerek kollarıyla boynunu kapadı ve Efendi’nin vahşi yüzüne meydan okurcasına uludu.</p>

    <p>Ve sonra bir şey... Eph’in uluması değil... bir şey Efendi’nin koca başının hafifçe dönmesine sebep oldu.</p>

    <p>Yüzündeki burun delikleri, nefessiz bir iblisin bir şey koklaması gibi, kabardı.</p>

    <p>Oniks gözleri Eph’e döndü. Ona iki ölü küre gibi baktılar. Dik dik Eph’e baktılar ---Eph bir şekilde Efendi'yi kandırmaya cüret etmiş gibi.</p>

    <p><i>Yalnız değilmiş.</i></p>

    <p>O anda, Eph’in dairesine giden merdivenleri Fet’in iki basamak arkasından tırmanmakta olan Setrakian, aniden korkuluğu yakaladı ve omzunu duvara yasladı. Kafasına, kör bir anevrizma gibi bir sancı girdi ve bir ses ---pis, günahkar, zevklenen bir ses--- kalabalık bir konser salonunda patlayan bomba gibi gürledi. <i>SETRAKİAN.</i></p>

    <p>Fet durdu ve arkasına baktı, ama Setrakian kısık gözlerle elini ileriye doğru salladı. Bir fısıltıdan daha fazlasını beceremedi: "O burada."</p>

    <p>Nora’nın bakışları karardı. Fet botlarıyla basamakları döverek merdiven sahanlığına koştu. Nora, Setrakian’a yardım ederek, onu Fet’in peşinden kapıya, dairenin içine sürükledi.</p>

    <p>Fet eğilerek karşısına çıkan ilk bedene çullandı ve yaratık da onu yakaladı, birlikte devrilip yuvarlandılar. Fet hızla doğrularak dövüşmeye hazır bir şekilde rakibiyle yüzleşti. Vampirin yüzü sırıtmıyordu, ama beslenmeye hazırlanarak, ağzını sırıtırcasına açmıştı.</p>

    <p>Sonra Fet odanın karşı tarafındaki dev varlığı gördü. Efendi... Eph de elindeydi. Canavarsı. Ve büyüleyici.</p>

    <p>Yakındaki vampir yaklaşarak Fet’i mutfağa, buzdolabı kapağına doğru sürdü.</p>

    <p>Nora koşarak içeri girdi, tam vampir Bolivar üzerine atlarken Luma lambasını açmayı başardı. Vampir nefessiz bir çığlıkla tısladı ve geri çekildi. Sonra Nora, Efendi'yi gördü, yaratığın arkaya attığı kafasının tepesi tavanın hemen altındaydı. Canavarın Eph’i kafasından yakalamış, salladığını gördü. "Eph!"</p>

    <p>Setrakian uzun kılıcını kaldırarak içeri girdi, ancak dev, iblis Efendi'yi görünce bir an için duraksadı. Bunca seneden sonra işte... önündeydi.</p>

    <p>Setrakian gümüş kılıcını savurdu. Farklı bir açıdan yaklaşmayı tercih eden Nora, Bolivar’ı dairenin ön duvarına sürdü.</p>

    <p>Efendi köşeye kıstırılmıştı. Eph’e bu kadar küçük bir yerde saldırmak büyük hataydı.</p>

    <p>Setrakian, kalbi göğsünde gümleyerek, kılıcın ucunu uzattı ve iblisin üzerine atıldı.</p>

    <p>Dairenin içindeki uğultu aniden arttı, kafasının içinde bir gürültü patlamasına dönüştü. Nora, Fet ve Eph’in kafalarının içinde de. Felç edici şok dalgası yaşlı adamın bir anlığına büzülmesine sebep oldu ---ama bu kadar yeterliydi.</p>

    <p>Efendi’nin yüzünde kara bir sırıtışın kıvrıldığını gördüğünü sandı. Dev vampir çırpınan Eph’i odanın karşı tarafına fırlattı. Eph uzak duvara çarpıp sertçe yere düştü. Efendi uzun, pençe ellerinden biriyle Bolivar’ı omzundan yakaladı ---ve Worth Caddesi'ne bakan manzaralı pencereye doğru atıldı.</p>

    <p>Efendi bir cam yağmuru eşliğinde kaçarken bina bir çatırtıyla sarsıldı.</p>

    <p>Setrakian ani esintiye, kenarları kırık cam parçalarıyla çevrili pencere kasasına koştu. Uç kat aşağıda, cam serpintisi kaldırıma yeni düşüyor, sokak ışıkları altında ışıldıyordu.</p>

    <p>Doğaüstü hızıyla, Efendi çoktan caddeyi aşmış, karşıdaki binaya tırmanıyordu. Bolivar boş elinden sarkıyordu. Efendi binanın çatısındaki korkuluğu aştı ve çatıda, gecenin içinde gözden kayboldu.</p>

    <p>Setrakian, Efendi’nin biraz önce bu odada olduğu ve kaçtığı gerçeğini kabullenmeyi güç bularak, bir an için olduğu yere çöktü. Kalbi göğsünde zonkluyor, patlayacakmış gibi atıyordu.</p>

    <p><i>"Hey... biraz yardım edin!"</i></p>

    <p>Döndü. Fet yerde, diğer vampiri tutuyordu. Nora’nın lambası onun haşereyi etkisiz kılmasına yardım ediyordu. Setrakian yeni bir öfke patlaması hissetti ve gümüş kılıcını dümdüz tutarak o tarafa yürüdü.</p>

    <p>Fet onun geldiğini görünce gözleri irileşti. "Hayır, dur..."</p>

    <p>Setrakian kılıcını, Fet’in ellerinin birkaç santim yukarısında, vampirin boynuna indirdi. Kafası uçmuş bedeni tekmeleyerek, beyaz kan Fet’in derisine ulaşamadan, onun göğsünden uzaklaştırdı.</p>

    <p>Nora, Eph’in yattığı yere koştu. Eph’in yanağı kesilmişti, bakışları dalgın ve dehşet doluydu ---ama dönüşmemiş görünüyordu.</p>

    <p>Setrakian bunu doğrulamak için hemen bir ayna çıkardı. Onu Eph’in yüzüne tuttu ve görüntüde çarpıklık görmedi. Nora lambasını Eph’in boynuna tuttu. Hiçbir şey yoktu -yara yoktu.</p>

    <p>Nora onun doğrulup oturmasına yardım etti. Sağ koluna dokunduğunda Eph acıyla irkildi. Nora kesik yanağının altına, çenesine dokundu. Ona sarılmak istiyordu, ama canını daha fazla yakmak istemiyordu. "Ne oldu?" dedi.</p>

    <p>"Kelly elinde," dedi Eph.</p>

    <p><span> </span></p>

    <p>KELTON CADDESİ, WOODSIDE, QUEENS</p>

    <p>Eph köprünün üzerinde Queens’e doğru hız yapıyordu. Arabayı sürerken Jim’in telefonundan Kelly’nin cep telefonunu arıyordu.</p>

    <p>Telefon çalmıyor, hemen mesaja düşüyordu.</p>

    <p><i>Merhaba, ben Kelly. Şu anda telefonu açamıyorum...</i></p>

    <p>Eph kısa arama tuşundan Zack’i aradı. Zack’in telefonu çaldı ve telesekretere düştü.</p>

    <p>Eph tekerlekleri öttürerek köşeyi döndü, Kel ton Caddesi ne girdi ve Kelly’nin ön bahçesinin önünde sert bir fren yaptı, alçak çiti aştı ve koşarak merdivene gitti. Kapıyı vurup zili çaldı. Anahtarlar dairenin içindeki bir askıdan sarkıyordu.</p>

    <p>Eph geriledi ve omzunun incinmiş olmasına aldırmadan kapıyı omuzladı. Tekrar denedi ve kolunu daha beter incitti. Üçüncü denemesinde kendini kapıya fırlattı, kapı çerçevesi parçalandı ve Eph içeri düştü.</p>

    <p>Ayağa kalkıp evin içinde koştu. Köşelerde duvarlara çarparak, ikinci kata çıkarken ayakları basamakları döverek arandı. Zack’in kapısının önünde durdu. Çocuğun odası boştu.</p>

    <p>Bomboş.</p>

    <p>Basamakları üçer üçer atlayarak yeniden aşağı kata indi. Kelly’nin acil durum çantasının kırık kapının yanında olduğunu fark etti. Hazırlanmış, ama fermuarı çekilmemiş bavullar gördü. Kelly şehirden ayrılmamıştı.</p>

    <p><i>Ah, Tanrım,</i> diye düşündü. <i>Doğruymuş.</i></p>

    <p>Diğerleri kapıya ulaştığı anda, bir şey Eph’e arkadan çarptı. Bir beden onu yakaladı. Zaten adrenalinle dolmuş olan Eph hemen karşı koydu. Saldırganı devirdi ve tuttu.</p>

    <p>Matt Sayles. Eph onun ölü gözlerini gördü, aşırı çalışan metabolizmasının yaydığı ısıyı hissetti.</p>

    <p>Eskiden Matt olan vahşi yaratık ona hırladı. Yeni dönüşmüş vampir ağzını açmaya başlarken Eph önkolunu Matt’in boğazına dayadı. Onun çenesini sertçe yukarı kaldırarak, iğneyi çalıştıran biyolojik mekanizma her neyse, onu bloke etmeye çalıştı. Matt'in gözleri zorlandı, başını sallayarak boğazını kurtarmaya çalıştı.</p>

    <p>Eph, Matt’in arkasında Setrakian’ın kılıcını çektiğini gördü. <i>"HAYİR!"</i> diye bağırdı Eph ve içinde kabaran öfkeden güç alarak Matt’i tekmeleyip üzerinden attı.</p>

    <p>Vampir hırladı ve yuvarlanarak durdu, sonra dörtayak üzerinde doğrulup Eph’in ayağa kalkmasını izledi.</p>

    <p>Matt kamburunu çıkararak doğruldu. Ağzıyla tuhaf şeyler yapıyordu ---farklı kaslara alışmaya çalışan yeni bir vampir--- dili şehvetli bir şaşkınlıkla aralık dudaklarında dolaşıyordu.</p>

    <p>Eph etrafta bir silah arandı ve dolabın dışında, yerde yatan bir tenis raketi bulabildi yalnızca. Bantla kaplanmış sapını iki eliyle kavradı, titanyum çerçeveyi yan çevirdi ve onunla Matt'e saldırdı. Matt için hissettiği bütün duygular ---bu adam karısının evine ve yatağına girmişti... oğlunun babası olmak istiyordu... Eph’in yerini almaya çalışıyordu--- içinde kabararak, Matt’in çenesine vurdu. Onu ve içinde saklanan dehşeti parçalamak istiyordu. Yeni vampirler henüz bedenlerine o kadar hakim olamıyordu ve Eph ona yedi sekiz sağlam darbe indirdi, vampirin dişlerini döktü, onun dizleri üzerine çökmesine sebep oldu. Sonra Matt saldırdı, Eph’i ayak bileğinden yakalayıp tepetaklak devirdi. Matt’in içinde de Eph’e karşı duyduğu duyguların kalıntıları kaynıyordu. Kırık dişlerini gıcırdatarak ayağa kalktı, ama Eph Matt’in yüzünü tekmeledi ve dizini uzatıp Matt’i geriye devirdi. Eph mutfaktaki paravanın arkasına çekildi ve orada, manyetik şeride yapışmış et bıçağını gördü.</p>

    <p>Öfke asla kör değildir. Öfke benzersizce odaklanır. Eph bir teleskopun yanlış ucundan bakıyormuş gibi hissetti ---yalnızca bıçağı ve sonra Matt’i gördü.</p>

    <p>Matt ona saldırdı ve Eph onu tutup duvara çarptı. Bir avuç dolusu saç yakaladı ve arkaya çekerek vampirin boğazını ortaya çıkardı. Matt’in ağzı açıldı ve iğnesi fırlayarak Eph'ten beslenmeye çalıştı. Matt’in boğazı dalgalanıp kabardı ve Eph ona saldırarak bıçağı sapladı ---tekrar, tekrar, tekrar, tekrar, tekrar. Sertçe ve hızla, tam boğazdan içeri ve arkasındaki duvara... bıçağın ucu saplanıyor, Eph onu tekrar geri çekiyordu. Boyuna denk gelen omurgaları parçalıyordu. Beyaz sıvı sızıyordu. Beden sarkıyor, kollar çırpınıyordu. Eph kafa elinde kalana, beden yere çökene kadar bıçağı saplamaya devam etti.</p>

    <p>Eph bunun üzerine saplamayı bıraktı. Elindeki başa, <i>kesik boyundan</i> sarkan, seyirmeye devam eden iğneye görmeyen gözlerle baktı.</p>

    <p>Sonra Nora’nın ve diğerlerinin açık kapıdan onu izlediğini fark etti. Duvarı ve oradan damlayan beyaz sıvıyı gördü. Yerde ki başsız bedeni gördü. Elindeki kafayı gördü.</p>

    <p>Kan kurtçukları Matt’in yüzünde kıvranıyordu. Yanaklarından ve donuk gözlerinin üzerinden geçiyorlardı. Matt’in seyrek saçlarına giriyor, Eph’in parmaklarına yaklaşıyorlardı.</p>

    <p>Eph başı bıraktı. Baş bir gümlemeyle yere çarptı, ama yuvarlanmadı. Bıçağı da bıraktı. Bıçak ses çıkarmadan Matt’in kucağına düştü.</p>

    <p>"Oğlumu almışlar," dedi Eph.</p>

    <p>Setrakian onu cesetten ve kurtlu vampir kanından uzaklaştırdı. Nora, Luma ışığını yaktı ve Matt’in bedenini temizledi.</p>

    <p>"Aman Tanrım, aman Tanrım," dedi Fet.</p>

    <p>Eph bir kez daha, hem bir açıklama hem de ruhunun daha da derinlerine çakılan bir çivi olarak, "Oğlumu almışlar," dedi.</p>

    <p>Kulaklarındaki cani uğultu soluyordu. Dışarıda duran bir arabanın sesini duydu. Bir kapı açıldı ve yumuşak bir müzik sesi geldi.</p>

    <p>Bir ses, "Teşekkürler," diye seslendi.</p>

    <p>O ses.</p>

    <p>Eph kırık ön kapıya gitti. Bahçe patikasına baktı ve Zack’in bir minibüsten indiğini, sırt çantasını omzuna aldığını gördü.</p>

    <p>Zack bahçe kapısına kadar geldikten sonra Eph onu kollarına aldı. "Baba?"</p>

    <p>Eph onu tepeden tırnağa kontrol etti, oğlunun başını ellerine alarak gözlerini, yüzünü muayene etti.</p>

    <p>"Ne yapıyorsun?.." dedi Zack.</p>

    <p>"Neredeydin?"</p>

    <p>"Fred'lerde." Zack babasının elinden kurtulmaya çalıştı. "Annem gelmeyince Fred’in annesi beni evlerine götürdü."</p>

    <p>Eph, Zack’in geri çekilmesine izin verdi. <i>Kelly.</i></p>

    <p>Zack onun arkasına, eve bakıyordu. "Kapıya ne oldu?"</p>

    <p>O tarafa doğru birkaç adım attı ve sonra Fet kapıda belirdi, Setrakian da arkasındaydı ---bol pamuklu gömlek ve iş çizmeleri giymiş iriyarı biri ve tüvit takım elbise giymiş, kurt başlı baston taşıyan yaşlı bir adam.</p>

    <p>Zack babasına döndü; sonunda havadaki huzursuzluğu sezmişti.</p>

    <p>"Annem nerede?" dedi.</p>

    <p><span> </span></p>

    <h1 class="calibre34" id="sigil_toc_id_34"><a class="pcalibre pcalibre1" id="bookmark72"></a>KNICKERBOCKER</h1>

    <h1 class="calibre34" id="sigil_toc_id_35"><a class="pcalibre pcalibre1" id="bookmark73"></a>REHINCI VE HEDİYELİK EŞYA DÜKKANI,</h1>

    <h1 class="calibre34" id="sigil_toc_id_36"><a class="pcalibre pcalibre1" id="bookmark74"></a>118. CADDE, ISPANYOL HARLEMİ</h1>

    <p>Eph, Setrakian’ın dairesinin kitaplarla dolu koridorunda durmuş, Zack’in yaşlı adamın mutfak masasında bir Devil Dog keki yemesini izliyordu. Nora çocuğa okulu hakkında sorular soruyor, onu meşgul ediyor, dikkatini dağıtıyordu.</p>

    <p>Eph, Efendi’nin kafasını kavradığı zaman hissettiklerini hâlâ hatırlıyordu. O, belli varsayımlar üzerine inşa edilmiş bir hayat yaşamıştı ve şimdi güvendiği her şey yok olduğundan, artık hiçbir şey bilmediğini fark etmişti.</p>

    <p>Nora, Eph’in koridordan onları izlediğini fark etti. Eph kadının yüzündeki ifadeye bakarak, onun, kendi yüzündeki ifadeden korktuğunu anlayabiliyordu.</p>

    <p>Eph bundan sonra her zaman bir parça deli olacağını anladı.</p>

    <p>İki kat aşağı, Setrakian’ın bodrum katındaki cephaneliğe indi. Kapının yanındaki UV aların ışıkları kapatılmıştı, yaşlı adam Fet’e silahlarını gösteriyordu. İmha uzmanı, modifiye edilmiş çivi tabancasına hayran hayran bakıyordu. Alet UZI yarı otomatik tüfeğe benziyordu, ama daha uzun ve daha dardı, rengi turuncu siyahtı ve çivi şarjörü namluyu eğik olarak besliyordu.</p>

    <p>Setrakian, Eph’e yaklaşıp, "Yemek yedin mi?" diye sordu.</p>

    <p>Eph başını iki yana salladı.</p>

    <p>"Oğlun nasıl?"</p>

    <p>"Korktu, ama belli etmiyor."</p>

    <p>Setrakian başını salladı. "Tıpkı bizim gibi."</p>

    <p>"Onu daha önce de gördün. Bu şeyi. Efendi'yi."</p>

    <p>"Evet."</p>

    <p>"Onu öldürmeye çalıştın."</p>

    <p>"Evet."</p>

    <p>"Başarısız oldun."</p>

    <p>Setrakian, doğrudan geçmişe bakıyormuş gibi gözlerini kıstı. "Yeterince hazırlıklı değildim. Bir dahaki sefere fırsatı kaçırmayacağım."</p>

    <p>Ucunda sopa olan fenere benzer bir şey tutan Fet, "Mümkün değil," dedi. "Bu cephaneyle olmaz."</p>

    <p>"Bazı parçaları, dükkana gelen eşyalardan yaptım. Ama ben bomba imalatçısı değilim," dedi Setrakian. Eldivenli pençelerini bunun kanıtı olarak gösterdi. "New Jersey’de, sivri uçlarımı ve iğnelerimi kalıba döken bir gümüşçüm var."</p>

    <p>"Bunu Radio Shack'ten almadığını mı söylemeye çalışıyorsun?"</p>

    <p>Setrakian fenere benzeyen ağır nesneyi imha uzmanının elinden aldı. Alacalı plastikten yapılmıştı, kalın bir pil tabanı ve dibinde on beş santimetrelik çelik bir kazığı vardı. "Bu aslında morötesi ışık mayını. Saf UVC dalga boyunda vampir öldüren bir arındırıcı ışık yayan, tek kullanımlık bir silah. Büyük bir odayı temizlemek için tasarlanmış, şarj edildiği zaman çok sıcak ve hızlı yanar. Bu olduğunda yakında bulunmamaya dikkat etmeniz gerek. Isı ve radyasyon biraz... rahatsızlık verici olabilir."</p>

    <p>"Peki bu çivi tabancası ne iş?" dedi Fet.</p>

    <p>"Bu, tozla çalışıyor, çiviyi saplamak için tüfeklerde kullanılan miktarda barut tozu dolduruyorsun. Her doldurmada elli çivi atıyor, iki buçuk santimlik çiviler. Gümüş elbette."</p>

    <p>"Elbette," dedi Fet silahın kauçuk sapını kavrayıp, hayran hayran inceleyerek.</p>

    <p>Setrakian odada çevresine bakındı: duvardaki eski zırha; raflardaki UVC lambalarına ve şarj cihazlarına; gümüş kılıçlara ve gümüş sırtlı aynalara; bazı silah prototiplerine; defterlerine ve çizimlerine. Anın muazzamlığı onu neredeyse eziyordu. Korkunun onu eskiden olduğu güçsüz genç adama dönüştürmeyeceğini umuyordu.</p>

    <p>"Bunu çok uzun zamandır bekliyordum," dedi.</p>

    <p>Sonra yukarı kata çıktı. Eph’i Fet ile yalnız bıraktı. İri yarı imha uzmanı, çivi tabancasını şarj cihazından kaldırdı. "Bu ihtiyarı nereden buldun?"</p>

    <p>"O beni buldu," dedi Eph.</p>

    <p>"Çalıştığım iş sebebiyle pek çok bodrum gördüm. Bu küçük atölyeye baktım ve bence... kendini aklamış delinin teki var burada."</p>

    <p>"O deli değil," dedi Eph.</p>

    <p>"Sana bunu gösterdi mi?" diye sordu Fet. İçinde virüslü bir kalp bulunan cam örnek kavanozuna gitti. "Adam öldürdüğü bir vampirin kalbini bodrumundaki cephanesinde evcil hayvan olarak saklıyor. Bence epey deli. Ama sorun değil. Ben de biraz deliyim." Diz çökerek yüzünü kavanoza yaklaştırdı. "Gel pisi pisi..." Dokunaç aniden cama yapışarak onu yakalamaya çalıştı. Fet doğruldu ve yüzünde bir <i>Buna inanabiliyor musun?</i> bakışıyla Eph’e döndü. "Bu sabah uyandığımda bütün bunları yaşayabileceğim hiç aklıma gelmezdi." Çivi tabancasını kavanoza uzattı, sonra zevkle nişan aldı. "Bunu benim almama aldırış etmezsin, değil mi?"</p>

    <p>Eph başını iki yana salladı. "Buyur, al."</p>

    <p>Eph yukarı kata döndü, Setrakian’ı mutfakta Zack'le birlikte <i>görünce</i> koridorda yavaşladı. Setrakian kendi boynundan ---üzerinde bodrumdaki atölyesinin anahtarının asılı olduğu--- gümüş bir zincir çıkardı ve çarpık parmaklarla on bir yaşındaki Zack'in boynuna astı, sonra omuzlarını sıvazladı.</p>

    <p>"Bunu neden yaptın?" diye sordu Eph Setrakian’a yalnız kaldıklarında.</p>

    <p>"Aşağıda korunması gereken şeyler var ---defterler, yazmalar. Gelecek nesillerin faydalı bulabileceği şeyler."</p>

    <p>"Geri dönmeyi planlamıyor musun?"</p>

    <p>"Olası her önlemi alıyorum." Setrakian çevresine bakındı ve yalnız olduklarından emin oldu. "Lütfen anla. Efendi, gördüğümüz o beceriksiz yeni vampirlerin ötesinde bir güç ve hıza sahip. O bizim bildiğimizden çok daha fazlası. Yüzyıllardır bu dünyada yaşıyor. Ama..."</p>

    <p>"Ama o bir vampir."</p>

    <p>"Ve vampirler gerçekten de yok edilebilir. Tek umudumuz onu ortaya çıkmaya zorlamak. Onu incitmek, onu öldürücü güneşe sürmek. Bu yüzden şafağı beklemek zorundayız."</p>

    <p>"Ben şimdi gitmek istiyorum."</p>

    <p>"Bunu biliyorum. Onun istediği de tam olarak bu."</p>

    <p>"Karım elinde. Kelly yalnızca tek bir sebepten dolayı orada ---benim yüzümden."</p>

    <p>"Burada seni kişisel olarak ilgilendiren bir şey var Doktor, ve bu seni zorluyor. Ama karın onun elindeyse, onun çoktan dönüştüğünü bilmelisin."</p>

    <p>Eph başını iki yana salladı. "Dönüşmedi."</p>

    <p>"Bunu seni kızdırmak için söylemiyorum..."</p>

    <p><i>"Dönüşmedi diyorum!"</i></p>

    <p>Setrakian bir an sonra başını salladı. Eph’in kendini toplamasını bekledi.</p>

    <p>"Adsız Alkolikler Derneği benim için çok şey yaptı. Ama öğrenemediğim tek şey, değiştiremeyeceğim şeyleri dinginlikle kabullenebilmek oldu," dedi Eph.</p>

    <p>"Ben de öyleyim," dedi Setrakian. "Belki de bizi bu noktaya birlikte getiren bu ortak özelliğimizdir. Hedeflerimiz tıpatıp aynı."</p>

    <p>"Hemen hemen tıpatıp," dedi Eph. "Çünkü o piçi yalnızca birimiz öldürebiliriz. Ve o kişi ben olacağım."</p>

    <p>Nora endişe içinde, Eph'le konuşmayı bekliyordu. Eph, Setrakian’ın yanından ayrılır ayrılmaz onun üzerine atladı ve onu yaşlı adamın seramik kaplı banyosuna çekti.</p>

    <p>"Yapma," dedi Nora.</p>

    <p>"Neyi yapmayayım?"</p>

    <p>"Benden isteyeceğin şeyi isteme." Haşin kahverengi gözlerle yalvardı ona. "Yapma."</p>

    <p>"Ama senin de..." dedi Eph.</p>

    <p>"Korkudan ödüm patlıyor ---ama yanında olma hakkını kazandım. Bana <i>ihtiyacın</i> var."</p>

    <p>"Var. Sana burada ihtiyacım var. Zack’e göz kulak olmak için. Dahası... birimizin geride kalması lazım. Devam edebilmek için. Ne olur ne olmaz diye..." Düşündüklerini dile getirmedi. "Senden çok şey istediğimi biliyorum."</p>

    <p>"Hem de çok."</p>

    <p>Eph bakışlarını onun gözlerinden ayıramıyordu. "Karımın peşinden gitmem lazım," dedi.</p>

    <p>"Biliyorum."</p>

    <p>"Bilmeni isterim ki..."</p>

    <p>"Açıklayacak bir şey yok," dedi Nora. "Ama... açıklamak istediğin için memnunum."</p>

    <p>Eph onu kendine çekti ve sıkı sıkı sarıldı. Nora elini onun ensesine götürerek okşadı. Geri çekilip ona baktı, bir şey söyleyecek oldu -ama bunun yerine onu öptü. Geri dönmesi için ısrar eden bir veda öpücüğüydü.</p>

    <p>Ayrıldılar ve Eph başını sallayarak anladığını ifade etti.</p>

    <p>Zack’in koridordan onları izlediğini gördü.</p>

    <p>Eph ona hiçbir şey açıklamaya çalışmadı. Bu oğlanın güzelliğini ve iyiliğini bırakmak, dünyanın yüzeyinin güvenliğinden ayrılmak ve bir iblisle yüzleşmek üzere yeraltına inmek, Eph'in yapabileceği en doğal olmayan şeydi. "Sen Nora'yla kalacaksın, tamam mı? Döndüğümde konuşuruz."</p>

    <p>Zack’in ergenlik öncesi tavrıyla gözlerini kısarak bakması, kendini koruma amaçlıydı, o anki duygular onun için fazla ham ve kafa karıştırıcıydı. "Nereden döndüğünde?"</p>

    <p>Eph oğlunu kendine çekti ve böylesine sevdiği oğlunu bir milyon parçaya ayrılmaktan korumak istercesine sarıldı. Eph o anda, orada, kazanmaya karar verdi, çünkü kaybedecek çok şeyi vardı.</p>

    <p>Dışarıdan bağırışlar ve araba kornaları duydu. Herkes batıya bakan pencereye gitti. Yaklaşık dört sokak uzakta, yol, fren ışıklarıyla tıkanmıştı, insanlar caddeye doluşmuş, kavga ediyordu. Bir bina alevler içindeydi ve görünürde itfaiye aracı yoktu.</p>

    <p>"Bu, çöküşün başlangıcı," dedi Setrakian.</p>

    <p><span> </span></p>

    <p><a class="pcalibre pcalibre1" id="bookmark75"></a>MORNİNGSİDE TEPELERİ</p>

    <p>Gus önceki geceden beri kaçıyordu. Kelepçeler yüzünden sokaklarda serbestçe hareket edemiyordu. Eski bir gömlek bulmuş, önkollarına dolamıştı ve kollarını kavuşturarak yürüyordu, ama bu şekilde herkesi kandıramıyordu. Bir sinemanın arka kapısından girdi ve karanlıkta uyudu. Batı Yakası'nda çalıntı arabaların parçalandığı bir yer aklına geldi ve oraya gitmek için epey zaman harcadı, ama gittiğinde mekânı boş buldu. Kilitli değildi, yalnızca boştu. Orada bulabildiği aletleri karıştırdı ve bileklerindeki kelepçeleri kesmeye çalıştı. Hattâ bir elektrikli testereyi mengeneye sıkıştırıp kullanmayı denedi, ama bunu yaparken neredeyse bileklerini kesiyordu. Tek elle hiçbir şey yapamadı ve sonunda sıkıntı içinde orayı terk etti.</p>

    <p><i>Cholosların</i>    takıldığı yerlerin birkaçını denedi, ama güvendiği birini bulamadı. Sokaklar tuhaftı ---pek bir şey olmuyordu. Neler olduğunu bilmiyordu. Güneş batmaya başladığında, zamanının daraldığım, seçeneklerinin tükendiğini düşündü.</p>

    <p>Eve gitmek riskliydi, ama bütün gün fazla polis görmemişti ve annesi için de endişeleniyordu. Gömleğe sarılı ellerini rahat bir şekilde tutmaya çalışarak binanın içine süzüldü ve merdivene yöneldi. On altı kat vardı. Evlerinin olduğu kata çıktı ve koridorda yürüdü, kimseyi göremedi. Kapıyı dinledi. Her zamanki gibi, televizyon açıktı.</p>

    <p>Zilin çalışmadığını biliyordu, bu yüzden kapıyı vurdu. Bekledi ve yine vurdu. Kapıyı tekmeledi, kapı ve ucuz duvarlar sarsıldı.</p>

    <p>"Crispin," diye tısladı pislik çuvalı ağabeyine. "Crispin, bok herif. Aç şu boktan kapıyı."</p>

    <p>Gus kapı zincirinin açıldığını ve içeride kilidin döndüğünü duydu. Bekledi, ama kapı açılmadı. Bu yüzden Gus kelepçeli ellerini saklayan gömleği kolundan çözdü ve kapı tokmağını çevirdi.</p>

    <p>Crispin, burada kalırken yatak olarak kullandığı divanın solunda, köşede, ayakta duruyordu. Perdelerin hepsi çekilmişti ve buzdolabının kapağı açık duruyordu.</p>

    <p>"Annem nerede?" dedi Gus.</p>

    <p>Crispin hiçbir şey söylemedi.</p>

    <p>"Kahrolası keş," dedi Gus. Buzdolabını kapadı. İçinde bir şeyler erimişti ve yerler ıslaktı. "Uyuyor mu?"</p>

    <p>Crispin hiçbir şey söylemedi. Gus’a bakmakla yetindi.</p>

    <p>Gus anlamaya başlamıştı. Artık onun bakışlarını anlamayan Crispin’e daha dikkatli baktı ve kara gözlerini, gergin yüzünü gördü.</p>

    <p>Gus pencereye gitti ve perdeleri yırtarcasına açtı. Geceydi. Aşağıdaki yangın yüzünden havada duman vardı.</p>

    <p>Gus dönüp Crispin’e baktı. Crispin uluyarak onun üzerine atılmıştı bile. Gus kollarını kaldırdı ve kelepçe zincirini ağabeyinin çenesinin altına, iğnesini çıkarmasını engelleyecek kadar yukarı doladı.</p>

    <p>Gus elleriyle onun başının arkasını yakaladı ve Crispin’i yere çökmeye zorladı. Vampir kardeşinin kara gözleri pörtledi, ağzını açmaya çalışırken çenesi kabardı, ama Gus’ın kavrayışı buna izin vermedi. Gus onu boğmaya kararlıydı, ama zaman geçti, Crispin çırpınmaya devam etti ve bayılacağına dair bir işaret vermedi ---o zaman Gus vampirlerin nefes almaya ihtiyaç duymadığını, onları bu şekilde öldürmenin imkânsız olduğunu hatırladı.</p>

    <p>Bu yüzden onu boynundan tutup ayağa kaldırdı, Crispin’in elleri Gus’ın kollarını ve ellerini pençeledi. Crispin son birkaç senedir annesi için bir yük, Gus için büyük bir baş belasından başka bir şey olmamıştı. Şimdi de vampir olmuştu, ağabey kısmı gitmiş, yalnızca baş belası kısmı kalmıştı. Bu yüzden, Gus bir intikam duygusuyla ağabeyinin kafasını duvardaki süs aynasına çarptı; kalın camdan, eski, oval ayna yere düşene kadar kırılmadı. Gus Crispin’e bir diz atarak onu yere fırlattı, sonra aynadaki en büyük cam kırığını kaptı. Daha Crispin tam olarak dizleri üzerine çökemeden, Gus camın ucunu onun ensesine sapladı. Cam omurgayı kesti, boynunun önündeki deriye kadar dayandı, ama delmedi. Gus cam parçasını yana kaydırarak Crispin’in kafasını neredeyse tamamen kesti ---ama camın kendi ellerine uyguladığı baskıyı unutarak kendi avuçlarını da doğradı. Keskin bir acı hissetti, ama ağabeyinin başı bedeninden ayrılana kadar cam parçasını bırakmadı.</p>

    <p>Gus, avuçlarındaki kanlı yarıklara bakarak geri geri sendeledi. Crispin’in beyaz kanıyla birlikte akan o kurtçuklardan hiçbirinin ona bulaşmadığından emin olmak istiyordu. Kurtçuklar halıya dökülmüştü ve onları görmek zordu, bu yüzden Gus uzak durdu. Yerde paramparça yatan ağabeyine baktı ve vampir kısmı midesini bulandırdı, ama kaybı konusunda, Gus uyuşmuş hissediyordu. Crispin senelerdir ölüydü onun için.</p>

    <p>Gus lavaboda ellerini yıkadı. Yarıklar uzundu, ama derin değildi. Yapış yapış bir mutfak beziyle kanamayı durdurdu ve annesinin yatak odasına gitti.</p>

    <p>"Anne?"</p>

    <p>Onun orada olmadığını umuyordu. Annesinin yatağı bozulmamıştı ve boştu. Gitmek için döndü, sonra bir daha düşündü ve elleriyle dizleri üzerine çökerek, yatağın altına baktı. Orada yalnızca kazak kutuları ve annesinin on sene önce aldığı kol ağırlıkları vardı. Mutfağa giderken dolaptan bir hışırtı geldiğini duydu. Durup yine dinledi. Gidip kapağı açtı. Annesinin tüm giysileri askılardan indirilmiş, yerde büyük bir yığın halinde yatıyordu.</p>

    <p>Yığın hareket ediyordu. Gus eski bir sarı elbiseyi çekti ve annesinin kara gözlü, soluk tenli yüzü ona baktı.</p>

    <p>Gus kapıyı kapadı. Kapıyı çarpmadı, kaçmadı da, yalnızca kapattı ve oracıkta dikildi. Ağlamak istiyordu, ama gözyaşları gelmiyordu, yalnızca yumuşak, derin bir hıçkırık vardı. Sonra döndü ve annesinin yatak odasına bakarak onun kafasını kesmek için kullanabileceği bir silah aradı...</p>

    <p>... ve sonra dünyanın ne hale geldiğini fark etti. Düşündüğü şeyi yapmak yerine, kapalı kapıya döndü ve alnını dayadı.</p>

    <p>"Özür dilerim anne," diye fısıldadı. <i>"Lo siento.</i> Burada olmalıydım. Burada olmalıydım..."</p>

    <p>Sersem sersem kendi odasına yürüdü. Kelepçeler yüzünden gömleğini bile değiştiremiyordu. Üstünü daha sonra değiştirmek için bir kese kâğıdına bazı giysiler tıkıştırdı ve onu kolunun altına sıkıştırdı.</p>

    <p>Sonra yaşlı adamı hatırladı. 118. Cadde'deki rehinci dükkanı. Adam ona yardım ederdi. Bu şeyle savaşmasına yardım ederdi.</p>

    <p>Daireden çıktı, koridora girdi. Asansörün olduğu tarafta insanlar duruyordu. Gus başını eğdi ve onlara doğru yürümeye başladı. Tanınmak istemiyordu, annesinin komşularıyla uğraşmak istemiyordu.</p>

    <p>Asansörle daire arasındaki mesafeyi yarılamıştı ki, orada dikilen insanların hiçbirinin kıpırdamadığını, konuşmadığını fark etti. Gus başını kaldırdı ve üç kişinin durmuş, ona bakmakta olduğunu gördü. Boş boş bakan kara gözlerini fark edince durdu. Vampirler çıkışı tıkıyordu.</p>

    <p>Koridorda ona doğru gelmeye başladılar. Bir sonraki an, Gus kelepçeli elleriyle onlara vuruyor, duvarlara fırlatıyor, yüzlerini yere yapıştırıyordu. Yere düştüklerinde onları tekmeliyordu, ama yerde fazla kalmıyorlardı. Hiçbirine iğnesini çıkarma şansı vermedi, ağır botlarının topuğuyla birkaçının kafatasını ezerek asansöre koştu, vampirler geldiği anda asansör kapıları kapandı.</p>

    <p>Gus tek başına asansörde durarak nefeslendi ve katları saydı. Torbası yırtılmış, giysileri koridora saçılmıştı.</p>

    <p>Sayılar azalarak Z harfine geldi; kapılar tınlayarak açıldığında Gus dövüşmeye hazırlanarak hafifçe eğilmişti.</p>

    <p>Apartman girişi boştu. Ama kapının dışında soluk turuncu bir ışık parlıyordu ve çığlıklar, ulumalar geliyordu. Gus sokağa çıktı. Bir sonraki sokaktaki yangını, alevlerin komşu çatılara sıçramasını izledi. Ellerinde tahralar ve başka uyduruk silahlarla yangına doğru koşan insanları gördü.</p>

    <p>Diğer yönde altı kişiden oluşan silahsız, düzensiz bir kalabalık, koşarak değil, yürüyerek geliyordu. Yalnız bir adam karşı yönden koşarak gelip Gus’ın yanından geçti ve geçerken, "Bok herifler her yerde adamım!" dedi, sonra altı kişilik grubun saldırısına uğradı. Alışık olmayan birine, bu eski moda sokak gaspı gibi görünürdü, ama Gus alevlerin turuncu ışığında bir ağız iğnesi gördü. Vampirler sokakta insanları dönüştürüyordu.</p>

    <p>O izlerken, halojen lambaları kırılmış simsiyah bir arazi aracı dumanların içinden hızla fırladı. Polisler. Gus döndü ve farların düşürdüğü gölgesini kovalayarak kaçtı... ve altı kişilik grupla karşılaştı. Soluk yüzlerle, farların aydınlattığı karanlık bakışlarla ona doğru geldiler. Gus araba kapılarının açıldığını ve ayak seslerini duydu; iki kader arasında sıkışıp kalmıştı. Sarılı yumruklarını sallayarak, hırlayan vampirlere doğru koştu ve göğüslerine kafa attı. Ağızlarını açmaları için fırsat tanımak istemiyordu. Ama sonra içlerinden biri kolunu Gus’ın kelepçelerinin arkasına taktı ve onu çevirip yere çökertti. Bir an sonra grubun tamamı tepesine dikilmişti, onun boynundan içecek kişi olmak için mücadele ediyorlardı.</p>

    <p>Sonra bir <i>tak</i> sesi ve bir vampir ciyaklaması duyuldu. Sonra bir <i>/lak</i> ve vampir kafalarından biri uçtu.</p>

    <p>Tepesine dikilmiş olan vampir yandan darbe aldı ve aniden devrilip gitti. Gus yuvarlandı ve sokağın ortasında dizlerinin üzerinde doğrularak dövüşmeye hazırlandı. Gelenler polis değildi. Siyah başlıklı adamlardı. Başlıkları yüzlerini saklıyordu, siyah asker pantolonu ve siyah bot giymişlerdi. Tabanca boyutlarında arbaletler ve daha büyük, tahtadan, tüfek kundaklı arbaletler kullanıyorlardı. Gus bir tanesinin bir vampiri görüp boynundan vurmasını izledi. Vampir daha ellerini boğazına kaldırmaya fırsat bulamadan, ok, boynu dağıtacak bir güçle patladı ve kafayı uçurdu.</p>

    <p>Ölü vampir.</p>

    <p>Oklar gümüş uçluydu ve çarpışmayla patlayan bir maddeyle doldurulmuştu.</p>

    <p>Vampir avcıları. Gus hayretle adamlara baktı. Kapılardan başka vampirler çıkıyordu ve bu atıcılar yirmi beş, hattâ otuz metreden vampirlerin gırtlaklarını tutturabiliyorlardı.</p>

    <p>İçlerinden biri onu vampir sanmış gibi, hızla Gus’a doğru geldi ve daha Gus ağzını açamadan avcı botunu onun koluna dayayarak onu yola mıhladı. Arbaletini yeniden doldurdu ve Gus’ın kelepçesinin bileziklerini birbirine bağlayan zincire doğrulttu. Gümüş bir ok çelik zinciri kırdı ve asfalta saplandı. Gus irkildi, ama patlama olmadı. Elleri, kelepçelerin bileklikleri hâlâ bileklerinde olsa da, birbirinden ayrılmıştı. Avcı şaşırtıcı bir güçle onu ayağa kaldırdı.</p>

    <p>"İşte budur!" dedi Gus bu adamları gördüğü için duyduğu sevinçle. "Nerede yazılıyorum?"</p>

    <p>Ama kurtarıcısı, gözüne bir şey takıldığından, yavaşlamıştı. Gus adamın gölgeli başlığının derinliklerine daha yakından baktı. Adamın yüzü yumurta kadar beyazdı. Gözleri siyah ve kırmızıydı, dudakları kuru ve neredeyse dudaksızdı.</p>

    <p>Avcı, Gus’ın avuçlarındaki kanlı çizgilere bakıyordu.</p>

    <p>Gus o bakışı biliyordu. Ağabeyinin ve annesinin gözlerinde de görmüştü.</p>

    <p>Geri çekilmeye çalıştı, ama kolundaki kavrayış kaya kadar sağlamdı. Yaratık ağzını açtı ve iğnenin ucu belirdi.</p>

    <p>Sonra bir başka avcı geldi ve arbaletini bu avcının ensesine tuttu. Yeni avcı, Gus’ı tutan avcının başlığını çekti ve Gus kel, kulaksız bir kafa ve olgun bir vampirin yaşlı gözlerini gördü. Vampir, kardeşinin silahına hırladı, sonra Gus’ı yeni avcıya teslim etti. Bu avcı Gus’ı yerden kaldırır, siyah araca taşır, üçüncü koltuk sırasına fırlatırken, Gus onun soluk vampir yüzünü gördü.</p>

    <p>Başlıklı vampirlerin geri kalanı da araca bindi, araç hareket etti ve caddenin ortasında keskin bir U dönüşü yaptı. Gus aracın içindeki tek insanın kendisi olduğunu gördü. Ondan ne istiyorlardı?</p>

    <p>Şakağına aldığı bir darbeyle bayıldı ve kendi kendine daha fazla soru soramadı. Araç hızla yanan binaya yöneldi, sokaktaki dumanları bir bulutu delen uçak gibi delerek geçti, sonra tekerleklerini bağırtarak, ayaklanmış insanları aştı, bir sonraki köşeyi dönüp şehir merkezine doğru yol almaya başladı.</p>

    <p><span> </span></p>

    <h1 class="calibre34" id="sigil_toc_id_37"><a class="pcalibre pcalibre1" id="bookmark76"></a>ÇANAK</h1>

    <p>Yıkılmış Dünya Ticaret Merkezi’nin çanağı, yani yedi kat derinliğindeki temeli, şafaktan önceki dakikalarda bile, gece vardiyası için gündüz gibi aydınlatılmıştı. Ama inşaat sahası kıpırtısızdı, büyük makineler sessizdi. Kuleler yıkıldığından beri durmaksızın, yirmi dört saat süren çalışmalar şimdilik neredeyse tamamen kesilmişti.</p>

    <p>"Neden bu?" diye sordu Eph. "Ve neden burası?"</p>

    <p>"Onu buraya çekti," dedi Setrakian. "Bir köstebek, evini devrilmiş bir ağacın ölü gövdesine oyar. Kangren, yaralarda oluşur. O da köklerini trajedi ve acıya salıyor."</p>

    <p>Fet, Eph ve Setrakian, Fet’in minibüsünün arkasında oturuyorlardı. Minibüsü Church ve Cortlandt caddelerinin kesişimine park etmişlerdi. Setrakian gece dürbünüyle arka pencerenin yanında oturuyordu. Pek az trafik vardı, şafak öncesinde yollara düşen bir taksi ya da dağıtım kamyonu görüyorlardı yalnızca. Yaya ya da herhangi bir yaşam izi yoktu. Vampir arıyor, ama bulamıyorlardı.</p>

    <p>Setrakian gözünü dürbünden ayırmadan konuştu. "Burası fazla aydınlık. Onlar görülmek istemez."</p>

    <p>"Sahanın çevresinde tur atmaya devam edemeyiz," dedi Eph.</p>

    <p>"Tahmin ettiğimiz kadar çok vampir varsa," dedi Setrakian, "yakında olmalılar. Gündoğumundan önce yuvalarına dönmek için." Fet’e baktı. "Haşere gibi düşün."</p>

    <p>"Size şunu söyleyeyim," dedi Fet. "Ben bir farenin hiçbir yere ön kapıdan girdiğini görmedim." Biraz daha düşündü, sonra Eph’in yanından ön koltuğa geçti. "Bir fikrim var."</p>

    <p>Kuzeye, Church Caddesi üzerinden, Dünya Ticaret Merkezi sahasından bir sokak kuzeydoğuda bulunan Belediye Sarayı'na yöneldi. Çevresinde geniş bir park vardı, Fet, Park Caddesi'nde bir otobüs durağına çekerek motoru durdurdu.</p>

    <p>"Bu park, şehrin en büyük fare yuvalarından biri. Sarmaşıkları sökmeyi denedik, çünkü sarmaşık yeri çok iyi örter. Çöp kutularını değiştirdik, ama işe yaramadı. Burada sincaplar gibi oynuyorlar, özellikle de öğlenleri, herkes öğle yemeğini yemek için buraya geldiğinde. Yiyecek onları mutlu ediyor, ama yiyeceği hemen her yerde bulabiliyorlar. Farelerin asıl aradığı altyapı." Yeri gösterdi. "Bunun altında terk edilmiş bir metro istasyonu var. Eski Belediye Sarayı durağı."</p>

    <p>"Hâlâ sistemin geri kalanına bağlı mı?" dedi Setrakian.</p>

    <p>"Yeraltında, öyle ya da böyle, her şey bağlantılıdır."</p>

    <p>İzlediler ve fazla beklemeleri gerekmedi.</p>

    <p>"İşte," dedi Setrakian.</p>

    <p>Eph yaklaşık otuz metre ötede, sokak lambası altında perişan görünüşlü bir kadın fark etti. "Evsiz bir kadın," dedi.</p>

    <p>"Hayır," dedi Setrakian ısı dürbününü Eph’e uzatarak.</p>

    <p>Eph dürbünle baktığında kadını serin, loş fon üzerinde haşin bir kırmızı bulanıklık olarak gördü.</p>

    <p>"Metabolizmaları," dedi Setrakian. "Bir tane daha var."</p>

    <p>Şişman bir kadın denizdeymiş gibi yalpalayarak yürüyordu. Parkı kuşatan alçak demir çit boyunca uzanan gölgelerden çıkmıyordu.</p>

    <p>Sonra bir tane daha: gazete satıcılarının önlüklerinden giymiş, omzunda bir beden taşıyan bir adam. Adam bedeni çitin üzerine bıraktı, sonra hantal hareketlerle çite tırmandı. Çitin üzerinden düştü, pantolonunun paçalarından birini yırttı, herhangi bir tepki vermeden doğruldu, kurbanını aldı ve ağaçların korumasına doğru yoluna devam etti.</p>

    <p>"Evet," dedi Setrakian. "İşte bu."</p>

    <p>Eph ürperdi. Bu ayaklı patojenlerin, bu insansı hastalıkların varlığı onu tiksindiriyordu. Onların, bilinçaltından kaynaklanan dürtülere itaat eden hayvanlar gibi parka doğru uzaklaşmalarını, ışıktan kaçmalarını izlerken midesi ayağa kalktı. Eve giden son treni yakalamaya çalışan yolculardaki aynı aceleyi sezebiliyordu.</p>

    <p>Sessizce minibüsten çıktılar. Fet koruyucu Tyvek tulumu ve kauçuk çizmeler giydi. Diğerlerine de yedek kıyafetler önerdi, ama Eph ile Setrakian yalnızca çizmeleri giymeyi tercih etti. Setrakian onlara sormadan, ikisinin üzerine, etiketinde kırmızı kareli bir geyik resmi bulunan şişeden koku giderici sıvı serpti. Elbette sıvı, nefesleriyle salıverdikleri karbondioksit konusunda bir şey yapamazdı, atan yüreklerini ve damarlarında akan kanlarını da saklayamazdı.</p>

    <p>Çoğu eşyayı Fet taşıdı. Çivi tabancası, gümüş çivi dolu üç yedek şarjörle birlikte, göğsüne astığı bir torbadaydı. Kemerinde muhtelif aletler taşıyordu, aralarında gece görüş dürbünü, kara ışık çubuğu ve deri kın içinde Setrakian’ın gümüş hançerlerinden biri de vardı. Güçlü Luma lambası elindeydi ve UVC mayınını omzuna astığı file torbada taşıyordu.</p>

    <p>Setrakian’ın ellerinde bastonuyla Luma lambası vardı, ceketinin cebine de ısı algılayıcı dürbünü koymuştu. Yeleğindeki hap kutusunu bir kez daha kontrol etti, sonra şapkasını minibüste bıraktı.</p>

    <p>Eph göğsüne doladığı askıda, bir Luma lambası taşıyordu. Sırtında da altmış santimlik bir gümüş kılıç asılıydı.</p>

    <p>"Bunun mantıklı olduğundan emin değilim," dedi Fet. "Bir yaratıkla savaşmak için onun kendi sahasına gitmek?"</p>

    <p>"Başka seçeneğimiz yok," dedi Setrakian. "Nerede olduğunu bildiğimiz tek zaman bu." Başını kaldırıp, günün ilk ışıkları ile mavileşmeye yüz tutmuş gökyüzüne baktı. "Gece sona eriyor. Gidelim."</p>

    <p>Geceleri kilitli tutulan alçak çite yaklaştılar. Eph ve Fet üzerinden aştılar, sonra dönüp Setrakian’a yardım ettiler.</p>

    <p>Kaldırımda ayak sesleri ---hızla hareket eden, bir topuğunu sürüyen ayak sesleri--- duyunca telaşla parkın derinliklerine seyirttiler.</p>

    <p>İçerisi geceleyin aydınlatılmıyordu ve ağaçlarla doluydu. Park çeşmesinden akan suyu, dışarıdaki otomobilleri duyabiliyorlardı.</p>

    <p>"Neredeler?" diye fısıldadı Eph.</p>

    <p>Setrakian ısı dürbününü çıkardı. Bölgeyi taradı, sonra dürbünü Eph’e uzattı. Eph serin manzara üzerinde sinsice hareket eden parlak kırmızı şekiller gördü.</p>

    <p>Sorusunun yanıtı şuydu: Onlar her yerdeydi. Ve hızla kuzeyde bir noktaya gidiyorlardı.</p>

    <p>Hedefleri açık olmuştu: parkın Broadway’e bakan tarafında bir kulübe, Eph’in bu mesafeden doğru düzgün göremediği, karanlık bir yapı. izledi ve geri dönen vampirlerin sayısı azalana kadar bekledi. Setrakian’ın dürbünü başka önemli ısı kaynağı bulamadı.</p>

    <p>Yapıya doğru koştular. Işıyan havada, bunun gece için kapatılmış bir bilgilendirme kulübesi olduğunu gördüler. Kapıyı çekip açınca içerisinin boş olduğunu gördüler.</p>

    <p>Sıkışık mekânın içine doluştular. Ahşap tezgah turizm broşürleri ve tur otobüsü tarifeleriyle dolu tel raflarla kaplanmıştı. Fet küçük Maglites fenerini yerdeki çifte metal kapağa çevirdi. İki ucunda kalın kilit demirler vardı, ama asma kilit gitmişti. İki kapağın üzerinde MTA<a class="pcalibre pcalibre1" href="../Text/OT1_split_052.htm#_edn6" id="_ednref6" title=""><span class="msoendnotereference"><span><!--[if !supportFootnotes]--><span class="msoendnotereference"><span class="calibre10">[vi]</span></span></span></span></a> harfleri görülebiliyordu.</p>

    <p>Eph lambasıyla hazır beklerken, Fet iki kapağı çekip açtı. Altındaki merdiven karanlığa uzanıyordu. Fet inmeye başlarken, Setrakian fenerini duvardaki soluk tabelaya tuttu.</p>

    <p>"Acil durum çıkışı," diye bildirdi Fet. "İkinci Dünya Savaşı'ndan sonra eski Belediye Sarayı istasyonunu kapadılar. Raylardaki viraj yeni trenler için fazla keskindi, peron da fazla dardı ---ama sanırım altı numaralı yerel tren hâlâ buradan dönüyor." İki yanına baktı. "Eski acil durum çıkışını yıkmış ve üzerine bir kulübe oturtmuş olmalılar."</p>

    <p>"İyi," dedi Setrakian. "Gidelim."</p>

    <p>Eph en arkadan takip etti. Kapakları arkasından kapamaya zahmet etmedi. Gerekirse kaçış yolunun açık olmasını istiyordu. Her basamağın iki yanı kir kaplıydı, orta kısım düzenli yaya trafiği yüzünden temizlenmişti. Burası geceden de karanlıktı.</p>

    <p>"Bir sonraki durak, 1945," dedi Fet.</p>

    <p>Merdiven açık bir kapıda son buldu, kapının arkasında daha geniş, yeni bir merdiven başlıyordu. Bu merdiven eski bir asmakat olması gereken bir yere gidiyordu. Dört kemerli kenarı olan seramik kaplı bir kubbe, modern camdan yapılmış süslü bir çatı penceresine yükseliyordu ve pencere mavileşmeye başlamıştı. Yuvarlak duvarlardan birinin dibindeki ahşap bilet odasına bazı tahta merdivenler ve eski iskele tahtaları dayanmıştı. Kemerli kapılarda turnike yoktu, bu istasyon kullanılırken henüz jeton icat edilmemişti.</p>

    <p>Uzaktaki kemer, yan yana ancak beş kişinin kullanabileceği, dar bir peronda son bulan bir başka merdivene açılıyordu. Kemerli kapıda kulak kabarttılar ve yalnızca metro vagonlarının frenlerinin uzak ciyaklamasını duydular. Sonra terk edilmiş perona çıktılar.</p>

    <p>Burası, bir katedralin içindeki fısıltılı salon gibiydi. Çıplak, karanlık ampuller takılmış orijinal pirinç avizeler kemerli tavandan sarkıyordu, kemerler boyunca döşenmiş iç içe geçen seramikler devasa fermuarlar gibi görünüyordu. Tonozlardaki iki çatı penceresi ametist camdan ışık alıyordu, diğerleri II. Dünya Savaşı'ndan sonra, hava saldırıları korkusu ile kurşunla kapatılmıştı. Daha ileride, yüzeydeki bazı ızgaralardan ışık geliyordu, hâlâ soluktu, ama zarifçe kıvrılan raylara bakarken algılarına derinlik vermeye yetecek kadar aydınlıktı. Koca mekânda tek bir dik açı yoktu. Seramikler zarar görmüştü, en yakındaki duvar tabelasının sırlı kırmızı seramiği de hasarlıydı. Beyaz plaka üzerine yeşil çerçeveli, altın rengi tabela mavi harflerle BELEDİYE SARAYI diyordu. '</p>

    <p>Kıvrılan perondaki çelik tozu tabakası, vampirlerin ayak izlerinin karanlığa gittiğini gösteriyordu.</p>

    <p>Ayak izlerini takip ederek peronun sonuna gittiler, hâlâ kullanılan raylara atladılar. Tren hattında her şey sola doğru işliyordu. Fenerlerini söndürdüler, Eph’in Luma lambası her yerde parlak, rengarenk sidik lekeleri gösterdi. Lekeler ileride sona eriyordu. Setrakian tam ısı dürbününe uzanırken, arkalarında bir ses duydular. Geç kalanlar asmakat merdivenlerinden perona iniyordu. Eph lambasını söndürdü; birlikte üç ray aşarak uzak duvara gittiler ve sırtlarını duvardaki bir girintiye dayayarak durdular.</p>

    <p>Geç kalanlar perondan indi, ayakları demiryolu yatağındaki tozlu taşlarda gıcırdadı. Setrakian ısı dürbünüyle onları izledi. İki parlak turuncu şekil vardı, şekillerinde ya da duruşlarında herhangi bir sıradışılık yoktu. İlki gözden kayboldu ve Setrakian’ın onun duvardaki, bir şekilde gözlerinden kaçmış bir açıklıkta kaybolduğunu anlaması uzun bir süre aldı. İkinci şekil de aynı noktada durdu, ama orada gözden kaybolmak yerine döndü ve onlardan yana baktı. Setrakian, yaratığın gece görüşünün gelişkin, ama henüz olgunlaşmamış olduğunu bildiğinden, hiç kıpırdamadı. Isı okuyucusu, vampirin en sıcak yerinin gırtlağı olduğunu gösteriyordu. Yaratık mesanesini boşaltıyordu ve bacağındaki turuncu leke yerde birikirken hızla soğuyup sarıya dönüşüyordu. Vampir av kokusu almış bir hayvan gibi başını kaldırıp raylarda, onların saklandığı yerin aksi yönüne baktı... sonra başını eğdi ve duvardaki yarıkta kayboldu.</p>

    <p>Setrakian raylara çıktı ve diğerleri de onu takip etti. Kemerli mekân vampirin taze, sıcak sidiğinin pis kokusuyla dolmuştu; yanık amonyum kokusu Setrakian’ın karanlık anılarını uyandırıyordu. Diğerleri lekenin çevresinden dolaşarak duvardaki yarığa yaklaştılar.</p>

    <p>Eph kılıcını sırtındaki kından çekerek öne geçti. Geçit genişleyerek duvarları çıkıntılı olan, buhar kokan, sıcak bir mahzene açılıyordu. Tam Luma lambasını açtığında, ilk vampirin çömeldiği yerden kalkarak üzerine atıldığını gördü. Eph gümüş kılıcını zamanında kaldıramadı ve vampir onu duvara fırlattı. Lambası oluklu zemindeki ince lağım akıntısına düştü ve Eph onun çivit rengi ışığında saldırganın bir kadın, daha doğrusu eskiden kadın olduğunu gördü. Kirli beyaz bluzunun üzerine bir takım elbisenin ceketini giymişti ve gözlerindeki siyah kalem akmış, kadının tehditkar bir rakun gibi görünmesine sebep olmuştu. Kadının çenesi açıldı ve dili kıvrıldı ---tam o anda Fet geçitten fırladı.</p>

    <p>Saldırarak hançerini kadının yan tarafına doğru, karnına sapladı. Kadın Eph’in üzerinden yuvarlandı ve çömelerek doğruldu. Fet bağırarak kadını bir kez daha, bu sefer kalbinin olması gereken yerin hemen üzerinden, göğsünden, omzunun altından bıçakladı. Vampir sendeleyerek geriledi, ama sonra yine saldırdı. Fet uluyarak bıçağı kadının karnına sapladı ve kadın iki büklüm olarak hırladı ---ama yine, acıdan çok şaşkınlıkla tepki verdi. Fet’e saldırmaya devam edecekti.</p>

    <p>Eph artık kendini toplamıştı. Vampir, Fet’e yine saldırdığında, Eph doğruldu ve kılıcını iki eliyle kavrayarak arkadan savurdu. Cinayet dürtüsü onun için hâlâ yabancıydı ve bu yüzden kılıcı savururken kendini biraz tuttu ve kılıç hedefini tamamen biçemedi. Ama yine de yeterli olmuştu; omurgayı kesti ve vampirin başı öne düştü. Kolları savruldu ve bedeni kasılmaya başladı. Yaratık, aşırı ısınmış tavada cızırdayan bir şey gibi, yüzüstü devrildi.</p>

    <p>Şok olacak zaman yoktu. Mahzende yankılanan <i>japşapşap</i> sesleri ileride koşan ikinci vampirin ayak sesleriydi ---vampir diğerlerine haber vermeye koşuyordu.</p>

    <p>Eph Luma lambasını yerden aldı ve kılıcını yanında tutarak onun peşinden gitti. Kelly'yi buraya çeken vampiri kovaladığını hayal ediyordu ve onu buharlı tünelde ilerleten şey bu öfkeydi. Çizmeleri ıslak zemini sertçe dövüyordu. Tünel sağa döndü. Taşların arasından geniş bir boru çıkıyor, gittikçe daralan tünel boyunca uzanıyordu. Buharlı sıcaklık, lambasının ışığı altında parlayan yosunlar ve mantarlar bitmesine sebep olmuştu. Eph ileride vampirin belli belirsiz siluetini gördü. Vampir ellerini açarak, parmaklarıyla havayı pençeleyerek koşuyordu.</p>

    <p>Sonra keskin bir dönemeç daha döndüler ve vampir gözden kayboldu. Eph yavaşladı ve lambasını gezdirerek, panik içinde çevresine bakındı ---sonra yan duvarın altına kazılmış yassı bir delikte birinin bacaklarının sallandığını gördü. Varlık solucan gibi kıvrılarak deliğe girdi. Eph kılıcını onun kirli ayaklarına savurdu, ama ayaklar hızla kayboldular ve kılıç toprağa saplandı.</p>

    <p>Eph dizleri üzerine çöktü, ama sığ deliğin diğer tarafını göremiyordu. Ayak sesleri duydu ve Fet ile Setrakian’ın hâlâ epey arkasında olduğunu anladı. Bekleyemeyeceğine karar verdi. Eph sırtüstü uzandı ve deliğe girdi.</p>

    <p>Kollarını başının üzerine uzatarak, lambasını ve kılıcını önünde tutarak delikte süründü. <i>Burada sıkışıp kalma,</i> diye düşündü. Sıkışırsa, geri çıkması imkânsızdı. Delikte süründü, kolları ve başı, açık bir mekânın havasına çıktı, Eph deliği tekmeleyerek kendini kurtardı ve dizleri üzerinde doğruldu.</p>

    <p>Nefes nefese, lambayı meşale gibi çevresinde salladı. Bir başka tünelin içindeydi; bu tünel raylar ve taşlarla döşenmişti ve havada kullanılmayan bir mekânın tekinsiz kıpırtısızlığı vardı. Solunda, yüz metre kadar ileride, ışık gördü.</p>

    <p>Bu bir perondu. Raylarda seyirtti ve tırmandı. Bu peron, Belediye Sarayı istasyonunun görkemine sahip değildi, bunun yerine yalnızca çıplak çelik kirişler ve tavanda borular vardı. Eph şehir merkezindeki bütün istasyonları gördüğünü sanıyordu, ama bu istasyonda hiç durmamıştı.</p>

    <p>Peronun sonunda bir dizi metro vagonu duruyordu ve kapısında HİZMET DIŞI yazıyordu. Eski bir kontrol kulesinin iskeleti ortada yükseliyordu ve üzeri eski moda, çılgın duvar yazılarıyla kaplıydı. Kapıyı denedi, ama kilitliydi.</p>

    <p>Tünelin içinde sürtünme sesleri duydu. Fet ile Setrakian delikten geçiyor, ona yetişiyordu. Muhtemelen tek başına önden koşması akıllıca olmamıştı. Eph onları burada, bu ışık vahasında beklemeye karar verdi, ama sonra yakındaki ray yatağında bir taşın tekmelendiğini duydu. O tarafa döndüğünde, vampirin en son metro vagonundan ayrıldığını, uzak duvar boyunca, terk edilmiş istasyonun ışıklarından uzağa koştuğunu gördü.</p>

    <p>Eph onun peşine takıldı, sondaki yüksek peronu aştı, raylara atladı ve karanlığa koştu. Karanlık ray yatağı sağa döndü ve raylar sona erdi. Koşarken tünel duvarları görüş alanında sarsılıyordu. Vampirin ayak seslerinin yankısını duyabiliyordu, kesici taşların üzerinde yalınayak koşuyordu. Yaratık sendeliyor, yavaşlıyordu. Eph yaklaştı, lambasının sıcaklığı vampirin paniklemesine sebep oldu. Bir kez arkaya döndü, ışık altında çivit rengi görünen yüzü bir dehşet maskesi gibiydi.</p>

    <p>Eph kılıcını savurarak, canavar tam adım atarken kafasını uçurdu.</p>

    <p>Başsız beden öne devrildi, Eph durup Luma ışığını sıvı sızdıran boyna tuttu ve kaçan kan kurtçuklarını öldürdü. Yine doğruldu, hızlı nefesleri dindi... ve sonra nefesini tuttu.</p>

    <p>Bir şeyler duyuyordu. Daha doğrusu, onları seziyordu. Çevresindeki şeyler. Ayak sesi yoktu, hareket yoktu, yalnızca... kıpırtılar.</p>

    <p>El yordamıyla küçük fenerini buldu ve yaktı. New Yorkluların bedenleri tünelin pis zeminine yatırılmışa. Giysili bedenler, tıpkı bir gaz saldırısının kurbanları gibi, yan yana dizilmişti. Bazılarının gözleri hâlâ açıktı, hastalar gibi uyuşuk uyuşuk bakıyorlardı.</p>

    <p>Hepsi dönüşmüştü. Yeni ısırılmış, hastalığı yeni kapmışlardı. Daha o gece saldırıya uğramışlardı. Eph’in duyduğu kıpırtı, bedenlerindeki metamorfozdu: Oynayan kollar ya da bacaklar yoktu, yalnızca organlarında büyüyen tümörler, çenelerinde gelişen ağız iğneleri vardı.</p>

    <p>Düzinelerce beden vardı ve ileride çok daha fazlasını görebiliyordu ---lambasının ışığının ulaşabildiği en uzak yerin ötesinde, belirsiz şekiller. Erkekler, kadınlar, çocuklar ---toplumun her tabakasından kurbanlar. Eph koşarak lambasının ışığını teker teker yüzlere tuttu ve Kelly'yi aradı ---bir yandan da onu burada bulmamak için dua ediyordu.</p>

    <p>Fet ile Setrakian yetiştiğinde o hâlâ arıyordu. Eph bir rahatlama ve aynı zamanda çaresizlik duygusuyla, "Kelly burada değil," dedi.</p>

    <p>Setrakian elini göğsünde tutarak, nefes nefese durdu. "Daha ne kadar var?"</p>

    <p>"BMT<a class="pcalibre pcalibre1" href="../Text/OT1_split_052.htm#_edn7" id="_ednref7" title=""><span class="msoendnotereference"><span><!--[if !supportFootnotes]--><span class="msoendnotereference"><span class="calibre10">[vii]</span></span></span></span></a> hattında bir başka şehir belediyesi istasyonu var," dedi Fet. "Hiç hizmete sokulmamış, aşağı katta bir istasyon. Yalnızca depo olarak kullanılıyor. Bu, Broadway hattının altında olduğumuz anlamına geliyor. Raylardaki bu dönemeç bizi Woolworth binasının temelinin çevresinden dolaştırır. Sonra Cortlandt Caddesi var. Yani Dünya Ticaret Merkezi..." Şehrin altındaki kaya tabakalarından on, on beş kat yukarısını görebilirmiş gibi, başını yukarı kaldırdı. "Çok yakındayız."</p>

    <p>"Şu işi bitirelim," dedi Eph. "Şimdi."</p>

    <p>"Bekle," dedi Setrakian nabzını düzenlemeye çalışarak. Fenerinin ışığı, dönüşmüş kişilerin yüzlerinde oynaştı. Tek dizinin üzerine çökerek, ceketinin cebinden çıkardığı gümüş sırtlı aynayla bazılarını kontrol etti. "İlk önce burada bir sorumluluğumuz var."</p>

    <p>Fet ve Eph, Setrakian’ın fenerinin ışığı altında dönüşüm geçirmekte olan vampirleri imha ettiler. Kellesini uçurduğu her vampir, Eph’in aklı başındalığına indirilmiş bir darbe gibiydi.</p>

    <p>Eph de dönüşmüştü. İnsandan vampire değil, şifacıdan katile.</p>

    <p>Yeraltı suyu mahzenlere yaklaşırken derinleşti. Kaplanmamış tavandan, sudan beslenmek için güneşe aç kökler, sarmaşıklar, beyaz bitkiler uzanıyordu. Zaman zaman görülen sarı tünel ışıkları, duvar yazısı bulunmadığını gösteriyordu. Yerin dokunulmamış yerleri beyaz bir toz tabakasıyla kaplıydı, bir kısmı çok inceydi ve durgun su çukurlarının yüzeyini örtmüştü. Dünya Ticaret Merkezi’nin kalıntılarıydı bunlar. Üçü, mezarlıklara gösterilen saygıyla, ellerinden geldiğince, toza basmaktan kaçınıyorlardı.</p>

    <p>Tavan alçaldı, yavaş yavaş boy hizasının da altına indi ve sonunda bir çıkmaza yaklaştı. Setrakian’ın fenerinin ışığı küçülen duvarın üst kısmında, onların geçmesine izin verecek genişlikte bir açıklık buldu. Daha önce belirsiz ve uzaktan gelen bir gürleme güçlenmeye başladı. Fenerlerinin ışığı çizmelerinin çevresindeki suyun titremeye başladığını gösterdi. Bu bir metro treninin tanınmaması imkânsız kükremesiydi. içinde durdukları tünelde ray olmamasına rağmen, hep birlikte dönüp baktılar.</p>

    <p>Önlerindeydi ve tam üstlerine geliyordu -ama başlarının üzerindeki kullanıma açık raylarda; metro yukarıdaki aktif Belediye Sarayı BMT peronuna giriyordu. Cıyaklama, kükreme ve sarsıntı dayanılmaz hale geldi --- depremvari bir güce ve tizliğe ulaştı--- ve o anda bu güçlü sarsıntının ellerine geçen en iyi fırsat olduğunu fark ettiler.</p>

    <p>Delikten geçerek insan yapımı bir başka raysız geçide geldiler. Buraya yakılmamış ampuller, geçen metronun gücüyle sallanan inşaat ışıkları asılmıştı. Toprak ve döküntüler uzun zaman önce, dokuz metre kadar yukarıdaki tavana uzanan çelik kirişlerin arkasına itilmişti. İlerideki uzun köşenin arkasında, soluk bir ışık parlıyordu. Luma ışıklarını söndürdüler ve karanlık tünelde koştular, köşeyi dönerlerken, tünelin açılıp uzun, açık bir odaya dönüştüğünü hissettiler.</p>

    <p>Zeminin sarsılması kesildiğinde ve metronun gürültüsü geçen bir fırtına gibi uzaklaştığında, çizmelerinin sesini bastırmak için yavaşladılar. Eph diğerlerini görmeden önce sezdi; yerde oturan ya da uzanan siluetlerini. Varlıkları yaratıkları uyandırdı, doğrulup oturdular, ama saldırmadılar. Bu yüzden o, Setrakian ve Fet hareket etmeye devam etti, ve Efendi’nin yuvasına yaklaştılar.</p>

    <p>İblisler o gece beslenmiş, kene gibi kanla şişmişlerdi, şimdi uzanıyor ve sindiriyorlardı. Gevşeklikleri ölüme benziyordu; onlar günbatımını ve yeniden beslenme fırsatını beklemeye boyun eğmiş yaratıklardı.</p>

    <p>Kalkmaya başladılar. Üstlerinde inşaat işçisi kıyafetleri, takım elbiseler, eşofmanlar, pijamalar, gece elbiseleri, kirli kıyafetler vardı ---hattâ aralarında çıplak olanlar bile vardı.</p>

    <p>Eph kılıcını kavrayarak, önünden geçtiği yüzleri inceledi: kan kırmızısı gözleri olan ölü yüzler.</p>

    <p>"Birbirimizden ayrılmayalım," diye fısıldadı Setrakian. Yürürlerken, UVC mayınını Fet’in sırtındaki file torbadan dikkatle aldı. Çarpık parmaklarla emniyet bandının bir parçasını kaldırdı, sonra kürenin tepesini çevirerek pili hazır hale getirdi. "Umarım bu işe yarar."</p>

    <p>"Ummak mı?" dedi Fet.</p>

    <p>O anda bir tanesi ---belki de diğerleri kadar doygun olmayan yaşlı bir adam--- Fet’e saldırdı, Fet ona gümüş hançerini gösterince vampir tısladı. Çizmesini adamın baldırına dayayıp geriye tekmeledi ve, diğerlerine de gümüşünü gösterdi.</p>

    <p>"Burada kendimizi bir çukura gömüyoruz."</p>

    <p>Duvarlardan, alayla sırıtıyormuş gibi görünen kızarmış yüzler çıktı: ağarmış saçlarına bakarak birinci ya da ikinci nesil olan daha yaşlı vampirler. Bazıları hayvansı homurtular ya da gırtlaktan gelen çıtırtılar çıkarıyordu; bunlar, dillerinin altındaki pis organların engellediği konuşma çabalarına benziyordu. Şişmiş boğazları sapkın bir biçimde seyiriyordu.</p>

    <p>Fet ile Eph arasında yürüyen Setrakian, "Bu kazık yere değdiğinde, pil temas etmeli," dedi.</p>

    <p><i>"Etmeli mi?"</i> dedi Fet.</p>

    <p>"Patlamadan önce siper almalısınız. Şu desteklerin arkasında." Düzenli aralıklarla paslı, perçinli kirişler dikilmişti. "Birkaç saniyeden fazla zamanınız olmayacak. Siper aldığınızda gözlerinizi yumun. Bakmayın. Patlama sizi kör eder."</p>

    <p>"Yap şunu!" dedi çevresini vampirlerin sardığı Fet.</p>

    <p>"Daha değil..." Yaşlı adam bastonunu, çıplak gümüşü gösterecek kadar çekti ve taşa çarpan çakmak taşının hızlı hareketiyle, iki çarpık parmağının ucunu keskin kenara sürttü. Taş zemine kan damladı. Koku, gözle görülür bir dalga halinde vampirler arasında yayıldı. Her yönden geliyor, görünmeyen köşelerden çıkıyorlardı. Her daim meraklı, her daim açtılar.</p>

    <p>Hareket ederlerken, Fet çevrelerinde birkaç metre açıklık olması için hançerini tozlu havada gezdiriyordu. "Ne bekliyorsun?" dedi.</p>

    <p>Eph yüzleri tarıyor, ölü gözlü kadınlar arasında Kelly'yi arıyordu. Bir tanesi ona doğru atılacak oldu ve Eph kılıcının ucunu onun göğsü kemiğine dayadı. Kadın yanmış gibi büzüldü.</p>

    <p>Şimdi daha fazla gürültü vardı, arkadakiler öndekileri itiyordu; açlık, tereddüdü bastırıyor ve arzu, bekleyişi yeniyordu. Setrakian’ın kanı yere damlıyordu; kokusu ---ve kayıtsız israfı--- vampirleri deliye çeviriyordu.</p>

    <p>"Yap şunu!" dedi Fet.</p>

    <p>"Birkaç saniye daha..." dedi Setrakian.</p>

    <p>Vampirler itişe kakışa yaklaştı, Eph kılıcının ucuyla onları dürtükledi. Ancak o zaman Luma ışığını yakmak aklına geldi; vampirler onun itici ışınlarına, güneşe bakan zombiler gibi eğildiler. Öndekiler arkadakilerin insafına kalmıştı. Kabarcık patlamak üzereydi... Eph bir elin kolunu yakaladığını hissetti...</p>

    <p><i>"Şimdi!"</i> dedi Setrakian.</p>

    <p>Basketbolda servis yapan hakem gibi, kazıklı topu havaya fırlattı. Ağır şey zirveye çıktığında düzeldi ve ağır kazık dönerek yere düştü.</p>

    <p>Dört kenarlı çelik kazık taşa saplandı ve, eski bir flaş ampulün şarj olurken çıkardığı gibi, bir vızıltı başladı.</p>

    <p>"Koşun, koşun!" dedi Setrakian.</p>

    <p>Eph ışığını salladı ve kılıcını pala gibi savurarak direklerden birine koştu. Vampirlerin onu yakaladığını, çektiğini hissetti; kılıcıyla onları biçerken ıslak darbeleri hissetti, onların inlemelerini ve ulumalarını duydu. Ama hâlâ yüzlere bakıyor, Kelly'yi arıyordu ve o olmayanları biçiyordu.</p>

    <p>Mayının uğultusu gittikçe yükselen bir sızlanmaya dönüştü. Eph biçerek, tekmeleyerek, savurarak çelik destek direğine ulaştı ve tam o direğin gölgesine sığındığında, yeraltı odası parlak mavi bir ışıkla dolmaya başladı. Eph gözlerini sıkı sıkı yumdu ve dirseğinin içiyle örttü.</p>

    <p>Parçalanan vampirlerin hayvansı ızdırabını işitti: kimyasal düzeyde kavrulan bedenlerinin erimesi, kabarması, soyulması, iç organlarının kendi ruhları kömürleşiyormuşçasına çökmesi. Dilsiz feryatları, yanmış gırtlaklarında boğuluyordu.</p>

    <p>Kitle katliamı.</p>

    <p>Tiz uğultu on saniyeden fazla sürdü, temizleyici parlak mavi ışık düzlemi zeminden tavana kadar yayıldı, sonra pil bitti. Oda yine karardı; geriye sadece cızırdayan kalıntıların sesi kaldığında, Eph kolunu indirip gözlerini açtı.</p>

    <p>Yere saçılmış kömürleşmiş yaratıklardan, dumanlı bir buhar halinde, mide bulandırıcı bir kızarmış hastalık kokusu yayılıyordu. Bu çürük iblisleri yerinden oynatmadan hareket etmek imkânsızdı, bedenleri ateşin içini boşalttığı yapay odunlar gibi ufalanıyordu. Yalnızca, kısmen bir kirişin arkasında kalacak kadar şanslı olan vampirler canlıydı. Eph ile Fet hızla hareket ederek bu sakat, yarısı yok edilmiş yaratıkları serbest bıraktılar.</p>

    <p>Sonra Fet alev almış olan mayına yaklaştı. Verdiği hasarı inceledi.</p>

    <p>"Eh," dedi, "bu cidden işe yaradı."</p>

    <p>"Bakın," dedi Setrakian.</p>

    <p>Buharları tüten odanın uzak ucunda, bir metre yüksekliğinde bir toprak ve atık yığınının üzerinde uzun, siyah bir kutu vardı.</p>

    <p>Eph ve diğerleri yaklaşırken ---üstlerinde koruyucu kıyafetleri olmadan kuşkulu bir pakete yaklaşan bomba imha uzmanlarının korkusu ile hareket ediyorlardı--- durum feci şekilde aşina geliyordu ve Eph’in neyin aşina geldiğini anlaması yalnızca bir an aldı: Bütün bunların başlangıcında, taksi yolunda karanlık uçağa doğru yürürken de böyle hissetmişti.</p>

    <p>Ölü olan, ama aynı zamanda ölü olmayan bir şeye yaklaştığı hissi. Bir başka dünyadan gelmiş bir şeye.</p>

    <p>Bunun gerçekten de 753 numaralı seferin kargo ambarından gelen uzun siyah dolap olduğunu doğrulamasına yetecek kadar yaklaştı. Üst kapaklara, alevler içinde yanıyormuş gibi kıvranan girift insan şekilleri çizilmişti ve uzun yüzler ızdırapla haykırıyordu.</p>

    <p>Efendi’nin aşırı büyük tabutu burada, Dünya Ticaret Merkezi’nin yıkıntılarının altında, bir moloz ve çöp yığınından oluşan sunağın üzerine yerleştirilmişti.</p>

    <p>"Bu o," dedi Eph.</p>

    <p>Setrakian kutunun kenarına uzandı, oymalara dokunacakmış gibi yaptı, sonra çarpık parmaklarını geri çekti. "Bunu uzun zamandır arıyorum," dedi.</p>

    <p>Eph, bu şeyle, onun boğucu cüssesi ve amansız gücüyle yeniden karşılaşma gönülsüzlüğüyle ürperdi. Üst kapakların her an açılmasını bekleyerek yakında kaldı. Fer ön yüze dolandı. Üst kapaklarda kulp yoktu. Açmak isteyenin, parmaklarını kapakların arasına sokup çekmesi gerekirdi. Zor işti ve çabucak yapılması imkânsızdı.</p>

    <p>Setrakian uzun kılıcını hazır ederek, dolabın başı olduğunu tahmin ettiği tarafta durdu. Ama yüzündeki ifade haşindi. Eph yaşlı adamın bakışlarında bunun sebebini gördü ve morali bozuldu.</p>

    <p>Fazla kolay olmuştu.</p>

    <p>Eph ile Fet parmaklarını kapakların altına soktular ve başlarını sallayarak üçe kadar sayıp çektiler. Setrakian lambası ve kılıcı ile öne eğildi... ve bir kutu dolusu toprak gördü. Onu kılıcıyla dürtükledi, gümüş uç koca kutunun dibine sürtündü. Hiçbir şey yoktu.</p>

    <p>Fet, bastıramadığı kadar çok adrenalin yüklenmiş bir halde, çılgın bakışlarla geriledi. "Gitmiş mi?"</p>

    <p>Setrakian kılıcını çekti ve bulaşan toprağı kutunun kenarına sürterek temizledi.</p>

    <p>Eph’in hayal kırıklığı eziciydi. "Kaçmış." Eph tabuttan uzaklaştı ve boğucu odanın içindeki ölü vampir tarlasına döndü. "Burada olduğumuzu biliyordu. <i>On beş dakika önce</i> metro sistemine kaçtı. Güneş yüzünden yüzeye çıkamıyor... bu yüzden gece çökene kadar yeraltında kalacak."</p>

    <p>"Tüm dünyadaki en uzun ulaşım sisteminin içinde. Burada bin üç yüz kilometre uzunluğunda ray var," dedi Fet.</p>

    <p>Eph’in sesi çaresizlikten boğulmuştu. "Şansımız bile olmadı."</p>

    <p>Setrakian bitkin, ama yılmamış görünüyordu. Tam tersine, yaşlı gözlerinde bir parça taze ışık vardı. "Sen de bu şekilde haşere imha etmiyor musun Bay Fet? Onları yuvalarından çıkararak? Yuvaları boşaltarak?"</p>

    <p>"Ancak sonra nereye gideceklerini biliyorsam," dedi Fet.</p>

    <p>"Farelerden tavşanlara, oyuk kazan bütün hayvanlar bir tür arka kapı da yapmaz mı?.."</p>

    <p>"Kaçış yolu," dedi Fet. Anlamaya başlamıştı. "Acil durum kapısı. Avcı bir taraftan gelir, sen diğerinden kaçarsın."</p>

    <p>"Efendi’nin kaçtığına inanıyorum," dedi Setrakian.</p>
  </div>
</body>
</html>
