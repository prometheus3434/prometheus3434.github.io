<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xmlns:o="urn:schemasmicrosoftcom:office:office">
<head>
  <!--[if gte mso 9]><xml>
 <o:DocumentProperties>
  <o:Author>Selim SIR</o:Author>
  <o:LastAuthor>Selim SIR</o:LastAuthor>
  <o:Revision>13</o:Revision>
  <o:TotalTime>276</o:TotalTime>
  <o:Created>2015-01-27T11:33:00Z</o:Created>
  <o:LastSaved>2015-01-27T16:09:00Z</o:LastSaved>
  <o:Pages>322</o:Pages>
  <o:Words>104567</o:Words>
  <o:Characters>596033</o:Characters>
  <o:Lines>4966</o:Lines>
  <o:Paragraphs>1398</o:Paragraphs>
  <o:CharactersWithSpaces>699202</o:CharactersWithSpaces>
  <o:Version>15.00</o:Version>
 </o:DocumentProperties>
 <o:OfficeDocumentSettings>
  
 </o:OfficeDocumentSettings>
</xml><![endif]-->
  <!--[if gte mso 9]><xml>
 <w:WordDocument>
  <w:View>Print</w:View>
  <w:Zoom>175</w:Zoom>
  <w:TrackMoves>false</w:TrackMoves>
  
  <w:HyphenationZone>21</w:HyphenationZone>
  
  <w:SaveIfXMLInvalid>false</w:SaveIfXMLInvalid>
  <w:IgnoreMixedContent>false</w:IgnoreMixedContent>
  <w:AlwaysShowPlaceholderText>false</w:AlwaysShowPlaceholderText>
  
  <w:LidThemeOther>TR</w:LidThemeOther>
  <w:LidThemeAsian>X-NONE</w:LidThemeAsian>
  <w:LidThemeComplexScript>X-NONE</w:LidThemeComplexScript>
  <w:Compatibility>
   
   
  </w:Compatibility>
  <m:mathPr>
   
   
   
   
   
   
   
   
   
   
   
  </m:mathPr></w:WordDocument>
</xml><![endif]-->
  <!--[if gte mso 9]><xml>
 <w:LatentStyles DefLockedState="false" DefUnhideWhenUsed="false"
  DefSemiHidden="false" DefQFormat="false" DefPriority="99"
  LatentStyleCount="371">
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
  
 </w:LatentStyles>
</xml><![endif]-->
  <!--[if gte mso 10]>
<style>
 /* Style Definitions */
 table.MsoNormalTable
        {msostylename:"Normal Tablo";
        msotstylerowbandsize:0;
        msotstylecolbandsize:0;
        msostylenoshow:yes;
        msostylepriority:99;
        msostyleparent:"";
        msopaddingalt:0cm 5.4pt 0cm 5.4pt;
        msoparamargin:0cm;
        msoparamarginbottom:.0001pt;
        msopagination:widoworphan;
        fontsize:10.0pt;
        fontfamily:"Times New Roman","serif";}
</style>
<![endif]-->
  <!--[if gte mso 9]><xml>
 
</xml><![endif]-->
  <!--[if gte mso 9]><xml>
 <o:shapelayout v:ext="edit">
  
 </o:shapelayout></xml><![endif]-->

  <title>Bilinmeyen</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <div class="wordsection">
    <p><br class="calibre6" id="calibre_pb_41" /></p>

    <p><span> </span></p>

    <p>KELTON CADDESİ, WOODSIDE, QUEENS</p>

    <p>Kelly hâlâ öğretmen kıyafeti içindeydi: siyah askılı bluz üzerine, bedenini saran cinsten yumuşak bir gömlek ve uzun, düz etek. Zack odasındaydı ve, sözde, ödevini yapıyordu. Matt evdeydi, o gece depo sayımı yapacaklarından yarım gün çalışmıştı.</p>

    <p>Televizyonda Eph hakkında izlediği haber Kelly'yi dehşete düşürmüştü. Cep telefonundan ona ulaşamıyordu.</p>

    <p>"Sonunda oldu," dedi Matt, kot kumaştan Sears gömleğinin etekleri dışarıdaydı. "Sonunda keçileri kaçırdı."</p>

    <p>"Matt," dedi Kelly yarı paylar bir sesle. Ama... Eph gerçekten keçileri kaçırmış mıydı? Ve bu onun için ne anlama geliyordu?</p>

    <p>"Görkem yanılsaması, büyük virüs avcısı," dedi Matt. "Kahraman olmak için yangın çıkaran şu itfaiyeciler gibi." Matt koltuğuna gömüldü. "Bütün bunları senin için yaptığını duysam hiç şaşırmam."</p>

    <p>"Benim için mi?"</p>

    <p>"Dikkatini çekmek için falan. 'Bana bak, ben önemliyim.'"</p>

    <p>Kelly, Matt onun zamanını harcıyormuş gibi, başını sertçe iki yana salladı. Matt’in insanlar hakkında bu kadar yanılabilmesi bazen onu hayretten hayrete düşürüyordu.</p>

    <p>Kapı zili çaldı ve Kelly ileri geri yürümeyi bıraktı. Matt koltuğundan fırladı, ama kapıya ilk varan Kelly oldu.</p>

    <p>Gelen Eph'ti, Nora Martinez de yanındaydı. Nora’nın arkasında uzun tüvit palto giymiş yaşlı bir adam vardı.</p>

    <p>"Burada ne işin var?" dedi Kelly sokağın iki yanına bakarak.</p>

    <p>Eph onu içeri itti. "Zack’i görmek için geldim. Açıklamak için."</p>

    <p>"Bilmiyor."</p>

    <p>Eph oracıkta duran Matt’i tamamen görmezden gelerek çevresine bakındı. "Yukarıda, dizüstü bilgisayarında ödev mi yapıyor?"</p>

    <p>"Evet," dedi Kelly.</p>

    <p>"İnternet bağlantısı varsa, biliyor demektir."</p>

    <p>Eph basamakları ikişer ikişer çıkarak merdiveni tırmandı.</p>

    <p>Nora’yı kapıda, Kelly’nin yanında bıraktı. Nora mahcup bir tavır içinde nefes verdi. "Affedersin," dedi. "Bu şekilde içeri daldık ama."</p>

    <p>Kelly başını nazikçe iki yana salladı ve onu tartarcasına süzdü. Nora ile Eph arasında bir şeyler olduğunu biliyordu. Kelly Goodweather’ın evi, Nora’nın bulunmak istediği son yerdi.</p>

    <p>Sonra Kelly dikkatini elinde kurt başı topuzlu baston taşıyan yaşlı adama çevirdi. "Neler oluyor?"</p>

    <p>"Eski Bayan Goodweather, sanırım?" Setrakian kaybolmuş bir neslin görgülü tavrıyla elini uzattı. "Abraham Setrakian. Sizinle tanışmak bir zevk."</p>

    <p>"Aynen," dedi Kelly şaşırarak ve Matt’e kararsız bir bakış fırlattı.</p>

    <p>"Sizi görmesi gerekiyordu. Açıklamak için," dedi Nora.</p>

    <p>"Bu küçük ziyaret bizi bir şeye suç ortağı yapmıyor mu?" dedi Matt.</p>

    <p>Kelly’nin Matt’in kabalığına karşı çıkması gerekti, "içecek bir şey ister misiniz?" diye sordu Setrakian’a. "Bir bardak su?"</p>

    <p>"Tanrım... bir bardak su için ikimiz de yirmişer sene yiyebiliriz," dedi Matt.</p>

    <p>Eph Zack’in yatağının kenarına oturmuştu. Zack çalışma masasındaydı ve dizüstü bilgisayarı açıktı.</p>

    <p>"Doğru düzgün anlayamadığım bir şeye bulaştım," dedi Eph. "Ama benden dinlemeni istedim. Hiçbiri doğru değil. Peşimde insanlar olduğu gerçeği dışında."</p>

    <p>"Seni aramak için buraya gelmeyecekler mi?" dedi Zack.</p>

    <p>"Belki."</p>

    <p>Zack endişe içinde başını eğdi, anlamaya çalıştı. "Telefonundan kurtulman lazım."</p>

    <p>Eph gülümsedi. "Bunu çoktan yaptım." Suç ortağı olan oğlunun omzunu kavradı. Oğlanın bilgisayarının yanında, Noel’de kendisinin aldığı video kayıt cihazını gördü.</p>

    <p>"Hâlâ arkadaşlarınla o film üzerinde mi çalışıyorsun?"</p>

    <p>"Şu anda kurgu aşamasındayız."</p>

    <p>Eph onu eline aldı, kamera cebine sığabilecek kadar küçük ve hafifti. "Bunu bir süreliğine ödünç alabilir miyim?"</p>

    <p>Zack yavaşça başını salladı. "Güneş tutulması yüzünden mi baba? İnsanları zombiye çeviren?"</p>

    <p>Eph şaşkınlıkla tepki verdi. Gerçeğin bundan daha mantıklı olmadığını fark etmişti. Bu şeyi algıları kuvvetli ve zaman zaman da duyarlı, on bir yaşındaki bir oğlan çocuğunun bakış açısıyla görmeye çalıştı. Bu, çok derinlerinde bir duygu uyandırdı. Ayağa kalktı ve oğluna sarıldı. Baba ile oğul arasında kırılgan ve güzel, tuhaf bir andı. Eph bunu mutlak açıklıkla hissetmişti. Oğlunun saçlarını karıştırdı. Söylenebilecek hiçbir şey yoktu.</p>

    <p>Kelly ile Matt, Nora ile Setrakian’ı evin arkasındaki, cam duvarlarla çevrili güneş gören odada yalnız bırakmış, mutfakta fısıldaşıyorlardı. Setrakian sırtını Nora’ya çevirmiş, ellerini ceplerine sokmuş, gecenin ilk saatlerinde parlayan gökyüzüne bakıyordu. O lanetli uçağın inişini takip eden üçüncü geceydi.</p>

    <p>Raftaki bir saat <i>tiktaktiktak</i> ediyordu.</p>

    <p>Setrakian <i>tıktıktıktık</i> sesini duyuyordu.</p>

    <p>Nora onun sabırsızlığını sezdi. "O, şey, ailesiyle ilgili bazı meşeleri var. Boşanmadan beri," dedi.</p>

    <p>Setrakian parmaklarını yeleğindeki küçük cebe kaydırarak hap kutusunu kontrol etti. Cep kalbine yakındı, çünkü nitrogliserini yaşlı pompasının yakınında tutmak dolaşımına iyi geliyordu. Kalbi kuvvetle olmasa da, düzenli bir biçimde atıyordu. Daha kaç kere atacaktı acaba? İşini bitirmesine yetecek kadar atmasını umuyordu.</p>

    <p>"Benim çocuğum yok," dedi. "On yedi sene önce vefat eden karım Anna'yla bana, çocuk yapmak nasip olmadı. Çocuk özleminin zamanla yiteceğini sanırsın, ama aslında yaşla daha da derinleşiyor. Öğretecek çok şeyim vardı, ama öğrencim olmadı."</p>

    <p>Nora sandalyesinin yakınında, duvara dayanmış bastona baktı. "Bunu... bunu ilk nasıl buldunuz?"</p>

    <p>"Varlıklarını ilk ne zaman keşfettiğimi mi soruyorsun?"</p>

    <p>"Bunca senedir kendinizi buna nasıl adadığınızı da..."</p>

    <p>Setrakian bir an sessiz kalarak hatıralarını toparladı. "O zamanlar genç bir adamdım. II. Dünya Savaşı sırasında, hiç istemediğim halde, işgal altındaki Polonya’da tutsak buldum kendimi. Varşova’nın kuzeydoğusunda, Treblinka adında küçük bir kampta."</p>

    <p>Nora yaşlı adamın kıpırtısızlığını paylaştı. "Bir toplama kampı."</p>

    <p>"İmha kampı. Onlar zalim yaratıklardır, hayatım, insanın bu dünyada karşısına çıkabilecek her avcıdan daha zalim yaratıklar. Gençler ve acizlerle beslenen mevki fırsatçıları. Kampta, ben ve diğer tutsaklar, bilinmeden onun önüne konulan zayıf bir ziyafettik."</p>

    <p>" o ?"</p>

    <p>"Efendi."</p>

    <p>Sözcüğü söyleme tarzı Nora’nın içini ürpertti. "Alınan mıydı? Bir Nazi mi?"</p>

    <p>"Yo, yo. Hiç ilgisi yok. O kimseye ve hiçbir şeye sadık değildir, herhangi bir ülkeye ait değildir. Dilediği yere gider. Nerede yiyecek bulursa orada beslenir. Kamp onun için indirimli satış gibiydi. Kolay av."</p>

    <p>"Ama siz... siz hayatta kaldınız. Birine söyleyemez miydiniz?.."</p>

    <p>"Sıskası çıkmış bir adamın sayıklamalarına kim kulak asardı ki? Senin şimdi düşündüklerini kabullenmem haftalar aldı. Üstelik ben bu iğrençliğe tanık oluyordum. Bu, zihnin kabul edebileceğinden fazla bir şey. Ben deli sayılmamayı tercih ettim. Yemek kaynağı ortadan kalınca Efendi yoluna devam etti. Ama ben o kampta kendi kendime ant içtim, hiç unutmadığım bir ant. Seneler boyunca Efendi’nin izini sürdüm. Orta Avrupa’da, Balkanlar’da, Rusya’da, Orta Asya’da. Otuz sene boyunca. Zaman zaman hemen arkasında, ama asla yeterince yakın değil. Viyana Üniversitesi'nde profesör oldum, ilmi inceledim. Kitaplar, silahlar ve aletler biriktirmeye başladım. Bütün bu süre boyunca, onunla yeniden karşılaşacağım zamana hazırlandım. Altmış senedir beklediğim bir fırsat."</p>

    <p>"Ama... o zaman kim o?"</p>

    <p>"Pek çok biçimi var. Şu anda, kendine Jusef Sardu diyen Polonyalı bir asilin bedenini kullanıyor. Sardu 1873 baharında, Romanya’nın kuzeyinde, bir av gezisi sırasında kayboldu." "1873 mü?"</p>

    <p>"Sardu bir devdi. O zamanlar boyu yaklaşık iki metre on santimdi. Öyle uzundu ki, kasları onun uzun, ağır kemiklerini taşıyamıyordu. Pantolon ceplerinin şalgam çuvalları büyüklüğünde olduğu söylenirdi. Ailesinin simgesini taşıyan bir bastona yaslanarak yürüyebiliyordu."</p>

    <p>Nora yine Setrakian’ın aşırı uzun bastonuna ve onun gümüş sapma baktı. "Kurt kafası."</p>

    <p>"Diğer Sardu erkeklerinin kalıntıları seneler sonra, genç Jusef in günlüğüyle birlikte bulundu. Günlüğü gruplarının bilinmeyen bir avcı tarafından izlendiğini, avcının onları teker teker kaçırıp öldürdüğünü anlatıyordu. Son kayıtta Jusef cesetleri bir yeraltı mağarasının girişinde bulduğunu söylüyordu. Onları gömdükten sonra, ailesinin intikamını almak için mağaraya dönmüş."</p>

    <p>Nora bakışlarını kurt kafasından ayıramıyordu. "Baston nasıl sizin elinize geçti?"</p>

    <p>"Bu bastonun izini sürerek, 1967 yazında, Anvers'teki özel bir satıcıya ulaştım. Sardu haftalar sonra, sonunda ailesinin Polonya'daki mülküne dönmüş, ama yalnızmış ve çok değişmişmiş. Elinde bu baston varmış, ama artık ona yaslanmıyormuş. Zamanla baston taşımayı da bırakmış. Devliğinden kaynaklanan ağrılar geçmekle kalmamış, artık muazzam güce sahip olduğu söylentileri dolaşıyormuş. Kısa süre sonra köylüler kaybolmaya başlamış. Kasabanın lanetli olduğu söyleniyormuş. Zamanla tamamen yok olup gitmiş. Sardu malikanesi terk edilmiş ve genç efendisi de bir daha görülmemiş."</p>

    <p>Nora bastonu süzdü. "On beş yaşında o kadar uzun boylu muymuş?"</p>

    <p>"Ve hâlâ uzuyormuş."</p>

    <p>"Tabut... en az iki buçuk metreye bir metreydi."</p>

    <p>Setrakian ciddi bir tavırla başını salladı. "Biliyorum."</p>

    <p>Nora da başını salladı ve sonra, "Durun... nereden biliyorsunuz?" dedi.</p>

    <p>"Bir kez gördüm... en azından yerde bıraktığı izleri gördüm. Uzun zaman önce."</p>

    <p>Kelly ve Eph mütevazı mutfakta karşı karşıya duruyorlardı. Kelly’nin saçları şimdi daha açık renkli ve daha kısa, daha iş kadını tarzıydı. Belki de daha anaç. Eph tezgahın kenarını kavradı ve Kelly’nin parmak boğumlarında küçük kâğıt kesikleri fark etti ---sınıfın tehlikelerinden biri.</p>

    <p>Kelly ona buzdolabından açılmamış, yarım litrelik bir süt kutusu getirmişti. "Hâlâ tam yağlı süt bulunduruyor musun?" dedi Eph.</p>

    <p>"Z seviyor. Babası gibi olmak istiyor."</p>

    <p>Eph biraz süt içti. Süt onu serinletti, ama her zamankinin aksine sakinleştirmedi. Matt’in koridorun diğer yanında oyalandığını, bir sandalyede oturmuş, onlardan yana bakmıyormuş gibi yaptığını fark etti.</p>

    <p>"Sana çok benziyor," dedi Kelly. Zack'ten bahsediyordu.</p>

    <p>"Biliyorum," dedi Eph.</p>

    <p>"Büyüdükçe. Takıntılı. İnatçı. Talep kar. Zeki."</p>

    <p>"On bir yaşında bir çocukta, zor olmalı."</p>

    <p>Kelly’nin yüzü geniş bir gülümseme ile aydınlandı. "Yaşam boyu lanetlendim sanırım."</p>

    <p>Eph de gülümsedi. Kendini tuhaf hissetti, yüzü günlerdir bu şekle bürünmemişti.</p>

    <p>"Bak," dedi, "fazla zamanım yok. Ben yalnızca... her şeyin yoluna girmesini istiyorum. En azından bizim aramızda. Velayet meselesi, bütün o kargaşa... bizi etkilediğini biliyorum. Bittiği için memnunum. Buraya söylev çekmek için gelmedim, ben yalnızca... anlaşmazlıkları çözmek için bunun iyi bir zaman olduğunu düşünmüştüm."</p>

    <p>Kelly şaşırmıştı, söyleyecek söz arıyordu.</p>

    <p>"Hiçbir şey söylemen gerekmiyor," dedi Eph. "Ben yalnızca..."</p>

    <p>"Hayır," dedi Kelly, "konuşmak istiyorum. Üzgünüm. Ne kadar üzgün olduğumu asla anlamayacaksın. Her şey bu hale geldiği için üzgünüm. Gerçekten. Bunu hiç istemediğini biliyorum. Birlikte kalmamızı istediğini biliyorum. Sırf Z’nin hatırı için."</p>

    <p>"Elbette."</p>

    <p>"Anlamalısın, ben bunu yapamazdım <i>---yapamazdım.</i> Yaşama gücümü tüketiyordun Eph. Ve diğer yandan da... seni incitmek istedim. Yaptım. İtiraf ediyorum. Ve ancak bu şekilde yapabileceğimi biliyordum."</p>

    <p>Eph derin derin nefes aldı. Kelly sonunda, onun başından beri bildiği bir şeyi itiraf ediyordu. Ama bu ona zafer duygusu vermiyordu.</p>

    <p>"Zack’e ihtiyacım var, bunu biliyorsun. Z... ne ise o. Sanırım, o olmasa, ben de olmazdım. Bunun sağlıklı olup olmadığını bilmiyorum, ama böyle işte. O benim <i>her şeyim...</i> eskiden senin olduğun gibi." Kelly bunu ikisinin de kavraması için duraksadı. "O olmazsa kaybolurum. Ben..."</p>

    <p>Gelişigüzel konuşmayı bıraktı.</p>

    <p>"Benim gibi olurdun," dedi Eph.</p>

    <p>Bu, Kelly’nin donakalmasına sebep oldu. Orada durup birbirlerine baktılar.</p>

    <p>"Bak," dedi Eph, "ben de suçun bir kısmını üstleneceğim. Bizim için, sen ve benim için. Biliyorum ki ben... her neyse, dünyadaki en kolay adam, ideal koca değilim. Ben de kendi şeyimi yaşadım. Ve Matt... geçmişte bazı şeyler söylediğimi biliyorum..."</p>

    <p>"Onun benim 'teselli hayatım' olduğunu söyledin."</p>

    <p>Eph irkildi. "Biliyor musun? Belki Sears’ı ben yönetseydim, ona benzer, yalnızca iş olan bir işim olsaydı, başlı başına bir evlilik olmayan bir iş... belki sen o zaman bu kadar dışlanmış hissetmezdin. Böylesine aldatılmış. Böylesine... ikinci planda."</p>

    <p>Bunun üzerine bir süre sessiz kaldılar, Eph küçük sorunlardan nasıl büyük sorunlar doğduğunu fark etti, gerçek sorunların kişisel sorunların şevkle bir kenara atılmasına sebep olduğunu.</p>

    <p>"Ne diyeceğini biliyorum," dedi Kelly. "Bu konuşmayı seneler önce yapmamız gerektiğini söyleyeceksin."</p>

    <p>"Yapmalıydık," diye onayladı Eph. "Ama yapamadık. İşe yaramazdı. İlk önce bütün bu boktan şeyleri yaşamamız gerekiyordu. İnan bana, yaşamamak için ---tek bir saniyesini bile yaşamamak için--- her şeyimi verirdim, ama işte, buradayız. Eski tanıdıklar gibi."</p>

    <p>"Hayat hiç düşündüğün gibi gitmiyor."</p>

    <p>Eph başını salladı. "Annemle babamın yaşadıklarından, bana yaşattıklarından sonra, kendime hep asla dedim, asla, asla, asla."</p>

    <p>"Biliyorum."</p>

    <p>Eph süt kutusunun ağzını katlayıp kapadı. "Bu yüzden, kimin ne yaptığını boşver. Şimdi yapmamız gereken, Zack için telafi etmek."</p>

    <p>"Evet."</p>

    <p>Kelly başını salladı. Eph de başını salladı. Sütü kutunun içinde çevirerek, soğukluğun avucuna gelmesini hissetti.</p>

    <p>"Tanrım, ne gün ama," dedi. Tarry town'daki küçük kızı düşündü, 753 sefer sayılı uçakta, annesinin elini tutan kızı. Zack’in yaşında olanı. "Bana her zaman ne derdin, hatırlıyor musun? Biyolojik bir tehdit oluşur da ilk olarak sana söylemezsem, beni boşayacağını söylerdin. Eh... artık bunun için çok geç."</p>

    <p>Kelly yaklaşarak onun yüzünü okudu. "Başının dertte olduğunu biliyorum."</p>

    <p>"Bu benimle ilgili değil. Beni dinlemeni istiyorum, tamam mı? Ve kendini kaybetme. Şehirde bir virüs dolaşıyor. Bu... sıradışı bir şey... gördüğüm en kötü şey olabilir."</p>

    <p>"En kötü mü?" Kelly soldu. "SARS mı?"</p>

    <p>Eph bütün bunlardaki muazzam saçmalığa ---deliliğe--- gülümseyecekti neredeyse.</p>

    <p>"Senden Zack’i alıp şehirden çıkmanı istiyorum. Matt’i de al. En kısa zamanda ---bu gece, hemen şu anda--- gidebileceğin kadar uzağa. Kalabalık yerlerden uzağa, demek istiyorum. Annenle babanın evine... onlardan bir şeyler almak konusunda ne hissettiğini biliyorum, ama Vermont'taki yerleri hâlâ duruyor, değil mi? O tepenin üzerinde?"</p>

    <p>"Ne diyorsun?"</p>

    <p>"Oraya git. En azından birkaç günlüğüne. Haberleri izle, benim aramamı bekle."</p>

    <p>"Dur," dedi Kelly. "İlaç alacak kadar paranoyak olan benim, sen değilsin. Ama... ya sınıfım? Zack’in okulu?" Gözlerini kıstı. "Niye ne olduğunu söylemiyorsun bana?"</p>

    <p>"Çünkü o zaman gitmezsin. Bana güven yeter, ve git," dedi Eph. "Git ve bir şekilde bunu durdurabilmemiz, bir an önce geçip gitmesi için dua et."</p>

    <p>"Dua etmek mi?" dedi Kelly. "Şimdi beni gerçekten korkuttun. Ya durduramazsanız? Ya... ya sana bir şey olursa?"</p>

    <p>Eph orada dikilip kafasındaki kuşkuları dile getiremezdi. "Kelly... gitmem lazım."</p>

    <p>Dışarı çıkmaya çalıştı, ama Kelly onu kolundan yakaladı ve iyi olup olmadığını görmek için gözlerine baktı, sonra kollarını ona doladı. Basit bir telafi kucaklaşması olarak başlayan şey daha fazlasına dönüştü, sonunda Kelly ona sımsıkı sarılıyordu. <i>"Üzgünüm,"</i> diye fısıldadı kulağına, sonra tıraşsız yanağına bir öpücük kondurdu.</p>

    <p><span> </span></p>

    <p>VESTRY CADDESİ, TRIBECA</p>

    <p>Eldritch Palmer çatı katındaki taraçada, mindersiz bir sandalyede oturmuş, geceyle yıkanıyordu. Tek doğrudan ışık, köşede yanan açık hava fenerinden geliyordu. Taraça bitişik iki binanın tepesindeydi. Zemin kare, kil seramik kaplıydı, açık hava ve eskilikten solmuştu. Kuzey tarafındaki yüksek tuğla duvarda, tek bir alçak basamakla çıkılan iki kapı kanadı genişliğinde, demir işiyle süslü bir kemer vardı. Duvarın üstü ve kemer, <i>terra cotta</i> seramik kaplıydı. Solda, daha geniş süs kemerlerinden, konutun aşırı geniş kapılarına geçiliyordu. Palmer’ın arkasında, güneydeki beyaz beton duvarın- önünde, ortada, dökümlü cüppe içindeki bir kadının başsız heykeli duruyordu. Heykelin omuzları ve kolları açık havada durmaktan kararmıştı. Taş kaidesine sarmaşıklar dolanmıştı. Kuzey ve doğuda birkaç yüksek bina görülse de, taraça oldukça gizli bir yer, aşağı Manhattan’da bulunabilecek en korunaklı çatılardan biriydi.</p>

    <p>Palmer oturmuş, caddelerden yükselen şehir gürültülerini dinliyordu. Çok yakında bitecek olan sesler. Aşağıdakiler bunu bilse, bu geceye kucak açarlardı. Yakın ölümün karşısında, hayatın en sıradan detayları bile çok daha kıymetli gelir. Palmer bunu gayet iyi biliyordu. Hasta bir çocuk olarak, hayatı boyunca sağlığıyla uğraşmıştı. Bazı sabahlar uyandığında, şafağı gördüğüne şaşmıştı. Çoğu insan, insanoğlunun varlığını gündoğumlarıyla işaretlediğini bilmezdi. İnsanın hayatta kalmak için makinelere bağımlı olmasını. Sağlık çoğu kişinin doğum hakkıydı, yaşam ise içinden geçilip gidilecek bir dizi gün. Ölümün yakınlığını hiç bilmemişlerdi. Mutlak karanlığın mahremliğini.</p>

    <p>Eldritch Palmer yakında onların mutluluğunu tadacaktı. Önünde sonsuz günlerden oluşan bir menü uzanıyordu. Yarın, ya da yarından sonraki yarın hakkında endişelenmemenin nasıl bir şey olduğunu yakında öğrenecekti...</p>

    <p>Bir esinti taraçadaki yaprakları salladı, bazı bitkileri hışırdattı. Küçük bir sehpanın yanında, yüksek rezidansına belli bir açıyla dönük oturan Palmer bir hışırtı duydu. Yere sürtünen bir giysinin çıkaracağı türden bir dalgalanma. Siyah bir giysi.</p>

    <p><i>İlk hafta bitene kadar temas kurmak istemediğini sanıyordum.</i></p>

    <p>Aynı anda hem aşina hem de canavarsı olan ses, Palmer’ın kambur sırtından karanlık bir ürperti geçmesine sebep oldu. Palmer bilinçli olarak taraçanın ana kısmına ---hem saygısından hem de salt insani tiksintisinden--- sırtını dönüp oturmuş olmasa, Efendisinin hiç hareket etmemiş olduğunu görecekti. Geceden hiçbir ses geçmemişti. Efendi doğrudan zihnine konuşuyordu.</p>

    <p>Palmer onun varlığım arkasında, yüksekte hissetti ve bakışlarını konutuna giden kemerli kapılardan ayırmadı. "New York’a hoşgeldiniz."</p>

    <p>Bu, istemediği halde, bir inleme gibi çıktı. Hiçbir şey bir insanın cesaretini insanlıktan çıkmış bir şey kadar kıramazdı.</p>

    <p>Efendi hiçbir şey söylemeyince, Palmer ısrarlı olmaya çalıştı. "Söylemek zorundayım, bu Bolivar denen adamı beğenmiyorum. Onu neden seçtiğinizi anlamıyorum."</p>

    <p><i>Onun kim olduğu benim için önemli değil.</i></p>

    <p>Palmer onun haklı olduğunu hemen anladı. Bolivar makyajlı bir rock yıldızıysa ne olmuş? Palmer insan gibi düşünüyordu herhalde. "Neden dört tanesini bıraktınız? Bu çok sorun çıkardı."</p>

    <p><i>Beni sorguluyor musun?</i></p>

    <p>Palmer yutkundu. Şimdiki hayatında liderleri iktidara getiren, hiçbir insana boyun eğmeyen birisiydi. Gururdan yoksun bir köle muamelesi görmek onun için yabancı ve ezici bir duyguydu.</p>

    <p>"Peşinizde biri var," dedi Palmer çabucak. "Bir tıp bilimcisi, bir hastalık detektifi. Burada, New York'ta."</p>

    <p><i>Bir adamın benim için ne önemi var?</i></p>

    <p>"O ---adı Dr. Ephraim Goodweather--- salgın kontrolü konusunda uzmandır."</p>

    <p><i>Sizi ihtişamlı küçük maymunlar. Asıl sizin türünüz salgın hastalık - benimki değil.</i></p>

    <p>"Bu Goodweather’a biri danışmanlık ediyor. Türünüz hakkında ayrıntılı bilgi sahibi biri. Türün ilmini, hattâ biyolojisini de biraz biliyor. Polis onu arıyor, ama daha kararlı bir biçimde eyleme geçmek gerektiğini düşünüyorum. Bunun, hızlı, nihai zafer ile uzun bir mücadele arasındaki farkı oluşturacağına inanıyorum. Pek çok çatışma bekliyor bizi, hem insan cephesinde hem de..."</p>

    <p><i>Ben kazanacağım.</i></p>

    <p>Palmer’ın bundan kuşkusu yoktu. "Evet, elbette." Palmer yaşlı adamı kendisi için istiyordu. Efendi ye bilgi vermeden önce, onun kimliğini doğrulamak istiyordu. Bu yüzden yaşlı adam hakkında aktif bir biçimde düşünmemeye çalışıyordu --- Efendi’nin huzurunda, insanın düşüncelerini koruması gerektiğini biliyordu...</p>

    <p><i>Bu yaşlı adamla daha önce de karşılaştım. Bu kadar yaşlı değilken.</i></p>

    <p>Palmer bir şaşkınlık ve yenilgi duygusuyla ürperdi. "Hatırlarsınız, sizi bulmam uzun zaman aldı. Yolculuklarım beni dünyanın dört bir köşesine götürdü. Pek çok çıkmazla karşılaştım, yolumdan saptığım oldu ---pek çok insanı aştım. O da onlardan biriydi." Konu değişikliğini akıcı bir şekilde yapmaya çalıştı, ama zihni puslanmıştı. Efendi’nin huzurunda olmak, gazın yanık bir fitilin yakınında olması gibiydi.</p>

    <p><i>Bu Goodweather denen imanla karşılaşacağım. Ve onunla ilgileneceğim.</i></p>

    <p>Palmer HKM salgın uzmanının geçmişi ile ilgili bir sayfa hazırlamıştı bile. Sayfayı ceketinin cebinden çıkardı ve masaya serdi. "Her şey burada Efendim. Ailesi, bilinen ilişkileri..."</p>

    <p>Masanın tepesinde bir sürtünme sesi oldu ve kâğıt parçası alındı. Palmer eli gözucuyla görmüştü yalnızca. Çarpık, keskin tırnaklı ortaparmak diğerlerinden daha uzun ve daha kalındı.</p>

    <p>"Artık bize tek gereken birkaç gün daha," dedi Palmer.</p>

    <p>Rock yıldızının konutunda, Palmer’ın taraçadaki randevusuna ulaşabilmek adına içinden yürüme talihsizliğine uğradığı ikiz evin içinde bir tür tartışma başlamıştı. Evin tek bitmiş tarafı, şatafatlı bir biçimde aşırı dekore edilmiş, ilkel şehvet kokan çatı katı odası özellikle sinirine dokunmuştu. Palmer hiçbir kadınla birlikte olmamıştı. Bunun nedeni, gençken, hastalığı ve onu yetiştiren iki teyzesinin vaazlarıydı. Yaşlandığında ise, seçimi bu yönde olmuştu. Ölümlü benliğinin saflığının şehvetle asla lekelenmemesi gerektiğini anlamıştı.</p>

    <p>İçerideki tartışmanın dozu yükseldi, uygulanan şiddetin yanlış anlaşılması imkânsız patırtılarına dönüştü.</p>

    <p><i>Adamının başı dertte.</i></p>

    <p>Palmer oturduğu yerde öne eğildi. Bay Fitzwilliam içerideydi. Palmer onun taraçaya çıkmasını açık bir dille yasaklamıştı. "Onun buradaki güvenliğinin garanti olduğunu söylemiştiniz."</p>

    <p>Palmer koşan ayakların sesini duydu. Bir homurtu duydu. Bir insan çığlığı.</p>

    <p>"Durdurun onları," dedi Palmer.</p>

    <p>Efendi’nin sesi her zamanki gibi rahat ve aylaktı.</p>

    <p><i>İstedikleri kişi o değil.</i></p>

    <p>Palmer panik içinde doğruldu. Efendi onu mu kastediyordu? Bu bir tür tuzak mıydı? "Bir anlaşmamız var!"</p>

    <p><i>Benim işime geldiği surece.</i></p>

    <p>Palmer yakından bir çığlık daha duydu ---ardından peş peşe iki silah patlaması. Sonra içerideki kemerli kapılardan biri hızla içe açıldı ve süslü demir kapı dışa doğru ittirildi. 118 kiloluk eski donanma askeri Bay Fitzwilliam, Savile Row ürünü birtakım elbise içinde, silahı sağ elinde, gözleri huzursuzlukla parlayarak, koşarak kapıdan geçti. "Efendim ---tam peşimdeler..."</p>

    <p>Sonra bakışları Palmer’ın yüzünden, onun arkasında duran imkânsız ölçüde uzun boylu şekle kaydı. Bay Fitzwilliam’in silahı elinden kaydı ve gürültüyle yere düştü. Yüzündeki kan çekildi ve bir an için, bir telden sallanırmış gibi, olduğu yerde sallandıktan sonra dizleri üzerine çöktü.</p>

    <p>Arkasından, dönüşmüşler geliyordu: takım elbiselerden Gotik kıyafetlere ve paparazzilerin rahat giysilerine dek, muhtelif sivil kıyafetler ve içinde vampirler. Hepsi leş gibi kokuyordu ve toprakta yatmaktan kirlenmişti. Duyulmayan bir ıslığın çağırdığı yaratıklar gibi taraçaya fırladılar.</p>

    <p>Önlerinde, sıska ve neredeyse kel olan, siyah sabahlığı içindeki Bolivar vardı. Birinci nesil bir vampir olarak, diğerlerinden daha olgundu. Derisinin neredeyse parlayan kansız, kaymaksı bir rengi vardı ve gözleri ölü aylardan farksızdı.</p>

    <p>Arkasında, paniğe kapıları Bay Fitzwilliam tarafından yüzünden vurulmuş kadın bir hayranı vardı. Kadının elmacık kemiği çarpık kulağına kadar yarılmış, geride yalnızca kanlı, dişlerini sergileyen gülümsemesinin yarısı kalmıştı.</p>

    <p>Kalanlar, Efendileri’nin huzurunda olmaktan dolayı heyecan içinde, sendeleyerek geceye çıktılar. Durdular ve huşu içinde, karanlık bakışlarla ona baktılar.</p>

    <p><i>Çocuklar.</i></p>

    <p>Palmer ---tam önlerinde, onlarla Efendi arasında durmasına rağmen--- tamamen görmezden gelindi. Efendileri’nin varlığının gücü onları durdurmuştu. Onun önünde, bir tapınağın önündeki ilkeller gibi durdular.</p>

    <p>Bay Fitzwilliam, felç geçirmiş gibi, dizleri üzerinde kaldı.</p>

    <p>Efendi, Palmer’ın yalnızca kendi kulakları için olduğuna inandığı bir şekilde konuştu.</p>

    <p><i>Beni buraya kadar sen getirdin. Bakmayacak mısın?</i></p>

    <p>Palmer, Efendi'yi daha önce bir kez, bir başka kıtadaki karanlık mahzende görmüştü. Açık seçik değil, ama... yeterince açık. İmge bir daha aklından çıkmamıştı.</p>

    <p>Artık ondan kaçınmanın yolu yoktu. Palmer gözlerini yumarak cesaretini topladı, sonra onları açtı ve kendini dönmeye zorladı. Güneşe bakarak kör olma riskine girmek gibiydi.</p>

    <p>Gözleri yukarıya, Efendi’nin göğsüne kaydı, oradan...</p>

    <p>... yüzüne.</p>

    <p>Dehşet. Ve ihtişam.</p>

    <p>Günahkar. Ve muhteşem.</p>

    <p>Vahşi. Ve kutsal.</p>

    <p>Doğal olmayan bir dehşet Palmer’ın yüzünü gererek bir korku maskesine dönüştürdü. Sonunda maske, köşeleri bükülerek, dişlerini sıkmasına sebep olan muzaffer bir gülümsemeye dönüştü.</p>

    <p>İğrenç ve aşkın.</p>

    <p>Efendisi karşısındaydı.</p>

    <p><span> </span></p>

    <p>KELTON CADDESİ, WOODSIDE, QUEENS</p>

    <p>Kelly, elinde temiz çamaşırlar ve piller, hızla oturma odasından, televizyonda haberleri izleyen Matt ile Zack’in önünden geçti.</p>

    <p>"Gidiyoruz," dedi Kelly sandalyede duran kanvas çantaya elindekileri tıkıştırarak.</p>

    <p>Matt gülümseyerek ona döndü, ama Kelly onu dinlemek istemiyordu. "Hadi ama tatlım," dedi.</p>

    <p>"Sen beni dinlemiyor musun?"</p>

    <p>"Evet. Seni sabırla dinledim." Matt sandalyesinden kalktı. "Bak, Kel, eski kocan yine aynı şeyi yapıyor. Buradaki mutlu aile hayatımıza el bombası atıyor. Bunu görmüyor musun? Bu gerçekten ciddi bir şey olsaydı, hükümet açıklardı."</p>

    <p>"Ah. Evet, elbette. Seçilmiş görevliler asla yalan söylemez." Ayaklarını vura vura ön taraftaki dolaba gitti ve bavulların geri kalanını çekti. Kelly, New York Şehri Acil Durum İdaresi’nin tavsiye ettiği gibi, acil durum tahliyeleri olması ihtimaline karşı, hazır bir çanta da bulundururdu. Sağlam bir kanvas çantaydı ve içinde şişe su, yulaf ezmesi şekerlemeleri, elle kuruları Grundig marka kollu AM/FM/ kısa dalga radyo, bir Faraday el feneri, ilkyardım çantası, nakit 100 dolar ve su geçirmez bir kap içinde tüm önemli belgelerinin kopyalan vardı.</p>

    <p>"Bu senin için, gerçekleşmesini beklediğin bir kehanet," diye devam etti Matt onun peşinden gelerek. "Anlamıyor musun? Seni tanıyor. Hangi düğmeye basması gerektiğini çok iyi biliyor. Bu yüzden ikiniz birbiriniz için uygun değilsiniz."</p>

    <p>Kelly dolabın arkasını karıştırdı, iki eski tenis raketini dışarı fırlattı ve Zack’in önünde bu şekilde konuştuğu için Matt’i ayaklarından vurdu. "Öyle değil. Ona inanıyorum."</p>

    <p>"O aranıyor Kel. Bir tür sinir krizi, bir tür çöküntü yaşıyor. Bütün o sözde dehalar özlerinde kırılgandırlar. Tıpkı senin arka çitin dibinde yetiştirmeye çalıştığın ayçiçekleri gibi ---kafaları fazla büyüktür, kendi ağırlıkları altında yıkılırlar." Kelly bir kışlık çizmeyi dışarı, onun incik kemiklerine doğru fırlattı, ama Matt ondan kaçtı. "Bu sırf senin için, biliyorsun. Adam hasta. Bir türlü bırakamıyor. Bütün bu mesele seni yakınında tutmak için."</p>

    <p>Kelly durdu, dörtayak üzerinde döndü ve ceketlerin altından ona baktı. "Dünyadan o kadar mı bihabersin?"</p>

    <p>"Erkekler kaybetmekten hoşlanmaz. Pes etmezler."</p>

    <p>Kelly büyük American Tourister bavulunu çekerek geri geri çıktı. "Bu yüzden mi geliniyorsun?"</p>

    <p>"Gelmiyorum, çünkü işe gitmem gerek. Bu ayrıntılı envanter sayımından kurtulmak için senin kaçık kocanın dünyanın sonu bahanesini kullanabileceğimi düşünseydim, inan bana kullanırdım. Ama gerçek dünyada, işine gitmediğin zaman işini kaybediyorsun."</p>

    <p>Kelly onun inatçılığı karşısında alev alev yanarak döndü. "Eph git dedi. Daha önce hiç bu şekilde davranmamıştı, hiç bu şekilde konuşmamıştı. Bu gerçek."</p>

    <p>"Bu güneş tutulması isterisi; televizyonda konuşuyorlardı. İnsanlar kafayı yediler. Bütün bu çılgınlık yüzünden New York'tan kaçacak olsaydım, seneler önce gitmiştim buradan." Matt Kelly’nin omuzlarına uzandı. Kelly başta onu silkeledi, sonra onu bir anlığına tutmasına izin verdi. "Arada bir elektronik departmanına, oradaki televizyonlara bakarım ve bir şey olup olmadığını görürüm. Ama dünya dönmeye devam ediyor, tamam mı? Gerçek birer işi olan bizler için. Demek istediğim --- sınıfını öylece bırakacak mısın?"</p>

    <p>Ona ihtiyacı olan öğrencileri Kelly'yi zorluyordu, ama herkes ve her şey Zack'ten sonra gelirdi. "Belki birkaç günlüğüne okulu tatil ederler. Bir düşününce, sınıfta bugün bir sürü açıklanamayan eksik vardı..."</p>

    <p>"Bunlar çocuk Kel. Grip olmuşlardır."</p>

    <p>"Bence aslında güneş tutulması," dedi Zack odanın karşı tarafından. "Okulda Fred Falin söyledi. Aya gözlüksüz bakan herkesin beyni pişmiş."</p>

    <p>"Bu zombi hayranlığı nereden çıktı?" dedi Kelly.</p>

    <p>"Onlar orada bir yerde," dedi Zack. "Hazırlıklı olmak lazım. İddiaya girerim, bir zombi istilasından canlı kurtulmak için ihtiyaç duyduğun en önemli iki şeyin ne olduğunu bile bilmiyorsundur."</p>

    <p>Kelly onu duymazdan geldi. "Pes ettim," dedi Matt.</p>

    <p>"Bir pala ve bir helipkopter."</p>

    <p>"Pala, hı?" Matt başını iki yana salladı. "Ben bir tüfeğim olmasını tercih ederim."</p>

    <p>"Yanlış," dedi Zack. "Bir palayı yeniden doldurman gerekmez."</p>

    <p>Matt bunu doğruladı ve Kelly'ye döndü. "Şu Fred Falin denen çocuk işini biliyor."</p>

    <p>"Millet... YETER!" Bu şekilde topluca üzerine gelinmesi, Kelly’nin alışık olduğu bir şey değildi. Başka zaman olsa, Zack ile Matt’in anlaştığını görmek onu mutlu edebilirdi. "Zack... saçmalıyorsun. Bu bir virüs ve bu gerçek. Buradan gitmemiz gerek."</p>

    <p>Matt orada dikilirken Kelly boş bavulu diğer çantaların yanına taşıdı. "Kel, sakin ol. Tamam mı?" Araba anahtarlarını cebinden çıkardı ve parmağında çevirdi. "Banyo yap, nefeslen. Mantıklı düşün... lütfen. 'İçeriden aldığın bilgi’nin kaynağım hesaba kat." On kapıya gitti. "Seni daha sonra ararım."</p>

    <p>Dışarı çıktı. Kelly durup kapalı kapıya baktı.</p>

    <p>Zack yanına geldi. Ölümün anlamını ya da neden bazı erkeklerin el ele tutuştuğunu sorduğu zamanki tavrıyla başını yana eğmişti. "Babam sana bu konuda ne dedi?"</p>

    <p>"O yalnızca... bizim için en iyisi neyse onu istiyor."</p>

    <p>Kelly gözlerini saklayacak şekilde eliyle alnını ovaladı. Zack’i de korkutmalı mıydı? Sırf Eph dedi diye, Matt’i bırakıp, Zack’i toparlayıp gidebilir miydi? Gitmeli miydi? Ve... Eph'e inanacak olursa, başkalarını da uyarmak gibi bir ahlaki sorumluluğu yok muydu?</p>

    <p>Yan evde Heinson'ların köpeği havlamaya başladı. Her zamanki öfkeli havlaması değildi, sesi neredeyse korkmuş gibi, tiz çıkmıştı. Bu, Kelly'yi güneş gören odaya geri götürmek için yeterli oldu. Arka verandadaki harekete duyarlı lambanın yanmış olduğunu gördü.</p>

    <p>Orada, kollarını kavuşturarak durup, bahçede hareket aradı. Her şey kıpırtısız görünüyordu. Ama köpek ciyaklamaya devam ediyordu. Sonunda Bayan Heinson dışarı çıktı ve havlamaya devam eden köpeği içeri aldı.</p>

    <p>"Anne?"</p>

    <p>Kelly yerinde sıçradı. Oğlunun dokunuşu onu korkutmuş, serinkanlılığını yitirmesine sebep olmuştu.</p>

    <p>"Sen iyi misin?" dedi Zack.</p>

    <p>"Bundan nefret ediyorum," dedi Kelly onu oturma odasına geri götürerek. "Nefret ediyorum işte."</p>

    <p>Kendisi, Zack ve Matt için toparlanacaktı. Ve izleyecekti. Ve bekleyecekti.</p>

    <p><span> </span></p>

    <h1 class="calibre34" id="sigil_toc_id_30"><a class="pcalibre pcalibre1" id="bookmark65"></a>BRONXVİLLE</h1>

    <p>Manhattan’ın otuz dakika kuzeyinde, Roger Luss, Siwanoy Golf Kulübü'ndeki meşe panelli bar odasında oturmuş, ilk martinisinin gelmesini beklerken İPhone'unu karıştırıyordu. Taksi sürücüsünden onu doğrudan eve götürmek yerine kulübe bırakmasını istemişti. Biraz hazırlık yapma süresine ihtiyacı vardı. Joan hastaysa, ki dadının bıraktığı mesajdaki sesi öyle olduğunu anlatıyordu, o zaman muhtemelen şimdiye kadar çocuklara da bulaşmıştı ve evde onu korkunç bir kargaşa bekliyor olabilirdi. İş gezisini bir iki saat daha uzatmak için bu sebep yeter de artardı bile.</p>

    <p>Golf sahasına bakan yemek salonu yemek saatinde tamamen boştu. Garson beyaz peçete örtülmüş tepsi üzerinde üç zeytinli bir martini getirdi. Roger’ın her zamanki garsonu değil. Bu, önde araba park eden adamlar gibi Meksikalıydı. Gömleği arkada pantolonundan fırlamıştı ve kemer takmamıştı. Tırnakları kirliydi. Roger’ın sabah ilk iş kulüp yöneticisiyle konuşması gerekecekti. "İşte geldi," dedi Roger. Zeytinler, sirkeli turşu suyunda korunan küçük boncuk gözler gibi, V şeklindeki kokteyl kadehinin dibine battı. "Bu gece herkes nerede?" diye sordu her zamanki gür sesiyle. "Nedir bu, tatil günü mü? Piyasa bugün kapalı mı? Başkan mı öldü?"</p>

    <p>Garson omuzlarını silkti.</p>

    <p>"Her zamanki personel nerede?"</p>

    <p>Adam başını iki yana salladı. Roger adamın korkmuş göründüğünü fark etti.</p>

    <p>Sonra onu tanıdı. Barmen üniforması şaşırtmıştı onu. "Sen bahçıvansın, değil mi? Normalde yeşillikleri biçersin."</p>

    <p>Barmen üniforması içindeki bahçıvan sinirli sinirli başını salladı ve ayaklarını sürüyerek ön lobiye yollandı.</p>

    <p>Amma tuhaftı. Roger martini kadehini kaldırdı ve çevresine bakındı, ama şerefine kadeh kaldırabileceği, başını sallayarak selam verebileceği hiç kimse, oynanması gereken şehir politikası oyunu yoktu. Bu yüzden, hem onu izleyen de olmadığından, Roger Luss martinisini höpürdeterek içti ve yarısını iki büyük yudumda bitirdi. İçki midesine indi ve Roger Luss karşılık olarak uzun, memnun bir mırıltı çıkardı. Kürdanıyla zeytinlerden birini aldı, kadehin kenarına vurdu, ağzına attı ve bir düşünceli an boyunca ağzında dolaştırdıktan sonra arka dişleriyle ezdi.</p>

    <p>Bar aynasının üzerinde, ahşap panele oturtulmuş sessiz televizyonda, bir basın konferansından parçalar gördü. Belediye başkanının iki yanında başka ciddi yüzlü resmi görevliler vardı. Sonra... JFK pistinde, Regis Havayolları 753 sefer sayılı uçakla ilgili görüntüler geldi.</p>

    <p>Kulüpteki sessizlik dönüp bakmasına sebep oldu. <i>Herkes ne cehenneme gitti?</i></p>

    <p>Burada bir şeyler oluyordu. Bir şeyler oluyordu ve Roger Luss kaçırıyordu.</p>

    <p>Martinisinden çabucak bir yudum daha aldı -sonra bir tane daha- ve kadehi bırakıp ayağa kalktı. Ön tarafa yürüdü, yandaki bar odasını kontrol etti -orası da boştu. Ortasında yuvarlak bir pencere olan, dolgulu, siyah mutfak kapısı bar tezgahının hemen yanındaydı. Roger içeri baktı ve barmenbahçıvanın tek başına olduğunu, sigara içerek kendine bir biftek pişirdiğini gördü.</p>

    <p>Roger ön kapıdan çıktı. Bavullarını orada bırakmıştı. Ona taksi çağıracak vale yoktu, bu yüzden telefonunu çıkarıp, internette arama yaptı, en yakındaki taksi durağını buldu ve bir taksi çağırdı.</p>

    <p>Sütunlu, üstü örtülü girişin ışıkları altında beklerken martiniden ağzı ekşiyen Roger Luss bir feryat duydu; çok da uzaktan gelmeyen, geceyi delen tek bir çığlık. Mount Vernon değil, Bronxville tarafından gelmişti, hattâ belki de golf sahasından.</p>

    <p>Roger kıpırdamadan bekledi. Nefes bile almadan. Dinleyerek.</p>

    <p>Onu çığlıktan daha fazla korkutan, çığlığın ardından gelen sessizlik olmuştu.</p>

    <p>Taksi geldi. Orta yaşlı, Ortadoğulu bir adam olan sürücü kulağının arkasına bir kalem sıkıştırmıştı; adam gülümseyerek Roger’ın bavullarını bagaja koydu ve hareket etti.</p>

    <p>Kulüpten sonraki uzun, özel yolda, Roger golf sahasına baktı ve orada, ay ışığı altında, patikada yürüyen birini gördüğünü sandı.</p>

    <p>Evi üç dakika uzaktaydı. Yolda başka araba yoktu, önünden geçtikleri evlerin çoğu karanlıktı. Midland’e döndüklerinde, Roger kaldırımda bir yaya gördü ---geceleyin tuhaf bir görüntüydü bu, özellikle de yanında gezdirdiği bir köpek yoksa. Hal Chatfield'dı, eski komşularından biri, Roger'la Joan Bronxville'deki evi aldıklarında, Siwanoy’a girebilmesi için Roger’a kefil olan iki kişiden biri. Hal tuhaf yürüyordu, elleri dümdüz bir şekilde yanlarındaydı, üzerinde önü açık, dalgalanan bir bornoz, tişört ve şort vardı.</p>

    <p>Hal döndü ve taksinin geçişini izledi. Roger el salladı. Hal’in onu tanıyıp tanımadığını anlamak için döndüğünde, Hal’in gergin bacaklarla peşinden koşmakta olduğunu gördü: bornozu arkasında pelerin gibi dalgalanan, Bronxville’in ana caddesinde bir taksiyi kovalayan altmış yaşında bir adam.</p>

    <p>Roger bunu sürücünün de görüp görmediğini anlamak için döndü, ama adam arabasını sürerken not defterine bir şeyler yazıyordu.</p>

    <p>"Hey," dedi Roger. "Buralarda neler olduğu konusunda bir fikrin var mı?"</p>

    <p>"Evet," dedi sürücü gülümseyerek ve başını sertçe sallayarak. Roger’ın ne dediği konusunda en ufak fikri yoktu.</p>

    <p>İki dönemeç sonra Roger’ın evine geldiler. Sürücü bagajı açtı ve Roger'la birlikte arabadan indi. Sokak sessizdi, Roger’ın evi de diğerleri kadar karanlıktı.</p>

    <p>"Biliyor musun? Sen burada bekle. Bekle?" Roger kaldırıma işaret etti. "Bekleyebilir misin?"</p>

    <p>"Öde."</p>

    <p>Roger başını salladı. Neden adamın beklemesini istediğinden bile emin değildi. Çok yalnız hissetmesi ile ilgili bir şeydi. "Param evde. Sen bekle. Tamam mı?"</p>

    <p>Roger bavullarını girişin yanındaki çamur odasına bıraktı ve, "Merhaba?" diye seslenerek mutfağa girdi. Işık düğmesine uzandı, ama bastığında hiçbir şey olmadı. Mikrodalga fırınının saatinin yeşil yeşil parladığını görebiliyordu, demek ki elektrikler kesilmemişti. El yordamıyla tezgahı dolandı, üçüncü çekmeceyi buldu ve içindeki feneri arandı. Burnuna çürük kokusu geldi, çöpte kalan atıklardan daha kuvvetli bir koku. Bu, endişesini artırdı ve araştırmasını hızlandırdı. Fenerin sapını kavrayıp yaktı.</p>

    <p>Işığı uzun mutfakta gezdirdi, ada tezgahı buldu, ötesindeki masayı, ocağı ve çifte fırını aydınlattı. "Merhaba?" diye seslendi yine. Sesindeki korku onu utandırdı ve daha hızlı hareket etmeye zorladı. Cam kapaklı dolaplarda karanlık lekeler fark etti ve ışığı doğrulttuğu zaman, ketçap ve mayonez savaşının sonucuna benzeyen bir manzara gördü. Pislik öfkesini kabarttı. Sonra devrilmiş sandalyeleri ve granit ada tezgahın üzerindeki kirli ayak izlerini <i>(ayak izleri mi?)</i> fark etti.</p>

    <p>Hizmetçi Bayan Guild neredeydi? Joan neredeydi? Roger lekelere yaklaştı ve ışığı dolap camına tuttu. Beyaz maddenin ne olduğunu bilmiyordu ---ama kırmızı olan ketçap değildi. Emin olamıyordu... ama kan olabileceğini düşünüyordu.</p>

    <p>Camdaki yansımada bir şeyin hareket ettiğini gördü ve fenerle birlikte hızla döndü. Arkasındaki merdiven boştu. Dolap kapağını kendisinin oynattığını fark etti. Hayal gücünün onu ele geçirmesi hoşuna gitmedi, bu yüzden koşarak yukarı kata gitti ve fenerle odaları teker teker kontrol etti. "Keene? Audrey?" Joan'un ofisinde, Regis Havayolları uçağı ile ilgili, elle yazılmış notlar buldu. Bir tür zaman çizelgesiydi, ama Joan'un yazdıkları son birkaç cümlede bozulmuş, anlaşılmaz hale gelmişti. Not defterinin sağ alt köşesine çiziktirilmiş son sözcük, "Hammmmm," diyordu.</p>

    <p>Ebeveyn yatak odasında, örtüler birbirine girmişti ve ebeveyn banyosunda, sifonu çekilmemiş tuvaletin içinde, ona günler öncesinden kalma ekşimiş kusmuk gibi görünen bir şey vardı. Yerden bir havlu alıp açtı. Üzerinde kara kan lekeleri vardı, sanki yumuşak pamuklu malzeme öksürürken kullanılmıştı.</p>

    <p>Koşarak ön merdivenden indi. Mutfakta, duvarda asılı duran telefonu kaptı ve 911’i tuşladı. Telefon bir kere çaldıktan sonra kayıtlı mesaj okundu ve ondan beklemesini istedi. Roger telefonu kapayıp bir daha tuşladı. Bir kez çaldıktan sonra aynı kayıt çıktı.</p>

    <p>Aşağıdan, mahzenden gelen bir gümleme duyunca telefonu kulağından çekti. Kapıyı açtı, tam karanlığa doğru seslenecekti ki... bir şey durmasına sebep oldu. Kulak kabarttı ve... bir şey duydu.</p>

    <p>Ayak sürüme sesleri. Birden fazla kişi vardı, merdiveni tırmanıyorlardı, basamakların doksan derece açı yaptığı ve ona doğru döndüğü noktaya yaklaşıyorlardı.</p>

    <p>"Joan?" dedi. "Keene? Audrey?"</p>

    <p>Ama gerilemeye başlamıştı bile. Geri çekilerek kapı çerçevesine çarptı, sonra mutfaktan, duvarlardaki pisliğin önünden geçip çamur odasına girdi. Evden çıkmaktan başka düşüncesi yoktu.</p>

    <p>Fırtına kapısını hızla açtı, araba yoluna çıktı ve direksiyonun arkasında oturan, İngilizce bilmeyen sürücüye bağırarak sokağa koştu. Roger taksinin arka kapısını açıp içeri daldı.</p>

    <p>"Kapıları kilitle! Kapıları kilitle!"</p>

    <p>Sürücü başını çevirdi. "Evet. Sekiz dolar otuz sent."</p>

    <p><i>"Kahrolası kapıları kilitle!"</i></p>

    <p>Roger evin önündeki araba yoluna baktı. İkisi kadın, biri erkek üç yabancı çamur odasından çıkmış, çimenlerin üzerinde onlara doğru yaklaşıyordu.</p>

    <p>"Yürü! Yürü! Sür arabanı!"</p>

    <p>Sürücü ön ve arka koltuklar arasındaki bölme camının dibindeki ödeme haznesini gösterdi. "Sen öde, ben giderim."</p>

    <p>Şimdi dört kişi olmuşlardı. Roger yırtık gömlek giymiş, tanıdık gelen bir adamın taksiye ilk önce ulaşabilmek için diğerlerini devirmesini sersemlemiş bir halde izledi. Bahçıvan Franco'ydu bu. Yolcu kapısı penceresinden Roger’a baktı, donuk gözlerinin ortası soluktu, ama çevresi kırmızıydı, kan kırmızı çılgınlığın merkezi gibi görünüyordu. Roger’a kükreyecekmiş gibi ağzını açtı... ve sonra bu şey çıktı, sağlam bir <i>pat</i> sesiyle cama, tam Roger’ın yüzünün olduğu tarafa çarptı ve sonra geriledi.</p>

    <p>Roger bakakaldı. <i>Ne görmüştü şimdi?</i></p>

    <p>Aynı şey yine oldu. Roger olan biteni ---korku, panik, çılgınlık şiltelerinin altında yatan bezelye tanesi kadar--- anladı: Franco, ya da eskiden Franco olan bu şey, camın ne olduğunu bilmiyordu, unutmuştu ya da özelliklerinden bihaberdi. Bu katı maddenin saydamlığı Franco'nun kafasını karıştırmıştı.</p>

    <p><i>"Yürü!"</i> diye haykırdı Roger. <i>"Yürü!"</i></p>

    <p>Şimdi taksinin önünde bir erkek ve bir kadın duruyordu, farlar bellerini aydınlatıyordu. Arabanın çevresinde toplam yedi sekiz kişiydiler ve komşuların evlerinden başkaları da çıkıyordu.</p>

    <p>Sürücü kendi dilinde bir şeyler haykırdı ve kornaya asıldı.</p>

    <p><i>"Yürü!"</i> diye haykırdı Roger.</p>

    <p>Sürücü bunun yerine yerdeki bir şeye uzandı. Küçük bir torba çıkarıp fermuarını açtı ve yere birkaç Zagnut şekerleme düşürdü, sonra gümüş rengi küçük bir revolveri kavradı. Silahı cama doğru sallayıp korkuyla haykırdı.</p>

    <p>Franco'nun dili camı keşfediyordu. Ama dili hiç de dil gibi değildi.</p>

    <p>Sürücü kapıyı tekmeleyip açtı. Roger bölme camından, <i>"Hayır!"</i> diye haykırdı, ama sürücü çoktan arabadan inmişti. Tabancayı kapının arkasından ateşledi, mermileri bizzat fırlatıyormuş gibi, elini hızla sallayarak ateş ediyordu. Tekrar tekrar ateş etti, arabanın önündeki iki tanesi küçük mermiler saplanınca iki büklüm oldu, ama düşmedi.</p>

    <p>Sürücü çılgınca iki kez daha ateş etti ve bir tanesi adamın kafasına denk geldi. Kafatası geriye doğru uçan adam yere yığıldı.</p>

    <p>Sonra bir başkası sürücüyü arkadan yakaladı. Bu, Hal Chatfield'dı, Roger’ın komşusu, mavi bornozu omuzlarından sarkıyordu.</p>

    <p>"Hayır!" diye bağırdı Roger, ama çok geçti.</p>

    <p>Hal sürücüyü yola doğru çevirdi. Ağzındaki şey çıktı ve sürücünün boynunu deldi. Roger pencerenin ardından, uluyan sürücüyü izledi.</p>

    <p>Farlara doğru bir başkası yükseldi. Hayır, başkası değil... başından vurulan adamdı bu. Yaradan sızan beyaz sıvı yüzünün yanından akıyordu. Doğrulmak için arabaya yaslanıyordu.</p>

    <p>Roger kaçmak istiyordu, ama kapana kısılmıştı. Sağında, bahçıvan Franco'nun arkasında, kahverengi UPS gömlekli ve şortlu bir adamın yan evin garajından çıktığını gördü. Omzunda, tıpkı bir beyzbol oyuncusunun sopası gibi, bir küreğin başı vardı.</p>

    <p>Kafasında yara olan adam sürücünün açık kapısına yanaştı ve ön koltuğa geçti. Plastik bölmeden Roger’a baktı. Kafasının ön sağ lobu etten bir kakül gibi kalkmıştı. Beyaz sıvı yanağı ile çenesinin parlamasına neden oluyordu.</p>

    <p>Roger tam zamanında dönerek UPS üniformalı adamın küreği salladığını gördü. Kürek arka cama çarparak, güçlendirilmiş camda uzun bir çizik bıraktı ve sokak lambalarının parıltısı örümcek ağına benzeyen çatlaklarda ışıldadı.</p>

    <p>Roger bölmeden bir sürtünme sesi duydu. Kafasında yara olan adamın dili çıktı ve küllüğe benzeyen para ödeme haznesinden içeri kaymaya uğraştı. Etli ucu deliği zorlayıp Roger'a doğru uzanmaya çalışırken adeta havayı kokluyordu.</p>

    <p>Roger çığlık atarak, hazneyi çılgıncasına tekmeledi ve güm diye kapadı. Öndeki adam insani olmayan bir şekilde ciyakladı ve... ağzındaki şey her ne ise, onun ucu doğrudan Roger’ın kucağına düştü. Roger ona vurup yere düşürdü. Bölmenin diğer yanındaki adamdan her yere beyaz sıvı saçılmaya başladı. Yaratık acıyla ya da organının kesilmesinden kaynaklanan isteriyle çılgına dönmüştü.</p>

    <p><i>Banım!</i> Kürek bir kez daha savrulmuş, Roger’ın başının arkasındaki, arka pencereye çarpmıştı. Parçalanmaz cam çatlamış, yamuluyor, ama kırılmayı reddediyordu.</p>

    <p><i>Gümgümgüm.</i> Şimdi de ayaklar çatıda kraterler açıyordu.</p>

    <p>Dördü kaldırımdaydı, üçü sokağın kenarındaydı ve önden daha fazlası yaklaşıyordu. Roger arkasına baktı ve kaçık UPS çalışanının, küreği yine çatlamış cama savurmakta olduğunu gördü. Ya şimdi ya da asla.</p>

    <p>Roger kapı koluna uzandı ve sokağa bakan kapıyı bütün gücüyle tekmeleyip açtı. Kürek bir kez daha indi ve arka cam parçalanarak, çevreye yağdı. Tam Roger sokağa süzülürken, küreğin başı Roger’ın kafasını ıskaladı. Biri ---gözleri kırmızı kırmızı parlayan Hal Chatfield--- onu kolundan yakalayıp döndürdü, ama Roger derisinden sıyrılan yılan gibi takım elbisesinin ceketinden sıyrıldı ve yoluna devam etti, köşeye gelene kadar arkasına bakmadan koştu.</p>

    <p>Biri aksayarak koşmaya başladı, diğerleri daha hızlı ve daha becerikli hareket ediyordu. Bazıları yaşlıydı, üç tanesi sırıtan çocuklardı. Komşuları ve dostları. Tren istasyonundan, doğum günü partilerinden, kiliseden tanıdığı yüzler.</p>

    <p>Hepsi peşine düşmüştü.</p>

    <p><span> </span></p>

    <h1 class="calibre34" id="sigil_toc_id_31"><a class="pcalibre pcalibre1" id="bookmark66"></a>FLATBUSH, BROOKLYN</h1>

    <p>Eph, Barbour'ların evinin kapı ziline bastı. Sokak sessizdi, ama diğer evlerde hayat vardı; televizyon ışıkları, kaldırımda çöp torbaları görülüyordu. Elinde Luma lambası, omzunda da Setrakian’ın yaptığı çivi tabancası vardı.</p>

    <p>Nora arkasında, tuğla basamakların dibinde durmuş, kendi Luma lambasını tutuyordu. En arkada duran Setrakian’ın bastonu elindeydi ve gümüş rengi kafası ay ışığında parlıyordu.</p>

    <p>Zili iki kez çaldı, ama yanıt gelmedi. Bu beklenmedik bir şey değildi. Eph bir başka giriş aramadan önce kapı tokmağını denedi ve tokmak döndü.</p>

    <p>Kapı açıldı.</p>

    <p>İçeri ilk Eph girdi ve bir ışık yaktı. Oturma odası, koruyucu örtüyle örtülmüş mobilyaları ve düzgünce yerleştirilmiş yastıklarıyla, normal görünüyordu.</p>

    <p>Diğer ikisi peşinden içeri girerken, Eph, "Merhaba," diye seslendi. Birinin evine bu şekilde girmek tuhaf bir histi. Eph, bir katil ya da hırsız gibi, halının üzerinde yavaşça yürüdü. Kendini hâlâ bir şifacı olarak görmek istiyordu, ama her geçen saat buna inanmak daha zor geliyordu.</p>

    <p>Nora merdiveni tırmanmaya başladı. Setrakian, Eph’in peşinden mutfağa girdi. "Burada ne öğreneceğimizi düşünüyorsun?" dedi Eph. "Uçaktan canlı kurtulanların yalnızca dikkatleri dağıtmak için olduğunu söylemiştin..."</p>

    <p>"Hizmet ettikleri amacın bu olduğunu söyledim. Efendi’nin amacına gelince... bilmiyorum. Belki de Efendi ile özel bir bağlantısı vardır. Her durumda, bir yerden başlamak zorundayız. Hayatta kalanlar bizim tek ipucumuz."</p>

    <p>Lavaboda bir çanak ve kaşık duruyordu. Masada, içine ayin kartları ve fotoğraflar tıkıştırılmış bir aile İncil’i, son bölümü açık bir halde duruyordu. Titrek bir elle ve kırmızı mürekkeple bir pasajın altı çizilmişti. Vahiy 11:7-8:</p>

    <p><span class="font2"><b class="calibre5">... dipsiz derinliklerden çıkan canavar onlarla savaşacak, onları yenip öldürecek. Cesetleri, simgesel olarak Sodom diye adlandırılan büyük kentin anayoluna serilecek...</b></span></p>

    <p>Açık İncil’in yanında, tıpkı sunağa konmuş aletler gibi, bir haç ve Eph’in kutsal su olduğunu tahmin ettiği bir sıvıyla dolu küçük, cam bir şişe vardı.</p>

    <p>Setrakian dinsel nesnelere bakarak başını salladı. "Kolibant ve Cipro'dan daha mantıklı değil," dedi. "Daha etkili de değil."</p>

    <p>Arka odaya geçtiler. "Kadın onu korumuş olmalı. Neden doktor çağırmamış ki?"</p>

    <p>Bir dolabı araştırdılar, Setrakian bastonunun ucuyla duvarları tıklattı. "Bilim benim hayatım boyunca pek çok ilerleme kaydetti, ama bir erkekle bir kadının evliliğinin sırlarım açık seçik görebilen bir alet henüz icat edilmedi."</p>

    <p>Dolabı kapadılar. Eph açacak kapıları kalmadığını fark etti. "Ya mahzen yoksa?"</p>

    <p>Setrakian başını iki yana salladı. "Sürünebileceği bir yer aramak çok daha kötü."</p>

    <p>"Burada, yukarıda!" Nora telaşlı bir sesle yukarı kattan sesleniyordu.</p>

    <p>Ann-Marie Barbour oturduğu yerden komodini ile yatağı arasına yıkılmıştı. Ölüydü. Bacaklarının arasında, yerde kırık bir duvar aynası vardı. En uzun, hançere en çok benzeyen cam kırığını kullanarak sol kolundaki damarları kesmişti. Bilek kesmek intihar için en az işe yarayan yöntemlerden biridir, başarı şansı yüzde beşten daha azdır. Önkolun darlığı ve yalnızca tek bir bileği gerçekten kesmenin mümkün olduğu gerçeği yüzünden yavaş bir ölüm olur: Derin kesik, sinirleri koparır ve o elin işe yaramaz hale gelmesine sebep olur. Aynı zamanda son derece acı vericidir ve bu yüzden, genel olarak ancak derin depresyonda ya da deli olan insanlarda başarılı olur.</p>

    <p>Ann-Marie çok derin kesmişti; damarları yarılmış, derisi geriye çekilmiş, bileğindeki iki kemik ortaya çıkmıştı. Kıpırtısız elinin kıvrılmış parmaklarında kanlı bir ayakkabı bağcığı vardı ve bağcığa bir asma kilidin yuvarlak kafalı anahtarı asılmıştı.</p>

    <p>Kadının kanı kırmızıydı. Yine de Setrakian gümüş sırtlı aynasını çıkardı ve emin olmak için aynayı kadının öne düşmüş yüzüne belli bir açıyla tuttu. Bulanıklık yoktu... imge doğruydu. Ann-Marie Barbour dönüşmemişti.</p>

    <p>Setrakian yavaşça doğruldu. Bu gelişme onu rahatsız etmişti. "Tuhaf," dedi.</p>

    <p>Eph, kadının tepesine dikilmişti ve durduğu yerden onun kırık camlardaki yansımasını görebiliyordu ---kadının yüzünde şaşkın bir bitkinlik vardı. Komodinde, bir kızla oğlanın fotoğraflarının bulunduğu ikiz fotoğraf çerçevesinin altında katlanmış bir defter kâğıdı olduğunu gördü. Kâğıdı çekti ve bir an elinde tutarak duraksadı, sonra dikkatle açtı.</p>

    <p>Kadının, tıpkı mutfaktaki İncil’de satırların altını çizmek için kullandığına benzer kırmızı mürekkeple yazdığı yazı titrekti. Küçük i'lerinin noktaları boş dairelerdi ve yazıya çocuksu bir hava veriyordu.</p>

    <p>'"Çok sevgili Benjamin ve tatlı Hailey'ine,"' diye okumaya başladı.</p>

    <p>"Yapma," diye sözünü kesti Nora. "Okuma. Bize yazılmamış."</p>

    <p>Nora haklıydı. Eph sayfayı tarayarak onları ilgilendiren bir bilgi var mı diye aradı -'Çocuklar Jersey’de, halalarının yanında, güvende'--- son pasaja atladı ve bu kısmı okudu. '"Çok üzgünüm Ansel... elimdeki anahtarı kullanamam... artık Tanrı'nın seni beni cezalandırmak için lanetlediğini biliyorum, O bizi terk etti ve ikimiz de lanetlendik. Ölümüm senin ruhunu temizleyecekse, Tanrı onu alabilir...'"</p>

    <p>Nora diz çökerek anahtara uzandı, kanlı ayakkabı bağcığını Ann-Marie’nin cansız parmaklarından çekti. "Ee... adam neredeymiş?"</p>

    <p>Hırlama sanılabilecek alçak bir inleme duydular. Hayvansı, gırtlaktan gelen, ancak insan sesinden yoksun bir yaratığın çıkarabileceği türden bir sesti. Ve dışarıdan geliyordu.</p>

    <p>Eph pencereye gitti. Arka bahçeye baktı ve büyük barakayı gördü.</p>

    <p>Sessizce arka bahçeye gidip, barakanın çift kanatlı kapısının zincirli kulplarının önünde durarak dinlediler.</p>

    <p>İçeriden tırmalama sesi geliyordu; gırtlaktan gelen, alçak, boğuk gürültüler.</p>

    <p>Sonra kapılar <i>gümledi.</i> Bir şey onları ittirdi. Zinciri sınadı.</p>

    <p>Anahtar Nora'daydı. Onu isteyen olup olmadığını görmek için baktı, sonra zincire gitti, anahtarı kilide soktu ve dikkatle çevirdi. Kilit fıkırdayarak açıldı.</p>

    <p>İçeride sessizlik hüküm sürüyordu. Nora kilidi zincirden kurtardı. Setrakian ile Eph tam arkasında, hazır bekliyorlardı -yaşlı adam gümüş kılıcını tahta kınından çekti. Nora ağır zinciri çözmeye başladı. Onu tahta kulplardan çekti... kapıların hemen, hızla açılmasını bekliyordu.</p>

    <p>Ama hiçbir şey olmadı. Nora zincirin son parçasını da kurtardı ve geriledi. O ve Eph UVC lambalarını açtılar. Yaşlı adam gözlerini kapılara dikmişti, bu yüzden Eph cesur bir nefes aldı ve kulplara uzanıp kapıları açtı.</p>

    <p>İçerisi karanlıktı. Tek pencereye bir şeyler örtülmüştü ve dışa açılan kapılar evin verandasından gelen ışığın büyük kısmını kapıyordu.</p>

    <p>Birkaç nefessiz andan sonra, çömelmiş bir şeyin şeklini seçtiler.</p>

    <p>Setrakian öne çıktı ve açık kapıdan iki adım uzakta durdu. Barakadaki şeye gümüş kılıcını gösteriyor gibiydi.</p>

    <p>Şey saldırdı. Atıldı, kılıcı elinde hazır bekleyen Setrakian’a koştu, üzerine atladı, ama sonra tasma zinciri takıldı ve Şey’i geri çekti.</p>

    <p>Şimdi onu görebiliyorlardı ---yüzünü görebiliyorlardı. Şey alayla gülüyordu; dişetleri o kadar beyazdı ki, ilk bakışta, sergilediği dişler ta çenesine kadar uzanıyor gibi görünüyordu. Dudakları susuzluktan beyazlamıştı ve saçlarından geriye kalanlar köklerde beyazlamıştı. Yaratık, bir toprak yatağının üzerinde dörtayak üzerine çömelmişti, boynuna sıkı sıkı dolanmış zincir tasma etini kesmişti.</p>

    <p>Setrakian ondan gözünü ayırmadan, "Bu adam uçaktan mı?" diye sordu.</p>

    <p>Eph bakakalmıştı. Bu şey, Ansel Barbour’ı yemiş ve yarı yarıya onun biçimine bürünmüş bir iblise benziyordu.</p>

    <p>"Oydu."</p>

    <p>"Biri onu yakalamış," dedi Nora. "Buraya zincirlemiş. Onu kilitlemiş."</p>

    <p>"Hayır," dedi Setrakian. "O kendi kendini zincirlemiş."</p>

    <p>Eph o zaman, adamın karısını ve çocuklarını nasıl esirgediğini anladı.</p>

    <p>"Uzak dur," diye uyardı Setrakian. Tam o anda vampir ağzını açıp saldırdı ve iğnesi Setrakian’a doğru uçtu. İğnesinin uzunluğuna rağmen vampirin ulaşamayacağı bir yerde durduğundan yaşlı adam irkilmedi. Dil başarısızlık içinde geri çekildi, iğrenç uzantı vampirin çenesinden sarktı ve açık ağzının çevresinde bir derin deniz yaratığının kör pembe dokunacı gibi kıvrandı.</p>

    <p>"Aman Tanrım..." dedi Eph.</p>

    <p>Vampir Barbour vahşileşti. Arka ayakları üzerine çökerek onlara tısladı. İnanılmaz görüntü Eph’i şok etti ve Zack’in kamerasının cebinde olduğunu hatırladı. Lambasını Nora’ya uzatıp kayıt cihazını çıkardı.</p>

    <p>"Ne yapıyorsun?" diye sordu Nora.</p>

    <p>Eph el yordamıyla kamerayı açtı ve vampiri kadraja aldı. Sonra, diğer eliyle çivi tabancasının güvenlik düğmesini kapayıp yaratığa doğrulttu.</p>

    <p><i>Şlakçat. Şlakçat. Şlakçat.</i></p>

    <p>Eph çivi tabancasından üç gümüş iğne fırlattı, uzun namlulu alet geri tepti. Çiviler vampiri parçalayıp hastalıklı kaslarını yaktı ve yaratığın acı dolu boğuk bir ulumayla öne devrilmesine sebep oldu.</p>

    <p>Eph kaydetmeye devam ediyordu.</p>

    <p>"Yeter," dedi Setrakian. "Merhametli olalım."</p>

    <p>Yaratığın boynu, acıyla gerilmiş gibi uzanmıştı. Setrakian şakıyan kılıç hakkındaki sözlerini tekrarladı ve sonra onunla vampirin boynunu biçti. Beden yıkıldı, kollar ve bacaklar titremeye başladı. Baş yuvarlanarak durdu, gözler birkaç kez kırpıldı ve iğne, kesilmiş bir yılan gibi çırpındıktan sonra kıpırtısız kaldı. Boyun sapından sıcak, beyaz bir sıvı aktı ve gecenin serinliğinde buharlar çıkardı. Damar kurtları, batan gemiden kaçan fareler gibi kıvranarak toprağa yayıldı ve yeni bir araç aradı.</p>

    <p>Nora eliyle açık ağzını kapayarak, boğazında nasıl bir feryat yükselmişse, onu yakaladı.</p>

    <p>Eph tiksintiyle izliyordu, kameranın vizöründen bakmayı unutmuştu.</p>

    <p>Setrakian kılıcını indirerek geriledi. Kılıcın gümüşünden beyaz sıvılar akıyor, çimenlerin üzerine damlıyordu. "Arka tarafta. Duvarın dibinde."</p>

    <p>Eph barakanın arka tarafına kazılmış bir çukur gördü.</p>

    <p>"Burada, yanında bir şey daha varmış," dedi yaşlı adam. "Bir şey dışarı sürünüp kaçmış."</p>

    <p>Evler sokağın iki yanına dizilmişti. Onlardan herhangi birinin içinde olabilirdi. "Ama Efendi'den iz yok."</p>

    <p>Setrakian başını iki yana salladı. "Burada değil. Belki bir sonrakinde."</p>

    <p>Eph, Nora’nın elindeki lambaların altında kan kurtçuklarını seçmeye çalışarak barakanın derinliklerine baktı. "İçeri girip onları aydınlatayım mı?"</p>

    <p>"Daha güvenli bir yol var. Arka raftaki kırmızı teneke."</p>

    <p>Eph baktı. "Benzin tenekesi mi?"</p>

    <p>Setrakian başını salladı ve Eph hemen anladı. Boğazını temizledi ve çivi tabancasını kaldırdı, nişan alıp tetiği iki kez çekti.</p>

    <p>Silaha dönüştürülmüş alet mesafeye rağmen hedefini buldu. Delinen tenekeden yakıt sızmaya, tahta raftan yerdeki toprağa akmaya başladı.</p>

    <p>Setrakian paltosunu açtı ve astardaki cepten küçük bir kibrit kutusu çıkardı. Çarpık parmaklarıyla tahta kibritlerden birini seçti ve kutudaki şeride sürtüp, gecenin içinde turuncu bir alev yaktı.</p>

    <p>"Bay Barbour serbest kaldı," dedi.</p>

    <p>Sonra yanan kibriti attı ve baraka kükredi.</p>

    <p><span> </span></p>

    <p>REGO PARK CENTER, QUE E NS</p>

    <p>Matt çocuk giysileri ile dolu koskoca bir rafı bitirdikten sonra barkot okuma birimini ---envanter tabancasını--- kılıfına koyarak, atıştırmak için aşağı kata indi. Mesai sonrası envanter sayımı o kadar da kötü değildi. Sears’ın mağaza müdürü olarak, düzenli mesai ücreti ile orantılı fazla mesai ücretini alıyordu. Mağazanın geri kalanı kapatılmış, kilitlenmişti, güvenlik kepenkleri indirilmişti, yani müşteri ve kalabalık yoktu. Kravat takması gerekmiyordu.</p>

    <p>Asansöre binerek mal indirme yerine gitti. En iyi abur cubur makineleri buradaydı. Chuckles marka şekerleme yiyerek (tercihi, sırasıyla meyankökü, limon, misket limonu, portakal ve kirazdı) birinci kattaki takı tezgahlarının arasından geçiyordu ki, mağazanın orta tarafından gelen bir ses duydu. Geniş çelik kapıya gitti ve güvenlik görevlilerinden birinin üç kat aşağıda, yerde kıvranmakta olduğunu gördü.</p>

    <p>Görevli boğuluyormuş ya da kötü yaralanmış gibi, boğazını tutuyordu.</p>

    <p>"Hey!" diye seslendi Matt.</p>

    <p>Görevli onu gördü ve uzandı -el sallayarak değil, yardım dilenerek. Matt anahtar halkasını çıkardı ve en uzun anahtarı duvardaki yarığa sokarak kapıyı bir metreden biraz fazla, eğilerek altından geçmesine yetecek kadar kaldırdı ve adama doğru koştu.</p>

    <p>Güvenlik görevlisi kolunu yakaladı ve Matt onu kaldırıp, dilek çeşmesinin yanındaki banka götürdü. Adam kesik kesik nefes alıyordu. Matt adamın parmaklarının arasından, boynunda kan olduğunu gördü, ama bıçaklandığını düşündürecek kadar kan yoktu. Üniformasının gömleğinde de kan lekeleri vardı ve adamın kucağı, altına işediği için ıslaktı.</p>

    <p>Matt adamın yüzünü tanıyordu, onun bir tür ahmak olduğunu hatırladı. Güneyli bir şerif gibi, başparmaklarını kemerine takarak mağazada devriye gezen iriyarı bir adamdı. Şimdi şapkasız olduğundan Matt adamın açılmaya başlamış alnını gördü. Kafa derisindeki siyah saçları dağınık ve yağlıydı. Bacakları tutmuyordu ve Matt’in koluna acı verici ve hiç de erkeksi olmayan bir biçimde tutunmuştu.</p>

    <p>Matt adama ne olduğunu sorup duruyordu, ama görevli aşırı hızlı nefes alarak çevresine bakmıyordu. Matt bir ses duydu ve bunun görevlinin belindeki telsizden geldiğini fark etti. Telsizi adamın kemerinden aldı. "Alo? Ben Sears’ın müdürü Matt Sayles. Hey, birinci katta, sizinkilerden biri... yaralandı. Boynundan kan kaybediyor ve grileşti."</p>

    <p>Diğer uçtaki ses, "Ben onun şefiyim. Orada neler oluyor?" diye sordu.</p>

    <p>Görevli bir şey tükürmek için çabalıyordu, ama harap olmuş boğazından yalnızca hırıltılı bir hava çıkıyordu.</p>

    <p>Matt durumu anlatmaya başladı. "Saldırıya uğramış. Boynunun kenarlarında morluklar ve yaralar var... çok korkmuş. Ama ben başka birini göremiyorum."</p>

    <p>"Servis merdiveninden aşağı iniyorum," dedi görevlinin şefi. Matt telsizde adamın ayak seslerini duyabiliyordu. "Nerede olduğunuzu söy..."</p>

    <p>Ses kesildi. Matt adamın telsizi yeniden açmasını bekledi, sonra çağrı düğmesine bastı. "Nerede olduğumuzu ne?"</p>

    <p>Parmağını çekti ve dinledi. Hiçbir şey duyamadı.</p>

    <p>"Alo?"</p>

    <p>Telsizden bir saniyeden az süren bir sinyal patlaması geldi; boğuk bir biçimde bağıran bir ses: <i>"GAHGAHRAH..."</i></p>

    <p>Görevli banktan öne doğru devrildi ve dörtayak üzerinde Sears’a doğru emekledi. Matt elinde telsizle ayağa kalkıp tuvalet işaretine doğru döndü. Servis merdiveni o taraftaydı.</p>

    <p>Biri merdivenden hızla iniyormuş gibi, yaklaşan bir gümleme duydu.</p>

    <p>Sonra tanıdık bir uğultu geldi. Mağazaya döndü ve çelik güvenlik kapısının yere indiğini gördü. Anahtarlarını kapının kontrol deliğinde unutmuştu.</p>

    <p>Dehşet içindeki görevli kendini içeri kapatıyordu.</p>

    <p>"Hey <i>-hey!"</i> diye bağırdı Matt.</p>

    <p>Ama oraya koşamadan, arkasında bir varlık hissetti. Görevlinin iri iri açılmış gözlerle gerilediğini, bir elbise askısını devirdiğini, sürünerek uzaklaştığını gördü. Matt arkasına dönünce, bol pantolonlar ve üstlerine fazla büyük gelen başlıklı kaşmir ceketler giymiş iki çocuğun tuvalet koridorundan çıktığını gördü. Uyuşturucu almış gibi görünüyorlardı, derileri sararmıştı ve elleri boştu.</p>

    <p>Uyuşturucu müptelaları. Matt’in korkusu arttı, güvenlik görevlisini kirli bir enjektörle vurmuş olabileceklerini düşündü. Cüzdanını çıkarıp içlerinden birine fırlattı, ama çocuk cüzdanı yakalamadı. Cüzdan çocuğun karnına çarpıp yere düştü.</p>

    <p>İkisi yaklaşırken Matt dükkan kepengine doğru geriledi.</p>

    <p><span> </span></p>

    <p>VESTRY CADDESİ, TRIBECA</p>

    <p>Eph arabasını Bolivar’ın önüne iskeleler kurulmuş, üç katlı, iki bitişik evden oluşan konutunun karşısına çekti. Caddeyi geçip eve yaklaştılar ve kapının tahtalarla kapatılmış olduğunu gördüler. Kapı gelişigüzel ya da geçici olarak değil, çerçevesineçivilenmiş kalın kerestelerle örtülmüştü. Mühürlenmişti.</p>

    <p>Eph başını kaldırıp binanın ön cephesine ve ötedeki gece göğüne baktı. "Bu neyi saklıyor?" dedi. Ayağını iskeleye dayadı ve tırmanmaya başladı. Setrakian’ın eli onu durdurdu.</p>

    <p>Tanıklar vardı, komşu binaların kaldırımlarında durmuş, karanlıkta onları izliyorlardı.</p>

    <p>Eph yanlarına gitti. Cebindeki gümüş sırtlı aynayı çıkardı ve adamlardan birini yakalayıp yansımasını kontrol etti. Titreme yoktu. On beşinden büyük olmayan, hüzünlü bakışlara sahip Gotik makyaj yapmış, siyah dudak boyası sürmüş çocuk Eph’in elini silkeledi.</p>

    <p>Setrakian aynada diğerlerini de kontrol etti. Hiçbiri dönüşmemişti.</p>

    <p>"Hayranlar," dedi Nora. "Yas nöbeti tutuyorlar."</p>

    <p>"Buradan gidin," diye hırladı Eph. Ama bunlar New Yorklu çocuklardı, gitmek zorunda olmadıklarını biliyorlardı.</p>

    <p>Setrakian, Bolivar’ın binasına baktı. Ön pencereler kararmıştı, ama gece olduğu için, karartılmışlar mı, yoksa yalnızca tadilat nedeniyle mi kapalılardı, bilmiyordu.</p>

    <p>"Şu iskeleye tırmanalım," dedi Eph. "Pencereden gireriz."</p>

    <p>Setrakian başını iki yana salladı. "İçeri girersek polisi çağırırlar ve polis seni götürür. Sen aranan bir adamsın, unuttun mu?" Setrakian bastonuna yaslandı ve karanlık binaya baktıktan sonra uzaklaşmaya başladı. "Hayır... beklemekten başka çaremiz yok. Bu bina ve sahibi hakkında biraz daha bilgi edinelim. Neye bulaştığımızı önceden bilmek işe yarayabilir."</p>
  </div>
</body>
</html>
