<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<meta name="Generator" content="Atlantis Word Processor 1.6.5.2"/>
<title>Mustafa Kemal'in Mütareke Defteri ve 19 Mayıs</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="../stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }
		@font-face {
    font-family: "Arial";
    font-style: normal;
    font-weight: bold;
    src: url(fonts/ARIALBD.TTF)
    }

		@font-face {
    font-family: "Arial";
    font-style: normal;
    font-weight: normal;
    src: url(fonts/ARIAL.TTF)
    }
</style></head>
<body class="calibre">
<p class="calibre1"><span class="t"><b class="calibre2">MUSTAFA KEMAL'İN MÜTAREKE DEFTERİ VE 19 MAYIS</b></span></p>
<p class="calibre1"> </p>
<p class="calibre1">Nurer UĞURLU başkanlığında bir kurul tarafından hazırlanmıştır.</p>
<p class="calibre1"><span class="t1"> </span></p>
<p class="calibre1">Dizgi - Baskı - Yayımlayan:</p>
<p class="calibre1">Yeni Gün Haber Ajansı</p>
<p class="calibre1">Basın ve Yayıncılık A.Ş.</p>
<p class="calibre1">Mayıs 1999</p>
<p class="calibre1">FALİH RIFKI ATAY</p>
<p class="calibre1"><span class="t1"> </span></p>
<p class="calibre1">MUSTAFA KEMAL'İN <span class="t1">MÜTAREKE DEF</span>TERİ <span class="t1">VE 19 MAYIS</span></p>
<p class="calibre1">CGAZETESİNİN OKURLARINA ARMAĞANIDIR.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">MUSTAFA KEMAL'İN ''MÜTAREKE DEFTERİ''</p>
<p class="calibre1"><span class="t1"> </span></p>
<p class="calibre1">Mütarekename şartları ve Babıâli ile tartışmalar - Ruh ve zihniyet ayrılığı - Kuvayı Milliye ve hürriyet savaşı ruhunun tebşircisi bu "defter"dir.</p>
<p class="calibre1"><span class="t1"> </span></p>
<p class="calibre1"><span class="t1">-I-</span></p>
<p class="calibre1"><span class="t1"> </span></p>
<p class="calibre1">1918 Ekim ayının otuz birinci günü Mondros limanında demirli Agamemnun zırhlısında bu limanın adını taşıyan mütarekename imzalandığı zaman, Yıldırım Orduları Grup Kumandanı Mustafa Kemal Paşa, memleketi ve milleti için olduğu gibi, kendisi için de yeni bir devir başladığına mı hükmetmiştir, nedir, mütarekename şartlarını ve bunlar üzerinde Babıâli ile tartışmalarını bez kaplı bir cep defterine geçirmiştir. Sayfalarda kırmızı mavi kalemle işaretleri ve ara sıra ''benim imzam'' gibi notları vardır.</p>
<p class="calibre1"><span class="t1">Must</span>afa Kemal, son çağ Türk tarihinde parlayıp sönen birçok şöhret gibi tesadüflerin adamı değildi. Onun askerlik ve ıslahatçılık hayatı, tâ ilk gençliğinden beri âhenkli ve hiçbir zaman tezatlaşmayan bir gelişme gösterir. 1918'de Suriye kuzeyinde Birinci Dün<span class="t1">y</span>a Harbi'nin son savaşını veren Mustafa Kemal Paşa, henüz genç bir kurmay subayı iken Arnavutluk isyanında, sadece sanat üstünlüğü ile, kendi kendini belirten ve arkadaşları arasında imtiyazlandıran Mustafa Kemal Bey'dir.</p>
<p class="calibre1">Çankaya sofrasında konuşan Atatürk de, daha Meşrutiyet'ten önce Selânik birahanelerinden birindeki masasında konuşan Mustafa Kemal Bey'in tıpkısıdır. Kafası bin bir fikirle, içi bin bir ihtirasla kaynar, fakat hiçbir zaman aklının yolundan şaşmaz. Onda idealist ve realist iç içe girmiştir<span class="t1">.</span> Daima ateşli ve o kadar hesaplıdır. Deha uzun bir sabırdır, demişler. Mustafa Kemal hiç acele etmemiş, hiçbir fırsatı da kaçırmamıştır.</p>
<p class="calibre1">Sofya ataşemiliteri iken yazmış olduğu mektuptan biliyoruz ki, Mustafa Kemal Bey, Osmanlı devletinin Birinci Dünya Harbi'ne girmesi aleyhinde idi. O bu fikrinde yalnız değildir: Birçok askerler ve siviller de onun gibi düşünmekte idiler. Genelkurmay'da vazife gören İsmet Bey o takımdandır. Enver yerine Mustafa Kemal, Harbiye Nazırı olsaydı Birinci Dünya Harbi'ne girmezdi<span class="t1">k</span>. Batmazdık, bir büyük devlet olarak kalırdık. Talih Türk milletinden bu bahtiyarlığı kıskanmıştır. Talih, bir yeni dünya harbinde, Türkiye'yi aynı maceraperestlikten sakınmak şerefini, o zamanki Mustafa Kemal Bey öldüğü için, o zamanki İsmet Bey'e nasip <span class="t1">e</span>tti. İkinci Dünya Harbi'nin türlü cilveleri arasında, düşmanımız Rusya'nın yok olmasına yardım etmek fırsatını kaçırmakta olduğumuzu iddia eden askerlerimiz bir hayli idi. Kumandanlık etmiş olanlardan birinin terletici ısrarlarını bir akşam Cumhurreisi İn<span class="t1">ö</span>nü'nün masasında dinlemiştim. Biz tuhaf insanlarız. Birinci Dünya Harbi'ne girmemiş olsak, ne olurduk, onu muhakeme ediyoruz. Çünkü girdiğimiz için batmış olduğumuzu biliyoruz. Fakat İkinci Dünya Harbi'ne girmemiş olmanın bahtiyarlığını ölçemiyoruz. Çünkü<span class="t1"> </span>girip de batmamışız.</p>
<p class="calibre1">Asker ve kahraman Mustafa Kemal, asker ve basiretli Sofya ataşemiliterinin devletini ve milletini korumak üzere çırpındığı Birinci Dünya Harbi'nde bir köşeye çekilip, bir gün kendi gibi düşünmeyenlerin akıbetleri ile alay etmek için ve öğünmek için oturmadı. En çetin cephelerde vazife alarak dövüştü. Suriye kuzeyinde de o harbin son savaşını İngilizlere karşı verdi. Ordusunun başında kaldı.</p>
<p class="calibre1">31 Ekim 1918'de Türkiye Birinci Dünya Harbi'ni, Almanya ve Avusturya İmparatorluklarını yenerek kazanan büyük devletlere teslim olmuştur. ''Yapacak bir şey kalmamıştı.''  Türklüğün kaderi zafer devletlerinin lütuflarına bağlı idi. Geçmiş ve yıkılmış idareyi bütün mesuliyetleri ile harpçi liderlere ve onların partisine mal ederek ve bunda ne kadar s<span class="t1">a</span>mimi olduğumuzu göstermek üzere bilhassa İngilizlere tam bir itaatle bağlanarak, ''ne derlerse ana şakir, ne kılsalar ana şâd'', tevekkül kapısından ayrılmamalı idik.</p>
<p class="calibre1">O günlerde memleketin hiçbir tarafında hiçbir mukavemet fikri yoktur. Mütareke şartları, sadrazam ve başkumandanlık erkânıharbiye reisliği tarafından Yıldırım Orduları Grubu Kumandanlığı'na da bildirilmiştir ve bu şartlara göre kendisine düşen vazifelerin yapılması emredilmiştir.</p>
<p class="calibre1"><span class="t1"> </span></p>
<p class="calibre1"><span class="t1">-II-</span></p>
<p class="calibre1"><span class="t1"> </span></p>
<p class="calibre1">Mustafa Kemal'e göre, bir iş başında bulunan herkesin daima yapacağı bir vazife vardır. Bir vazife ve mesuliyet adamı, ''teslim olmaz'. Nitekim Yıldırım Orduları Grubu Kumandanı mütareke şartlarının bazılarını çok karışık ve gelecek için tehlikeli görmektedir. Daha 11 Kasım'da İzzet Paşa'ya bir telgraf yol<span class="t1">l</span>ayarak, Toros tünelleri, Suriye sınırı gibi meselelerde ve mütarekenamenin birtakım şartlarında karışıklık olduğunu söyler ve açıklama ister. İzzet Paşa hemen cevap verir: Toros tünelleri İtilaf devletleri kuvvetleri tarafından sadece ''muhafaza'' için iş<span class="t1">g</span>al olunacaktır. İşletme ordular grubuna aittir. İtilaf kuvvetlerinin Amanos tünellerini de işgal etmeye hakları yoktur. Suriye'deki garnizonların teslim olması maddesi de ''ihtiyat'' olarak yazılmıştır. Cephedeki kıtalar bunlar arasında değildir.</p>
<p class="calibre1">Yıldırım Orduları Kumandanı bu telgraftan rahat etmez. Bir cevap yazarak, Suriye'deki garnizonların teslimi ihtiyat olarak yazılmış bir maddedir, diyorsunuz, benim anlayışıma göre bu madde İngilizler tarafından bizi aldatmak için konmuştur, mütareke şartlarını hü<span class="t1">k</span>ümetin başka türlü, İngilizlerin başka türlü anladıklarına şüphe etmiyorum, nitekim İngilizler bu gece (5/6.11.1334) raporla anlatacağımız üzere Suriye kıtasındadır diyerek Yedinci Ordunun teslimini istemişlerdi. Kilikya sınırını sormaktan maksadım, bu ta<span class="t1">r</span>ihi ismi kabul eden hükümetin bu bölgeyi gösteren İngilizce atlasa Kilikya sınırının Maraş kuzeyinden geçtiğini dikkate alıp almadığını anlamaktı, çünkü benim fikrimce Adana ismi yerine tarihi Kilikya ismini koyan İngilizler, Suriye sınırlarını Kilikya ku<span class="t1">z</span>ey sınırı doğusuna uzanmaktan ibaret kabul etmektedirler, diyor.</p>
<p class="calibre1">5.11.1918 tarihli bu telgrafın sonu şu cümle ile bitmektedir: ''Pek ciddi ve samimi olarak arzederim ki mütareke şartları arasında anlaşmazlıkları giderecek tedbirler alınmadıkça orduları terhis edecek ve İngilizlerin her dediğine boyun eğecek olursak, İngiliz ihtiraslarının önüne geçmeye imkân kalmayacaktır.''</p>
<p class="calibre1">Babıâli ruhu ve zihniyetiyle Kuvayı Milliye ruhu ve zihniyeti arasındaki derin ayrılığı belirten ilk tarihi vesika budur, sanıyoruz. Mustafa Kemal, sonradan, bu cümlenin yanını pek kalın bir mavi çizgi ile çevirmiştir.</p>
<p class="calibre1">Sadrazamın konağından Adana'ya 5.11.1918'de şu telgraf gelir: ''Mütarekename şartlarına göre gerçi İngilizlerin İskenderun'u işgal etmeye hakları yoksa da Halep civarındaki ordularını beslemek için İskenderun'dan istifade etmek istemeleri de haklı bir talep mahiyetindedir, mütarekenamedeki bir hayli maddeleri tadil ederek, vaktin darlığından dolayı, bize yalnız ''şifahen izahat ve teminat'' veren İngiliz murahhasının bu<span class="t1"> </span>''centilmenliğine karşı'' bir cemile olmak ve ''Yunanistan'ın faaliyet sahasına çıkarılmamasını'' temin etmek üzere İskenderun limanından İngilizlerin erzak vesaire taşımak hususunda istifade etmelerine ve İskenderun - Halep yolunu tamir edebilmelerine mü<span class="t1">s</span>aade etmekte bir mahzur görmüyorum. Bununla İskenderun liman ve şehrini terk etmiş olmuyoruz. Askeri ve mülki hükümetimiz yine yerli yerinde kalacaktır. Keyfiyeti kendi tarafınızdan İngiliz Suriye ordusu kumandanlığına bildiriniz.''</p>
<p class="calibre1"><span class="t1">Bu emri Mustafa Kemal'</span>in aklı almaz. Hemen cevap verir: ''Halep civarındaki ordularını beslemek için İngilizlerin İskenderun'dan istifade etmek istemeleri haklı değildir. İngilizlerin eline geçen Halep vilayetinde ve Halep şehrinde milyonlarca erzak olduktan başka, mütarekenin<span class="t1"> </span>21'inci maddesine göre Halep'teki İngiliz ordusuna iaşece yardım etmek lazım gelirse'' pek çok erzak bulunan Kilis ve Antep taraflarından kendilerine istedikleri satılabilir. Sizi temin ederim ki maksat Halep'teki İngiliz ordusunu beslemek değil. İskender<span class="t1">u</span>n'u işgal etmek ve İskenderun - Kırıkhan - Katma yolu ile hareket etmek Yedinci Ordunun ricat hattını kesmek ve bu orduyu Musul'da Altıncı Orduya yaptıkları gibi, teslim olmaktan çekinemez bir vaziyete sokmaktır. İngilizlerin Ermeni çetelerini bugün İslah<span class="t1">i</span>ye'de harekete geçirmiş olmaları da bu zannın yanlış olmadığını gösterir. İngiliz murahhasının centilmenliğini ve buna karşı cemile göstermeyi ''idrak ve takdir nezaketinden muarra'' bulunduğumu arzederim. Yunanistan'ın faaliyet sahasına çıkarılmaması ile<span class="t1"> </span>İngilizlerin İskenderun - Halep yolunda yerleşmelerindeki mantıki münasebeti anlayamadığım gibi bu hususta müsamahayı da pek mahzurlu görüyorum. Onun için meseleyi sizin tarafınızdan İngiliz Suriye Ordusu kumandanına bildirmekte mazurum. İskenderun'a her <span class="t1">n</span>e sebep ve bahane ile asker çıkarmaya teşebbüs edecek İngilizlere ateşle karşı konulmasını ve Yedinci Orduyu da, bugün bulunulan hatta pek zayıf ileri karakol tertibatı bırakarak kuvvetlerini, Katma - İslahiye istikametinde hareket ettirip Kilikya sınırla<span class="t1">r</span>ı içerisine geçirmesini emrettim.</p>
<p class="calibre1">İngilizlerin aldatıcı muamele, teklif ve hareketlerini İngilizlerden fazla haklı ve nazik ve buna karşı cemile gösterecek emirleri tatbik etmeye yaradılışım müsait olmadığından, halbuki başkumandanlık erkân-ı harbiyesinin içtihadına uymadığım takdirde birçok ithamlar altında kalmaklığım tabii bulunduğundan kumandayı hemen teslim etmek üzere yerime tayin buyuracağınız zatın süratle gönderilmesini rica ederim.''</p>
<p class="calibre1">Bu telgrafın üstünde ''aceledir'' ve ''tehir eden idam olunur'' işaretleri vardır.</p>
<p class="calibre1">İngilizlere ateşle karşı koymak? Sadrazam ve Başkumandanlık Erkân-ı Harbiye Reisi'nin ve hükümetinin aklı başından gider. 6.11.1918'de Grup Kumandanlığı'na bir telgraf gelir. Bunda silah kullanma emrinin hemen geri alınması, mütarekenamenin tatbikinde zorluklar çıktığı, fakat bu zorlukları kabul ettiren şeyin gaflet değil, ''kat'i mağlubiyetimiz'' olduğu bildirilmekte ve siyasi teşebbüslerde bulunulduğu da ilave edilmektedir. Telgrafta grubun kaldırılması, karargâha Dördüncü Ordu Kara<span class="t1">r</span>gâhı unvanı verilmesi muvafık görüldüğü, fakat vazife başında bulunanların bundan kaçınmayacaklarına güvenildiği de bildirilmektedir.</p>
<p class="calibre1">Mustafa Kemal'in 7.11.1918 tarihli cevabında şöyle denilmektedir: ''İskenderun'a çıkacaklara ateşle karşı konulması hakkındaki emrimin maddesi şudur: ''İngilizlerin muhtelif bahanelerle Yedinci Ordu kıtalarını müşkül vaziyete sokmak istediklerini anlıyorum. Buna meydan vermemek üzere Üçüncü Kolordu İskenderun'a kuvvet çıkarılmasını, Yirminci Kolordu için beşinci maddede zik<span class="t1">r</span>olunan harekât nihayet buluncaya kadar, icabederse ateşle menedecektir. ''Bu harekât nihayet bulmuş olduğundan silah kullanma hakkındaki emrin de tatbik edilmesine lüzum kalmamıştır.''</p>
<p class="calibre1">Telgrafta Mustafa Kemal siyasi teşebbüslerde bulunulduğu fıkrası ile hemen hemen alay eder. ''Mazhar'ı eltaf-ı şüphaniyye olmanızı tazarru ederim'' der. Karargâhtaki vazifesine devam etmesi fıkrasına da, şu kâhince cevabı verir: ''Cephedeki hareketlerin tarafımdan ifasında izhar buyurulan emniyetin samimiyetine şüphe etmem.<span class="t1"> </span>Bu samimiyet ve teveccühe itimadımın derecesi, memleketin tahsili hususunda uhde-i âcizaneme muhavvel vazifelerin tatbik-i fiiliyatında sübut bulacaktır.'' Devletin durumu hakkındaki ihtarları aynı telgrafta şöyle karşılamıştır: ''Bugünkü vaziyetin nezake<span class="t1">t</span>ini bütün mahiyeti ile takdir edebileceğimde tereddüt etmeniz kadar beni müteessir edecek bir şey olamaz. Vazife yaparken yalnız memleket selametini hedef edinen icraatımın ve bunun lüzum gösterdiği ricalarımın su-i telakkiye uğramamasını rica ederim.''</p>
<p class="calibre1"><span class="t1">M</span>ustafa Kemal'in sezindiği tehlikelerde nasıl doğru gördüğü hemen meydana çıkmıştır. 9.11.1918 tarihli bir telgrafı ile İzzet Paşa şunları bildirmektedir: ''Bugün Britanya hükümeti tarafından aldığı emir üzerine Visamiral Galtrop İskenderun şehrinin, Gener<span class="t1">a</span>l Alenbi tarafından bildirilecek müddet içinde teslimini talep etmiş ve kabul olunmazsa generalin şehri cebren işgal edeceğini bildirmiştir. Bu bapta mütarekenamenin yedinci, onuncu, on birinci maddelerine göre şehri teslim teklifine hakkı ve selahiyeti o<span class="t1">l</span>duğu ve harbe devam etmekten mutlak surette aciz bulunduğumuza göre güç hal ile akdettiğimiz mütarekenin İskenderun şehri için feshedilebileceği, onun için teklifin kabul edilmesi zaruri olduğu ilave edilmektedir.''</p>
<p class="calibre1"><span class="t1">Telgrafta Mustafa Kemal'i sinirlendiren</span> bir fıkra şudur: ''İskenderun limanından ve Halep şosesinden istifade edebilecekleri teklif edilmiş iken böyle ''dehşetli'' bir cevap karşısında kalmaklığımıza da, İtilaf devletlerinin ilk müracaatlarına tarafımızdan sert ve soğuk cevap almalarının da ''<span class="t1">d</span>ahl-i küllisi'' olduğu ''kaviyyen melhuz'' olduğundan ''ibraz-i fütur'' etmemek şartı ile bu aczimizin dikkatte bulundurulması lazımdır.''</p>
<p class="calibre1">Mustafa Kemal'in sadrazama mütareke defterindeki son şahsi cevabı şu olmuştur: ''İskenderun limanından ve Halep şosesinden istifade etmeleri hakkında itilaf devletlerinin ilk müracaatlarına tarafımızdan sert ve soğuk cevap verilmiş olduğu telakkisinin sebebi anlaşılmamıştır. Bilakis oradaki kumandanımızın İngilizlere cevapları çok nazikane olmuştur. İngilizlerin ''dehş<span class="t1">e</span>tli'' bulduğunuz en son müracaatlarının sebeplerini başka yerde aramak lazımdır ve tedricen bütün memleketimizi istila etmeye kadar varacak olan böyle ''dehşetli'' müracaatların tekrarlanacağına şüphe olmadığından, asıl sebeplerin muhakeme edilmesi lüzumu<span class="t1">n</span>u arzetmeyi vazife eddederim. İngilizlerle akdolunan mütarekenin imza altındaki şekli devletin sıyanet (korunma) ve selametini muhafaza eder mahiyette değildir. Bu mütareke maddelerinin, müphem ve şümullü medlûllerini (gösterilmesini) bir an evvel tespit <span class="t1">e</span>tmek lazımdır. Yoksa İngilizlerin tekliflerine bugüne kadar olduğu gibi mukabele edilmekte devam olunursa, şimdi Kilis - Payas hattına kadar olan araziyi isteyen İngilizlerin yarın Toros'a kadar olan Kilikya mıntıkasını ve daha sonra Konya - İzmir hattını<span class="t1">n</span> işgali gibi tekliflerin birbirini takip edeceği ve ordumuzun kendileri tarafından sevk ve idare, hattı vükelamızın (bakanlarımızın) Britanya hükümeti tarafından intihap (seçilmesi) edilmesi gibi teklifler karşısında kalmaklığımız ihtimalden uzak değildir<span class="t1">.</span> Aczimiz ve zaafımız derecesini pek iyi bilirim. Bununla beraber devletin yapmaya mecbur olduğu fedakârlığın derecesini de tayin ve tahdit etmek lazım geleceği kanaatini muhafaza ederim. Yoksa Almanya ile ittifak halinde sonuna kadar harbe devam edilerek <span class="t1">b</span>üsbütün bozguna uğradığımıza göre, İngilizlerin elde etmek istediklerini onlara kendi yardımımızla bahşetmek, tarihte Osmanlılık için, bilhassa bugünkü hükümet için pek kara bir sayfa vücuda getirir. Vatanın akıbeti ile endişeli olmaktan mütevellit ve sam<span class="t1">i</span>mi olduğuna şüphe edilmemek lazımgelen işbu mütalaalarımın münakaşa mahiyetinde telakki edilmemesini rica ederim. Bilhassa sizce yakından malumat olmuştur ki, acizleri her ne hal ve her ne vasıfta bulunursam bulunayım, doğru olduğuna kani bulunduğum ve ic<span class="t1">a</span>bedenlere bildirilmesini memleket selameti icabı saydığım içtihatlarıma bağlı kalmaktan nefsimi menetmeye muktedir değilim.''</p>
<p class="calibre1"><span class="t1"> </span></p>
<p class="calibre1"><span class="t1">-III-</span></p>
<p class="calibre1"><span class="t1"> </span></p>
<p class="calibre1">Mustafa Kemal ondan sonra İstanbul'a gelecek, Anadolu'da İstiklal Mücadelesi'ne başlamak fırsatını bekleyecektir. Mütarekenin o ilk günlerinde olduğu gibi, kendisine hâkim olan başlıca fikir elde kalan silahları ve kuvvetleri mümkün olduğu kadar içeriye alarak muhafaza etmek ve ilk ayaklanmada kullanmaktır. Bütün kumandan arkadaşlarına bunu tavsiye eder. Mustafa Kemal'e <span class="t1">g</span>öre İngiliz adaları halkı yeni bir harbe tutuşmayı istemez. İngilizlerin esas menfaatlarına dokunulmadıkça, Anadolu'da bir mukavemet hareketine girişilebilir. Mustafa Kemal bunu hürriyet ve itilaf hükümetlerine de telkin etmiştir. Onlar sadece gülmüşlerdi<span class="t1">r.</span></p>
<p class="calibre1">Mustafa Kemal'in mütareke defteri, Kuvayı Milliyeciler ve hürriyet savaşı ruhunun bir tebşircisidir (müjdecisidir). Bu ruh, en karanlık, en ümitsiz, en boyun eğdirici şartlar içinde dahi şeref vazifesinden kaçınmamak demektir. Mütareke defterindeki ruh ile Atatürk'ün Türk gençliğine hitabındaki zihniyet, onun bütün hayatındaki tezatsızlığın güzel bir vesikasıdır.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">MUSTAFA KEMAL'İ NE ZAMAN VE</p>
<p class="calibre1"><span class="t1">NASIL TANIMIŞTIM?</span></p>
<p class="calibre1"><span class="t1"> </span></p>
<p class="calibre1"><span class="t1">-I-</span></p>
<p class="calibre1"><span class="t1"> </span></p>
<p class="calibre1">1913 Ağustosundayız. Edirneyi geri almıştık. Tanin gazetesine Trakya mektupları yazmak üzere vali rahmetli Hacı Adil Bey'in misafiri idim. Enver Bey'i ilk defa vali odasında tanıdım. Telgraflarımı ve yazılarımı ona imzalatarak, sansür zabitlerinin kapısında nöbet beklemekten kurtuluyordum. </p>
<p class="calibre1">Bir gün Hacı Adil Bey vilayet içinde bir teftiş seyahatine çıkacağını haber verdi: ''- İsterseniz sizi de beraber götüreyim'', dedi. Ertesi sabah otomobillerle yola çıktık. Önce Dimetoka'ya gidecektik. Fahri Paşa kolordusunun merkezi orada idi. Sonra da anladığıma göre Hacı Adil Bey'in bir vazife<span class="t1">s</span>i de Enver'le bu kolordunun ittihatçı zabitleri arasındaki anlaşmazlığı yatıştırmaktı. O vakitler politika yalnız ordunun içinde değil, ordu politikanın başında idi.</p>
<p class="calibre1">Kendi müttefikleri ile harbe tutuşan Bulgarların Edirne'de dayanma imkânları yokmuş. Yürüyüş sırasında Edirne'ye Fahri Paşa kolordusu girmeli imiş. Fakat Enver Bey, acele davranarak, bu ucuz ve kolay şerefi arkadaşlarının elinden kapmış. Doğru mu yanlış mı, bugün de bir şey söyleyemem. O zamanlar bu türlü sırları öğrenebilecek yaşta ve mevkid<span class="t1">e</span> değildim.</p>
<p class="calibre1">Tanin gazetesine yolladığım 1 Ağustos tarihli mektupta şöyle bir cümle var: ''Yarı yolu geçmiştik ki Fahri Paşa, erkân-ı harbi Mustafa Kemal Bey ve kaymakam karşılamaya geldiler.''</p>
<p class="calibre1">Nasılsa bu heyet arasında bulunmayan Fethi Bey'le Enver Bey'in isimlerini hürriyet şarkılarında duymuştuk. Mustafa adını ilk defa işitiyordum. Onun da İtihat ve Terakki Fırkası'nın ileri gelenlerinden olduğunu bu seyahatte öğrenmiştim.</p>
<p class="calibre1">Loşça bir büyük salonda toplandık. Vali, Fahri Paşa ve yüksek rütbeli birkaç kişi üst sedirde idiler. Sarışın genç bir zabit, tam karşı duvarın dibinde bir iskemleye oturdu. Yakışıklı, temiz giyimli, tok ve keskin bakışlı, gururlu idi. Bütün dikkatlerin, birbirinden saklanarak, onun üzerinde toplandığını seziyordum. Gerek anlaşmazlığı<span class="t1">n</span> çıkmasında, gerek soğukluğun giderilmesinde onun rütbesinden aşırı bir ehemmiyeti olduğunu anlamak güç değildi. Sonra aralarında neler geçti, bilmiyorum. Fakat bu genç zabitin esrarlı bakışlarını bir daha unutamadım.</p>
<p class="calibre1"><span class="t1"> </span></p>
<p class="calibre1"><span class="t1">-II-</span></p>
<p class="calibre1"><span class="t1"> </span></p>
<p class="calibre1">Mustafa Kemal adını, daha sonra, ilk Dünya Harbi sıralarında duydum. Türlü hikâyelerinin içten içe nasıl yayılıp gönüllere sindiğini ordu içinde takip ediyordum. İstanbulu kaybetmek korkusu ruhumuz üstünde o kadar ağır basıyordu ki ben hâlâ Anafartalar zaferinin bize verdiği öldürü<span class="t1">c</span>ü sevinçle, Dumlupınar zaferinin eşsiz heyecanını birbirine karıştırırım.</p>
<p class="calibre1">Bir aralık Suriye'ye geldi. Kendisini Hicaz'a göndereceklerdi. O bilakis Hicaz'ın bırakılarak, bütün kuvvetlerin Filistin savaşlarına bağlanması fikrini ileri sürmüş. Harbin gidişini beğenmeyen, kendilerini tutup ilerletebilecek yeni bir lider arayan genç zabitler: ''- Asıl asker görüşü budur'', diyorlardı.</p>
<p class="calibre1">Peygamberin mezarını bırakıp çekilmek! Bu adam, gerçekten, bizim tanıdığımız benzerlerinden hiçbirini andırmayan pek aykırı mizacda olmalı idi.</p>
<p class="calibre1">İstanbul'da gördüğüm vakit Mustafa Kemal'i bir defa, açık renkli bir asker mağferlanı ile Lebon şekerlemecisinde, bir defa da Pera-Palas Oteli'nin camekânı akasında gördüm. Her türlü bir parlayışı vardı.</p>
<p class="calibre1"><span class="t1"> </span></p>
<p class="calibre1"><span class="t1">-III-</span></p>
<p class="calibre1"><span class="t1"> </span></p>
<p class="calibre1"><span class="t1">Yakup Kadri ile berabe</span>r bir İtalyan vapuruyla İzmir limanına girdiğimiz vakit, henüz şehrin bizim elimizde olduğunu bilmiyorduk. Tabyalarda Türk bayrağını görünce duyduğum sevinç, bir bayram sabahının çocuk çırpışı idi. Herkesin boynuna atılmak, sarılmak, herkesle bağrışıp ağl<span class="t1">a</span><span class="t1">şmak istiyordum.</span></p>
<p class="calibre1">Üstleri tozlu, güneş yanığı ve savaş yıpranığı içinde, birkaç zabit gemiye çıktılar. Kâğıtlarımıza baktılar ve bizi bekletmeden dışarı koyuverdiler.</p>
<p class="calibre1">Rıhtım boyunda, kapı eşiklerine çömelen silahlı askerlerle karşılaştık. Hepsi zafer tütüyor. Bununla beraber büyük bir savaştan değil, trenden çıkmış kadar sade ve gösterişsiz belki de zihinlerinde köylerinden başka düşünce, ana veya karılarından başka kaygı yok.</p>
<p class="calibre1">Eşyalarımızı Kramer-Palas Oteli'ne bıraktık. Başında Anadolu kalpağı ile Ruşen <span class="t1">Eşref göründü:</span></p>
<p class="calibre1">- Mustafa Kemal Paşa'yı göreceksiniz, değil mi? Haydi ben sizi götüreyim. Karargâhı hemen şuracıkta, eski bir Rum evinde... Neler gördük, neler... Tarih olup çıktım.</p>
<p class="calibre1">Rıhtımda bir yalının alt kat salonunda açık bir pencere: Başkumandanı yanlamadan görüyoruz. Tığ gibi bir asker, keskin bir burun, canlı ve yanık bir yüz! Karşısında ayaküstü selam duran iki İngiliz zabiti var. İstanbul'da bir sözleriyle küme küme insanlar hapse giren, Malta'ya sürülen, evlerinden kovulan, kapı uşakları bile Os<span class="t1">m</span>anlı nazırlarından daha dik konuşan İngilizleri, Başkumandana put gibi selam durur görmek, içimizin bütün öfkelerini yıkadı, hınçlarımızı soğuttu.</p>
<p class="calibre1">Biraz sonra bizi holde, bir masa başında, İsmet Paşa ile birlikte kabul etti. İstanbul'dan, havadisler sordu. Zaferinin yankılarını doya doya dinledi.</p>
<p class="calibre1">Büyük yangın başlamıştı. Sel gibi akan ateşten kaçanlar rıhtım boyuna akın ediyorlardı. İngiliz gemileri sahile yanaşık denecek kadar yakında idi. Bir iki saat sonra otele gitmeyi bile ihtiyatsız bulduk ve karargâhta kaldık.</p>
<p class="calibre1">Kalabalık arttıkça arttı. Bazan on binlerce kişi içinden bir tek çığlık kopuyordu. Bu çığlık, bir yaylım ateş gibi, kalabalığı sarıp kaplıyor, hava, sesle kabarıp şişiyordu. Asker içlerinden birini yakalayınca, gövdeden bir kol koparılmış gibi, önce bir kadın ağlayışı, sonra, on binlerin boğazını yırtan, alçala yüksele, dalgalana düzleşe devam eden bir haykırışma kopuyordu. Denize atılanlar vardı. Gemi toplarının gölgesi altında Yunanlıları İzmir rıhtımlarına çıkaran İngilizler, şimdi onlarda<span class="t1">n</span> dönebilmiş olanlara, merdivenlere tırmanmak istedikleri vakit, uçlarına yangın ışığı vuran süngülerini çeviriyorlardı.</p>
<p class="calibre1">Yüreğim, soğuktan üşür gibi titreyerek, eşsiz trajediyi seyrediyordum. Mustafa Kemal'in yalçın ve yırtılmaz sükûnuna bakıyordum. Bu saa<span class="t1">tlerde zafer bile ondan küçüktü.</span></p>
<p class="calibre1">Nihayet yangının kızıl ve korkunç dili, karargâhının arka çatısını yalamaya başladı. Fakat nasıl?</p>
<p class="calibre1">Birçoğu asker esvaplarından soyunan Yunanlılar olmak üzere, rıhtım tıka basa dolu idi. Öne asker dolu bir kamyon koydular. Arkasındaki otomobile Mustafa Kemal bindi. Kamyon, halkı yararak yol açıyor, hemen birbirine kavuşmak üzere dalgalanan bu daracık saf arasından Türk ordularının başkumandanı geçiyordu. Onu görünce halk: ''- O... O...'' diyorlardı. Ağır yürüyen otomobile a<span class="t1">t</span>ılsalar, Mustafa Kemal'den parça kalmazdı. Fakat denize kaçışmak istiyorlardı.</p>
<p class="calibre1"><span class="t1">-IV-</span></p>
<p class="calibre1"><span class="t1"> </span></p>
<p class="calibre1">Bir akşamüstü Buca'daki evimize uğradı: - Geceyi beraber geçirelim, Latife Hanım'ın evinde buluşacağız, dedi.</p>
<p class="calibre1">Şehre birlikte indik. Odasına çıktı ve köşkün holü iyice kalabalık olunca, arkasında beyaz ipekten bir Rus gömleği ile merdivenden indi. Tunç bir yüz, hemen içe dolan, fakat yaklaştığı kadar uzak, güvendirmeyici bakışlar, beli, Rus gömleğinin kemeri gömülecek kadar ince... Şüphesiz hiçbir erkek, İzmir'in fethi <span class="t1">g</span>ünlerindeki Mustafa Kemal kadar Tanrısal ve soy bir güzellik bağlamamıştır.</p>
<p class="calibre1">Onun hayli ağdalı yazısından hoşlanmazdım. Konuşan Mustafa Kemal büsbütün ayrı idi. Hikâyeler anlattığı vakit, açık mavi renkli mağferlanını atmış, tıpkı siperde olduğu gibi, boz esvaplı, yapmacıksız, sade ve içtendi. Konuşma dilinde hikâye ve hiciv tarafı, neslimiz adamlarında eşine rastlamadığımız kadar kuvvetli ve sarıcı idi. Sabaha kadar yorulmaksızın dinlerdik.</p>
<p class="calibre1">Mat ve dokunaklı bir sesle Rumeli türküleri çağırdı. Yüksek tavırlı bir zeybek oynayışı vardı. Öyle bir şevk gecesi geçirdik ki sabah boşuna geldi.</p>
<p class="calibre1">Ertesi gün, ayaküstü İngiliz donanmasının çekilmesi için ültimatom notalarını dikte ettiği vakit:</p>
<p class="calibre1">- Sonuna kadar getiremeyecek. Başımızı harb belasına sokacağız, diye kıvrananlar vardı.</p>
<p class="calibre1">Mühlet bittiği zaman, büyük donanmanın Türk sularından uzaklaşmalarını seyrettik.</p>
<p class="calibre1">O bakmıyordu bile...</p>
<p class="calibre1"><span class="t1"> </span></p>
<p class="calibre1"><span class="t1">-V-</span></p>
<p class="calibre1"><span class="t1"> </span></p>
<p class="calibre1">Her şeyin gelip geçtiği insandan da eski bir hakikat iken, yakın sevdiklerimizde ve Mustafa Kemal gibi bağlandıklarımızda, niçin bu hakikatten yepyeni bir yara acısı alırız?</p>
<p class="calibre1">İlk hastalık günlerinden biraz nefes alıp da baraja gittiğini duyduğumuz vakit Ulus'un fotoğrafçısını yolladık. Halka onun sağlığını resmi ile beraber vermek istiyorduk. Fotoğraf önüme geldi. Durgun, rengi ve canı solmuş, ötelerden, sisli bir bakış... Bu hissi, bir de gençliğimde Baalbek harabelerinin azametli kırık sütunları karşısında duymuştum.</p>
<p class="calibre1">Ankara istasyonunda son defa uğurladığımızda, Saracoğlu derin bir iç sızısı ile, ''- Atatürk ölmüş, Falih...'' dedi. Derisinde ölümün bütün sarısı vardı.</p>
<p class="calibre1">Bursa'da kriz geçirdiğinin ertesi günü İstanbul'a dönerken, Ali Fuad Cebesoy'a:</p>
<p class="calibre1">- Ben çok hastalık çektim ama, böylesini görmedim.</p>
<p class="calibre1">Ve derinden manalı bir sesle:</p>
<p class="calibre1"><span class="t1">- Akşam şerifleriniz hayrola, demiş.</span></p>
<p class="calibre1">Yatağında bir serin yaylada süt içmek ve sürü çıngıraklarını işitmek hasreti içinde yanıyor. Anadolu halkı siroz hastasına: ''-Canavar yutmuş..'' der. Onu aylarca bir canavar, içinde, yavaş yavaş kemirerek yedik.</p>
<p class="calibre1">Gençler, şenlik gecesi, saray penceresi altında haykırıştıkları vakit, kayıptan gelen bir ses: ''- Bu nedir?'' diye sordu.</p>
<p class="calibre1"><span class="t1">- Hiç efendim.. galiba bir gemi gezintisi...</span></p>
<p class="calibre1">- Haydi budala, buna Cumhuriyetin on birinci yıldönümü derler...</p>
<p class="calibre1">Gözlerinden birkaç damla yaş aktı.</p>
<p class="calibre1"><span class="t1">Ankara stadyumunun şeref tribününden </span>ordu ve halk ile vedalaşmak son dileği idi. Hatta buraya bir asansör bile konmuştu. Gözleri, onları bir daha görmeden söndü.</p>
<p class="calibre1"><span class="t1">Son hayal: ''Büyük Millet Meclisi önünde kara örtülü bir katafalk!''</span></p>
<p class="calibre1">Hayat, hâlâ, bu kadar öğrenemediğimiz bir şeydir.</p>
<p class="calibre1"><span class="t1"> </span></p>
<p class="calibre1"><span class="t1">MUSTAFA</span> KEMAL'İ UNUTAMAM</p>
<p class="calibre1"><span class="t1"> </span></p>
<p class="calibre1">''Akşam'' gazetesi ''İkdam Yurdu''nun bitişiğindeki aşı boyalı ahşap binada idi. Arka oda Boğaz'ı ve limanı görür.</p>
<p class="calibre1">Eski İttihat ve Terakki merkezinden ve Dördüncü Ordu şifre kaleminden tanıdığım Cafer, o sabah beni ziyarete gelmişti. Temiz yürekli, sıcak gönüllü bir Rumeli çocuğu idi. Fazla okumuş yazmışlardan değildi. Fakat pek sezinişli, gördüklerinin, duyduklarının sevgi ve inanış sırrına varan sağduyulu bir efendi idi.</p>
<p class="calibre1">Mondros Mütarekesi'ni imzalamıştık. Ancak soğuk ölüm nefesinin duyurabileceği bir bitiş, bir sona eriş hissi içinde idik. Vatanperverliğinden hiç şüphe olmayan bir fikir adamımız:</p>
<p class="calibre1">- Parçalayacaklar mı, toptan mı alacaklar? Artık mesele bundan ibaret... Ah parçalamasalar da İngiltere bizi toptan alsa, Mısır gibi olsa<span class="t1">k... diyordu.</span></p>
<p class="calibre1">Bu bir Türkçü, bir yazıcı, bir üniversite profesörü idi. Osmanlı seçkinleri bir ümide benzer her düşünceyi, Mısır gibi bir sömürge olmak fikrini bile zihinlerine uğratmazlardı. Şehrin havasında şimdiden bir sahip değiştirme hali vardı. İkide bir caddelerde bir kalabalık... Çığlıklı bir kaynaşma... Gazeteye koşan biri havadis verir:</p>
<p class="calibre1">- Ayasofya'ya çan takacaklarmış.</p>
<p class="calibre1">Ayasofya'yı kurtarmak için yokuştan çıkanlara bakardım. Yalnız halk idi. Kravatsız, ütüsüz, başıbozuk halk...</p>
<p class="calibre1"><span class="t1">Cafer de bitkinli</span>k içinde idi. Sigara paketimi uzatırım:</p>
<p class="calibre1"><span class="t1">- Off... der.</span></p>
<p class="calibre1">İkram ettiğim kahveyi getirirler,</p>
<p class="calibre1"><span class="t1">- Off... der.</span></p>
<p class="calibre1"><span class="t1">Bir müddet sonra gözleri yaşararak:</span></p>
<p class="calibre1">- Bak, dedi, beni pencereye çağırdı.</p>
<p class="calibre1">İngiliz donanması limana giriyordu. İrili ufaklı tekneler Üsküdar ve Sarayburnu sularına dağıldılar. En büyüğü ağır ağır geldi, Galata rıhtımına yanaştı. Hepsinin topları havaya dikilmişti.</p>
<p class="calibre1">Zafer, Osmanlı İmparatorluğunu yere serenlerin zaferi padişahın oturduğu Dolmabahç Sarayı'nın yarım veya bir mil açığına demirlemişti.</p>
<p class="calibre1"><span class="t1">O pe</span>nçe, derin ve onulmaz ı stırapların pençesi, bütün tırnaklarını boğazıma geçirmişti. Hiç kıramıyorduk.</p>
<p class="calibre1">Bir aralık Cafer'i deli olmuş sandım. Birden gözleri kurudu, iki yumruğunu pencereden zafer filosuna doğru sıkarak:</p>
<p class="calibre1"><span class="t1">Biz sana gösteririz, dedi.</span></p>
<p class="calibre1">Çıktı, <span class="t1">gitti.</span></p>
<p class="calibre1">İşte Mustafa Kemal 19 Mayıs'ta, silah ve kuvvet alarak, o sırada bütün halk, yokuşun halkı olan bu delikanlının sıkılmış iki yumruğu ile Samsun'a ayak bastı.</p>
<p class="calibre1"><span class="t1">*</span></p>
<p class="calibre1">General Franchet d'Esperey Galata rıhtımında beyaz zafer atına bindiği zaman, hayvanını ürküttüğü için kendisini selamlayan Osmanlı mızıkasına:</p>
<p class="calibre1">- Sus! diye kırbacı ile hakaret etmişti.</p>
<p class="calibre1">Ada vapurundan çıkmıştım. Köprü kalabalığı arasında onu bu beyaz atın üstünde gördüm.</p>
<p class="calibre1">Hiçbir kâbus, ondan sonraki hayatımda bu mareşalin o günkü yüzü kadar ürpertici olmamıştır.</p>
<p class="calibre1">- Çabuk. Padişahı çıkarınız, Dolmabahçe Sarayı'nda oturacağım, diye emir de vermiş.</p>
<p class="calibre1">Devlet, bütün gün, mareşali başka bir saray seçmeye kandırabilmek için uğraşıp duruyordu.</p>
<p class="calibre1"><span class="t1">*</span></p>
<p class="calibre1">Sonra bir sabah İngiliz askeri kılığında iki Ermeni ile bir İngiliz subayı ''Akşam'' matbaasına geldiler. Aşağıda idare odasında idim:</p>
<p class="calibre1">- Makineyi durdurunuz, resmi tebliğ var dediler.</p>
<p class="calibre1">İstanbul'un işgal edildiği hakkındaki tebliğ idi. Fakat hükümet ağzından yazılmış hissini veriyordu. Askerlerden biri mürettiphaneye çıktı, biri makinenin başına gitti. Babıâli'ye koşarak Nazırlar Heyeti'ne haber yolladık. Hükümet de kendine göre bir tebliğ verdi, getirdik, Ermeni tercümanlar İngiliz subayına tercüme etiler:</p>
<p class="calibre1">- Bizimkini sahifenin başına koyacaksınız, hükümetinkini altına... dedi.</p>
<p class="calibre1">İngiliz tebliğinde ''muharebe'' sözü ''mahrebe'' şivesi ile yazılmıştı. Resmi tebliğin yabancılar tarafından verildiğini göstermek için bu kelimenin bu türlü çıkmasına dikkat ettik. Alabildiğimiz intikam, bundan ibaret kaldı.</p>
<p class="calibre1"><span class="t1">*</span></p>
<p class="calibre1"><span class="t1">Fe</span>thin ikinci günü İzmir rıhtımındayım. Karargâh, Birinci Kordon'da bir köşk. Alt katın açık penceresinden ince, kuru, yanık bir yüz görüyorum. Mustafa Kemal'in başı. Karşısında ayaküstü selam duran bir deniz komutanı. İngiliz filosunun kurmay başkanı. Dona<span class="t1">n</span>ma rıhtıma yanaşık denecek kadar yakın.</p>
<p class="calibre1">İnanabilmek için gözlerimin sevinç yaşını siliyorum. </p>
<p class="calibre1">Biraz sonra yangın, İzmir'in aşağı mahallelerini silip süpüren büyük yangın. Rıhtım üstü on binlerce insan dolu. Hepsi İngiliz donanmasına sığınmak çaresini aramakta. Fakat gemi merdivenlerine sokulan sandalları süngülü neferler geri kovuyor. Aralarında bu süngülere arkalarını vererek İzmir'e çıkmış olan ordunun asker kaçakları da var.</p>
<p class="calibre1">Mustafa Kemal açık otomobili ile Göztepe'ye gitmek üzere kalabalığı yardığı vakit kalabalıktan:</p>
<p class="calibre1"><span class="t1">- Mustafa Kemal... Mustafa Kemal.</span></p>
<p class="calibre1">Sesleri geliyor. Paniğin nasıl korkak olduğunu gözlerimizle görüyoruz. Yangının bir sele benzeyen alevi ile, denizi kaplayan filo arasında on binlerce Yunanlı ve çeteci kalabalığı içinden Mustafa Kemal<span class="t1"> bir ilah iradesi gibi geçiyor.</span></p>
<p class="calibre1"><span class="t1">Köşkün holünde oturuyorduk:</span></p>
<p class="calibre1">- Ne işi var bu donanmanın İzmir limanında? dedi:</p>
<p class="calibre1">Sonra aramızdaki ev sahibi hanıma:</p>
<p class="calibre1">- Siz Fransızca yazar mısınız? diye sordu.</p>
<p class="calibre1">Evet, cevabını alınca:</p>
<p class="calibre1">- Yirmi dört saat içinde İzmir limanından çıkıp gitmesi için filo komutanına bir ültimatom yazınız, dedi.</p>
<p class="calibre1">Zayıflar tekrar baygınlık geçirdiler:</p>
<p class="calibre1">- İngilizlerle harbe tutuşacağız, her şey bitecek... diyorlardı.</p>
<p class="calibre1">Mustafa Kemal'i vazgeçirmek mümkün değil mi idi?</p>
<p class="calibre1"><span class="t1">Fakat yirmi dört saat sonra, Biri</span>nci Dünya Harbi'ni kazananların zafer donanması, demir alarak ve Türk sancağını selamlayarak, ağır ağır limandan uzaklaştı.</p>
<p class="calibre1">Cafer'in sıkılmış yumruklarını hatırlıyordum.</p>
<p class="calibre1">Aynı köşkte öğle yemeğine davetli idik:</p>
<p class="calibre1">General Pellé, Paşa'yı ziyarete gelecek... <span class="t1">dediler.</span></p>
<p class="calibre1">General Pellé, İstanbul'da Fransız yüksek komiseri idi.</p>
<p class="calibre1">Köşkün dışında gelişini bekledik. Arabadan indi. Tutumlu ve sert adımlı bir yürüyüşle köşkün merdivenlerini çıkmaya başladı. Mustafa Kemal ziyaretçisini karşılamak üzere sokak kapısında görününce, generalin yüzü sapsarı kesildi, sendeler gibi oldu.</p>
<p class="calibre1">Yalçın yüzlü, uzun ve büyük bir seferin bütün şanlarını ve şereflerini bakışlarında dalgalandıran Mustafa Kemal gülümseyerek generale yardım etti.</p>
<p class="calibre1">Galata rıhtımındaki mareşalin hayali gözümün ön<span class="t1">üne geldi.</span></p>
<p class="calibre1"><span class="t1">*</span></p>
<p class="calibre1">Mustafa Kemal'in kumandanını karşılamak üzere İstanbul'a koştum.</p>
<p class="calibre1">Köprünün üzerinden, Eminönü'nden Babıâli'ye doğru o geçişin ayakları altında bütün acı hatıralar çiğnenip havaya uçuyordu.</p>
<p class="calibre1">Çan takma günü yokuşu tırmanan halk, kadınları ile, çocukları ile, delikanlı ve ihtiyarları ile geçiş yollarına dökülmüştü. Bu fırtına gibi, kasırga gibi, kuruntu verici bir sevinç coşkunluğu idi.</p>
<p class="calibre1">''Akşam''ın gene aynı odasına döndüm. Boğaziçi gene karşımda idi.</p>
<p class="calibre1"><span class="t1">*</span></p>
<p class="calibre1">Ağır bir hastalığın nöbetleri içinde ölümü iki gözleri ile görmüş gibi olanlar vardır. Ben iki gözümle battığımızı gördüm ve kurtulduğumuzu gördüm.</p>
<p class="calibre1"><span class="t1">Mustafa Kemal'i unutamam.</span></p>
<p class="calibre1">O sonra daha da büyüdü. Kendi milletine tekrar o günleri göstermek için, asıl Kurtuluş Savaşı'na zaferden sonra girdi.</p>
<p class="calibre1">İnkılap nizamının Atatürk'ü zaferin Mustafa Kemali'ni gölgede bıraktı. Kendini gene kendi geçti.</p>
<p class="calibre1">Gençler, bizim çektiklerimizi çekmemek ve bu halka çektirmemek için, siz de Atatürk'ü unutmayınız. Mustafa Kemal bizimdi. Atatürk sizindir.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">BİR ESKİ HAT<span class="t1">IRA</span></p>
<p class="calibre1"><span class="t1"> </span></p>
<p class="calibre1">Mustafa Kemal'in esir düştüğü havadisi yayıldığı akşam</p>
<p class="calibre1"><span class="t1"> </span></p>
<p class="calibre1">Gazeteye geldiğim vakit, Anadolu'nun birdenbire kapandığını söylediler. İstanbul ve Türkiye'nin işgal altındaki şehir ve köyleri ile memleketin öbür kısmı arasında hiçbir temas yapmaya imkân yoktu. Aradan 25 yıl geçti. O sabahki heyecanın şimdi bile gönlümde ürperdiğini duyuyorum.</p>
<p class="calibre1">- Acaba Yunanlılar mı taarruza geçtiler?</p>
<p class="calibre1"><span class="t1">- Belki de bizimkiler...</span></p>
<p class="calibre1">Tarihte hiçbir perde bu kadar ağır bir kader sırrı üstüne inmemiştir. Ne Rumca ve Ermenice gazetelerde, ne İngiliz veya Fransız ağzı konuşanların sözlerinde merak giderici bir yayıntı bile yoktu.</p>
<p class="calibre1">- Canım biz taarruz edebilir miyiz? Daha geçenlerde Fethi Bey mütareke aramak için Londra'ya gitti. Ummam ki böyle bir delilik yapalım.</p>
<p class="calibre1">- İhtimal ne cepheyi, ne de cephe gerisini tutamaz hale geldikleri için bir son çare aramışlardır.</p>
<p class="calibre1">Hepimiz Mustafa Kemal'in askerlik dehasına inanırdık. Onun her şeyi vara olduğu kadar yoka da çevirecek bir zar atmayacağını biliyorduk.</p>
<p class="calibre1">Fakat nasıl haber almalı idi?</p>
<p class="calibre1"><span class="t1">Bütün</span> günümüz adeta merak sancısı içinde geçti. Yalnız yemekten değil, düşünmekten kesilmiştik. Zırhlıları ile, tümenleri ve alayları ile Birinci Dünya Harbi düşmanlarının zaferi İstanbul'un sularında ve sokaklarında idi. Bir tek ümit, bir avuç askerde ve Must<span class="t1">a</span>fa Kemal denen bir isimdedir. Kapkara perdenin arkasında yalnız onların yaklaşıp uzaklaşan hayaletlerini sezinliyoruz.</p>
<p class="calibre1">Nihayet Rumca gazetelerde ilk rivayetler söktü, biz taarruza geçmiştik ve başımızı Yunan ordusunun çelik kayasına boş yere çarpıp duruyo<span class="t1">rduk.</span></p>
<p class="calibre1">Türk ordusunun bir taarruz savaşına giremeyeceği fikri, bizim neslimizin değişmez hakikatlerinden biriydi. Ordumuzun kahramanlığına bel bağlardık, fakat onun ancak dayanma mucizeleri verebileceğini sanırdık. Rumca gazetelerin haberiyle, merakımız biraz azalsa bile, kaygımız hâlâ ateş gibi yanıyordu.</p>
<p class="calibre1">Bu ertesi gün de böyle sürdü. Saat geçtikçe ümitsizliğimiz arttı. Havadis duyurmakta Beyoğlu gazeteleri ile yarış eden ve üstüste kasabalar alındığı rivayetlerini uyduran bir Türkçe sürüm gazetesine kızı<span class="t1">yorduk.</span></p>
<p class="calibre1">- Taarruz sökmüş olsa, bir tebliğ verirlerdi. Durduk mu, geriledik mi? Ah hiç olmazsa bir iki kasaba alsak da öyle dursak...</p>
<p class="calibre1">Bir iki kasaba alıp durmayı nimet saymaya başlamıştık. Az da olsa bir başarıyı halk güvenini arttırma yolunda kullanmak kolaydır. Bu bir edebiyat işidir. Fakat ya hiçbir şey yapamadıksa, ya geriledikse?</p>
<p class="calibre1">Mustafa Kemal'e kızanlar ağızlarını açmışlardı bile...</p>
<p class="calibre1">Akşamüstü, gene beynimizin içinde aynı burgu, kalbimizin içinde aynı ağrı, Büyükada'ya gidiyorum, aydınlık, ferah bir ağustos akşamı... Köpüklü, uyanık ve neşeli bir deniz... Güverte tıka basa dolu... Türkçe konuşmayanlarda birbirinin sözünü kapan bir sevinç var. Sadece bu sevinç bizi yıkmaya yeterdi. ''Ne olmuş?'' diye sormaktan korkuyorduk.</p>
<p class="calibre1">Bir fena şey vardı. Kimseye bir şey sormaksızın onu zihnimizde hafifletmeye uğraşıyorduk. İhtimal durmuştuk. Belki de bir iki noktada gerilemiştik. Ordu bozulmamışsa bundan ne çıkardı? Yunanlılar da artık bitkin bir halde değil miydiler? Aşağı yukarı bir uzlaşma yapabilirdik. Bu da<span class="t1"> </span>elbette Sevr Antlaşması'ndan daha iyi olurdu.</p>
<p class="calibre1">Fakat içimizdeki sualin, kimseden aramaya cesaret edemediğimiz cevabı kendiliğinden geldi:</p>
<p class="calibre1">- Başkumandan Mustafa Kemal Paşa bütün karargâhı ile beraber esir olmuş...</p>
<p class="calibre1">Keder insanları öldürmez derlerse, bu söze inanınız. Kalp denen şeyin ne dayanıkla bir maddeden yapılmış olduğunu ben o akşamüstü Büyükada vapurunun güvertesinde öğrendim.</p>
<p class="calibre1">Türkleri, Büyükada Yat Kulübü'nden kovmuşlardı. Yalnız bir iki şımarık, yolunu bularak içlerine sokulabilmişlerdi. Bunlar da o akşam cezalarını çekmişlerdi. Çünkü kulüpte Mustafa Kemal'in esir olması şerefine kavın bütün şampanyaları patlıyor ve o Türkler de dağıtılan kadehleri içmeye zorlanıyordu. Ada sokakları çoluk çocuğun çığlıkları ile geçilmez bir halde idi.</p>
<p class="calibre1"><span class="t1">Ölümü bir uy</span>ku, rahat bir uyku gibi arayarak sabahı ettik. İlk vapurun en görünmez köşesine sığınarak, iki büklüm köprüye indik.</p>
<p class="calibre1">Bütün Türkleri yas içinde bulacağımı sanıyordum. Meğer ne kadar soysuzluğa uğramışız. Acaba hepsi şu veya bu muhipler cemiyeti azaları mıydı? Bizimkiler utançlarından evlerinde mi kalmışlardı? Bu gülüşler, bu çırpınışlar, bu el sıkışlar ne idi?</p>
<p class="calibre1">Meğer bütün karargâhı ile Başkumandan Mustafa Kemal değil, Yunan Başkumandanı Trikopis esir olmuş...</p>
<p class="calibre1">Size kalbin ne kadar dayanıklı bir maddeden yapılmış olduğun, yukarıda söylemeseydim, burada söylerdim. Bir çocuk gibi sıçramaya başladım. Habere, havadise, telgrafa koşuyorum. Hani dün kızdığımız o sürüm gazetesi yok mu, resmi tebliğlerin kilometrelerce gerisinde imiş. Yunan ordusunu mahvetmişiz ve İ<span class="t1">zmir'e iniyormuşuz.</span></p>
<p class="calibre1">Ben ömrümde, hiçbir edebiyat eserinde, ordulara ilk hedeflerinin Akdeniz olduğunu bildiren gündelik emri okurken duyduğum zevki duymadım, bu, bütün heyecanların üstünde bir heyecan veren, bütün şiirlerin üstünde bir şiirdi. Ne olmuştuk<span class="t1">, biliyor musunuz? Kurtulmuştuk.</span></p>
<p class="calibre1">Konuşmak için dilim, yazmak için kalemim tutuldu. İkdam'daki Yakup Kadri'yi aradım, ilk vapurla İzmir'e gitmeyi teklif ettim.</p>
<p class="calibre1">Tuhaf şey: İzmir'in alındığı haberi geldiği vakit içimizde artık sevinme gücü kalmamıştı. Gönlümüz, uzun ve derin bir uykuya dalmış gibiydi. Bir hastanın başında günlerce beklemekten, bir ordunun içinde günlerce vuruşmaktan sonraki yığılıp kalmaya benzer bir uyku... Hatta daha fazla ağlamalı bir hal... Bir akşam önce şampanya bayramı yapanların yüz<span class="t1">l</span>erindeki unulmaz yası görmekten bile sevinemiyorduk.</p>
<p class="calibre1">Ya o boz renkli, üstlerinde zafer yollarının henüz tozunu bile silkmeyen askeri, İzmir rıhtımı üstünde oturup dinlenirken gördüğümüz sabah... Hiçbir şey yapmamış gibiydiler...</p>
<p class="calibre1">Doğru karargâha gittik. Mustafa Kemal'i ve İsmet Paşa'yı masada baş başa bulduk. Mustafa Kemal:</p>
<p class="calibre1">- İstanbul'dan ne haber? diyordu.</p>
<p class="calibre1">Biz de ona kurtulmuş İstanbul'un taze kokusunu getirmiştik.</p>
<p class="calibre1">Fakat bitirmiş bir adam gibi değildi. Yangın alevleri ile aydınlanan İzmir gecesinde:</p>
<p class="calibre1"><span class="t1">-</span> Asıl şimdi başlıyoruz, demişti. Siz ikiniz de benim mebusum olacaksınız. Asıl bundan sonra işlerimiz var.</p>
<p class="calibre1">Milleti yok olmaya doğru götüren geçmişe nasıl bir kinle bakıyordu. O, neyin ve nasıl kurtarıldığını herkesten daha iyi biliyordu. O, batmak denen en büyük tarih faciasına bu milletin niçin uğramış olduğunu unutmuyordu. Türk topraklarında gömülen, esir kamplarına taşınan veya kaçan düşmana ehemmiyet bile verdiği yoktu: asıl düşman memlekette idi. Şimdi onu yenmek, daima ''hakiki'' vasfı ile birlikte <span class="t1">k</span>ullandığı kurtuluşa ermek lazımdı.</p>
<p class="calibre1">Zaferini kullanmaya karar vermişti. Etrafında her şeyi artık bitmiş sanmakta olanlarla, her şeyin ancak başlangıcında olduğumuza inanan bu adam ve yakın fikir arkadaşları arasında ne derin bir uçurum vardı. Bu yakın fikir arkadaşlarının  en yakını hiç şüphesiz İsmet Paşa idi. Ondan başka birçokları, yeni girişilen hakiki Kurtuluş Savaşı'nda ondan ayrılacaklar ve bu savaşın hâkimiyet-i milliye prensiplerine aykırı olduğunu iddia edeceklerdi.</p>
<p class="calibre1">İlk defa şarklı olmayan bir zafer sahibi karşısında idik: gerekirse bu zaferin bütün şerefini ve şanını, fikir savaşında feda etmeye karar veren bir şef!</p>
<p class="calibre1">Bir başkası da olabilir, İstanbul'da Vahdettin'in veya yerine geçen bir padişah ve halifenin sadrazamı olup işin içinden çıkardı. O, İzmir'den İstanbul'a gitmiyor, Ankara'ya dönüyordu.</p>
<p class="calibre1"><span class="t1"> </span></p>
<p class="calibre1">İzmir kapılarında Mustafa Kemal</p>
<p class="calibre1"><span class="t1"> </span></p>
<p class="calibre1">Ordunun İzmir'e girdiği haberini alınca, Yakup Kadri ile beraber bir İtalyan yolcu vapuruna atladık ve yola çıktık. Başkumandan Gazi ve Müşir Mustafa Kemal Paşa'yı <span class="t1">görmeye gidiyorduk.</span></p>
<p class="calibre1">Limana girdiğimiz vakit, şehre çıkmak isteyen yolcuların kâğıtlarına bakmak üzere, birkaç subay vapura geldiler. Yakup'la beni hemen bıraktılar.</p>
<p class="calibre1">Rıhtım üstünde sırtlarını yapı duvarına dayayıp sefer yorgunluğunu gideren boz esvaplı askerlerden başka kimse yoktu. Doğru Kramer Palas Oteli'ne gittik. İki oda tuttuk ve eşyalarımızı bırakarak başkumandanlık karargâhını araştırmaya koyulduk.</p>
<p class="calibre1">Kordon üstünde bir evi salık verdiler, gittik. Alt katın açık penceresinden, masası başında oturan Mustafa Kemal'in keskin profilini görüyorduk. Bir İngiliz subayı, karşısında ve ayakta idi.</p>
<p class="calibre1">Onunla konuşması bitince bizi hemen yanına çağırdı: ''- İstanbul'da ne var, ne yok?'' diye sordu. Yakup'un ''İkdam''da, benim ''Akşam''da yazdıklarımızı öteden beri takibettiğini öğrenmiştik. Biz de onun yabancısı olmamakla beraber, heyecanımızı güç tutuyorduk.</p>
<p class="calibre1">İzmir kıyılarında Mustafa Kemal... Bu, rüya gibi bir şeydi. Yanık yüzlü, tığ gibi endamlı, ürkütücü ve engin bakışlı, acaba hangi masaldaki kahraman bize o s<span class="t1">abah görünen Mustafa Kemal kadar güzel olmuştur.</span></p>
<p class="calibre1">Sonra bizi başka bir odada, büyükçe bir masanın başındaki Garp Cephesi Kumandanı İsmet Paşa'ya gönderdi, ''-İstanbul'dan haber var'' dedi. İsmet Paşa ile tanışıklığımız daha eski idi.</p>
<p class="calibre1">Bu korkunç yangının başladığı gündür. Eşyalarımızı almak için bile bir daha Kramer Palas'a dönemedik. Ateş büyüdükçe ve sardıkça rıhtım boyu halk kalabalığından kararmaya başladı. Mustafa Kemal'in bu evi bırakarak ya Karşıyaka yahut Göztepe taraflarına gitmesi lazımdı. Fakat <span class="t1">y</span>anına kim girse reddediyordu. Başyaver Salih bize:</p>
<p class="calibre1"><span class="t1">''- Misafirsiniz, belki sizi paylamaz, bir de siz teklif etseniz...'' demişti.</span></p>
<p class="calibre1">Doğrusu bu akıl verme vazifesini üstümüze almak istemedik.</p>
<p class="calibre1">Akşam saatleri geldi. Kordon arkası ateş, kordon boyu çığlık içindeydi. Kayıklarla limandaki yabancı zırhlılara koşuşan halkı, merdiven başlarındaki süngülü nöbetçiler geri kovuyorlardı. Mustafa Kemal ve arkadaşlarını bu sımsıkı, kaçak ve şüpheli insanlarla dolu kalabalığın içinden sıyırıp çıkarmak bir mesele idi.</p>
<p class="calibre1"><span class="t1">Nih</span>ayet Mustafa Kemal karar verdi. Yol açmak için bir büyük kamyonla birkaç otomobili güçlükle kapı önüne yanaştırdılar. Mustafa Kemal İzmir'e girdiği için kendisine evini teklif eden Latife Hanım'ın Göztepe'deki köşküne gidecekti. Biz de Karşıyaka'da bir ev<span class="t1">e</span> misafir olacaktık.</p>
<p class="calibre1">Mustafa Kemal asker dolu kamyonun arkasında açık otomobilinde, bağırışan, haykırışan, ağlaşan halk arasından:</p>
<p class="calibre1">- İşte... İşte o... İşte Mustafa Kemal!.. seslerini duyarak geçti, gitti.</p>
<p class="calibre1">Bir hamle etseler, daracık Rıhtımboyu üstünde Mustafa Kemal'i nefessizlikten boğabileceklerini ürkerek düşünüyorduk. Bu dehşet hissi altındaki kalabalığın yılgınlığı nedir, onu hiçbir zaman İzmir'in o akşamında olduğu kadar anlamak fırsatını bulamadım.</p>
<p class="calibre1">Karargâhlar Bornova köyünde idi. Biz de bir İngiliz evine yerleşmiştik. Akşamları Mustafa Kemal beni ve Yakup'u alır, Göztepe'deki köşküne götürürdü. En bahtiyar saatlerimizi orada geçirirdik. Osmanlıcada tahkiye denen bir söz vardır, bu iyi, tatlı ve sürükleyici anlatışta Mustafa Kemal'e yaklaşabilen bel<span class="t1">k</span>i hiç kimse görmedim. Konuştuğu gibi yazsaydı, büyük bir sanatkâr şöhreti de bırakacağına şüphe yoktu. Naima'nın bir inşa, bir tahkiye tarafı vardır. Mustafa Kemal'in yazısı bu inşaya, konuşması bu tahkiyeye benzerdi. Eşsiz bir hafızası vardı. Hikâyeleri,<span class="t1"> </span>renkler ve nüanslarla canlanır, dururdu. Akşamları kumandan ceketini çıkarır, bildiğimiz kemerli beyaz Rus gömleğini giydiği olurdu. Bu gömlek yakışabilmek için, vücudu ve beli ne kadar ince olmalı idi.</p>
<p class="calibre1"><span class="t1">O günler, Mustafa Kemal'in, bir destan şairinin haya</span>linde tamamlanabilecek ne eksiği olduğunu düşünüyorum.</p>
<p class="calibre1">Geceleri ''sevmek mi, acımak mı?'' diye bir bahis açar söyler, dinler, sorar, güler veya coşardı. Alayı kuvvetli, hicvi yıkıcı idi. </p>
<p class="calibre1">Gündüzleri en ciddi işleri, ayaküstü, şaka eder gibi bir yapışı vardı. Bunlardan biri İngiliz harp gemilerinin limandan çıkması için ordu kumandanına verdirdiği ültimatomdur. Latife Hanım'a Fransızcasını yazdırıp, dil meselesi üstünde konuştuğu vakit bir tercüme eğlencesi yaptığı zannedilebilirdi. Bazıları telaş etmişle<span class="t1">r:</span></p>
<p class="calibre1">- Buraya kadar her şey iyi gitti, şimdi İngiltere ile harbe tutuşacağız, aldıklarımızı da geri vereceğiz, demişlerdi.</p>
<p class="calibre1">Bizim bile, hele bir mütareke yapalım, İngiliz gemilerinin birkaç zaman daha İzmir limanında kalmasından ne çıkar, diyeceğimiz geldi. Fakat mühlet saati geldiğinde donanmanın ufuklara doğru kaybolduğunu gördük.</p>
<p class="calibre1">İstanbul'daki Fransız Generali Pelle'nin Göztepe Köşkü merdivenlerini nasıl sarararak çıktığını hatırlıyorum. Konuşmadan sonra Mustafa Kemal diyordu ki:</p>
<p class="calibre1">- Bana Boğazlar üstüne yürüyen kıtaları durdurmamı teklif etti. Ben de muzaffer orduları hiçbir yerde durdurmak mümkün olmadığını, hemen mütareke yapmaya karar vermelerini söyledim.</p>
<p class="calibre1"><span class="t1">Bir müddet durdu, güldü:</span></p>
<p class="calibre1">- Muzaffer ordular... dedi, bunlar o kadar dağıldılar ki toplamaya kalkışsam kimbilir kaç hafta sürer!</p>
<p class="calibre1"><span class="t1">........................................</span></p>
<p class="calibre1">Batı Anadolu'nun yanan yerlerini dolaşarak Bursa üstünden İstanbul'a geldik. Hayli sonra gazetecilerle beraber İzmit'e giderek tekrar kendisiyle buluştuk.</p>
<p class="calibre1">Bu meşhur İzmit gecesidir. Mustafa Kemal Müdafaa-i Hukuk Cemiyeti yerine siyasi bir parti kuracaktı.</p>
<p class="calibre1">Partinin adı ne olmalıydı?</p>
<p class="calibre1">Gazeteciler türlü fikirler ortaya attılar. Hepsinden çıkan netice şu idi ki, yeni siyasi parti bir sınıfa dayanmalıydı. Mustafa Kemal:</p>
<p class="calibre1">- Partinin adı ''Halk''tır, dedi, bizde ayırmaya kalktığınız bu sınıfları tek bir halk kelimesi içinde toplamak daha doğru değil midir?</p>
<p class="calibre1">İnkılapçı Mustafa Kemal, yeni ve uzun savaşına başlamak üzereydi. Kimimiz sevinmek, kimimiz kaygılanmak ve şüpheye düşmekle, onun karşısında manevi ayrılığa başlıyorduk. Nurettin Paşa'nın İzmir Müftüsü Rahmetullahu Efendi'ye yazdığı mektuptan çıkan hadiseyi incelediği vakit, Mustafa Kemal'in nereye doğru yöneldiği belli idi. Bize göre artık büsbütün kurtulacaktık. Başkalarına göre yenid<span class="t1">e</span>n çile dolduracaktık.</p>
<p class="calibre1">Zaferi unutmuş gibiydi. Birçoklarının son zannettiği şey, onun için başlangıçtı. Mustafa Kemal'de İstanbul'a dönerek Halife-i Ruy-u zemin ve padişah-ı Osmaniyan, Abdülmecit Han Hazretlerinin istanbolinli sadrazamı olmak niyeti yoktu. Osmanlı tarihinin bitmiş olduğuna inanmak lazımdı.</p>
<p class="calibre1">Trende İstanbul'a dönerken kompartımanlara ayrılmıştık. Hızlı konuşanlarımız, fısıldaşanlarımız, büsbütün susanlarımız ve derin kaygılar içine gömülenlerimiz vardı.</p>
<p class="calibre1"><span class="t1">Mustafa Kemal, yeni seçimleri ve yeni</span> partiyi hazırlıyordu. Pek az kimseler yeni bir devlet kurulduğunun farkında idiler.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">GAZİ MUSTAFA KEMAL, REJİMİN DEĞİŞECEĞİNİ MECLİS'E, İLK DEFA NASIL HABER VERDİ?</p>
<p class="calibre1"><span class="t1"> </span></p>
<p class="calibre1">''Cumhuriyetin ilan edileceğini Mustafa Kemal Paşa'nın Meclis'teki hususi bir toplantıda ilk defa açığa vurduğu ve yeni rejimin meseleleri üzerinde görüştüğü 11 Eylül 1923 gününün hikâyesini, hatıra defterinden olduğu gibi naklediyorum.''</p>
<p class="calibre1"><span class="t1">Ankara, 11 Eylül 1923</span></p>
<p class="calibre1"><span class="t1"> </span></p>
<p class="calibre1">Bu sabah Divan-ı Riyaset toplanacaktı. Dokuz buçuğa doğru şehre indim. Taşhanın altındaki kahvede, bir müdet Ali (Çetinkaya), Necati (rahmetli Maarif Vekili) ve Sabit (Erzincan mebusu) beylerle oturduk. Hükümetin gevşekliğinden, idarenin bozukluğundan bahsettik. Bunda herkes birleşiyor. Meclis'te Fethi Bey (rahmetli Okyar) hüküm<span class="t1">e</span>tine samimi itimad eden kimse yok. Herkes sinirli ve şüpheli: ''- Acaba Gazi yeni bir şey yapacak da onun için mi işleri yüzüstü bırakıyor?''</p>
<p class="calibre1">Bahçede oturan Ahmet Bey (rahmetli Ağaoğlu) beni yanına çağırdı. Grup ve fırka heyet-i idarelerine intihap edilecek namzetlerin listesinden şikâyet etti ve o sırada Meclis'e giren bahriyeli mebus Ali Rıza Bey'i göstererek:</p>
<p class="calibre1"><span class="t1">- Bizi bu mu idare edecek? dedi.</span></p>
<p class="calibre1">İlk namzet listesinde onun da adı varmış. Bu liste daha genç ve liberalmiş. Ahmet Bey: ''- Bu İttihat ve Terakki'nin tıpkısıdır. Aynı yola gidiyoruz'' dedi.</p>
<p class="calibre1">Oldukça öfkeli idi. Yeni namzetlerin biri mutaassıp hoca, bir takımı oportünist, bazıları da silahlı takımındandı: ''- İktidar sağa kaçıyor, hepimizi feda edecekler'' sözünü de ilâve etti.</p>
<p class="calibre1"><span class="t1">Divan'dan sonra, sa</span>at yarımda, reis vekili Sabri Bey (rahmetli Sabri Toprak) ve bir iki arkadaşla yemeğe çıkıyorduk. Meclis'in iç kapısından bahçeye ineceğimiz sırada, Mustafa Kemal Paşa'nın hademeye papuçlarını sildirdiğini görünce durduk. Gözünde kendini bir tuhaf değişti<span class="t1">r</span>en, olduğundan daha zayıf ve yaşlı gösteren kenarı kapaklı toz gözlüğü vardı. Fırka içtimaının kaçta olduğunu sordu. Üçte idi:</p>
<p class="calibre1">- Bana birde olduğunu söylediler. Onun için erken geldim, dedi.</p>
<p class="calibre1">Odasına giderken bizi de davet etti. Mebus olmakla beraber hâlâ yaverliğini yapan eski zabitlerden biri fırka nizamnamesinin son şeklini getirdi. Nizamname bugün bütün mebuslar tarafından birer birer imzalanacaktı.</p>
<p class="calibre1">Biraz sonra cebinden nizamnamenin bir nüshasını çıkardı: Sahife açığına yazdığı Fransızca bir cümleyi okudu. Bu, Fransız cumhuriyetinin ''bir ve gayr-i kabil-i tecezzi'' olduğunu söyleyen cümle idi.</p>
<p class="calibre1">- Dün akşam Fransız ihtilal tarihini gözden geçirdiğim vakit not etmiştim, dedi ve sildi.</p>
<p class="calibre1">Bir sualin üzerine Kanun-u esasi tadilatı meselesine geçtik. Biraz önce içeriye giren Yunus Nadi de aramızda idi.</p>
<p class="calibre1"><span class="t1">Gazi dedi ki:</span></p>
<p class="calibre1">- Cumhuriyet ne demektir? Kamusa baktım, chose publique kelimeleriyle tercüme edilmiştir. Bizde manası ne olmalı?</p>
<p class="calibre1">Gazi'nin, sözü hangi bahis üstüne getirmek istediği belli idi. Kanun-u Esasi'de yeni hükümet şeklini açıkça göstermek sırası geldiğini söyleyen Sabri Bey:</p>
<p class="calibre1"><span class="t1">- Mesele bugünkü vaziyetin ifade edilmesinden ibarettir, dedi.</span></p>
<p class="calibre1"><span class="t1">Gazi:</span></p>
<p class="calibre1">''- Ben projeyi gödüm. Çok eksik yerleri var. Bu hafta kendim uğraşacağım. Sonra bazı arkadaşlarla hususi müzakerede bulunuruz ve fırkaya getiririz, dedi.</p>
<p class="calibre1"><span class="t1">Yunus Nadi:</span></p>
<p class="calibre1">''- Bunu en kuvvetli zamanımızda yapmalıyız''.</p>
<p class="calibre1"><span class="t1">Gazi kalemini masaya vurarak:</span></p>
<p class="calibre1">- En kuvvetli zamanımız bugündür, dedi.</p>
<p class="calibre1"><span class="t1">Sonra yeni Kanun-u Esasi'nin kendi niyetine göre ilk maddesini okudu: ''Türkiye, cumhuriyet usuli ile idare olunur bir halk devletidir.''</span></p>
<p class="calibre1">Nihayet yakında Cumhuriyetin ilan olunacağını Meclis'te Mustafa Kemal Paşa'nın ağzından işitiyorduk. Haber ağızdan ağıza yayılacak, Meclis'te herkes şüpheden kurtulacaktı. Acaba, böyle bir hav<span class="t1">adisi ölüm haberi gibi bekleyenler harekete geçecekler miydi?</span></p>
<p class="calibre1">Aramızdan biri sordu:</p>
<p class="calibre1">- Reisicumhur olduktan sonra gene Halk Fırkası'nın reisi kalacak mısınız?</p>
<p class="calibre1"><span class="t1">Gazi gülümseyerek:</span></p>
<p class="calibre1">''- Aramızda öyle...'' dedi.</p>
<p class="calibre1"><span class="t1">Reisicumhurluk müddeti üzerine konuştuk. Onun fikrince Reisicumhur Büyük Millet Meclisi'nin de reisidir. Dört sene, yedi sene bahisleri geçti. Bir gayretkeş:</span></p>
<p class="calibre1">- Kaydı hayat şartıyla da olabilir, dedi.</p>
<p class="calibre1">Gazi sert bir tavırla bunu reddetti.</p>
<p class="calibre1">Bir arkadaş fesih hakkı meselesini açtı:</p>
<p class="calibre1">- Vakıa şimdiki Meclis için düşünülecek bir şey yok. Sizin hükümetleriniz daima ekseriyet bulabilir. Fakat fırkalar çoğalınca hükümetsizlik tehlikeleri de başgösterebilir, buna ne çare düşünüyorsunuz?</p>
<p class="calibre1"><span class="t1">- Millet Meclis'i kendi kendini feshedebilir.</span></p>
<p class="calibre1"><span class="t1">Bu cevap emniyet verecek g</span>ibi değildi. Akadaşların ortaya sürdüğü fikirler şöyle hülasa olunabilir: Cumhuriyeti Fransa'daki şekli ile almak arzusunda olanlar, bu hakkı reisicumhura ve hükümete bırakmak teklifinde bulundular. Eski İttihatçı Sabri Bey, fesih hakkının meşrutiyet devr<span class="t1">i</span>nde iki defa suiistimal edildiğini hatırlatarak, ihtiyatlı olmayı tavsiye etti. Bir arkadaş, acaba fesih hakkı şartlarını son derece kayıtlamak, mesela, Reisicumhur ve hükümetin, bu hakkı, ancak fırkalar arasındaki nisbetsizlik anarşiye vardığı zaman kull<span class="t1">a</span>nması daha doğru değil midir? dedi.</p>
<p class="calibre1"><span class="t1">Gazi:</span></p>
<p class="calibre1">''- Millete müracaat eder, referandum yaparız,'' dedi.</p>
<p class="calibre1">Arkadaşlar bu usulün karışıklığını ve sebep olabileceği kargaşalığı öne sürdüler. Münakaşa gene kendisinin bulduğu şöyle bir formül üstünde karar kıldı: ''Reisicumhur ve hükümet, Millet Meclis'i ifa-yı vazife imkânsızlığında kaldığı vakit yeni intihabat icra ettirmek hakkına haizdir''.</p>
<p class="calibre1">Sonra bir sual, konuşmamızı büsbütün başka bir istikamete çevirdi:</p>
<p class="calibre1">- Paşam, bu fırkayı nasıl yürüteceksiniz? En sağ ve en sol bir fırkanın içinde nasıl itilaf ettirilebilir?</p>
<p class="calibre1"><span class="t1">Gazi dedi ki:</span></p>
<p class="calibre1">- Kanunu Esasiyi Meclis'e tasdik ettireceğiz. Daha iyi değil midir ki bu tasdik oluncaya kadar hocaları aramızda tutalım. ... Hocayı heyet-i idareye aldırışımın sebebi, hocalardan bir aza bulundurmak için. Olabilir ki hocalar onun yerine ... Efendiye rey vereceklerdi. ... Hoca bizim arzularımıza uyar. Hatta Men-i Müskirat Kanunu'nun tadilinden bahsettiğiniz vakit:</p>
<p class="calibre1">''- Dinde müskirat haram değildir, içenlere ceza verilir'' dedi.</p>
<p class="calibre1"><span class="t1">Müskirat Ka</span>nunu'nun tadili ... Hocanın kitaba uydurduğu gibi olacak: Hükümet önce meyhane ve sarhoşluğu menedecek, fakat içkiyi serbest bırakacaktır.</p>
<p class="calibre1">Fakat acaba her zaman böyle yeni bir sebep çıkmayacak mıydı? Mustafa Kemal, derin hoşnutsuzluklar olduğunu biliyor. Fakat, bizim gibi pek tabii olarak kendisiyle birlikte yürüyeceklerden fazla, geri kafalı mütaassıpları göz  önünde tutuyor.</p>
<p class="calibre1">Bir aralık yaver içeri girerek. Şeyh Sünusi'nin geldiğini haber verdi.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">''GİDEMEZSİNİZ!''</p>
<p class="calibre1"><span class="t1"> </span></p>
<p class="calibre1"><span class="t1">Bir bezginlik gününde idi; Atat</span>ük bize döndü: ''Çocuklar, bir iki günlük eşya alınız bir dolaşmaya çıkalım'' dedi; nereye gideceğimiz belli değildir.</p>
<p class="calibre1"><span class="t1"> </span></p>
<p class="calibre1">Öyle bir mizaç durulmaya gelmez. İçi dalgalanmalıdır. Birçoklarını dinlendiren sessizlik ve biteviyelik, onu yaşamakta olduğundan şüphe ettirir. Bakışlarının mavisi uçar, dudaklarının gerginliği çözülür, sesine bir yorgunluk çöker. Bu sırada ağır bir tehlike haberi bile, onun için şevk kaynağıdır. Pırıl pırıl bakar, bir yenilmez irade çizgisi dudaklarını yeniden gerer, sesi bütün neşesi<span class="t1">n</span>e kavuşur. Birçoklarını ölüm kalım kaygısına düşüren tehlike haberini, onun yanında, yeni sevinçlerin müjdesi sanırsınız.</p>
<p class="calibre1">Atatürk'ün yine bir bezginlik gününde idi. Kışın hemen hemen ortasındayız. Şehrin içi dışı kara gömülmüştür. Devletin ''umur-ı-cariyesi'' tabii akışında. Sabah dokuz buçukta iş, akşam beş buçukta ev. Bu ''harcıâlem'' bir hayat, bir mekik tezgâhı. Yalnız o işsiz.</p>
<p class="calibre1"><span class="t1">Bize döndü:</span></p>
<p class="calibre1">- Çocuklar, bir iki günlük eşya alınız. Bir dolaşmaya çıkalım, dedi.</p>
<p class="calibre1">Nereye gideceğimiz belli değildi. Fakat yaverine verdiği emirlere göre bir kara yolculuğu yapacaktık. O vakitler Ankara yakınlarına bile güç gidip geliyorduk. Taşrada ise yol, köylü arabasının çamura saplanmamak için istemeyerek çıktığı bir taşlı geçitten ibaret. Kağnı devri. Hani Sivas Valisi bi<span class="t1">r</span> şoförle iki tekerlekli arabayı da hemen yasak eder, köylüler:</p>
<p class="calibre1">- Aman vali bey, kağnımızı yasak etme, biz senin yolundan gitmeyiz, diye yalvarırlar.</p>
<p class="calibre1">Yahut güney vilayetlerden birinde bir vali istasyonla kasaba arasında bir yol açmış. Ankara'dan bakanlar veya milletvekilleri gelince kurdelesini çözer, onlar gidince kullanılıp bozulmaması için yeniden bağlarmış. İşte o zamanlardayız.</p>
<p class="calibre1"><span class="t1">Balâ'ya belki varabildik. Fakat daha öteye? Bakanlardan biri:</span></p>
<p class="calibre1"><span class="t1">- Gidemezsiniz! dedi.</span></p>
<p class="calibre1">Nasıl? Gidemez miydi? Birden bezginliği üstünden gitti. Demek gidemezdi. Demek Ankara'nın beyaz hapsi içinde eli ayağı bağlı idi:</p>
<p class="calibre1">- Siz vekilsiniz. Zati buradan ayrılamazsınız. Biz gideriz, dedi.</p>
<p class="calibre1">Evden birer çanta ile geldik. Arkadaşlarından giyimini pek sağlam bulmadıklarına gardırobundan birer palto hediye etti. Yola çıktık.</p>
<p class="calibre1">Ruşen Eşref'le ben bir arabada idim. Balâ'ya vardığımız vakit gece yarısını geçmişti. Yaver jandarma komutanını uyandırmaya gitti. Adamcağız yarı çıplak pencereden bakmış.</p>
<p class="calibre1">- Atatürk geldi, çıkıp da bir yer hazırlatsanız...</p>
<p class="calibre1">Deyince gülmüş. Atatürk'ün bu kara kış gecesinde Balâ'da ne işi var? Olsa olsa bunlar birkaç yolcudur. Kendini giyindirip sokağa çıkarmak ve yer aratmak için böyle bir bahane bulmuşlar. Penceresini, perdesini indirir, tekrar yatmaya gider. Komutanı inandırmak için bir hayli güçlük çekmişler.</p>
<p class="calibre1">Vekilin dediği doğru idi. Buradan ileriye gidemezdik. Geri dönmeliydik. Sabaha karşı Ankara'ya, evlerimize kavuşurduk.</p>
<p class="calibre1"><span class="t1">Yaver geldi:</span></p>
<p class="calibre1"><span class="t1">- Yola devam ediyoruz, dedi.</span></p>
<p class="calibre1">- Nereye gideceğiz?</p>
<p class="calibre1"><span class="t1">- Atatürk'ü takip edeceksiniz.</span></p>
<p class="calibre1">Kırşehir istikametine doğrulduk. Yarı bozuk şose bir müddet şöyle böyle gitti. Geceyi atlattık.</p>
<p class="calibre1">Atatürk ara sıra arabasını durdurarak kervanın tamam olup olmadığına bakıyordu. Neşesi ve hiç yıpranmayan gençliği üstünde idi. Bir aralık şose durakladı. Dümdüz bir kar, fakat batak olmasından şüphelendiren bir çözülmüşlüğü var. Atatürk'ün arabası ağır olduğundan bizim hafif araba ile denememiz lazım geldi. Biraz ilerledik ve iyiden iyiye saplandık.</p>
<p class="calibre1">Atatürk arabası ile yan sırta doğru bir kıvrılış yaptı, ham toprağın çamurunu uyandırmadan batağın öbür tarafına geçti. Öteki arabalar da peşinden gittiler. Ruşen Eşref'le ben, bir de şoförümüz saplandığımız yerde kaldık.</p>
<p class="calibre1">Ta uzakta, köye benzer bir karartının önünde bizim için yedek bir araba bırakıldığını görüyorduk. Oraya kadar yaya gitmekten başka çare yoktu. Bazan ayak bileklerimize kadar batarak, çamur içinde bir hayli yürüdükten sonra, birkaç muhafız askerin bulunduğu kamyonete kadar gittik.</p>
<p class="calibre1">Ben şoförün yanına geçtim. Ruşen Eşref arabanın içine bağdaş oturdu. Altı eşya ile dolu idi:</p>
<p class="calibre1">- Ne var bu örtünün altında? diye sordu. Askerler:</p>
<p class="calibre1">- El bombası efendim, dediler.</p>
<p class="calibre1">Doğrusu pek korkulu bir emniyet içinde idik.</p>
<p class="calibre1">Bir hayli gecikmiştik. Akşam ve hemen arkasından gece bastı. Hava tipiye çevirdi. Şoför:</p>
<p class="calibre1"><span class="t1">- Önümü görmüyorum, diyordu.</span></p>
<p class="calibre1">Ruşen soldan, ben sağdan tekerlek izlerine bakarak, şoföre:</p>
<p class="calibre1">- Aman biraz bana doğru...</p>
<p class="calibre1">Diyor, göz yordamı ile pek yavaş yol alıyorduk. Yağış gittikçe arttığı için izler kayboluyordu. Durmadan camları silerek, gece vakti, bir hendeğe yuvarlanmamaya çalışıyoduk.</p>
<p class="calibre1">Bu bir işkence idi. Kaç saat sürdü, bilmiyorum. İkide bir:</p>
<p class="calibre1">- Gidemezsiniz! sözünü hatırlayıp vekil arkadaşımızı hayırla anıyorduk! Bir aralık ilk rastladığımız bir evde kalmayı bile düşündüm. Fakat Atatürk'ü merakta bırakırdık. Çilemizi ister istemez dolduracaktık.</p>
<p class="calibre1">Nihayet sis pus içinde Kırşehir'in soluk ışıkları göründü. Atatürk valinin evine inmiş ve ağır arabası tam konağın eşiğinde çamura saplanmış. Bu da tuhaf bir şeydi.</p>
<p class="calibre1">Dumanlı lamba aydınlığında Atatürk'ü güler, <span class="t1">konuşur bulduk:</span></p>
<p class="calibre1">- Sizi merak ettim. Şuraya buraya haber yolladık. Bir cevap da alamadık. Karnımız aç... Haydi doğru sofraya... dedi.</p>
<p class="calibre1">Bilhassa O neşeli idi. Herkes yanındakine soruyordu:</p>
<p class="calibre1">- Yarın ne yapacağız?</p>
<p class="calibre1">Çiçekdağı'nı aşarak ilk demiryolu istasyonunda hazırlanan treni bulacakmışız. Fakat acaba yol nasıldı?</p>
<p class="calibre1">- Daha berbatmış... diyorlardı.</p>
<p class="calibre1">Erken yattık. Bizi bir büyükçe eve götürdüler. Sac soba ile birdenbire hamam gibi ısınan, sonra yine birdenbire dam gibi soğuyan bir odanın yatak serili kerevetler<span class="t1">i üzerine birkaç arkadaş büzüldük.</span></p>
<p class="calibre1">Ertesi sabah Atatürk kervan tertibini kendi üstüne aldı. Kar pek fazla idi. Yol belli değildi. Onun için önde hafif bir Ford gidecek, arkasında jandarma yüklü bir kamyon bulunacaktı. Ford arabasının vazifesi bize iz açmaktı. Ara sıra yoldan çıkıp kara gömüldü mü, jandarmaların yardımıyla tekrar yolun üstüne konacaktı.</p>
<p class="calibre1">Köylerin kar üstünde yalnız baca uçları görünüyordu. Şehrin bir hayli uzağına kadar bizi uğurlayan vali, bir yerde arabasından indi ve Atatürk'ü selamladı. Bembayaz, uçsuz bucaksız kar üstünde simsiyah bir tören esvabı ile kapkara bir silindir şapka bırakıp yolumuza gittik.</p>
<p class="calibre1">Çiçekdağı'nı nasıl olup da aşabildiğimizi bilmiyorum. Kalın bir kar yığını, sağ yanımız alabildiğine uçurum, vakit gece... Çok defa ''varmak'' hayalini kaybediyorduk. Ölüm bir karış yanımızda idi. Dimdik çıkıyorduk. Bu kader midir, nedir, ona teslim olmaktı. Bu bir tevekkül hali idi.</p>
<p class="calibre1">Bir iradenin ayrılınmaz, kopulmaz  cazibesine tutulmuş sürükleniyorduk.  O kaderden de  kuvvetli idi. Ata<span class="t1">türk gidecekti. Gitmeli idi.</span></p>
<p class="calibre1">Sonra aynı zorlukla, aynı tehlike ile indik. Ve düzlükte, direksiyonları boşanmış dizgine çeviren bir kaygan batak toprağa düştük. Büyük bir hızla sağa veya sola fırlayarak, sanki bir pencereden kurtulmaya çalışıyorduk.</p>
<p class="calibre1"><span class="t1">Nihay</span>et bütün pencerelerinin ışıkları ile tren göründü. Isınmıştı. Sofrası kurulmuştu. Bu, iki ray üstünde bir medeniyet parçası idi.</p>
<p class="calibre1">Atatürk gidebilmiş, götürebilmişti. Sanki bütün Kuvayı Milliye destanının bir senaryo denemesini yapmıştık.</p>
<p class="calibre1">Şevki, canlılığı, gençliği ile arabasından indi:</p>
<p class="calibre1">- Tehlikeli amma, hoş bir yolculuk yaptık, dedi.</p>
<p class="calibre1">- Atatürk, dedim, arabalar saplanıp kalsaydı ne yapardık?</p>
<p class="calibre1"><span class="t1">Gözleri parlayarak:</span></p>
<p class="calibre1">- Ne mi yapardık? Atla, kağnı ile yolumuzu tamamlardık, vasıtamızı icat ederdik, dedi.</p>
<p class="calibre1"><span class="t1">Mesel</span>e sık sık imkânsızlık hali bağlayan güçlüklerde değil, karar vermekte ve iradeyi kaybetmemekte idi.</p>
<p class="calibre1">Çok defa, yalnız kendine güvenirdi.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">MUSTAFA KEMAL'İN BİR TİCARET MACERASI</p>
<p class="calibre1">VE GAZETE SAHİPLİĞİ</p>
<p class="calibre1"><span class="t1"> </span></p>
<p class="calibre1">Ordular Grubu Kumandanlığı'ndan İstanbul'a geldiği zaman bakmışlar ki Atatürk'ün üç beş bin lira tasarrufu var:</p>
<p class="calibre1">- Artık bir vazifeniz yok, böyle arkası gelmeyen masrafa dayanılmaz, paranızı bir ticarete koysak, demişler.</p>
<p class="calibre1"><span class="t1">- Ama ben ticaret bilmem ki...</span></p>
<p class="calibre1"><span class="t1">- Bilmenize hacet yok, efendim. Mesele A... Beyefen</span>diye sizin bu ehemmiyetsiz paranızı kabul ettirebilmekte. Ondan sonra paranız kendiliğinden işler, durur.</p>
<p class="calibre1">Söyleyen eski bir ahbabı. A... Beyefendi de tanımadığı bir İstanbul kibarı. Kendi kendine, öyle ya topu topu birkaç bin lira var, anamın sandığında duracağına A... Beyefendi kim ise, onun sermayesi içinde dönüp çoğalsa hiç de fena olmaz, diye düşünür. Ahbabı:</p>
<p class="calibre1">- Dün hatırıma geldi de A... Beyefendiye danışmadan size geldim. Onun razı olacağını söyleyemem. Çok büyük işler görür. Bunlar arasında birkaç bin liranızla alakadar olacağını tahmin etmiyorsam da bir defa görüşür, tanışırsanız... Pek hoş sohbet bir zattır da...</p>
<p class="calibre1">A... Beyefendi akşam meclislerinden birine Mustafa Kemal'i davet eder. Atlas döşeli kupa arabasını gönderir, Mustafa Kemal yanına Fethi Bey'i alarak gider. Niyeti Beyefendi lûtuf buyurursa, Fethi Bey'in tasarrufunu da kendi parasına katarak ''nemalandırmak''tır.</p>
<p class="calibre1">İstanbul tarafında bir konağa girmişler. Sofra, yemekler, salon hepsi yerinde. Beyefendi Babıâli üslûbu ile sohbetler açar, terbiyeli konuşur, pek nezaketli dinler, ticaret ve para gibi bahislere tenezzül edip dokunmaz bile! Mustafa Kemal içinden, galiba bizi beğenmedi, paramızı kabul etmeyecek, diye kaygılara bile düşer. Bir aralık, hani bizim mesele, der gibi ahbabına göz ucu il<span class="t1">e</span> işaret eder. Ahbabı sonunda güçlükle meseleyi açar, beyefendi yarı dinler, yarı dinlemez.</p>
<p class="calibre1">- Hele Paşa Hazretleri yazıhaneye teşrif etsinler de... gibi yarım ağız bir vaatte bulunduktan sonra, felsefeye mi, politikaya mı, bir kibar bahse daha geçer.</p>
<p class="calibre1"><span class="t1">Gece</span> geç vakit konaktan çıkmışlar. Mustafa Kemal yolda Fethi Bey'e:</p>
<p class="calibre1">- Nasıl? demiş.</p>
<p class="calibre1">- Nesi nasıl? İş nedir? Ne verilecek? Ne getirecek? Bir şöy söylemedi ki...</p>
<p class="calibre1">- Tuhafsın Fethi, adamın nezaketine, kibarlığına baksana... Kendisinden böyle adi şeyler sorulur <span class="t1">mu hiç?</span></p>
<p class="calibre1">- Ben bilmediğim işe senetsiz kontratsız on para koymam, der.</p>
<p class="calibre1">Mustafa Kemal, inatçılığı yüzünden, arkadaşının böyle bir fırsatı kaçırmasına onun hesabına esef  eder ve ertesi sabah anasının da:</p>
<p class="calibre1">- Ne yapacaksın yavrum? Sakın paranı elinden kapmasınlar? gibi ihtiyatlı sözlerine karşı da, adeta beyefendi hesabına sıkılarak parasını alıp götürür. Yaveri Cevat'ın galiba yüz elli lirası birikmiş. O da rica ederek bu sermayesini kumandanının parasına katmış. Yolda Mustafa Kemal'in korkusu, ya kabul buy<span class="t1">u</span>rmazsa? Yazıhaneye gitmişler. Beyefendi Mustafa Kemal'in zarfını almış:</p>
<p class="calibre1">- Bir defa saysanız...</p>
<p class="calibre1"><span class="t1">Sözüne:</span></p>
<p class="calibre1">- Değer mi? gibi bir yarı gülüşle baktıktan sonra kasasını açmış, içine atıvermiş.</p>
<p class="calibre1">Binlerce liranın eksik olup olmadığını bile merak etmeyecek kadar kibar olmak için kimbilir ne kadar zengin olmalı, diye düşünen Mustafa Kemal, sermayesinin de konduğu ticaret işinin teferruatı üzerine konuşmaktan bile sıkılmış. Çıkıp gitmişler.</p>
<p class="calibre1"><span class="t1">*</span></p>
<p class="calibre1">Bunu ahbabından sormuş. O da bir incir meselesinden bahsetmiş. İzmir'den bir yelkenliye konacakmış. Bir yere götürülecek, satılıp bir şeyler alınacak, o İstanbul'a gelecek, karma karışık, dolambaçlı bir iş ama, ahbabı:</p>
<p class="calibre1">- Büyük kâr böyle olur. Yüzde ikiden, yüzde üçten ne çıkar? Bir iki dönüşte konan para iki misline çıkmalı ki bir şey anlayasınız...</p>
<p class="calibre1">Bir iki dönüşte iki misli, üç dört dönüşte dört misli, Mustafa Kemal anacığının alacağı evi hayalinde bir iyi döşemiştir bile!</p>
<p class="calibre1">Günler geçer. Yelkenli bu, gün ölçüsüne gelmez. Haftalar geçer, Mustafa Kemal Fethi Bey'e bir sorayım, der, o soğukkanlı ve realist:</p>
<p class="calibre1">- Ne yelkenlisi, ne inciri birader... Mükemmel dolandırdılar seni...</p>
<p class="calibre1">Derse de, atlas döşeli kupa, sofra üstündeki kristal kadehler, yaldızlı koltuklar, sonra beyefendinin para zarfını şöyle kasaya doğru atışı gözü önünde canlanan Mustafa Kemal arkadaşına kızar:</p>
<p class="calibre1">- Sen de hep böylesin. Her şeyin fena taraflarını bulursun, diye sinirlenip yine ahbabı ile soruşturur.</p>
<p class="calibre1">Yanlış bir limana mı gitmişler, yoksa incirde kurt yokmuş da var diye rüşvet mi istemişler, boşalmış da yerine yükleneceği mi beklemekte imişler, her görüşmede yeni bir havadis! Hatta hepsinin beyefendide telgrafları var.</p>
<p class="calibre1">Bir gün bütün cesaretini toplayıp beyefendiye gider. Aa... Sanki hiçbir şey yok. Adamcağız masasının başında, eski hal, eski düzen... Büyükdere postası sekiz on dakika rötar yapmış gibi bir şey... Mustafa Kemal, zahir büyük tüccarlık bu, hiç tecrübem olmadığı için ben telaşlanıyorum galiba, diye ayrılıp yine beklemeye koyulursa da içine nihayet bir şüphe de girmiş. Ha geldi ha gelecek günlerinde <span class="t1">S</span>ultanahmet Meydanı'nın deniz görür bir köşesinde zavallıya o gün ikindiye doğru enginde görünecek yelkenliyi bile gözetletmişler.</p>
<p class="calibre1">Tabii sizin de anlayacağınız üzere en sonunda tekne batmış!</p>
<p class="calibre1">Cevat ne kadar olsa küçük subay, parasız. Yüz elli lirasını kaybetmeyi bir türlü içine sindiremediğinden bir gün Beyefendiyi köprü üstünde sıkıştırır:</p>
<p class="calibre1">- Buraya bak, ben Paşa değilim, ya şimdi paramı verirsin, ya seni köprüden aşağı atarım, demiş ve sermayesini kurtarmış.</p>
<p class="calibre1">Mustafa Kemal, o güzel tatlı anlatışı ile bu ticaret macerasını ara sıra tekrarladığı zaman, hâlâ maaş artıklarından birikme parasına içi yanardı.</p>
<p class="calibre1"><span class="t1">*</span></p>
<p class="calibre1">Bir müddet sonra İstanbul'da bir gündelik gazete meselesi ortaya çıkar. Gazetenin başında Fethi Bey var. Mustafa Kemal, az da olsa, sermaye koyanlar arasında.</p>
<p class="calibre1">Bu yeni ticaret büsbütün tatlı. Yazacaksın, yazdıracaksın, fikir kavgaları yapacaksın, üstelik para da kazanacaksın.</p>
<p class="calibre1">Gazete müşterisi nedir? Bir gazeteyi alanlardan yüzde kaçı ciddi yazı okur, yüzde kaçı meraklı havadisler ve tefrikalar peşindedir, Mustafa Kemal'in bunlar hakkında hiçbir fikri yok. O sanıyor ki o günkü gazetelerde Fethi Bey'den daha akıllı başyazar mı var, kendisinden daha iyi polemik ilhamları kim verebilir, o halde bu gazetenin, sürümü de hepsinden daha yüksek olması pek tabii <span class="t1">d</span>eğil midir? Birçok fikir adamları ve yazarlar bu hataya düşmüşlerdir ve imzalı makalelerinin bir gazeteyi, niçin imzaları altında çıkan bir kitaptan daha fazla sürdüreceği sualini kendilerine sormamışlar, sonra bir gazete yazıcılığının hususiyetleri üzeri<span class="t1">n</span>de de durmamışlardır.</p>
<p class="calibre1">Biz okurlarımızla konuştuklarımızı birbirine karıştırırız. Konuştuklarımız seviyece, zevkçe aşağı yukarı bir ayarda olduklarımızdır. Bunlar, çok defa, gündelik gazete bile okumazlar. Beğendikleri gazete en az, ele almadıkları gazete ise en çok satar. Evet, gazetecilik de bir ticaret ama, bir fikir adamı için dahi incir üzüm alışverişi kadar anlamadığı bir ticaret!.</p>
<p class="calibre1">Mustafa Kemal de, gazetesini evinde okur, pek hoşuna gider, herkesin elinde görmek sevincini tatmak için erken sokağa çıkar. Ne kimsenin elinde, ne de müvezzilerin ağzındadır. Böyle bir gazete çıktığından sokaktaki, tramvaydaki ve otobüsteki şehir habersiz görünür. Halbuki Mustafa Kemal meclislerinin hepsinde herkesin gazeteden haberi vardır.</p>
<p class="calibre1"><span class="t1">Gazete teknesi, incir teknesi </span>kadar da dayanmaz. Bütün kumandanlık hayatından nesi kalmışsa, o da en çok sürülmemesi için hiçbir sebep olmayan bu gazetede eriyip gider.</p>
<p class="calibre1"><span class="t1">Onun için, iktidarda iken dahi, gazete Atatürk'e korkulu ve tehlikeli bir teşebbüs olarak görünmüştür. Hâkimiyet-i M</span>illiye kendisinindi: Pek mütevazı yaşardı. Yeni bir makine almak lazım geldiğinde Başvekil İsmet Paşa bana:</p>
<p class="calibre1">- Gazete bir şahsındır. Ben şahıs gazetesine nasıl para yardımı yapabilirim? demişti.</p>
<p class="calibre1">Biz, düz makinede bir türlü iyi ve yeter sayıda basılamayan gazetesine bir makine satın alması pek faydalı olacağını kendisine anlatmaya çalışıyorduk. Şöyle düşündü, taşındı:</p>
<p class="calibre1">- Ben öyle şey istemem, dedi, İsmet Paşa'ya söyler, gazeteyi partiye veririm, makinesini de parti düşünür.</p>
<p class="calibre1">Devlet ve hükümet adamlarının gazeteleri serbest piyasada sürülmez. Bu eski, çok eski ve çok bilinen bir şeydir. Hususi adam ziyan eder ve gazetesini çıkarmaktan vazgeçer. Devlet ve hükümet adamı ise, gazetesine zoraki yaşama imkânları arar. Bunları da ancak resmi kaynaklarda bulur. Ken<span class="t1">disine de, hükümetine de, partisine de söz getirir.</span></p>
<p class="calibre1">Çok partili rejimlerde parti gazetelerinin zoraki yaşatılması için bizde yapılanlar, hiç, ama hiçbir demokraside yapılmaz ve yapılamaz. Hazinenin parası son akçesine kadar tamamiyle milletindir: Bu paradan ne bir şahıs, ne de bir parti hesabına fedakârlık istenemez. Bir gün bu türlü cömertliklerin hepsini âmir-i ita'ların meteliğine kadar tazmin edeceklerinde şüphe var mı?</p>
<p class="calibre1">Atatürk'ün bir makine de almak elinde idi, bir milyon abone yazdırıp milyoner olmak<span class="t1"> da!</span></p>
<p class="calibre1">Hele iktidarda iken o Beyefendiyi bulup kendisine sermaye olarak yalnız bir tek kelimesini, bir tavsiye kelimesini vermiş olsaydı, hiç incir teknesi batar mıydı?</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">1908'DEN ÖNCE SELANİK'TE BİR SOFRA BAŞI: ''NİÇİN BİR MUSTAFA KEMAL ÇIKMASIN?''</p>
<p class="calibre1"><span class="t1"> </span></p>
<p class="calibre1"><span class="t1">B</span>ir masa başında arkadaşları ve tanıdıkları ile buluşup konuşmak! Atatürk'ün ilk gençliğinden Çankaya'da ağır hastalığından önceki son akşamına kadar en büyük zevki bu olmuştur. Yiyip içmek, eğlenip coşmak, hepsi konuşmalar ve tartışmalar bahanesi idi.</p>
<p class="calibre1"><span class="t1">Sel</span>anik'teki kapalı birahanede veya açık bahçedeki masanın başında yine o vardır. Gelenler gelir, gidenler gider. Sabaha karşı kalksa bile, vazifesine geciktiği olmamıştır. Arkadaşlığı bırakılmaz ve geçilmez olduğu kadar, kendinden başkaları için yorucu idi.</p>
<p class="calibre1">1908 meşrutiyetinden önce bir akşam üstü yine aynı toplanma. Masadakiler arasında Fethi ve Ali Fuad Beyler de var (Okyar ve Ali Fuad Cebesoy). O sırada Venizelos Girit'te ve Settar Han İran'da hürriyet savaşına atılmışlardır. Masa konuşması bu iki hadise üzerine döner. Bir aralık Fethi Bey:</p>
<p class="calibre1">- Niçin bizim milletten böyle adamlar çıkmaz, diye ha- setlenir.</p>
<p class="calibre1">Bu söz üzerine sofrada bir susmadır, gider. Mustafa Kemal derin bir düşünceye dalmıştır. Arkadaşlarından biri, neden sonra, ona dönerek:</p>
<p class="calibre1"><span class="t1">- Ben senin ne</span> düşündüğünü biliyorum, der.</p>
<p class="calibre1"><span class="t1">- Ne düşünüyorum?</span></p>
<p class="calibre1">- Neden ben çıkmayayım, diyorsun.</p>
<p class="calibre1">Mustafa Kemal bakışlarını derin bir hayalden sıyırarak cevap verir:</p>
<p class="calibre1">- Evet, niçin bir Mustafa Kemal çıkmamalı?</p>
<p class="calibre1">Bahis uzadıkça uzar, masadakilerin canları sıkılmıştır. Fethi Bey daha eğlenceli bir içki yerine gitmeyi teklif eder. Giderler.</p>
<p class="calibre1">- Evet niçin bizden de çıkmamalı?</p>
<p class="calibre1">Bu defa Fethi Bey, akşamı daha eğlenceli bitirmek için, danslı bir yere gidilmesini teklif eder. Giderler. Kimi bir kadın bulup dansa kalkar. Kimi bir zevke dalar. Mustafa Kemal, Ali Fuad Bey'i bırakmaz:</p>
<p class="calibre1">- Niçin çıkmamalı?</p>
<p class="calibre1">Bu millet Yunanlılardan da mı cansızdır, İranlılardan da mı aşağıdadır? Bahsin sonu gelmez. Ortalık ağarmaya yüz tutar. Hepsi erkenden vazifeleri başında bulunacaklar.</p>
<p class="calibre1"><span class="t1">Fethi Bey ken</span>di evine döner. Ali Fuad Bey'in evi uzakçadır. Mustafa Kemal:</p>
<p class="calibre1">- Sen bize gel, anam bir şeyler hazırlamıştır, kahvaltı eder, yıkanıp traş olur, daireye gideriz, der.</p>
<p class="calibre1">Anası pek sevdiği oğlunu bekleyerek sanki hiç uyumamıştır. Vurulur vurulmaz kapıyı açar:</p>
<p class="calibre1">- Bu kadar geç kaldığınıza göre iyi eğlenmişsinizdir. Ooh.. ooh... Ne iyi ettiniz, der.</p>
<p class="calibre1"><span class="t1">Ali Fuad Bey:</span></p>
<p class="calibre1">- Aman teyze sormayınız, Fethi Bey'le beraberdik.</p>
<p class="calibre1">- Fethi ile mi? Akıllı çocuktur o...</p>
<p class="calibre1">- Oğlun birahanede bir bahistir tutturdu, bir türlü arkası gelmez, Fethi haydi başka yere gidelim de eğlenelim, dedi.</p>
<p class="calibre1">- Ya... Fethi öyledir, akıllıdır o...</p>
<p class="calibre1">- Gittik ama, oğlunun bahsinden kurtulursan kurtul. Yine konuştuk, durduk.</p>
<p class="calibre1">- Fethi ne yaptı?</p>
<p class="calibre1">- O eğlenecek bir şey buldu.</p>
<p class="calibre1">- Dedim ya, akıllıdır Fethi...</p>
<p class="calibre1"><span class="t1"> </span></p>
<p class="calibre1"><span class="t1">B</span>İZİM TARİH'TEN</p>
<p class="calibre1"><span class="t1"> </span></p>
<p class="calibre1">Atatürk'e rağmen seçilen iki mebus - Necati'nin ilk vekilliği - İstanbul gazetecilerinin muhakemesi - Yüzellilikler ve Atatürk.</p>
<p class="calibre1"><span class="t1"> </span></p>
<p class="calibre1">Atatürk'te vehim ve korkudan eser yoktu. Fakat etrafındaki birtakım türedi menfaatçiler, daha ilk zamanlarda onu tedhişçiliğe götürmek için ellerinden gelen fesat ve fitneyi çevirmişlerdi.</p>
<p class="calibre1">Henüz ilk seçimde bir vatandaş Eskişehir'de tek parti listesine isyan etti. ''Müstakil'' milletvekili çıktı. Bu vatandaşın adı Emin Sazak'tır. Tedhişçiler bu isyanı cezalandırmak için olanca tahriklerde bulundular, fakat muvaffak olamadılar.</p>
<p class="calibre1"><span class="t1">*</span></p>
<p class="calibre1">Atatürk'ün tek parti listesine ikinci isyan Trakya'nın bir çevresinde olmuştu: Bir Halk Partili ''müstakil'' milletvekili olarak Meclis'e geldi.</p>
<p class="calibre1">Tedhiş meraklıları yeniden harekete geçtiler. Onu herkese ibret verecek gibi cezalandırmalı idi. Bu sırada şöyle bir konuşma olmuştur: Milletvekilini tanıyanlardan biri Atatürk'e:</p>
<p class="calibre1">- Bu zat için iyi bir adamdır, derler. Ben de öyle tanıyorum, dedi.</p>
<p class="calibre1">- İyi adam olmasa halk bize karşı tutar mıydı? Onu kaybetmeye değil, kazanmaya bakınız.</p>
<p class="calibre1">Rahmetli Necati pek genç, fakat cumhuriyetin ilk bakanları arasında bulunmaya da pek hevesli idi. Rumeli göçmenleri meselesini ele alarak ve onlar için yeni bir vekâlet yapılması lazım olduğunu öne sürerek, kürsüde hükümete şiddetli hücumlar yapıyordu. Hiç unutmam. Atatürk Meclis'te yanıma rastlamıştı. Bir zamanlar âdeti olduğu üzere tespihi ile sinirli sinirli oynuyordu. Dayanamadı:</p>
<p class="calibre1">- Sen bütün bunları vekil olmak için söylüyorsun, seni vekil yapmayacağız, diye haykırdı, ama birkaç gün sonra onu vekil yaptı.</p>
<p class="calibre1"><span class="t1">*</span></p>
<p class="calibre1">İstanbul gazetelerinden bir kısmı hilafetin kaldırılması meselesinde, Atatürk'e karşı cephe almışlardı. Eski Hürriyet ve İtilaf Fırkası'ndan Lütfi Fikri'nin bir mektubu eski İttihatçıların gazetesinde çıkmıştı. Kuvayı Milliye devrinde günde birkaç kişi için idam hükmü veren bir eski subayın reisliği altında kurulan İstiklâl Mahkemesi, ihtilalin en nazik günlerinde en tehlikeli tahrikçiliğe kalkan gazetecileri cezalandırmak için İstanbul'a gitti. Ve heps<span class="t1">i</span> için beraat kararı vererek Ankara'ya döndü. Bu İstiklâl Mahkemesi azaları daima milletvekili adayı gösterilmiştir ve içlerinden çoğu bakanlık etmişlerdir.</p>
<p class="calibre1">Atatürk rahmetli Ali Saib'in Suriye'deki yüzelliliklerle birlik olarak suikast hazırladığına samimi olarak inandırılmıştı. Ali Saib'in milletvekilliği dokunulmazlığını kaldırmak için kurulan komisyon aleyhine karar verdi. Adamcağız Meclis'te kürsüye çıktı, savunmasını yaptı, fakat Meclis çoğunluğu da komisyonun kararını kabul etti. Ali Saib'i mahkemeye<span class="t1"> </span>verdiler. Bütün tedhişçiler mahkemenin tepesinde idi. Atatürk muhakemeyi dakika dakika takip ediyordu. Yargıç rahmetli Ali Saib'in beraatına karar verdi.</p>
<p class="calibre1">Yargıcın adaletinden şüphe edilmiş olsa dahi, kendine hiçbir zarar gelmedikten başka mesleğindeki tabii ilerlemesi hiçbir zorluğa uğramamıştır.</p>
<p class="calibre1"><span class="t1">*</span></p>
<p class="calibre1">Ordunun başındaki milletvekili kumandanlar, günün birinde, kumanda mevkilerini bırakarak, Meclis'e gelmişler ve Atatürk'e karşı cephe almışlardı. Bunlar sonradan Terakkiperver Cumhuriyet Fırkası'nı kurdular. Hep birbirinden tanınmış ve halk içinde itibarları olan şahsiyetler, yani ayrı ayrı birer ''tehlike'' idiler. Meşhur suikast tertipçiliği de, bu liderlerin bilgileri dışında olmakla beraber, yine bu fırkada olmuştur.</p>
<p class="calibre1">Sonradan kimi memleketten çıktı, kimi memlekette kaldı. Polis peşlerinde idi. Tedhişçi takım Çankaya dosyalarına her biri için alabildiğine curnal yığıyordu. Zamanlar geçti, bir gün Atatürk'ün Başbakanı İsmet Paşa Devlet Reisi'ne bir kanun teklifi ile geldi. Bu memlekette bir gün bile başbakan<span class="t1">l</span>ık ve bakanlık edenlere, o zamana göre az çok geçindirici bir maaş bağlanacaktı. Atatürk'ün bütün düşmanları bundan faydalanacaklardı. Atatürk teklifi kabul etti.</p>
<p class="calibre1">Gel zaman git zaman, rahmetli lider Ali Fuad Cebesoy'dan başlayarak hepsini ayrı ayrı Meclis<span class="t1">'e getirmek de istedi. Kimi kabul etti, kimi reddetti.</span></p>
<p class="calibre1"><span class="t1">*</span></p>
<p class="calibre1">Nerede ise ''Kızıl'' damgasını vuracağımız o dikta devrinin son ''zulüm''lerinden biri yüzelliliklerin affedilmesi olmuştur. Bunlar yalnız on yıl kadar hizmet alamayacaklardı. İçlerinden bir iki tanıdığım muharririn çalışma tekliflerini gazeteler reddediyorlardı. Bir akşamüstü Atatürk'e gittim. Bu muharrirlerin gazetelerde çalışmasına müsaade edilip edilmeyeceğini sordum. Bana:</p>
<p class="calibre1">- Biz kimsenin ekmeksiz kalmasını istemeyiz. Onları da memlekete aç bır<span class="t1">akmak için getirtmedik, dedi.</span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">YAZI VE DİL İNKILAPLARINA AİT HATIRALAR</p>
<p class="calibre1"><span class="t1"> </span></p>
<p class="calibre1">Yeni yazının eskisi yerine geçmesi için müddet: Ya üç ayda, ya hiçbir zaman - Dil hareketinde özelleştirmecilik hareketi çıkmaza girdiği zaman - Dil Kurultayı, Hüseyin Cahit ve A<span class="t1">tatürk.</span></p>
<p class="calibre1"><span class="t1"> </span></p>
<p class="calibre1">Harf komisyonunun son kararlarını Ankara'dan İstanbul'a getirip Dolmabahçe Sarayı'nın denize karşı aydınlık çalışma odasında Atatürk'e anlattığım günü dün gibi hatırlıyorum. Büyük güçlük Osmanlıcadaki yabancı kelimelerin bütün söyleniş hususiyetlerine göre harfler ve işaretler aramakta direnen arkadaşlarla, biz Türkçeciler arasındaydı. Türkçe kelimelere lüzumu olmayan harf ve işaretleri istemiyorduk: Böylece dilde kalacak yabancı kelimelerin de, gitgide, söyleniş hususiyetlerini kaydederek Türkç<span class="t1">e</span>leşmesini sağlamak istiyorduk. Bize göre, yazı dil meselesini de halledecekti. Yeni yazı, yalnız Arap yazısı dediğimiz, eski yazının değil, Osmanlıcanın da tasfiye edilmesi demekti.</p>
<p class="calibre1">Atatürk karşı tarafın tekliflerini gözden geçirdi:</p>
<p class="calibre1">- Biz bunları halka ve çocuklara nasıl öğretebiliriz? Bu da eskisi kadar güç...</p>
<p class="calibre1"><span class="t1">Sonra:</span></p>
<p class="calibre1">- Yeni yazının eskisi gibi yerine geçmesi için müddet olarak ne düşündünüz? diye sordu.</p>
<p class="calibre1">Müddet arkadaşlardan azlığına göre beş, bir haylisine göre on beş yıl olmalı idi. İlk zamanları okullarda iki yazıyı da öğretecektik. Gazeteler birkaç fıkrayı yeni yazı ile dizdirmekten başlayarak, yavaş yavaş arttıracaklar ve mühletin sonunda bütün gazeteyi yeni yazı ile dizdireceklerdi:</p>
<p class="calibre1">- Farzedelim on beşinci yılda gazetelerde yarım sütun Arapça yazı kaldı. Ne olacak biliyor musunuz? Herkes o yarım sütunu okuyacak. Bir harp, bir buhran, bir şey çıktı mı, bizim yazı da Enver'inkine dönecek.</p>
<p class="calibre1">Enver Paşa'nın daha fazla imla inkılabı diyebileceğimiz denemesi Birinci Dünya Harbi olur olmaz suya düşmüştü:</p>
<p class="calibre1"><span class="t1">- Ya üç ayda yapabiliriz, ya hiç bir zaman... dedi.</span></p>
<p class="calibre1">Buna ben de şaştım doğrusu. Üç ayda bir millete yazı değiştirtmek! Bunu da başarabilecek miydi?</p>
<p class="calibre1">Mevsim sıcaktı. Bir akşam kendisini Sarayburnu'nda bir halk eğlencesine, Büyükada'da bir baloya davet etmişlerdi. Sarayburnu bahçesindeki büyük halk kalabalığını gördükten biraz sonra:</p>
<p class="calibre1"><span class="t1">- Bana bir defter veriniz, dedi.</span></p>
<p class="calibre1">Galiba garsonlardan birinin küçük cep defterini aldı ve bir şeyler yazmaya koyuldu. Bir aralık beni yanına çağırarak:</p>
<p class="calibre1"><span class="t1">- Bir defa gözden geçi</span>r. Bunları sana okutacağım, dedi.</p>
<p class="calibre1">Latin harfleri ile ilk Türkçe yazı idi.</p>
<p class="calibre1">Diktatörler halk kalabalığından korkar. Rasgelenin katıldığı kalabalık, polis için en şüpheli ''mechul''dür. Atatürk, halkın kendinde yalnız kendi iyiliğini ve yükselişini isteyen bir kahraman gözüktüğüne inanan bir inkılapçı idi. Halk kalabalıklarında kendi asıl kuvvetini görürdü. Ara sıra:</p>
<p class="calibre1">- Halka giderim, demekten ne kastettiğini o akşam da anladım. Halk yazı inkılabı müjdesini çılgınca alkışlıyordu. Çünkü bu inkılabı halk için ve halk adına yaptığını halka anlatabiliyordu.</p>
<p class="calibre1">Nitekim daha sonra Büyükada'ya gitmiştik. Kıyıdan bahçeye çıkınca, orta binadan tuvaletli hanımlar, fraklı ve smokinli efendiler kendisini karşılamak üzere ilerledikleri sırada bana eğildi:</p>
<p class="calibre1"><span class="t1">- Çocuk, dedi, or</span>ada yaptığımızı burada yapamazdık. </p>
<p class="calibre1">O bir saray tanzimatçısı değildi.</p>
<p class="calibre1">Sonra Anadolu'ya, köylere çıktı. Bir karatahta üzerinde yeni yazının ilk derslerini verdi. Ve üç ayda ''yaptı''.</p>
<p class="calibre1">Ne kadar haklı imiş büyük inkılapçı! Eğer on beş yıl mühlet fikri yürüseydi eski yazı hemen hemen demokrasiye kadar sürecekti ve hiç şüphesiz Türkçe ezandan önce yeni yazı tarihe karışacaktı.</p>
<p class="calibre1">Bir çoklarımız yazıda eski alışkanlığımıza bağlı kaldık. Artık hiç eski yazı bilen kalmayıncaya kadar, dairelerde biri resmi, biri hususi iki yazı yan yana devam etti. İki kişi vardır ki yeni yazı başladığı günden sonra kalemlerini sağ yazıya dokundurmamışlardı: Biri Atatürk, öteki İnönü! Bunlar oyuncu değildiler, inkılapçı idiler!</p>
<p class="calibre1"><span class="t1">*</span></p>
<p class="calibre1"><span class="t1"> </span></p>
<p class="calibre1"><span class="t1">Dil hareketinde özelleştirmecilik ve Atatürk</span></p>
<p class="calibre1"><span class="t1"> </span></p>
<p class="calibre1"><span class="t1">R</span>ahmetli Yusuf Ziya nereden ve neden dilci idi, bilmiyorum. Başlıca hüneri, hangi dilden esaslıca bir kelime söyleseniz, aslını Türkçe çıkarmaktı. Şakacı, modacı ve dalkavuk da değildi. Buluşlarına inandığından şüphe etmezdim de nasıl olup da inandığına şa<span class="t1">ş</span>ardım. Nihayet aklı mantığı yerinde bir fakülte hocası, değerli bir eczacı idi. Kendisi ile latife yollu tartışmalarda bulunmak, dil sohbeti gecelerinde Atatürk'ün başlıca zevklerinden olmuştur. Bir defa ''Dük'' kelimesi hatıra gelmişti. Yusuf Ziya:</p>
<p class="calibre1"><span class="t1">- Türkçedir, ''tok''dan gelir, dedi.</span></p>
<p class="calibre1">Gelir mi gelmez mi, niçin gelir, nasıl gelebilir, diye konuşulduğu sırada, Atatürk'ün eski ve nekreci arkadaşlarından Salih Bozok:</p>
<p class="calibre1"><span class="t1">- Buldum, buldum, dedi.</span></p>
<p class="calibre1">Hepimiz yüzüne baktık:</p>
<p class="calibre1"><span class="t1">- ''Düdük''den gelir, dedi.</span></p>
<p class="calibre1"><span class="t1">Atatürk, Yusu</span>f Ziya'yı gücendirmemek için kaşlarını çat- tı:</p>
<p class="calibre1">- Sen alay mı ediyoruz, sanıyorsun?</p>
<p class="calibre1">- Hayır paşam... Dükler yalnız tok olmaz ya, düdükleri de öter de ondan yakıştırdım.</p>
<p class="calibre1">Başka bir sefer Atatürk, Ziya Bey usulü bir benzetiş marifeti yapmaya kalktı, rahmetli hoca dudaklarını bükerek:</p>
<p class="calibre1"><span class="t1">- Olamaz efendim, dedi.</span></p>
<p class="calibre1">Atatürk'ün sağduyusu yerinden oynadı:</p>
<p class="calibre1">- Niçin olamazmış beyefendim? Sizin benzettiklerinizin kitapta yeri var mı? Yooo... Yatağınızda sağınızdan solunuza dönerken hatırınıza geliyor. Söylüyorsunuz. Benimki de bu sabah banyoda aklıma geldi.</p>
<p class="calibre1">İlmi metodlar arasında büyük bir fark olmadığı belli idi.</p>
<p class="calibre1">Pek iyi dostum ve pek iyi insan rahmetli Naim Hâzım Onat hocanın sanatı ise, Arapçanın Türkçe olduğunu ispat etmekti. Öyle buluşları vardı ki ağzımız açık kalırdık. Bir hayli yazıları ve bir büyük cilt kitabı vardır.</p>
<p class="calibre1">Özelleştirmecilik hareketi bir çıkmaza girdiği vakit, Milli Eğitim Bakanı rahmetli Saffet Arıkan, Atatürk'e benim ve ben zevkteki arkadaşların Osmanlı lûgatını Türkçeleştirme işine memur edilmekliğimizi tavsiye eder. Atatürk uygun görür. Bana söyledi. Birlikte bir heyet yaptık ve çalışmaya koyulduk. Bizim işimiz sade idi: ''Bab'' Türkçe ''kapı'' mı demektir. ''Kapı''yı alıp ''Bab''ı atıyorduk. Aslı Acemce ''Divar''dır, diye ''duvar''a karşılık a<span class="t1">r</span>amıyorduk. Konuşma kelimelerine dokunmuyorduk. Kelime uydurmuyorduk, ama Türk kaidelerine ve İstanbul şivesine göre karşılıklar ''yapıyorduk.'' Bugünkü dilde kullanılan birçok Türkçe sözler o devirden kalmadır. Mesela ''Akl-ı selim''e ''sağduyu'' karşılığını o zaman ben teklif etmiştim. Terkipleri, eğer ''suikast'' gibi tek kelimeleşmiş ve pek klişeleşmiş değilseler, tasfiye ediyorduk.</p>
<p class="calibre1">Çalışmalarımızı her akşam Atatürk'e götürür, okurdum. Bir çıkmazdan kurtulur olmamızdan sevinçte idi. Bir akşam beni Karpiç'te beklediğini söylediler. Gittim.</p>
<p class="calibre1">- İsmet Paşa rahatsız. Evine uğradım. Lûgat komisyonunuzun çalışmalarından bahsettik. Pek memnun kaldı. Millete büyük hizmet ediyosunuz, dedi.</p>
<p class="calibre1"><span class="t1">Bir müddet sonra da:</span></p>
<p class="calibre1">- Sanki niçin Dil Komisyonu'ndaki öteki arkadaşları içinize almıyorsunuz? Karşılıklarınıza itiraz mı edecekler? Sonradan edeceklerine şimdiden etseler de sustursanız daha iyi olmaz mı? dedi.</p>
<p class="calibre1">Komisyondaki arkadaşlardan bir kısmının ''mangal''a karşılık arayacak kadar özelleştirmeci olduklarını bildiğimden, <span class="t1">kendi kendime:</span></p>
<p class="calibre1">- İşimiz yarıda kalacak, dedim. Fakat Atatürk'ün sözüne, karşımızdakileri inandıramayacak olduğumuz hissini verecek bir itirazda bulunmak doğru olmazdı, katıştık.</p>
<p class="calibre1"><span class="t1">*</span></p>
<p class="calibre1">Anadolu Kulübü'nün Atatürk'e ayrılmış dar ve uzun salonunun masası başında bir çekişmedir, gitti. Bazıları ile zevklerimiz, anlayışlarımız, birbirinden o kadar ayrı idi ki kavgaya bile tutuşuyorduk.</p>
<p class="calibre1">Yaz mevsimi idi. Biraz sonra Atatürk Dolmabahçe Sarayı'na taşındı. Bizim komisyona da giriş holünün üstündeki denize karşı büyük salonu ayırdılar. Çekişmeler arasında pek az netice alıyorduk. Bunları da akşamüstü Atatürk'e götürür, okurdum.</p>
<p class="calibre1">Bir gün ''hüküm'' kelimesi üstünde takıldık. Sağımda Yusuf Ziya, solumda Naim Hazım Onat oturuyordu:</p>
<p class="calibre1"><span class="t1">- ''Hüküm'' Tükçedir, dedim. Yusuf Ziya:</span></p>
<p class="calibre1">- Hayır, olmaz.</p>
<p class="calibre1"><span class="t1">Naim Hoca:</span></p>
<p class="calibre1">- İmkânsız... dedi.</p>
<p class="calibre1"><span class="t1">Ben de sinirlenmiştim:</span></p>
<p class="calibre1">- Canım efendilerim, dedim, birinize Fransızca kelime duyurmaya gelmez, aslı Türkçedir, dersiniz. İkincinize aslı Türkçe olmayan Arap kelimesi bulamayız. Sonra ''hüküm'' gibi Türkçede hiçbir karşılığı olmayan bir kelime karşımıza çıkar, ikiniz de Türkçe değildir, buyurursunuz. ''Hüküm'' niçin mi Türkçedir? Türkçesi yoktur da ondan!</p>
<p class="calibre1">Toplantıyı burada bıraktık. Herkes dağılınca pek sevdiğim Abdülkadir İnan yanıma geldi.</p>
<p class="calibre1"><span class="t1">- Ben, bir ha</span>yli Türk lehçesi bilirim. Yakup Kadri - Falih Rıfkı lehçesini de bilirim. Yalnız özleştirmecilerin lehçesini bilmem, dedikten sonra: </p>
<p class="calibre1">- Üzülmeyiniz, hangi kelimede sıkıntı çekerseniz, onların usulünce Türkçeleştirebiliriz, dedi.</p>
<p class="calibre1">- İşte, ''hüküm'' kelimes<span class="t1">i... dedim.</span></p>
<p class="calibre1">Ertesi gün beni buldu. Hazırladığı bir kâğıdı uzatı. Okudum. Ne kadar sevindiğimi bilemezsiniz. Hemen içeri girdim ve toplantı açılır, açılmaz:</p>
<p class="calibre1">- ''Hüküm'' kelimesinde kalmıştık. Kelime Türkçedir. Çünkü Radlop lûgatında görüldüğü üzere ''ök'' akıl demektir ki, bazı lehçelerde ''ük'' eki ile yapılmış kelimeler de vardır. Bu kelimelerle âhenkleşmek için bu da pek güzel ''ük'' şekli alabilir. O halde ''ük'' - ''üm'' aklın yaptığı bir iş manasına hüküm'' demektir. Aslı Türkçe olan kelimelerin bug<span class="t1">ü</span>nkü söyleniş tarzlarını kabul ettiğimize göre, ''hüküm''ü lûgatımıza olduğu gibi Türkçe olarak almamız lazım gelir, dedim.</p>
<p class="calibre1">Bana bu ilmin birdenbire nereden geldiğini anlamadılar ama, hocalarımın ikisi de haptoluverdiler.</p>
<p class="calibre1"><span class="t1">*</span></p>
<p class="calibre1"><span class="t1">Atatürk, Türk tarihinin ve Tür</span>k dilinin inkâr edildiği devrin adamı idi. O devir edebiyatına göre Türklerin medeniyet tarihinde yerleri yoktu. Türkçe ne ilim, ne de edebiyat dili olabilirdi.</p>
<p class="calibre1">Atatürk milletini, nesillerden beri sürüp gelen bu aşağılık duygusundan kurtarmak için kendini dile ve tarihe verdi. İkisinde de, sırf bu asıl duygu ile, zolamalara kadar gitti. Bir zamanlar lûgata alınan her kelimenin Türkçe olduğunu izah etmek merakı bu yüzden arttı.</p>
<p class="calibre1"><span class="t1"> </span></p>
<p class="calibre1">Türk Dil Kurultayı ve Hüseyin Cahit</p>
<p class="calibre1"><span class="t1"> </span></p>
<p class="calibre1">Moskova'da milletlerarası yazarlar kongresinden İstanbul'a henüz dönmüştüm. Akşama doğru Dolmabahçe Sarayı'nda Atatürk'ün elini öpmeye gittim. Deniz üstündeki balkonlardan birinde oturuyordu. Dil Kurultayı toplanmak üzereydi. Bu toplantıya yetişmek üzere acele ettiğimi söylediğim zaman:</p>
<p class="calibre1"><span class="t1">- Tam</span> da gününde geldin, dedi. Bu akşam sofrada arkadaşların Hüseyin Cahit Yalçın'a cevaplarını dinleyeceksin.</p>
<p class="calibre1">Hiçbir şey bilmiyordum. Biraz sonra öğrendiğime göre Kurultayı hazırlayanlar edebiyat şöhretlerinden birçoğunu dil davasına dair fikirlerini söylemeye davet etmişler. Bu arada Hüseyin Cahit Yalçın'a da mektup göndermişler. Yalçın hiçbir şey söylememeyi daha uygun bulan ihtiyatlı arkadaşları gibi yapmamış. Düşündüklerini açıkça yazmış ve yollamış. Yazısına bir de mektup ekleyerek, eğer bu kongrede daha<span class="t1"> </span>önceden tesbit olunan bazı kararlara varılmak istiyor da kendi fikirleri bunlara aykırı ise yırtılıp sepete atılmasını rica etmiş. Konferans hazırlayıcıları bir hüküm verememişler. Yalçın'ın yazısını Atatürk'e okumuşlar.</p>
<p class="calibre1">Yalçın Edebiyat-ı Cedide takımı arasında yazısı en sade olanı, bundan başka arkadaşları içinde dil işi ile uğraşan tek yazıcı idi. Mercan İdadisinde benim müdürüm iken gramer çalışmaları yaptığını hatırlarım. Bu çalışmalar Meşrutiyet'ten sonra basılmıştır. Yalçın, Türkçeyi sadeleştirme ve<span class="t1"> </span>konuşma diline yaklaştırma fikrinde Türkçülerle beraberdi. Osmanlıca mutaassıbı değildi. Fakat özleştirme zorlamalarının, hele konuşma dili kelimelerine dokunmanın aleyhindeydi. Doğrusu biz Türkçeciler de bu bakımdan aşağı yukarı Yalçın gibi düşünüyorduk.</p>
<p class="calibre1">Yalçın'ın yazısını sofrada okumuşlar. Atatürk'ün kendisi ile arası iyi olmadığını bilen ve hiçbir yaranma fırsatı kaçırmayan kimseler Yalçın'ın dil davasını baltalamak istediğini söylemişler. Eski Servet'i Fünuncu Ahmet İhsan Toksöz daha da ileri giderek:</p>
<p class="calibre1">- Hüseyin Cahit Bey demek istiyor ki askerlerin dil meselesine karışmaya hakları yoktur, tahrikçiliğini Melis'e salıvermiş.</p>
<p class="calibre1">Yalçın, tezini okumak istemese dahi onu okutmaya ve cevaplandırmaya karar vermişler. Hazır bulunanların bazıları bu vazifeyi üzerlerine almışlar. İşte o akşam benim dinleyeceğim cevaplar bunlardı.</p>
<p class="calibre1"><span class="t1">*</span></p>
<p class="calibre1">Sofraya oturduk. Atatürk beni soluna aldı:</p>
<p class="calibre1">- Sen Hüseyin Cahit'in ne yazdığını bilmiyorsun. Önce onu okutalım, dedi.</p>
<p class="calibre1">Sonuna kadar dikkatle dinledim. Pek mutedil ve mantıklı bir tenkiddi. Fikirlerinin çoğu benim de, samimi düşüncelerini saklamak ihtiyatkârlığını göstermeyen arkadaşların da düşündükleriydi. Okuma bitince Atatürk yüzüme baktı ve sordu:</p>
<p class="calibre1">- Nasıl buldun?</p>
<p class="calibre1">- Vallahi Paşam, toplu bir hücum mevzuu olabilecek gibi bulmadım. Söylediklerinin bir haylisi doğru...</p>
<p class="calibre1"><span class="t1">Biraz sertçe sözümü kesti:</span></p>
<p class="calibre1">- O halde arkadaşların cevaplarını dinle. Sen Hüseyin Cahit ol, cevap ver, dedi.</p>
<p class="calibre1">Cevaplar zoraki idi. Ve haylisi kolayca yıkılıverecek zayıf temellere dayanıyordu. Dinlerken büyük salondaki kalabalığın Yalçın'a hak vereceğinde, bu cevapları ise soğuk karşılayacağında hiç şüphe etmiyordum. Cumhuriyetin ilanı sırasındaki polemikler yüzünden eski müdürüm ve ''Tanin''deki ilk patronumla selamlaşmıyorduk.</p>
<p class="calibre1"><span class="t1">- Ya sizinki?</span></p>
<p class="calibre1">- Müsaade buyurursanız bendeniz kürsüde arzedeceğim.</p>
<p class="calibre1">Kendisine en çok güvenen bu sonuncusu olmalıydı. Atatürk:</p>
<p class="calibre1"><span class="t1">- Peki, dedi ve bana döndü:</span></p>
<p class="calibre1">- Yalçın'ı hiç toplantıya getirmemenizi tercih ederim, dedim.  Davetlilerden çoğu onun fikirlerine katılacaklar. Cevapların çoğu Yalçın'ın kolayca karşılayabileceği kadar zayıf. Niçin Hüseyin Cahid'e lüzumsuz bir zafer fırsatı vermeli?</p>
<p class="calibre1">Atatürk kendisine inandıklarını bildiklerinin tenkidlerini dinleyen, yanında serbest konuşulma cesaretini kırmak istemeyen bir liderdi. Liderler için en büyük tehlikenin, bir sükût duvarı içinde dalkavuklar ve yaranıcılarla çevrilme olduğunu bilirdi. Buna rağmen sözlerim pek hoşuna gitmemiş olmalı ki sofra dağıldıktan sonra beni biraz alıkoydu:</p>
<p class="calibre1">- Arkadaşlarınla mutabık olmayabilirsin. Ama sen benim yakınımdasın. Cesaret kırıcı konuşma, dedi.</p>
<p class="calibre1">Toplantı günü salon tıka basa idi. Atatürk yerine oturdu. Hatipler birer birer kürsüye çıkıyorlardı. Yalçın, pek iyi tahmin ettiğim gibi, dinleyenler üzerine en büyük tesiri bıraktı. Cevapların hepsi ve en sonuncusu en zayıfı idi. Hele Yalçın'ın bu cevapları karşılayışı kendi lehine tam bir zafer havası yaratmıştı. Pek duyuşlu ve sezişli olan Atatürk bu durumu görünce, sarayın bir odasında hasta yatan ve açılış törenine bile gelemeyen rahmetli Samih Rifat'ın bütün kuvvetleri<span class="t1">n</span>i toplayarak kürsüden konuşmasını rica etti. İkinci oturumda ilaçla kendini toparlayan hasta Samih Rifat gerçekten umulmaz bir irade misali vererek konuştu. Samih Rifat iyi bir hatip ve herkesin anlayamayacağı şüpheli hakikatleri pek iyi derleyip toparlam<span class="t1">a</span>sını, indiliklere ilmilik süsü vermesini bilen yüksek kalitede bir demagogdu. Yalçın'ın etrafındaki zafer havasını az çok hafifletmiş görünüyordu.</p>
<p class="calibre1">Toplantı dağılırken, Atatürk'ün etrafını saran cevapçıların kendisine:</p>
<p class="calibre1"><span class="t1">- Paşam, Hüseyin Cahit işte bugün bi</span>tti, gençlik için artık ölmüştür, dediklerini duydum. O hiç ses çıkarmıyordu.</p>
<p class="calibre1">Ayaspaşa'daki evime gitmek üzere karanlıkta saray bahçesinden çıkarken davetlilerin, bilhassa gençlerin Yalçın'ı kuşattıklarını;</p>
<p class="calibre1">- Yaşa üstad... Bir sen varmışsın... Dediklerin<span class="t1">i de işittim.</span></p>
<p class="calibre1"><span class="t1">*</span></p>
<p class="calibre1">Apartmana geldikten beş on dakika sonra kapının önünde bir saray arabası durdu. Şoför bizim daireye geldi:</p>
<p class="calibre1"><span class="t1">- Paşa Hazretleri şimdi sizi bekliyorlar, dedi.</span></p>
<p class="calibre1">Dün akşamkiler hep sofradaydılar. Hüseyin Cahid'in ikinci ölüm saatinin şenliğine hazırlanmakta olmalıydılar. Atatürk'ü biraz durgun buldum.</p>
<p class="calibre1">Atatürk yenilmeyi ve yenilenleri sevmeyen, yenen bir düşmanı da olsa onu takdir eden, hatta ona imrenen bir mizaçta idi. Zekâsı ve sağduyusu yalanların üstünde yüzmeyi bilirdi. Liderlerin en acı talihsizliklerinden biri yalanlar içinde boğulmaktır. Daima kuvvet ve realite hesaplarına dayanan bir dâhi asker olduğundan onda bu zaaf yoktu.</p>
<p class="calibre1">Bir müddet hoş beşten, etrafındakilerin gündüz zaferi üstüne medhiyelerini dinledikten sonra, en sonra geldiğim için en sonuna iliştiğim sofrada beni aradı:</p>
<p class="calibre1">- Çocuğum, dedi, senin hakın varmış.</p>
<p class="calibre1">Ve cevapçılara dönüp arkasında duran karatahtayı göstererek:</p>
<p class="calibre1">- Hüseyin Cahit Bey ne yaptı biliyor musunuz? diye ilâve etti, nasıl sınıfta hoca karatahta üzerine bir şeyler yazar, sonra onları silgi ile siler, işte hepinizi böyle silgiden geçirdi.</p>
<p class="calibre1">Akşam hayli tatsızca geçti. Kurultayın bende iki hatırası daha vardır. Biri, Atatürk'ün rahmetli Samih Rifat'a Ankara'da benim de evim olan İsmet Paşa Caddesi'nde dokuz bin liralık bir ev hediye etmesidir. Rahmetli bu evde ölmüştür. Bu, pek de cömert olmayan Atatürk'ün Kurultay günü ne kadar sıkılmış olduğunu gösterir.</p>
<p class="calibre1">İkincisi Yalçın'la barışmaklığımdır. Yalnız şurasını söylemeliyim ki Yalçın ''Fikir Hareketleri'' dergisindeki edebiyat eserleri tenkitleri arasında benim kitaplarımı gözden geçirirken, hükümlerinde bu dargınlığın hiç tesiri görülmemişti. Hata Zeytindağı'ndan bahseden yazısında ''Ölmeden önce böyle bir kitap okumaktan bahtiyar olduğunu'' söyleyerek beni utandırıcı <span class="t1">m</span>edihlere kadar varmıştı.</p>
<p class="calibre1">Hafta içinde bir gün ''Milliyet'' gazetesine gitmiştim. Gazeteyi rahmetli Mahmut çıkarıyordu. Hâkimiyet-i Milliye'nin İstanbul baskısı gibi bir şeydi. Bir aralık telefon çaldı. Akşam'dan ortağım ve arkadaşım Kâzım Şinasi:</p>
<p class="calibre1"><span class="t1">- Gelip biraz seni görebilir miyim? diye soruyordu.</span></p>
<p class="calibre1"><span class="t1">Biraz sonra geldi, gülerek:</span></p>
<p class="calibre1">- Hüseyin Cahid'de idim. Hepsini kendisine anlatmışlar, senin konuştuklarından pek mütehassis olmuş. Teşekkür için beni yolladı, dedi.</p>
<p class="calibre1"><span class="t1">Sonra şu hikâyeyi söyledi:</span></p>
<p class="calibre1">- Toplantının ertesi günü Cahit tramvayla bir yere gidiyormuş. Arkasına ... (Cevapçılardan biri ve en serti) tesadüf etmiş. Kulağına eğilerek:</p>
<p class="calibre1">- Cahit Beyefendi, demiş, bana kızmışsınızdır. Haklısınız. Ama bu vazifeyi üstüme alarak sizi nelerden kurtardığımı bir gün anlayınca bana teşekkür edeceksiniz.</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">ATATÜRK'ÜN SAĞLIĞI</p>
<p class="calibre1"><span class="t1"> </span></p>
<p class="calibre1">Atatürk bir gün bir konuşma sırasında:</p>
<p class="calibre1"><span class="t1">- Lloyd George'u ben düşürdüm, der.</span></p>
<p class="calibre1">Lloyd George Birinci Dünya Harbi sonrasında zafer hükemetinin başbakanı ve zafer politikasının belli başlı temsilcisi idi. Gazi ve Müşir Mustafa Kemal Paşa da, nihayet, Avrupa kıtasının bir ucunda Yunan istila ordularını vatan topraklarından sürüp çıkaran bir Türk kumandanıdır. İngilizlere başbakan değiştirmekle övünmek bu kumandan için biraz fazla gururlanmak olmaz mıydı?<span class="t1"> </span>O sohbet meclisinde bulunanlar bu tereddüde katılmışlardır.</p>
<p class="calibre1">Geçen akşam Şükrü Kaya'dan dinledim. Lloyd George'a dair son okuduğu bir Fransız kitabında ne görse beğenirsiniz? Vesikalar Atatürk'ün sözünü doğru çıkarmaktadır. İngiliz başbakanının düşmesine s<span class="t1">ebep, Mustafa Kemal'dir.</span></p>
<p class="calibre1">- Sağ olaydı da bu kitabı kendisine gösterseydim... Ve o akşam sofrada sözlerini bir övünüş sayanlar için kendisinden afiv isteseydim... diyordu.</p>
<p class="calibre1"><span class="t1">*</span></p>
<p class="calibre1">Biz Türkler, hele Kuvayı Milliye sırasındaki ve daha önceki Türkiye şartlarını iyi bilmeyenler, Atatürk'e tam değerini veremiyoruz. Veremediğimiz için de onun, hâlâ neden Türkiye'yi elinde tutmakta olduğunu anlamıyoruz. 1946'dan beri düşeyazdığımız tehlikelerden bizi kurtaran odur. Malatya'da, vakitsiz patlak veren hadise, Şeyh Sait <span class="t1">h</span>adisesi kadar tertipli idi. Hiç kansız bastırılmıştır. Anıt Kabir'e doğru yürüyüşlerden daha kolay dağıtılmaktadır. Geçen gün bir yazımda: ''Atatürk yaşarken bugünkü kadar sağ değildi!'' deyişimin sebebi bu idi.</p>
<p class="calibre1"><span class="t1">*</span></p>
<p class="calibre1">Atatürk öldüğü vakit bazı kimseler onun aleyhine hatıralar yazmak merakına düştülerdi. Zamanında yazılamayanların ölümünden sonra büyük merak çekeceği sanılmakta idi. Hatta, pek iyi hatırlarım, devrin hükümeti bu halden hayli telaşa düştü idi. Halbuki ne adaletin, ne de idarenin tedbirler almasına lüzum kalmamıştır. Atatürk aleyhtarlığı nefes almaya imkân vermeyen bir hava içinde kendiliğinden boğulmuştur.</p>
<p class="calibre1">Atatürk düşmanlarından biri Hüseyin Cahit Yalçın'a telefonla başvurur:</p>
</body>
</html>
