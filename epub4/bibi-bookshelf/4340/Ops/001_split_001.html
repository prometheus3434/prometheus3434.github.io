<?xml version='1.0' encoding='utf-8'?>
<html xmlns="http://www.w3.org/1999/xhtml">
<head>
<meta name="Generator" content="Atlantis Word Processor 1.6.5.2"/>
<title>Mustafa Kemal'in Mütareke Defteri ve 19 Mayıs</title>
<meta content="http://www.w3.org/1999/xhtml; charset=utf-8" http-equiv="Content-Type"/><link href="../stylesheet.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }
		@font-face {
    font-family: "Arial";
    font-style: normal;
    font-weight: bold;
    src: url(fonts/ARIALBD.TTF)
    }

		@font-face {
    font-family: "Arial";
    font-style: normal;
    font-weight: normal;
    src: url(fonts/ARIAL.TTF)
    }
</style></head>
<body class="calibre">
<p class="calibre1">- Siz ki ilk dil kurultayında yüzüne karşı mücadele etmiştiniz. İşte söylemek isteyip de söyleyemediğiniz şeyleri artık yazmak fırsatı geldi, demiş.</p>
<p class="calibre1">Hüseyin Cahit Yalçın bana bu hikâyeyi anlattıktan sonra:</p>
<p class="calibre1">- Yaşarken yenilmeyen Atatürk'ün, öldükten sonra yenileceğini zannedenlere şaşıyorum, diyordu.</p>
<p class="calibre1">Hüseyin Cahit Yalçın da o çapta bir milli kahramanın öldükten sonra yaşadığı zamandan daha sağ kalacağını bilmekteydi. Yaşarken bir milli kahramanın kusurları da kendisi ile beraber yaşar: Ölünce mezara bu kusurlar gömülür, yalnız şanları ve şerefleri yaşamakta devam eder.</p>
<p class="calibre1"><span class="t1">*</span></p>
<p class="calibre1">Ben de Atatürk'ü tanırdım. Sever ve anlardım. Fakat büyüklüğünün bizi ne kadar aştığını dört yabancının sözlerinden daha iyi öğrenmiştim.</p>
<p class="calibre1">Bu sözlerden birincisi, Türkiye'yi hiç bilmeyen, fakat Birinci Dünya Harbi ve sonrası hadiselerini en iyi takip etmekle tanınan bir Amerikan gazetecisinin kitabındadır. Muhabir, Lausanne Antlaşması'nı anlattıktan sonra şöyle der: ''Garbın Şark önünde eğilişi hiçbir zaman bu kadar zelilce olmamıştır.''</p>
<p class="calibre1">Eski bir yarı-sömürgeyi kapitülasyonlardan ve büyük devletler tahakk<span class="t1">ümünden kurtaran ilk kahraman o idi.</span></p>
<p class="calibre1"><span class="t1">*</span></p>
<p class="calibre1">1938'de ellinci doğum yıldönümü töreninde bulunmak üzere Berlin'e gittiğimizde Tanrı'nın bu dünyayı yaratmak için yedi gün uğraşmış olmasına bile gülecek kadar kibirli Hitler, bütün heyetleri bir büyük salonda kabul etmişti. Kendisi ortada, yapayalnızdı. İkincisi Georing beş on adım, üçüncüsü Göbbels de bu sonuncudan beş on adım geride durmuşlardı. Hitler Romanya heyetine reislik eden dışbakanını, verdiği işi iyi yapmayan bir hususi kalem müdürü gibi paylıyordu.</p>
<p class="calibre1">Sıra bizim heyete geldi: Mavi gözlerinin bakışları yumuşak ve tatlı,</p>
<p class="calibre1">- Atatürk bir millet bütün vasıtalarından mahrum edilse dahi kendisini kurtaracak olan vasıtaları yaratacağını öğreten liderdir. Onun birinci talebesi Mussolini'dir, ikinci talebesi benim, <span class="t1">demişti.</span></p>
<p class="calibre1">Şaşıp da kalmıştık. Biz Türkler içinde böyle düşünmeyenlerin ne kadar çok olduğunu hatırlıyorduk.</p>
<p class="calibre1"><span class="t1">*</span></p>
<p class="calibre1">Üçüncü söz, bir Hindu liderinindir. Bugün de Hindistan'ın belli başlı bir şahsiyetidir. Son derece tevazu içinde şöyle demişti:</p>
<p class="calibre1"><span class="t1">- Biz bir Asya </span>memleketinin kapitalist bir devlet hâkimiyetinden tamamıyla kurtulup müstakil olacağını düşünemezdik. Bizim parolamız otonomi idi. Böyle bir memleketin kapitalist bir devlet değil, bütün devletler hâkimiyetinden kurtulup tamamıyla müstakil olabileceğini A<span class="t1">t</span>atürk ispat etti. Bizi istiklalimize kavuşabileceğimize inandıran odur.</p>
<p class="calibre1">Dört yüz milyonluk bir ülkede hürriyet hareketinin kılavuzlarından birinin sözü idi bu. Atatürk sahiden bu kadar büyük mü idi? Onu şimdi bile Adıtürkçülere sormak istiyorum.</p>
<p class="calibre1"><span class="t1">*</span></p>
<p class="calibre1"><span class="t1">Yine </span>1942'de Hind'de bulunduğumuz vakit Çin devleti temsilcilerinden biri heyetin reisi olduğum için bana geldi:</p>
<p class="calibre1"><span class="t1">- Buraya kadar zahmet etmişken Çan Kay Şek'i görmeye gitmez misiniz? Ne kadar sevinecek bilseniz... dedi.</span></p>
<p class="calibre1">Anlattığına göre Çan Kay Şek eski dilde ecnebigiriz dediğimiz yaban sevmez bir milliyetçi imiş. Yalnız Atatürk'ün Türklerini yabancı saymazmış. Baş ucunda Atatürk'e ait yazılmış bir kitap dururmuş. Sık sık onu okurmuş. Çünkü Çin, Atatürk zaferi Lausanne Antlaşması ile neticelenmezden önce kapit<span class="t1">ü</span><span class="t1">lasyonlardan kurtulabilmeyi düşünmezmiş.</span></p>
<p class="calibre1">Yol uzun, vasıtalar güç, Türkiye'de ise seçim zamanı idi. Daveti kabul edememiştik.</p>
<p class="calibre1"><span class="t1">*</span></p>
<p class="calibre1">Endonezya Cumhurbaşkanı ile Başbakanı ikisi birden bir muhabire:</p>
<p class="calibre1"><span class="t1">- Biz Atatürk'ün yetiştirmesiyiz, demişlerdi.</span></p>
<p class="calibre1"><span class="t1">Atatürk Türki</span>ye'den uzaklaştıkça, hele Asya'ya doğru uzaklaştıkça alabildiğine büyür. Bir hürriyet ve kurtuluş dininin peygamberi olur. O dedi, derler, başka demezler.</p>
<p class="calibre1"><span class="t1">Ey cumhuriyet nesli, ki memleketin dört köşesinde bütün kadrolar içindesin, sana bu hikâyeleri Atatü</span>rk Türkiyesinin yeni bir seçim arifesinde yazıyorum.</p>
<p class="calibre1">Nerede Atatürk devrine, inkılaplarına dil uzatan olursa onları Moskof casusları gibi yakala, savcıya teslim et.</p>
<p class="calibre1">Ona dil uzatanlara ağız açtırma!</p>
<p class="calibre1">Çünkü o sensin artık. O sende sağdır.</p>
<p class="calibre1"><span class="t1"> </span></p>
<p class="calibre1">ATATÜRK VE AMİRAL BRİSTOL</p>
<p class="calibre1"><span class="t1"> </span></p>
<p class="calibre1">Amiral Bristol'un, bir defasında Mustafa Kemal'in hayatını bile kurtardığı söylense, yeri vardır.</p>
<p class="calibre1"><span class="t1"> </span></p>
<p class="calibre1">Amerika Büyükelçisi Amiral Bristol, Mustafa Kemal'i pek sevmişti. Hatta gariptir, bir defasında Mustafa Kemal'in hayatını bile kurtarmıştır,<span class="t1"> dense yeridir.</span></p>
<p class="calibre1">Mustafa Kemal'e ilk suikast Ankara'da yapılacaktı. Şimdiki İş Bankası binasının yeri o vakit mezarlıktı. Tam karşısında da kerpiçten bir kulüp binası vardı. Muhittin Baha'nın kulübü derdik. Katiller mezarlığa gizlenecekler, gece geç vakit Mustafa Kemal kapıdan çıkarken vuracaklar, sonra da kaçıp gidecekler. Tertipleri bu.</p>
<p class="calibre1">Ben de geceki davette idim. Yer dar, odalar sıkıcı olmakla beraber, vakit hayli neşeli geçiyordu. İlk günlerinde Ankara'nın gündüzleri neuzibillah idi. Ne bir kadın gölge, ne yüze güler bir yapı, ne yol, ne cadde... Geceleri uzatmak ve gündüzleri kısaltmak lazımdı. Biz de böyle yapardık, fakat ne de olsa gece yarısından biraz sonra dağılmak vakti gelirdi.</p>
<p class="calibre1">Mustafa Kemal, Amiral Bristol'den o kadar hoşlandılar ki karşılıklı<span class="t1">, şimdiki edebiyat argosu ile nutuk döküp durdular.</span></p>
<p class="calibre1">İçki Atatürk'ün hele o genç çağında ne hafızasına, ne dikkatine, ne bilgisine, ne de nezaketine dokunurdu. Amiral de pişkin bir denizci idi. Pek çok kimseler çekilip gitmişlerdi. Biz pek yakınları kulüpten ayrılmıyor. Türk - Amerikan dostluğunun temel atma törenini bırakamıyorduk. Nitekim sonradan  seviştik, kucaklaştık, dost olduk, sinema çekiştik, iki Devlet Başkanı mektuplaştılar, Amerika turistleri Ayasofya'dan sonra Mustafa Kemal'i görmek istediler,<span class="t1"> </span>hepsi oldu da para alamamıştık. Roosevelt Atatürk'e en büyük adam diye baktığı günlerde bile dolar bizim paraya en küçük akça gözüyle baktı. Halbuki biz Amerika'ya nerede ise haritalararımızda dolaristan diyecek kadar para hatırı için yaklaşmak isteriz.</p>
<p class="calibre1"><span class="t1">H</span>er ne ise, gece saat bir, iki, üç, dört, altı, yedi... Ortalık iyiden iyiye ağarınca haydutlar:</p>
<p class="calibre1">- Fırsat kaçtı, demişler, sıvışmışlar.</p>
<p class="calibre1"><span class="t1">*</span></p>
<p class="calibre1">İzmir suikastından ise Atatürk kendi kendini kurtarmıştır. Bu tertip büsbütün tehlikeli idi. Katiller açık arabanın mutlaka son derece yavaşlayacağı bör dönemeci seçmişlerdi. Orada karakol da olduğu için herkes büsbütün gaflette olacaktı.</p>
<p class="calibre1">Atatürk'ün seyahatlerde bir âdeti vardı. Hareket saatini pek yakınlarından ve kendisini uğurlayacak olanlardan başka kimse bilmez, fakat asıl ehemmiyetlisi, çok defa varacağı saat hiç belli olmazdı. İzmir suikastı, Atatürk yolda kalıp geciktiği için, haber almış olmasından korkan tertipçilerden birinin, haber vererek kurtulacağı ümidiyle Valiye gidip her şeyi anlatmasından iflas etmiş<span class="t1">tir.</span></p>
<p class="calibre1">Bu suikast hadisesi, zamanın bütün şartları arasında muhakeme edilmezse, mahiyeti anlaşılamaz. İttihat ve Terakki umumi merkezinin son bazı şahsiyetleri ile eski komitecilerin, inkılapları benimseyen halk yığınları arasındaki tahrikleri o hali bulmuştu ki rejimin ayakları sallanıyordu. Atatürk İttihat ve Terakki devrinde dahi komitecilik etmemiş, öldürücülük yolunu hiçbir zaman doğru bulmamış, bilakis 1909 Selanik Kongresi'nden sonra kendisi komitecilerin idam tehdidine uğramıştı. Hiç kimsenin canına <span class="t1">k</span>ıyılmasını rüyasında bile görenlerden değildi. Keşke İzmir ve Ankara sehpaları da kurulmasaydı! Gerçekte bu sehpaların inkılabımızın temel direklerinden oluşu, insan gönüllerini hüzünlendirir. Fakat gerçek de budur. İnkılap rejiminin otoritesi de, tarihin<span class="t1"> </span>birçok ihtilalleri gibi, fakat hepsinden çok az, binlerce defa daha az, tedhişlerden kuvvet almıştır. Keşke almasaydı!</p>
<p class="calibre1">Asıl ehemmiyetli olan Atatürk'ün ilk Cumhuriyet yıllarında öldürülmesi idi. Atatürk'ün 1923'ten sonra hiç olmazsa on beş yıl yaşamasını, Türk milletinin ne kadar büyük talihi olduğunu, 1923'ten dokuz yıl sonraki hallerden anlamıyor muyuz?</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1">TARİHİ UNUTMA!</p>
<p class="calibre1"><span class="t1"> </span></p>
<p class="calibre1">(Aşağıda okuyacağınız tarihçe, 30 Ağustos zaferinin ilk yıldönümünde Falih Rıfkı Atay tarafından ''Akşam'' gazetesinde yazılmıştır. 24 Ağustos'tan 30 Ağustos'a kadar geçen bir hafta içinde Türklük kaderinin nasıl baş döndürücü bir hızla döndüğünü gösteren bu tarihçeyi o günleri görmemiş olanlar için tekrarlayalım.)</p>
<p class="calibre1"><span class="t1"> </span></p>
<p class="calibre1">24 Ağustos - Gazeteler, Fethi Bey'in Londra'daki şerait ve teklifatından bahsetmektedir. ''Lifild'' ajansının bir tebliğine göre, Lloyd George mart teklifatı reddedildiği takdirde bu teklifatın istikbal için keenlemyekûn addedileceğini Türklere bildirecektir. ''Akşam'' gazetesinin bir serlevhası: ''Konferansa ne zam<span class="t1">a</span>n davet edileceğiz?''</p>
<p class="calibre1">25 Ağustos - Venedik'te aktedilecek konferans hakkında henüz hiçbir tebliğ olmamıştır. İngiliz sansürü tarafından bazı şartları tayyolunan bir havadise göre konferansa aynı zamanda Ankara hükümeti ve Babıâli davet edilecektir. Babıâli murahhaslarına ya İzzet veya Tevfik Paşa riyaset edecektir.</p>
<p class="calibre1">26 Ağustos - Her gün olduğu gibi matbaada çalışıyoruz. Henüz Çatalca üstüne yürüyen Yunan fırkalarından endişe içindeyiz. Bir rivayete göre eğer biz son teklifleri reddedersek, Yunanlılar İstanbul'u alacaklar. Bütün ümit Fransız işgal ordusunun ve siyasetinin mukavemetine bağlıdır. Henüz Saray, Babıâli ve hepsinin fevkinde Kroker Oteli'nin saltanatı var. Rum ve Ermeni sansürlerinden geçirebilmek için yazılarımızı bin itina ile yazıyoruz.</p>
<p class="calibre1"><span class="t1">Ankara</span> yolcularından bermutad hazırlık ve harp haberleri alıyoruz. Bu haberlere kendilerinin de inandığı yok. Fakat hemen herkesin kafasına şu ''fikr-i sabit'' yerleşiyor: Bu sonbaharda eğer Ankara iyi kötü bir harekette bulunmazsa, kışın Anadolu'yu tutmak mümk<span class="t1">ü</span>n değildir. Ordunn siperler içinde bir kış daha geçirmeye tahammül edeceğinden şüphe ediyoruz. Usanç umumidir. Zafer kelimesi, ancak politika edebiyatının ağzında, salahiyet sahibi zannettiklerimizin hemen hepsi bizim bir taarruz teşebbüsümüzün cinnet old<span class="t1">u</span>ğu kanaatindedir. Sonra öğrendik ki, Ankara'da dahili vaziyet daha başka türlü değildi. Zafere iman etmiş olanlar orada da ekall-i kalil (azınlıkta) idiler. Bir gözümüz Çatalca'da, bir gözümüz Londra'da, siyasetin ani bir kararını bekliyoruz.</p>
<p class="calibre1"><span class="t1">''- Ne yapac</span>ağız?'' Hepimizin dilinde bu acı sual var; saat on bire geliyor. Arkadaşlarımızdan biri odadan içeri girdi, yüzünde sır taşıyanlara mahsus bir acaiplik göze çarpıyor.</p>
<p class="calibre1">''- Size Hilal-i Ahmerden (Kızılay) bir havadis getiriyorum, fakat son derece ihtiyat ile yazalım, doğru çıkmayabilir'' dedi. Havadis şuydu:</p>
<p class="calibre1">''Bugün öğleyin şehrimizin salahiyettar menabiinde (kaynakları) Kocaeli mıntıkasında Türk ordusu tarafından harekât-ı mühimme-i askeriye icrasına başlandığı söylenilmekte idi. Vakit geç olduğundan dolayı bu harekâtın bir taarruz mukaddemesi mahiyetinde olup olmadığını tahkik edemedik. Havadisimizin mevsukiyetine itimat etmekle beraber, karilerimizin tebliğ-i resmilerimize intizar etmelerini tavsiye ederiz. Haber doğru ise Allah ordumuzla beraberdir, net<span class="t1">i</span>ceye itminan ile muntazır olabiliriz.''</p>
<p class="calibre1">Ve tam altında Ajans Röyter'in bir tebliği: Murahhaslar Venedik'te ya Saray-i kralide yahut Lido adasında içtima edeceklerdir.'' </p>
<p class="calibre1">27 Ağustos - Roma'dan bir küçük telgraf var: ''Menderes vadisinde Türk ileri hareket<span class="t1">i teeyyüd (gerçekleşiyor) ediyor.''</span></p>
<p class="calibre1">Atina'dan gelen başka bir telgrafta deniyor ki: ''Türkler vakıa cephenin bazı noktalarında kuvvetsiz müsademelere teşebbüs etmişlerdir. Bu faaliyet ehemmiyetsiz müsademeler mahiyetindedir.''</p>
<p class="calibre1">Hilali Ahmer'den, Fransız m<span class="t1">ehafilinden, her taraftan tahkik ediyoruz. Muhbirler havadissiz dönüyor. Akşama kadar öldürücü bir merak içindeyiz. Havada asabiyet var.</span></p>
<p class="calibre1">28 Ağustos - Anadolu, telgraf ve posta muhaberatını tatil etmiştir. Motorlar ve kayıklar Anadolu ile İstanbul arasında münakalattan men olunmuştur. Ve ilk doğru haber: ''Ordumuz Afyonkarahisar cephesinde Yunan hatlarına taarruz etti. Yunan tebliği ise mütemadiyen muvaffakiyetsizliğimizden, geri çekildiğimizden bazı kariyeleri birer müddet işgal ettiğimizden bahsediyor.</p>
<p class="calibre1"><span class="t1">I</span>stırap içinde eziliyoruz: ''- Muvaffak olamazsak, her şey bitti, değil mi?'' Bu suale herkes: ''- Evet!'' cevabını veriyor. Ya Mustafa Kemal Paşa, o nerede? Herhalde taarruzu bir maksada veriliyor. Bazıları diyorlar ki: ''- Meclis'teki muhaliflerden o kad<span class="t1">a</span>r bıktı ki herçebadâbat bir harekete geçti.'' Bu herçebadâbat'' sözünü reise bir türlü yakıştıramıyoruz. Muhakkak bir bildiği, bir düşündüğü var. Fakat nedir? O esnada bir lahza onun beynindeki esrara vakıf olmak için canımızı vereceğiz. İstanbul'u taarru<span class="t1">z</span>un muvaffakiyetinden sonraki meserretten ziyade, bir ric'atten sonraki facialar işgal ediyor. Sokakta ecnebi askerlerini bizi yemeğe hazırlanan canavarlar gibi görüyoruz.</p>
<p class="calibre1">29 Ağustos - Anadolu hâlâ susuyor. ''Akşam'' da rivayet kabilinden bir havadis: ''Bir habere göre askerlerimiz Afyonkarahisar'a girdiler.'' Fakat altında meseleyi tasrih ediyoruz: ''Bu sabah telgrafhane hiçbir malumat almamıştır. Yunanlılar da öğleye kadar hiçbir tebliğ vermediler.''</p>
<p class="calibre1">30 Ağustos - Anadolu tebliğleri karanlık içinden ilk ışıkları getirdi. Dört sütun büyük serlevha ile şu havadis veriliyor. ''Ordumzun sol cenahı düşmanın bir seneden beri tahkim ve tel örgülerle takviye ettiği üç sıra siperden mürekkep müstahzar mevazii tamamen zaptederek süngü hücumlarıyla Afyonkarahisar'a <span class="t1">g</span><span class="t1">irmiştir. Üsera (esirler) ve ganaim pek çoktur.''</span></p>
<p class="calibre1">Rivayet istediğiniz kadar: Eskişehir'i zaptetmişiz, Bilecik Boğazı ateşimiz altında imiş. Bir akşam gazetesi bizi fersah fersah geçiyor, hatta Uşak'ın alındığını bile yazmak gayretkeşliğine düşüyor. Aramızda şöyle konuşuyoruz: ''- Anlaşılıyor ki Uşak-Bursa hattını alacağız. Şimdiden meseleyi bu kadar büyültmeye ne lüzum var? Ahali muvaffakiyetimizin derecesini ölçmek imkânlarını kaybedecek...'' Bu gazetenin havadisleri muhayyel, buna şüphe yok ve biz mesle<span class="t1">k</span>, biraz da siyaset endişesiyle onun bu yaygarasından sıkılıyoruz. Meğer o gün Yunan ordusu artık yokmuş; hakikat, akşam uydurucusunun hayalini bile geride bırakmış. Meğer o gün İzmir'e doğru yürüyormuşuz.</p>
<p class="calibre1">31 Ağustos - Sönük bir gün, son havadis şu: ''Taarruzumuz olanca şiddetiyle berdevamdır, yalnız henüz resmi haberler gelmemiştir.'' Gönlümüz kararıyor. Acaba bir bozguna mı uğradık?</p>
<p class="calibre1">Ertesi sabah zafer haberleri tevali (devam) etti. Gazeteleri sormayınız, hepsi serlevha halinde çıkıyor: ''Yunanlılar Dumlupınar meydan muharebesini kaybettiler; kahraman ordumuz mağlup Yunan kıtaatını Uşak'tan evvel yakalamış ve kısmı küllisini imha derecesinde bir hezimete uğratmıştır. Eskişehir istirdat edilmiştir. Mukaddes Bursa'nın istirdadı haberine an be an intizar edi<span class="t1">yoruz.''</span></p>
<p class="calibre1">Fakat henüz izah edemediğimiz bir nokta var: Bizim tebliğlerimiz pek ihtiyatlı geliyor. Erkân-ı Harbiye'nin sükutunu bir türlü anlayamıyoruz. Bu son mübhemiyet günlerinde, galiba eylülün biriydi, akşam üstü adaya gidiyordum. Vapurda büyük bir Rum kalabalığı vardı. Eski yeisleri gitmiş, bir şeyler konuşuyorlar, gülüşüyorlar, bize garip bir tarzda bakıyorlardı... Merakla soruşturdum, acaba ani bir musibete mi uğramıştık? Arkadaşlarımdan biri, çeneleri kilitlenmiş, yanıma sokuldu, kulağıma eğilerek: <span class="t1">'</span>'- Güya bozulmuşuz. Uşak'ta Mustafa Kemal Paşa'yı esir almışlar.''</p>
<p class="calibre1">O dakika nasıl ölmediğime hayret ediyorum. Geceyi nöbet içinde kendini kaybeden bir ağır hasta gibi hezeyan içinde geçirdim. Sabahleyin matbaaya can attık; kimimiz Hilal-i Ahmere, kimimiz Beyoğlu'na koştuk. Şehirde büyük yağmurlardan evvelki boğucu hava vardı, teneffüs edemiyorduk. Hilal-i Ahmer Ankara'ya sordu. Akşama kadar heyecan ve ateş içinde dolaştık, durduk.</p>
<p class="calibre1">Nihayet Hilal-i Ahmere bir şifre geldiğini haber verdiler. Bu şifre âdeta Türk tarihinin anahtarı idi; gittik, şu haberi okudular: ''Yeni Yunan Başkumandanı General Trikopis, Erkân-ı Harbiye Reisi, Levazım Reisi, Onüçüncü Fırka Kumandanı 2 Eylül akşamı Uşak civarında esir edilerek Mustafa Kemal Paşa Hazretleri'nin karargâhlarına<span class="t1"> </span>gönderilmiştir. Başkumandan Mustafa Kemal Paşa Hazretleri esirlerine nezaketle muamele ederek yeni başkumandanı mukadderatın bu cilvesinden dolayı teselli eylemiştir.''</p>
<p class="calibre1">Güya havadisi gizli tutacaktık, Ankara'nın tenbihi böyle idi. Mümkün olsa gazeteyi bir tarafa bırakıp münadi gibi sokaklarda bağırırdık. Susmak ve saklamak mümkün mü idi?</p>
<p class="calibre1">Nihayet ''Akşam'' gazetesinin matbaa pencerelerinden, sokakta çıldırmış gibi saçlarını yolan, göğüslerini döven, yerlere yatarak çırpınan halka tevzi ettiğimiz nüshası ve bütün sayfayı dolduran klişe: ''Elhamdülillah İzmir'e kavuştuk.''</p>
<p class="calibre1"><span class="t1">Başkumandan ilk günü beyannamesini şu cümle ile bitirmişti: ''Ordular, ilk hedefiniz Akdeniz'dir, ileri!..''</span></p>
<p class="calibre1">Ve son günü hadiselere şu cümle ile nihayet veriyordu: ''Akdeniz hedefine varıldı.''</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1">ÇANKAYA'DA GURUP VARDI!..</span></p>
<p class="calibre1"><span class="t1"> </span></p>
<p class="calibre1">Atatürk'ün kuvvetli hafızasında ilk zaaf alametleri: Florya köşkünde bir akşam - İlk maddi çöküş ve sarsılış halleri - Atatürk'ün hayran kaldığı mizaç hususiyetleri - İlk teşhis ve sonrası - Çankaya'da son sofrası</p>
<p class="calibre1"><span class="t1"> </span></p>
<p class="calibre1">Kendisini İzmir'de yakından tanıdığım zaman:</p>
<p class="calibre1"><span class="t1">- Paşam bilir misiniz sizi ilk defa nerede görmüştüm, diye sormuştum.</span></p>
<p class="calibre1">- Evet, dedi, Edirne Valisi Hacı Adil Bey'le beraber Dimetoka'ya gelmiştiniz. Biz de Fethi Bey'le gelenleri karşılamaya çıkmıştık. Hacı Adil arabada yanına Fethi Bey'i almalı idi. Enver'le Fethi Bey'in arası açık olduğu için ne olur ne olmaz yine sizi aldı.</p>
<p class="calibre1">Dona kalmıştım. ''Tanin'' muhabiri olarak Edirne'ye gidişim 1913'te idi. İsmi yeni yeni duyulan bir gazeteci idim. Mustafa Kemal Bey'i görmüş, fakat kendisi ile fırsat bulup görüşememiştim. 1922'de, bunca hadiselerden sonra bana, kendimin bile unutmuş olduğumu hatırlatmakta idi.</p>
<p class="calibre1">Hafızası, hayühuy içinde geçen karmakarışık ve kalabalık bir gecenin en küçük vakalarını ve konuşmalarını ertesi akşam teferruatı ile anlatabilecek kadar kuvvetli idi.</p>
<p class="calibre1">1937'de hayli uzun süre bir Almanya seyahatinden İstanbul'a dönmüştüm. Sonbahara doğru idi. Henüz deniz köşkünde oturan Atatürk'ü görmek üzere Florya'ya gidip yaverler dairesine uğradım. Baş yaver<span class="t1">:</span></p>
<p class="calibre1">- Taraçada İnönü ile konuşuyor, dedi.</p>
<p class="calibre1"><span class="t1">- Acele yok. Akşam misafirlerle beraber görürüm, dedim.</span></p>
<p class="calibre1">Bir aralık baş yaver bir iş için yanına gitti. Dönüşte:</p>
<p class="calibre1">- Bana bekleyen kimse olup olmadığını sordu. İsminizi söyledim. Hemen gelsin, dedi.</p>
<p class="calibre1">Kalkıp gittim. Başbakanla küçük bir masa önünde oturuyorlardı. İkisinin de pek neşesi yoktu. O vakitler İş Bankası çevreleri hükümetin dar buldukları para politikasından şikâyetçi idiler. İnönü de para değeri üstünde titremekte ve enflasyona doğru yayılmak ihtimallerind<span class="t1">e</span>n pek ürkmekte idi. Meğer daha önce bu mesele üzerinde sertçe bir konuşma olmuş. Atatürk biraz sıkılmış olmalı ki bahsin kapanması için geldiğimi duyunca beni çağırmıştı:</p>
<p class="calibre1">- Çoktan beri buluşamadık. Seyahatiniz nasıl geçti, dedi.</p>
<p class="calibre1"><span class="t1">- Almanya'daki davetliler</span> arasında idim. Birçok yerleri dolaştık. Hitler Almanyası'nı yakından tanıdık.</p>
<p class="calibre1">- Yahu sana bir sual sorayım, Şaht denilen adam Hitler'e bunca parayı nasıl bulup verebiliyor? Harcadığı milyarların altın karşılığı mı var?</p>
<p class="calibre1"><span class="t1">- Vallahi paşam bilirsiniz, ben ma</span>li işlerden hiç anlamam. Fakat sanıyorum ki Almanlar, mesela Adana sulaması gibi, kendi kendini ödeyecek işler için para karşılığını aradıkları yok. Fakat hiçbir gelir vermeyecek olan anıtlar gibi işler için...</p>
<p class="calibre1">İnönü birden sözümü keserek ve Şaht hokkabazlığının bizim için mahzurlarından bahsederek, hazineyi batağa sürükleyeceğini söyledi. Şaştım. Belki de İnönü para bollaşması fikrini güdenlerle konuştuğumu sanmıştı. Bir müddet sonra misafirler geldiler, sofraya geçtik.</p>
<p class="calibre1">İçki âleminde sabahlara kadar kalsa, hafızasının bulandığına pek az rastladığımız Atatürk, henüz ilk kadehi tamamladıktan biraz sonra, iki üç gece önce masada iki arkadaşı arasında geçen bir vakayı ele alarak, bana döndü:</p>
<p class="calibre1">- O akşam sen de burada idin, haklı mıyım, değil miyim, diye sordu.</p>
<p class="calibre1">İçim ıstıraptan burkuldu. Kalabalık arasına gelmemiştim. Bir vaka ile geçmiş olan yarım saat öncesi bile hafızasından silinip gitmişti. Nihayet 56 yaşında idi.</p>
<p class="calibre1"><span class="t1">*</span></p>
<p class="calibre1">Atatürk'ün bizi şaşırtan hassalarından biri de vücutça ve kafaca yorulmaksızın, dikkati hiç gevşemeksizin çalışma kabiliyeti idi. Ertesi gün manevrada beraber çalışacağı arkadaşları ile gece yarısına kadar gazinoda kaldıktan ve onları uyumaya gönderip kendisi vereceği vazifeleri hazırlamak üzere sabahladıktan sonra, şöyle bir yüzünü yıkayıp tı<span class="t1">r</span>aş olarak, yine herkesten erken kıtaları başına gittiğini dostlarından duymuştuk. Ben 43 yaş ile 58 yaş arasında yakınında bulunmuştum. Memleket dolaşmalarında maddi zahmetlere hepimizden fazla dayandığını görürdük. Bir defa Dikmen kırlarında bir piknikte<span class="t1">n</span> sonra koşmacalı bir bohça oyunu oynamıştık. Bir delikanlı kadar çevik, hızlı ve seğirtgen idi. Büyük nutku 47 yaşında yazmıştır. Çalışma odasında yarı ayaküstü, yarı oturarak ve yüzlercesi arasından vesikalar ayırarak, nutkunu dikte ederdi. Yorulan değiş<span class="t1">i</span>rdi. Bir defasında pek genç bir arkadaşı baygınlık geçirmişti. Akşama doğru bir banyo aldıktan sonra hiç dinlenmeden sofraya iner, o gün yazdıklarını bize okur veya okutur, hadiseler üzerinde tartışmalar yapardı. Bir kitabı merak edince, koskoca bir cilt <span class="t1">d</span>e olsa, bitirmeden uyumaz veya pek az uyku aralaması ile okumaya devam ederdi. Sonra sofrada etrafını çizdiği fıkraları tekrarlardı. Eğer bildiğiniz bir eserse, Atatürk'ün en can alıcı fikirler üstünde durmuş olduğunu anlardınız.</p>
<p class="calibre1">Atatürk akşamları bir müddet bilardo oynardı. Açıkhavada ve at üstünde geçen subaylık ve komutanlık hayatından sonra uzun oturuculuk devrinde bu oyun onun başlıca idmanı idi. 1937'de, çok defa, geç vakit yukarı kattan inip, istakayı bir iki defa vurduktan sonra kesilerek rengi ve<span class="t1"> </span>bakışları yorgun:</p>
<p class="calibre1">- İçeriye geçelim, demeye başlamıştı. O zamanları dil işi ile uğraştığından, yahnız dimağını alabildiğine zorlandığını ve bunun da sinirlerini alt üst ettiğini görüyorduk.</p>
<p class="calibre1">Maddi bir çöküş ve sarsılış hali vardı. Sanki artık gitmeyen, gitmek istemeyen bir şeyi, eğilmez, bükülmez iradesi ile kendi içinden kendi itiyordu. Kalp, onun eşsiz hayatiyetini kaplayıp tutamıyordu.</p>
<p class="calibre1"><span class="t1">*</span></p>
<p class="calibre1">Arkadaşlarına karşı sonsuz denilebilecek bir müsamahası ve düşmanlarına karşı bile en kızdırıcı vakalarda hislerini uzun müddet kapalı tutan sinir hâkimiyeti Atatürk'ün hayran kaldığımız mizaç hususiyetleri arasında idi.</p>
<p class="calibre1">Yakup Kadri, Ruşen Eşref ve ben Çankaya'daki eski köşkünün hemen her akşamki davetlilerinden idik. İnkılabın heyecanlı ve şevkli günlerinde birçok defalar gün ağarırken evlerimize dönerdik. Atatürk istediği kadar uyumakta serbestti. Fakat biz gündüz de çalışmak zorunda idik. Her akşam değişen misafirlerden biz değişmeyenlere, kimseye haber vermeden erkence çıkabilmek müsaadesini vermesini istemiştik:</p>
<p class="calibre1">- Doğru, dedi, siz gidin, ama arkanızdan çıkıştığımı işitirseniz ehemmiyet vermeyin. Çünkü herkes sizin gibi yaparsa ben kiminle oturayım?</p>
<p class="calibre1">Meclislerine ve sohbetlerine doyum olmadığı için yine de geç saatlere kadar kalırdık. Biz onu bir babadan farksız sayar, bir can arkadaşından farksız severdik. O da bizi genç kardeşleri bile değil, yaş farkı azlığına rağmen oğul gibi tutardı.</p>
<p class="calibre1">Eski köşkün yemek odasından bilardolu hole çıkılan kapı yanında bir kanepe vardı. Bir gece yorulmuş, sofradan kalkarak kanepeye uzanmıştım. Bir aralık kapının açıldığını hissettim. Atatürk idi. Sıçrayıp affedersiniz, demeye bile fırsat kalmadığından uyumuşluğa vurdum. El yıkayacağı yer, tam karşımdaki merdivenin sahanlığında idi. Atatürk'ün beni uyandırmamak için ayak ucuna basar <span class="t1">g</span>ibi yavaşça merdiveni çıktığını, hâlâ gözüm yaşararak hatırlarım.</p>
<p class="calibre1">1937'den sonra asabi muvazenesinin gitgide bozulduğunu görüyorduk. Pek alıngan olmuştu. Devamlı bir boşanma ihtiyacı içinde kıvranan sinirlerini güç tuttuğunu hissederdik. Hele sofra biraz uzadıktan sonra pek dikkatli davranırdık. Ben cıgarayı bırakmıştım. Ara sıra pipo içerek avunuyordum. Bir gece geç vakte kadar süren dil bahisleri arasında usulca kalkarak yaverler odasına gittim. Niyetim bir pipo içmekti. Daha tütün kesesini cebimden çık<span class="t1">a</span>rmadan bir garson geldi. ''- Paşa hazretleri sizi istiyorlar!'' dedi. Daha o gitmeden bir ikinci, bir üçüncüsü koştu. Hemen odaya döndüm. Sapsarı idi. Bir hayli söylendiği de belli idi. Yerimi boş gördüğüne sinirlenmişti. Kendinden kaçınılıyor ve kaçılıyo<span class="t1">r</span> vehmi içinde, hiçbir kayıtsızlığa tahammülü kalmamıştı. Bana:</p>
<p class="calibre1"><span class="t1">- Nerede idiniz, diye sordu.</span></p>
<p class="calibre1">- Biraz baş yaverin yanına gitmiştim.</p>
<p class="calibre1"><span class="t1">- Gecenin bu geç saatinde baş yaverle görüşecek işleriniz ne idi?</span></p>
<p class="calibre1">- Hayır efendim, görüşmeye gitmedim. Ben bir senedir cigarayı bıraktım. Fakat nikotini bırakamadım. Ara sıra pipo içiyorum. Büyüklerin yanında pipo içilmeyeceği için dışarı çıkmıştım, dedim. Choc kuvvetli idi:</p>
<p class="calibre1"><span class="t1">- Pekiyi, buyurun, oturun dedi.</span></p>
<p class="calibre1"><span class="t1">*</span></p>
<p class="calibre1">Bütün bunların sebebi, karaciğerini için için kemiren onulmaz bir illet olduğunu bilmiyorduk. Bu, öne hafıza zayıflamasından başlamıştı. Sonra sık sık burun kanamaları devri geldi. Daima yanında bulunan hekimlerinin neden bu araza ve umumi çöküntüye dikkat etmediklerini ve hepsini pek basit birer sebebe bağlayarak geçi<span class="t1">ş</span>tirdiklerini doğrusu hâlâ anlayamıyorum. Burnu kanadıkça, biraz bakarız, geçer, derlerdi. Sonra kaşınmalar başladı. Atatürk eski Osmanlı tabiri ile pek ''müeddeh'' bir efendi idi. Meclis'ten hususi bir ihtiyaç yüzünden kalkması lazım geldiği zaman bile, y<span class="t1">a</span>kınlarından birine:</p>
<p class="calibre1">Galiba sen bana bir şey söyleyecektin, gibi bir bahane bulur, beraberce oda veya salondan çıkarlar, ona:</p>
<p class="calibre1">Sen biraz bekle, der ve el yıkamaya öyle giderdi. Sonra beraber dönerlerdi.</p>
<p class="calibre1">Atatürk kaşınmaya, hem de eğilerek bacaklarını kaşımaya dayanamıyordu:</p>
<p class="calibre1">- Bu evde gözle görünmez kırmızı böcekler varmış, diye tutturmuştu.</p>
<p class="calibre1">Evde başka hiç kimse ve hiçbirimiz böyle bir rahatsızlık duymuyorduk. Fakat kendisini teselli etmek için aynı şüpheye düştüklerini söyleyenler de olurdu. Hatta bir sey<span class="t1">ahatte evin baştanbaşa en tesirli ilaçlarla temizlenmesini emretmişti.</span></p>
<p class="calibre1"><span class="t1">*</span></p>
<p class="calibre1">Çankaya'da gurup vardı. Güneş ufkun üzerinde artık kızarıyordu. Atatürk, bizim elimizden, yirminci asrın en büyük milli kahramanı milletinin elinden, bir büyük deha insanlığın elinden gidiyordu. Askerlikte ve politikadaki hiç şaşmaz sağduyusundan başka, bütün maddi manevi varlığında bir göçüş hali seziyorduk. Atatürk, sonsuz ölüm ülkesinin eşiğinde idi. Onun, bir dönülmez yolda bizden uzaklaştığını yana yana anlıyorduk.</p>
<p class="calibre1"><span class="t1">Hatay, büyük</span> ıstırabı idi. Sanki bir can sevgilisi ağyar kucağında imiş gibi, çırpınıyordu. Bu çırpınışlarının pek de tabii olmayan bazı taşkınlıklara varmasından kaygılananlar da olmuştu:</p>
<p class="calibre1">- Acaba bir sabah uyanıp memleketi harbde mi bulacağız? diye sorarlardı.</p>
<p class="calibre1"><span class="t1">Ama </span>onun son bakış saniyesine kadar süren askeri ve siyasi sağduyusu, sinirlerine, ruh ateşlerine ve gönül nöbetlerine hâkim olmakta devam ediyordu. Bir akşam sivil arkadaşlarından birinin:</p>
<p class="calibre1">- Paşam, ne diye kendinizi bu kadar üzüyorsunuz? Yarın bir tümen asker yollarsanız Hatay'ı alırsınız. Almanlar Renani'ye girdiler de sanki Fransızlar ne yaptılar? Renani için harekete geçmeyenler, Suriye'nin bir sancağı için mi Türkiye ile harbe kalkışacaklar? demesi üzerine gözleri birden durarak ve durularak:</p>
<p class="calibre1"><span class="t1">- Evet, yar</span>ın sabah bir tümen asker yollasam, Hatay'ı alabilirim. Renani için harekete geçmeyen Fransızlar bir Suriye sancağı için bizimle harbe girmezler. Bunu da bilirim. Fakat ya bu sefer şeref ve namus meselesi yaparlarsa? Milletler belli olur mu? Ben bir sancak<span class="t1"> </span><span class="t1">için Türkiye'yi harp tehlikesine sokmam, diye cevap vermişti.</span></p>
<p class="calibre1"><span class="t1">*</span></p>
<p class="calibre1">Nihayet tıp, zalim teşhisini koydu. Kendisine gerçeği olduğu gibi söylemediler de, tam bir perhiz disiplini içine aldılar. Birkaç gün yatak odasında kaldı. Bir akşam başyaver beni telefonla arayarak karımla beraber Atatürk'e akşam yemeğine davetli olduğumuzu bildirdi. Gittik. Birkaç kişi idik. Atatürk, solgun ve sararmış, masaya oturdu:</p>
<p class="calibre1">- Ben hiçbir şey içmeyeceğim. Fakat bir şeyler içiniz. Konuşunuz. Bir müddet böyle yapalım, dedi.</p>
<p class="calibre1"><span class="t1">Akşam s</span>essiz ve neşesiz, o ve herkes kendi içine bükülmüş ve büyük bir sırrın karanlığına gömülmüş olarak geçti. Fırtınadan sonraki deniz gibi, bitkin bir durgunluğu vardı. Dudakları güç oynuyordu. Şevk, onun bahçesine son yapraklarını dökmüştü. O kadara güzel i<span class="t1">n</span>ce dudaklarının o kadar tatlı ve ısıtıcı gülüşü, bir ıtır gibi uçmuştu. Baba Atatürk, arkadaş Atatürk, karındaş Atatürk, varlığı bir hava gibi içini kaplayan, daha on yıl önce en güzel tanrılardan daha güzel, Omiros'un (Homeros) kahramanlarından daha dest<span class="t1">a</span>nkâri, altın saçlı, çevik ve kıvrak, o 43 yaşındaki gencin hatırası, bir asırlık eski ve uzak bir hayale dönmüştü.</p>
<p class="calibre1">O akşam Çankaya'da dostları ile son sofrası idi.</p>
<p class="calibre1"><span class="t1">*</span></p>
<p class="calibre1">Ankara istasyonunda son defa selamlamaya gitmiştik. Güneyden gelen trenden indi, garın salonuna kadar güçlükle geldi, ayakta duramayarak oturdu. Yanımda bulunan Saracoğlu:</p>
<p class="calibre1"><span class="t1">- Falih, Atatürk'ün derisinin rengine bak. Bu bir ölü rengi... dedi.</span></p>
<p class="calibre1"><span class="t1">Daha önce, Bursa'da bir kriz geçirdikten sonra vapura binerken Ali Fuad Cebesoy'a:</span></p>
<p class="calibre1"><span class="t1">- Bu başka hasta</span>lık... Bildiğiniz hastalıklardan değil bu... Akşam şerifler hayırlar olsun! dediğini işitmiştim.</p>
<p class="calibre1">Bu bir ayrılık çeşmesi vedaı idi: Atatürk'ü bir daha geri gelinmeyen sefere yolcu ediyorduk.</p>
<p class="calibre1">Son acı hasretlerinden biri, iyi olursa bir yaylaya gitmek, orada serin kaynak suları ve süt içmek özlemesi olmuştu. İkincisi de orduyu ve halkı 15'inci yıldönümü töreninde bir daha görebilmekti. Şeref tribünündeki asansör bunun için yapılmıştı. Anadolu yaylalarındaki koyun sürülerinin çan sesleri kulağında, çelik miğ<span class="t1">f</span>er başlıklı askerlerinin ve önlerinden geçtiği vakit çılgınca alkış tutan halkının hayali gözlerinde, bir vatan ve bir millet kurtarıcısı, en hazin bir gurbet yalnızlığı içinde gözlerini kapadı.</p>
<p class="calibre1">O gün yandık. Günlerce, haftalarca, üstümüze memleket yıkılmış gibi, bir can bunaltısı içtinde kıvrandık.</p>
<p class="calibre1">Atatürk, şimdi bu satırlar üzerinde yaş döken gözlerim kapanıncaya kadar, senin hatıralarını bekleyen nöbetçi neferi olmak şerefini, ömrümün son vazifesi sayacağıma emin ol!</p>
<p class="calibre1">Senden önce ölmek ne bahtiyarlıkmı<span class="t1">ş.</span></p>
<p class="calibre1"><span class="t1"> </span></p>
<p class="calibre1"><span class="t1">KISA HATIRALAR VE FIKRALAR</span></p>
<p class="calibre1"><span class="t1"> </span></p>
<p class="calibre1"><span class="t1">''Mekke'ye şapka ile gireceksin!''</span></p>
<p class="calibre1"><span class="t1"> </span></p>
<p class="calibre1">Atatürk sağ iken, büyük İslam kongrelerinden birine biz de çağrılmıştık. Kongre Mekke'de toplanacaktı. Atatürk'ün bir delege göndermeye razı olup olmayacağını merak ediyorduk.</p>
<p class="calibre1"><span class="t1">Hiç t</span>ereddütsüz karar verdi. Türklüğünden kibir denecek kadar gurur duyan büyük adam, milleti ile aynı dinden olanları da gerilik ve kölelikten kurtulmuş görmek için elinden geleni yapmak istemiştir. Müslümanlık yeniden şereflendikçe nasıl Türklerin bunda mane<span class="t1">v</span>i bir hissesi olacaksa, on milyonlarca Müslüman ya geri, ya köle kaldıkça bundan Türklere de bir utanç payı düşmemek ihtimali var mı idi?</p>
<p class="calibre1">Biliyordu ki Mekke'ye şapka ile gidilemez. Amma daha iyi biliyordu ki başlık ve kıyafet değiştirmekle din değiştireceğini zanneden bir cemiyet de ne gerilik, ne de kölelikten sıyrılabilir. Milletvekillerinden Edip Servet Tör'ü çağırdı:</p>
<p class="calibre1">- Mekke'ye gidip beni temsil edeceksin, dedi. Türksün ve Müslümansın. Türklük, Müslümanlığın öncüsü ve kılavuzudur. Müslüman milletleri medenileşmekten alıkoyan bâtıl itikatları yıkmak için Mekke'ye şapka ile gireceksin. Kara taassup seni parçalamaya bile kalksa, başını vereceksin, fakat eğilmeyeceksin.</p>
<p class="calibre1">Edip Servet Tör, Mekke'ye şapka ile girdi. Müslüman delegelerinin en fazla itibarlısı o idi. Kongrenin sonuna kadar, Mustafa Kemal mucizesine hayranlık duyan heyetler arasında, Kemalist Türkiye'yi efendice temsil etti.</p>
<p class="calibre1"><span class="t1">*</span></p>
<p class="calibre1">Malatya kayısıları</p>
<p class="calibre1"><span class="t1"> </span></p>
<p class="calibre1">Bir seyahatten dönüşünde Malatya'ya uğrayan Atatürk kendini pek sıcak karşılayanlarla görüşmek için belediyeye gider. Salonda yerli mahsullerden örnekler göstermek üzere bir vitrin varmış. Şöyle bir gözden geçirir, altın sarısı kayısılarla dolu bir kutu pek hoşuna gider:</p>
<p class="calibre1">- Ne güzel kayısılarınız var, der.</p>
<p class="calibre1"><span class="t1">Önü ilikli Belediye Reisi:</span></p>
<p class="calibre1"><span class="t1">- Evet efendimiz</span>, pek nefistir kayısılarımız, dedikten sonra daha iyi görmesi için kutuyu vitrinden çıkarıp kendisine getirir. Atatürk:</p>
<p class="calibre1">- Cidden güzelmiş, diyerek ve ikram edeceklerini sanarak birkaçını yemeye hazırlandığı sırada Belediye Reisi:</p>
<p class="calibre1"><span class="t1">- Evet efendimiz çok güz</span>eldir, der ve kutuyu alıp yine vitrine götürür.</p>
<p class="calibre1">Atatürk böyle hallerde pek "mahcup delikanlı" idi, imrentiden yutkunur, biraz sonra yanındakilere:</p>
<p class="calibre1">- Artık dönelim, der.</p>
<p class="calibre1">Trene binip Ankara'ya yollanırlar.</p>
<p class="calibre1"><span class="t1">Ankara'da hiç şüphesiz Malatya milletvekillerine</span><span class="t1"> azizlik etmek için:</span></p>
<p class="calibre1">- Geceyi Malatya'da geçirecektim, ama benden bir kutu kayısıyı esirgeyenlerin nasıl misafiri olurdum, diye hıncını almıştı.</p>
<p class="calibre1"><span class="t1">*</span></p>
<p class="calibre1">İsmet Paşa Lozan'a nasıl gönderilmişti?</p>
<p class="calibre1"><span class="t1"> </span></p>
<p class="calibre1">Cephe kumandanı olarak Mudanya görüşmelerini idare eden İsmet Paşa, Lausanne'da Türkiye delegelerine reislik etmeyi hatırına bile getirmemişti. Atatürk'ün kendisinden dinlediğimize göre, Franclin Bouillon kendisine:</p>
<p class="calibre1">- Barış konferansında siz bulunmalısınız, demişti.</p>
<p class="calibre1"><span class="t1">Atatürk:</span></p>
<p class="calibre1">- Olabilir, ama ben memleket dışına gitmem. Konferansı İzmir'de toplayabilir miyiz, diye sorması üzerine Franclin Bouillon:</p>
<p class="calibre1">- Sizinle görüşebilecek kadar ehemmiyetli şahsiyetleri İzmir'e getirebileceğinizi sanmıyorum, cevabını verdi.</p>
<p class="calibre1">- O halde Türk baş delegesi, ben olmam. Siz tanımış olduğunuz arkadaşların arasından bu işi en iyi kim yapabilir, dersiniz.</p>
<p class="calibre1">Fransız diplomatı hiç tereddüt etmeden:</p>
<p class="calibre1">- İsmet Paşa, dedi.</p>
<p class="calibre1">Atatürk ilave etmişti: "- Doğrusu Franclin Bouillon teklif edinceye kadar İsmet'i düşünmemiştim.''</p>
<p class="calibre1">Fakat İsmet Paşa'ya hemen bir rakip çıktı: Rahmetli Kâzım Karabekir! Atatürk onu kırmaksızın vazgeçirmek için:</p>
<p class="calibre1">- Yalnız bir mesele var. Sizin Ruslarla aranız kötü. Baş delege olmanız bize faydalı olmaz, dedi.</p>
<p class="calibre1"><span class="t1">- O halde bu vazifeye bir asker seçmeliyiz.</span></p>
<p class="calibre1">O sırada bir ajans telgrafı Rusların Lausanne Barış Konferansı'na katılmayacaklarına dair bir haber yaymıştı. Rahmetli Kâzım Karabekir bunun üzerine hemen Mustafa Kemal'e geldi:</p>
<p class="calibre1">- Benim gönderilmekliğimde artık mahzur kalmadı, dedi.</p>
<p class="calibre1">Büyük Millet Meclisi Reisi ve Başkumandan ise İsmet Paşa'yı yollamaya karar vermişti. Ruslar konferansa katılsa da katılmasa da Lausanne görüşmelerini o idare edecekti.</p>
<p class="calibre1"><span class="t1">*</span></p>
<p class="calibre1">"Dili bu çıkmazda bırakamayız..."</p>
<p class="calibre1"><span class="t1"> </span></p>
<p class="calibre1">Türkçeyi ne kadar özleştirebiliriz, her yabancı kelimenin bir öz Türkçe karşılığı bulunacağını iddia eden dilciler ne dereceye kadar haklıdırlar. Atatürk bunu denemeye karar verdi. Şimdi hiçbirimizin manasını bilmediğimiz "baysal utku" onun resmi bir nutkunda kullanılmıştır. Bir gün beni yanına doğru çekip:</p>
<p class="calibre1">- Çocuk çıkmaza girmişizdir, dili bu çıkmazda bırakamayız, tabii yola döneceğiz, demişti, özleştirme denemesi de orada durdu idi.</p>
<p class="calibre1">Atatürk bu denemede gülünce bile göğüs germiştir. Hayli çetin bir fedakârlıktır bu. Boşa mı gitti acaba? Türkçeyi gerçi özleştiremedik, özleştirme, bütün diller için olduğu gibi Türkçe için de bir imkânsızlıktı. Fakat Osmanlıcayı Türkçeleştirdik. Akl-ı selime sağduyu dedik. Mayi-i mahruka akaryakıt dedik. Abide'ye anıt dedik.</p>
<p class="calibre1">Asıl bahsimiz bu değil. Biz Türkçeci idik, özleştirmeci değildik. Akşam toplantılarında dil bahsi çıkalıdan beri kendi işlerine dair terletici hesaplar vermekten kurtulduğu için bakanlardan biri özcü mü özcü olmuştu. Kendine kalsa Tetabu-i izafetten bile vazgeçmeyeceğine şüphe yoktu. Fakat o sırada "manga" kelimesinin Türkçesini arayanlarla birleş<span class="t1">iyordu.</span></p>
<p class="calibre1">Hiç unutmam, "şey" kelimesi üzerinde idik. Artık onu da yazılarımızda ve konuşmalarımızda kullanmayacaktık. Ben demiştim ki:</p>
<p class="calibre1">- Güzel Paşam, eğer mümkün olsa da ne kadar Türk ölüsü varsa bir anda diriliverseler ağızlarından ilk çıkacak hayret kelim<span class="t1">esi "şey" olurdu.</span></p>
<p class="calibre1"><span class="t1">Bakan isyan etti:</span></p>
<p class="calibre1">- Yoo dedi, Falih artık "şey" gibi koyu Arapçaları da dilde alıkoymaya kalkma.</p>
<p class="calibre1">İnandığından mı? Hayır... Bildiğinden mi? Hayır... Böyle söylemesi hoşa gideceğini sanmasından! Ve kendi işleri unutulması için en iyi çare bu olmasından!</p>
<p class="calibre1"><span class="t1">*</span></p>
<p class="calibre1">Atatürk'ün kadınlı erkekli ilk daveti</p>
<p class="calibre1"><span class="t1"> </span></p>
<p class="calibre1">Kuvayı Milliye'nin pek tanınmış alaylı kahramanlarından birinin ilk defa İstanbul'a gelerek Beyoğlu caddesinde çarşaflı, fakat peçeleri açık Türk hanımlarını gördüğü vakit:</p>
<p class="calibre1"><span class="t1">- Biz bunlar için mi</span> dövüştük durduk diye öfkelendiğini biliyorum. İlk Meclis mebuslarından biri de sımsıkı örtülü karısı ile birlikte Karacaoğlan karşısında, bir dükkâna girdiği için ağırca birtakım koridor dedikodularına uğradığı hatırımdadır. İkinci Meclis'te bile üç beş <span class="t1">k</span>adınla evli mebuslarla yan yana otururduk. Bunlar bilinmedikçe Mustafa Kemal'in Türk kadınını hürriyete kavuşturmak için neden İstanbul tramvaylarındaki harem perdelerini kaldırmakla işe koyulduğu pek anlaşılamaz.</p>
<p class="calibre1">Atatürk kadınlı erkekli ilk daveti, ikinci Meclis devrinde, eski Ankara'nın dar bir sokağında, Rum mektebinden galiba Türk ocağına çevrilme kerpiç bir yapının salonunda verdi. Herkes eşi ile beraber çağrıldığı için gelmemezlik etmelidir. Fakat kadınlar salonun sol tarafındaki iskemlelere oturdul<span class="t1">a</span>r, erkekleri de karşılarına dizildiler. Bu namehremlik havası içinde Atatürk'le birkaç arkadaşından ve hanımlarından başka ayakta kimse yoktu. Durgunluktan fazlaca sıkılmakla beraber, bize demişti ki: "- Ayaktakilere elinizden geldiği kadar itibar ediniz,<span class="t1"> </span>oturanlara hiç aldırmayınız. Tesirini gelecek defa görürsünüz."</p>
<p class="calibre1"><span class="t1">*</span></p>
<p class="calibre1"><span class="t1">Mazi</span></p>
<p class="calibre1"><span class="t1"> </span></p>
<p class="calibre1">Bir gün Atatürk, eğlence kabilinden, Fransızca kelimelerden birinin aslı Türkçe olması ihtimali olduğunu öne sürer. Ve aklı yattığı kadar izah eder.</p>
<p class="calibre1"><span class="t1">Dilci rahmetli Yusuf Ziya:</span></p>
<p class="calibre1"><span class="t1">- </span>Hayır, o Fransızca kelimenin aslı bu Türkçe kelime olamaz, der.</p>
<p class="calibre1">- Niçin olmazmış? Siz demin bir başka Fransızca kelime söylediniz. Aslı Türkçe olduğunu iddia ettiniz. Niçin sizinki olur da benimki olmaz?</p>
<p class="calibre1">Rahmetli alaycı idi:</p>
<p class="calibre1"><span class="t1">- Ne sizinkinin, ne bizimkin</span>in kitapta yeri yok. Sizin buluşunuz ihtimal yatakta sağdan sola dönerken hatırınıza geldi. Ben de bu sabah banyoda yıkanırken benzettim.</p>
<p class="calibre1"><span class="t1">*</span></p>
<p class="calibre1"><span class="t1">Atatürk'te suikast vehmini yaratanlar</span></p>
<p class="calibre1"><span class="t1"> </span></p>
<p class="calibre1">İttihat ve Terakki vehmi Cemiyeti Hafiye idi. 1908-1918 devrinin hafiyeleri, dalkavukları; sivil polis de kendini bu vehme göre ayarlamıştı. Üç kişi kulak kulağa verdi mi, hemen gizli cemiyet tertipçiliği şüphesi uyanırdı.</p>
<p class="calibre1">İktidara sokularak havadan geçim sağlamak veya nüfuz ticareti yapmak isteyenlerin başlıca sanatı, ulûlemirlerin vehimlerini durmadan oynatmaktır. Olmayanda bile vehim yaratmak bu sanatkârların hünerleri arasındadır. Mesela tanıdıklarım arasında en az vesveseli lider Atatürk'tü. Son yıllarına doğru sanatkârlar onda suikast vehmini yaratmışlar ve iyice sömürmü<span class="t1">ş</span><span class="t1">lerdir.</span></p>
<p class="calibre1">Bir gün Dolmabahçe Sarayı'nda kendisini böyle bir hava içinde bulmuştuk.</p>
<p class="calibre1"><span class="t1">- Pek ustaca tertip etmişler, diyordu.</span></p>
<p class="calibre1">Ermeniler kendisine suikast yapmaya karar vermişler. Bir akşamüstü, tam sofra vakti, sarayın telefonlarını dışarıdan kesecekler, birkaçı general ve subay üniforması ile saraya geleceklermiş. General arabası görünce polis ve nöbetçi ne yapar? Tabii selam durur. Suikastçılar böylece tam iç kapıya gelince, sarayın elektrikleri sönüverecekmiş. Sofrada bulunanlar hiç şüphesiz hatlarda bir a<span class="t1">r</span>ıza olduğuna hükmederek bir müddet düzelmesini bekleyeceklerinden, general ve subay kılıklı suikastçiler hemen merdivenleri sıçrayarak sofra halkını tabanca ateşinden geçireceklermiş.</p>
<p class="calibre1">Böyle bir tertibin aslı esası yoktu. Fakat o kadar iyi uydurulmuştu ki Atatürk inanmıştı. Bu uydurma tertibi sözde keşfetmeye giden sivil bir komiserle yanındakiler polis baskını sırasında bir kargaşalığa gelerek öldüler. Atatürk etrafındaki disiplin ve tecrid havası büsbütün arttı. Kimse de:</p>
<p class="calibre1">- Yalandır bu. Mesele sizi vehimlendirmek ve avuç içinde tutmaktır, demeye cesaret edememişti.</p>
<p class="calibre1"><span class="t1">*</span></p>
<p class="calibre1"><span class="t1">Gönlümün "Gazi"si ve Mustafa Kemal</span></p>
<p class="calibre1"><span class="t1"> </span></p>
<p class="calibre1">Atatürk, o zamanlar henüz Gazi Mustafa Kemal Paşa'dır, bir gün Çankaya yakınlarında gezindiği sırada bir köylü kulübesi görür. Yaverine:</p>
<p class="calibre1"><span class="t1">- Acaba içeri</span>de kimse var mıdır? Bir kahve içebilir miyiz, der.</p>
<p class="calibre1">İhtiyar bir adamcağız kapıyı açar. Tanrı misafirlerine baş sediri gösterir. Biraz hoşbeşten sonra Atatürk:</p>
<p class="calibre1">- Ne yaparsın, ne ile geçinirsin? Kimin kimsen var mıdır, diye sorar.</p>
<p class="calibre1">- Bir iki tarlamız var. Bu bağ da bizim. Çoluk çocuk geçinip gidiyoruz. Allah başımızdan Gazi Paşa'yı eksik etmesin de...</p>
<p class="calibre1">- Gazi Paşa'yı tanır mısın sen?</p>
<p class="calibre1">- Nasıl tanımam? Pehlivan gibi boylu boslu (kulübenin tavanını göstererek) maşallah hani buraya sığmaz... Sakalı da göğsüne kadar... Kıvır kıvır yiğit bıyıklı...</p>
<p class="calibre1">Atatürk yaverine eğilerek usulca: "- Sakın düzeltmeye kalkma... İhtiyarın hayalini bozmayalım" demiş. Köylüyü bir masal devini andıran kendi Gazi'si ile bırakıp çıkmışlar.</p>
<p class="calibre1"><span class="t1">*</span></p>
<p class="calibre1">Hindistan'a gittiğimde akın akın bizleri görmeye gelen Hindu ve  Müslüman  halkın da Atatürkleri kendilerine göre idi. Alnında kast benekli, mukaddes ineğin etini yiyenin eline el sürmeyen Hindu:</p>
<p class="calibre1"><span class="t1">- </span></p>
<p class="calibre1">Ah bir Atatürkümüz olsa da  İngilizleri  kovsa... derdi.   ''- Yalnız İngilizleri kovmakla kalmaz, ineklerinizi de ahıra sokar'' demezdim. </p>
<p class="calibre1"><span class="t1"> </span></p>
<p class="calibre1">Pakistanlı dostlarımız ise: </p>
<p class="calibre1">- Ah bizim de bir Atatürkümüz olsa... Hem İngilizleri kovsa, hem de bizi Hindulardan kurtarsa...'' dediklerinde, onlara da: ''- Bu kadarla durmaz... Kadınlarınızı çuvaldan çıkarır, üniversitenize garp tıbbını sokar'' cevabını vermezdim. </p>
<p class="calibre1"><span class="t1">*</span></p>
<p class="calibre1">İyi ki kendisi hakemlik etti</p>
<p class="calibre1"><span class="t1"> </span></p>
<p class="calibre1">Vaktiyle başlıca mesele rejimin ayakta durabilmesiydi. Bu da o vakitler Atatürk'ün yaşaması ve ölmesiyle sıkı sıkıya alakalı idi. Vaktin esnafları bunu görünce suikast uydurmaları sürmeye ve bundan nafakalanmaya bakıyorlardı. İş nereye kadar gitti idi, bilir misiniz, Ankara'da Büyük Millet Meclisi önünden istasyona giden bir cadde yolu ortasından keser. Şehirci Profesör Yansen, yokuş aşağı gelen kamyon ve otomobil<span class="t1">l</span>erle, öteki caddeden gelen kamyon ve otomobillerin çarpışmaması için, tam buluştukları yere geniş bir yuvarlak yaptı. Öyle ki her iki taraftan gelen nakil vasıtaları, ister istemez hızlarını son derece azaltmaya ve yuvarlağı yavaşça dönmeye mecbur idiler.<span class="t1"> </span>Ne polis, ne işaret konmadan bu yuvarlak, kazaları önlemekte idi. </p>
<p class="calibre1">İstanbul'da Post'un başına geldiği gibi, orada da Yansen'i kovdurmak isteyenler vardı. Atatürk'e gitmişler: </p>
<p class="calibre1">- Bu yuvarlak, size karşı suikastı kolaylaştırır, demişler. </p>
<p class="calibre1">O sırada ben İmar Komisyonu reisi idim. Atatürk merak etmiş, geldi, baktı, ''Yuvarlağı bıraktınız, belki etrafındaki yolu biraz genişletseniz iyi olur'' dedi, gittiydi. </p>
<p class="calibre1">İyi ki kendisi hakemlik etti, bir işgüzara kalsaydı, artık Yansen kominform ajanı mı, Hitler'in terti<span class="t1">pçisi mi olurdu, Allah bilir. </span></p>
<p class="calibre1"><span class="t1">*</span></p>
<p class="calibre1"><span class="t1">Halkla bir arada yaşamak arzusu</span></p>
<p class="calibre1"><span class="t1"> </span></p>
<p class="calibre1"><span class="t1">Florya Köşkü'nde Atatürk'e: </span></p>
<p class="calibre1"><span class="t1">- Küçükken Selanik'te denize girmez miydiniz? diye sordumdu. </span></p>
<p class="calibre1"><span class="t1">Bir acayip yüzüme bakarak: </span></p>
<p class="calibre1">- İnsanı çıplak görünce ne derlerdi o zaman? demişti. </p>
<p class="calibre1">İstanbul'da da denize girmek tahta hamam barakaları içinde ''gizli yapılan'' bir şeydi. Kibar bir zevk sayılmazdı.</p>
<p class="calibre1"><span class="t1">*</span></p>
<p class="calibre1">Florya üzerine ilk yazıyı vaktiyle ''Milliyet'' gazetesinde biz yazmıştık. Orada henüz hiçbir tesis yoktu. Atatürk ilgilenmeseydi, bu yazının da gazetelerimizin ortaya attığı bin bir fikir gibi unutulup gideceğine şüphe yoktu. </p>
<p class="calibre1">Bizim tasarladığımız Florya, bir kıyı caddesi ile Yeşilköy'e bağlanacaktı. Demiryolu geriye alınacaktı. Genişçe bir çevrede bütün yapılar kontrol edilecekti. Plan ve projeler, Fransız kıyılarında bu türlü eserler yapmış olan sanatkârlara ısmarlanacaktı. Florya İstanbul yakınlarında bir ayrı şehir parçası, kendi başına bir ''bütün'' olacaktı. </p>
<p class="calibre1">Demiryolunun arkaya alınması fikrine Atatürk itiraz etti: </p>
<p class="calibre1"><span class="t1">- Çankaya'da, Dolmabah</span>çe'de hep insanlardan uzak yaşıyoruz. Biraz  insan kalabalığı ve gürültüsü duyalım,  demişti. </p>
<p class="calibre1">Dolmabahçe gerçekten bir uzletgâhtır (tenha yer). Çankaya da gitgide öyle olmuştu. Atatürk ilk gençliğinden beri halk yerlerinde, halkla beraber hayat sürmüştür. Selanik birahaneleri ve umumi bahçeleri onun devamlı hasretleri arasında idi. </p>
<p class="calibre1">Bir ecnebi mütehassısın Atatürk köşkünü kumsalın en sonuna almak fikrini rahmetli lider yine bu halk kalabalığı cazibesi yüzünden reddetmiştir.</p>
<p class="calibre1"><span class="t1">*</span></p>
<p class="calibre1"><span class="t1">''Aman çocuklar, neden diy</span>e sormayalım''</p>
<p class="calibre1"><span class="t1"> </span></p>
<p class="calibre1">Bir gün bir Yeşilaycı konferans veriyormuş. İçki aleyhine söylemediğini bırakmamış. Bir aralık dinleyicilerine: </p>
<p class="calibre1">- Bir eşeğin önüne bir kova su, bir kova rakı koysanız, hangisini içer? diye sormuş. </p>
<p class="calibre1">Ön sıradan bir akıllı hemen atılmış: </p>
<p class="calibre1"><span class="t1">- Tabii suyu? </span></p>
<p class="calibre1">Konferansçı sormuş: </p>
<p class="calibre1"><span class="t1">- Neden? </span></p>
<p class="calibre1">- Arka sıralarda konferansçıya içerleyip duran bir akşam keyifçisi varmış. Yeşilaycıya: </p>
<p class="calibre1">- Neden olacak, eşekliğinden! demiş. </p>
<p class="calibre1"><span class="t1">Hikâyeyi Ankara'ya rahmetli Ahmet Rasim getirmişti. Akatürk'ün pek hoşuna gi</span>ttiği için tekrarlayıp duruyordu. Bir akşam Orman Çiftliği'nde eski küçük köşkün havuzu kenarında oturuyorduk. İçki sofrası kurulmuştu. Atatürk biraz uzakta oynayan çiftlik çocuklarından birini çağırdı: </p>
<p class="calibre1">- Yanaş bana çocuğum. </p>
<p class="calibre1">Çocuk yanaştı: </p>
<p class="calibre1">- Bir eşeğin önüne bir kova su, bir kova da rakı koysalar hangisini içer? </p>
<p class="calibre1"><span class="t1">Çocuk bir Atatürk'e bir sofra üstündeki kadehlere bakarak: </span></p>
<p class="calibre1">- Rakı! demesin mi? </p>
<p class="calibre1"><span class="t1">Rahmetli Atatürk: </span></p>
<p class="calibre1">- Aman çocuklar neden diye sormayalım! dedi.</p>
<p class="calibre1">Eşeğin bizim gibi insanlığı tutmadıkça su ile içkiyi karıştırmak ihtimali var mıdır?</p>
<p class="calibre1"><span class="t1">*</span></p>
<p class="calibre1"><span class="t1">Samimi ve faziletli</span></p>
<p class="calibre1"><span class="t1"> </span></p>
<p class="calibre1">Bir gün Atatürk'e sormuşlardı: </p>
<p class="calibre1">- Biz pekâlâ birçok işler yapıyoruz. Acaba İttihatçılar on yılda neden hiçbir iş göremediler? </p>
<p class="calibre1"><span class="t1">Atatürk: ''- Bizim tecrübelerimizi görmemişlerdi de onda</span>n!'' cevabını vermişti. </p>
<p class="calibre1">Atatürk, 1908'den 1918'e kadar süren ve binbir macera ile geçen devirdeki tecrübelere neler borçlu olduğunu itiraf edecek kadar samimi ve inkâr etmeyecek kadar faziletli idi. </p>
<p class="calibre1">Atatürk ve jurnalcılar</p>
<p class="calibre1"><span class="t1"> </span></p>
<p class="calibre1">Bir gün İçişleri Bakanı dostum Şükrü Kaya ile buluştuktu. Bana Çankaya'ya sunulan ve eline geçen bir jurnaldan bahsetti. Bu jurnala göre biz ikimiz, yani ben ve Şükrü Kaya, lokantada mı, gazinoda mı şimdi unuttum, herhangi bir yerde galiba Atatürk hakkında ileri geri konuşmuşuz. </p>
<p class="calibre1"><span class="t1">J</span>urnalın yalan olduğunu ikimizden daha iyi hiç kimse bilemezdi. Jurnal ''asl-ü esastan tamamiyle ari'' idi. </p>
<p class="calibre1">Bizde büyük makamlara sokulmak veya büyük makamlı şahsiyetler yanında tutunmak isteyenlerden çoğu, ya o makamlarda bulunanları vehme düşürecek jurnallar tertip eder, yahut bütün hadiseleri ve makamlarda bulunanların hoşuna gidecek gibi yalanlaştırarak naklederler. </p>
<p class="calibre1"><span class="t1">Birincilerine hafiye, ikincilerine dalkavuk derler. </span></p>
<p class="calibre1"><span class="t1">*</span></p>
<p class="calibre1">Hafiye ve dalkavuklar,  poliste pek küçük hizmetlerde bulundukları gibi, milletvekilliğine, hatta bakanlığa kadar çıkarlar. </p>
<p class="calibre1">Atatürk, yalan mı doğru mu, kendini tereddütten kurtarmak için bir çare bulmuştu. Dalgınlığa getirmiş gibi yaparak, söyleneni söyleyen yanında ağzından kaçırırdı. Sonra: </p>
<p class="calibre1"><span class="t1">- Acaba senden mi duymuştum, derdi. </span></p>
<p class="calibre1">Mesela rahmetli Refik Saydam böyle demezdi. İnanırdı.</p>
<p class="calibre1"><span class="t1">*</span></p>
<p class="calibre1">Şapka giyme kararından önceki akşam</p>
<p class="calibre1"><span class="t1"> </span></p>
<p class="calibre1">Şapka giymeye çıkmazdan önceki Çankaya toplantısında biz de bulunduk. Davetliler şapka kararını kolayca benimseyecek olanlardan seçilmiş gibi idi. Bahis açılınca, hepimiz ayrı ayrı fikirler söyledik. Mesela ilk zamanları İstanbul ve Ankara'da serbest vatandaşların şapka giymelerini teşvik eder, onlara sataşanlar olursa başkalarının hürriyetine dokunmak suçi ile cezalandırırdık. Gözler alışınca memurlara giydir<span class="t1">i</span>rdik. Böylece üç beş yıl içinde, şu gülünç ve geri başlık taassubunu ortadan kaldırırdık.  Başlığa isim  koymak da  bir mesele idi: Acaba bir müddet ''siper-i şemsli serpuş'' desek doğru olmaz mı idi?</p>
<p class="calibre1">Atatürk bu sırada şapka ile nasıl selam verildiğini, unuttuğu şeyler varsa hatırlamak için, Avrupa'da çok gezip dolaşanlardan sordu. Bildiklerini söylediler. Fes ve kalpak üzerine konuşmalar geçti. Nihayet dağıldık.</p>
<p class="calibre1">Ben de ertesi günü seçim çevreme, Bolu'ya gidiyordum. Bir eşkıya meselesi için Bolu ve İzmit valilerinin Düzce'de buluştuklarını öğrendim, geceyi orada geçirmek istedim. Söz sırasında şapka bahsine dokundum.</p>
<p class="calibre1">- Canım, dedim, serbest bir vatandaş başına fes veya kalpak yerine şapka giyse kendisine ne diyebiliriz?</p>
<p class="calibre1">İki vali ve jandarma komutanları ağız birliği ile:</p>
<p class="calibre1">- Yoo... Yalnız bu olmaz, halka şapkayı hazmettiremeyiz, dediler.</p>
<p class="calibre1">Yakın bir karar da beklenmediği için tartışmayı uzatmadım.</p>
<p class="calibre1">Ertesi gün ajans haberlerinde şapka ve esvap hakkındaki İnebolu nutku çıkageldi. Ben bile şaşırdım. İki vali ve komutanları:</p>
<p class="calibre1"><span class="t1">- Madem ki Atatürk giydi. Mesele olup bitmiştir.</span></p>
<p class="calibre1">Dediler. Ve dün geceki konuşma hiç olmamış gibi, tereddüt bile göstermediler.</p>
<p class="calibre1">Hayli zaman geçti. Şapka giymek için neden Anadolu'nun en çok taassuplu görünen bir bölgesini seçtiğini sormuştu<span class="t1">m. Dedi ki:</span></p>
<p class="calibre1">- O tarafa ilk defa gidiyorum. Halk o kadar beni görmek merakında idi ki başımda ne ile görse öyle kabul edecekti. İzmir taraflarında giyseydim, yalnız şapkamı görürlerdi.</p>
<p class="calibre1"><span class="t1">*</span></p>
<p class="calibre1"><span class="t1">Atatürk ve köylüler</span></p>
<p class="calibre1"><span class="t1"> </span></p>
<p class="calibre1">Köylüler Atatürk'ün baş dostları idi. Onların içine katıldığı, onlar arasında dolaştığı vakit muhafıza ihtiyacı yoktu. On dört cumhuriyet yılında Atatürk'ü öldürmek hiçbir Türk köyünde düşünülmemiştir. Suikastler hep şehir politikacılarının karanlık kafalarında doğdu. Atatürk inkılaplarını en kolay<span class="t1"> </span>köye sokmuştur. Yazı ile ilk derslerini ona verdi. Atatürk disiplini:</p>
<p class="calibre1">- Yeni yazı, gâvur yazısıdır, diyen fesatçı mürteciyi köye sokmamıştı. Nerede bu mürteciye rastgelirse, âdeta üstüne yürümüştür. Atatürk'ün gözünde mürteci bir numaralı halk düşmanı idi<span class="t1">.</span></p>
<p class="calibre1">Kızdığı zaman:</p>
<p class="calibre1">- Halka gider, yeniden başlarım, derdi.</p>
<p class="calibre1">Buna ne derinden inandığını şaşarak görmüştüm. Halk, ona göre, kendi kuvveti idi.</p>
<p class="calibre1"><span class="t1">*</span></p>
<p class="calibre1">Müslümanlığın ne kadar sâde bir din ve dinin nasıl mukaddes bir vicdan işi olduğunu bilen Atatürk, onu ne inkılapları lehine, ne de aleyhine ''istismar'' ettirmiştir.</p>
<p class="calibre1">Ne şapka için fetva almıştır, ne de şapka giyenin dinsiz olacağı fesadının halk içine sokulmasına meydan vermiştir. Halkı, vicdanı ile rahat bırakmıştır.</p>
<p class="calibre1">Bu rahatı bozan irticadır.</p>
<p class="calibre1">Mesele, halkı kendisine inandırmakta idi. Halk, bozgunlarda, başındakilere lânet eder. Gökten kitap indirmişe benzeseler inanmaz. Baştakiler aleyhine bütün kalkışmalar o vakit köyde tutunur. Birinci Dünya Harbi sırasında, hatta Atatürk'e karşı dahi böyle idi.</p>
<p class="calibre1"><span class="t1">Atatürk, z</span>aferleri ile kurtarıcı bir destan kahramanı olunca, halk gözü ile gönlü ile ona döndü. Fesatçılar onun aleyhine ne söyledilerse halkı inandıramadılar. Ölünceye kadar ne Mustafa Kemal ne Atatürk, halkın ''Gazi Paşa''sı olarak kaldı.</p>
<p class="calibre1"><span class="t1">*</span></p>
<p class="calibre1"><span class="t1">Atatürk'ün iki hassa</span>sı</p>
<p class="calibre1"><span class="t1"> </span></p>
<p class="calibre1">Askerlik sanatını bilmem, dehası orada da aynı şekilde mi belirirdi, bir şey diyemem. Fakat ihtilalci Mustafa Kemal, bu halkın kurtuluşu için tasarladığı işlerden herhangi birini gerçekleştirme sırası geldi mi, bu fırsatı bir an bile kaçırmamıştır. İmkân ölçülerini iyi hesap ettiği de bir hakikattir: Mesela kadın açılması meselesini hiçbir vakit zorlamadı.</p>
<p class="calibre1">İhtilalci Mustafa Kemal'in hepimize örnek olması gereken ikinci bir hassası  soğukkanlı olması, fikrini kendi âdetlerine, keyif ve zevklerine dahi cebretmesi idi. Mustafa Kemal, Türk musikisinin, artık garp musiki ve kültürü ile gelişeceğine inanmıştı. Fakat kendisi, hatıraları ile musiki terbiyesi ile alaturkadandı. Usül bilirdi ve şarkı söylerdi. Artık iflas eden şark musikisinin kendisine ve nes<span class="t1">l</span>inden olanlara verdiği zevk hatırı için, kanaatini feda etmemiştir. Bu kanaat, Sarayburnu nutkunda apaçık söylenmiştir. Eğitim tesislerine ve programlarına hâkim olmuştur.</p>
<p class="calibre1">Biz zayıf fânilerin ondan farkımız, şahsi zevk ve keyif ve alışkanlık ölçülerimizle, fikir davalarımızı birbirinden onun giyi ayıramayışımızdır.</p>
<p class="calibre1"><span class="t1">Sizin yeriniz...</span></p>
<p class="calibre1"><span class="t1"> </span></p>
<p class="calibre1">Atatürk, Cumhurbaşkanı iken, bir ilçede kaymakamın odasına girmişti. Kaymakam kalktı, köşede bir iskemleye büzüldü. Atatürk:</p>
<p class="calibre1"><span class="t1">- Siz burada devleti temsil ediyorsunuz. Yerini</span>z makamınızdır, benim ziyaretçi olarak yerim de sizin karşınızdır, demişti.</p>
<p class="calibre1"><span class="t1">*</span></p>
<p class="calibre1">Şahsi değere itibar</p>
<p class="calibre1"><span class="t1"> </span></p>
<p class="calibre1">Mustafa Kemal realist bir liderdi. Lekelemelerin politika kadrosunu nasıl daraltacağını ve kendisini bir avuç partizan takımı elinde bırakacağını düşünerek, açıkça bir suç işlemiş olanlar dışında yalnız şahsi değere itibar etti. Sicil yoklamalarına rağbet etmedi. Bir gün bana:</p>
<p class="calibre1">- Kuvayı Milliye'ye inanmayanlar da inananlar kadar haklı idiler, demişti.</p>
<p class="calibre1"><span class="t1">*</span></p>
<p class="calibre1">Ne diye İzmir'i almaya kalkışmış</p>
<p class="calibre1"><span class="t1"> </span></p>
<p class="calibre1">İzmir'e girdiği gün, dosdoğru Kramer Palas oteline gitmişti. Üstü başı henüz sefer tozu içinde idi. Önce kendisini tanımayan ve kılığının sadeliğine bakarak yer vermemek çaresini düşünen garsonlar, salon dolusu yabancı kalabalığı arasından birinin:</p>
<p class="calibre1"><span class="t1">- Mustafa Kemal, Mustafa Kemal...</span></p>
<p class="calibre1">Diye haykırması üzerine birbirini çiğneyerek bir masa hazırlamışlardı. Geçti, masanın başına oturdu:</p>
<p class="calibre1">- Bize rakı getiriniz, dedi.</p>
<p class="calibre1"><span class="t1">Getirdiler. Garsona sordu:</span></p>
<p class="calibre1">- Kral Konstantin hiç buraya gelip de rakı içti mi?</p>
<p class="calibre1">- Hayır, efendim...</p>
<p class="calibre1">- Bakındı, mendebura... Öyle ise ne diye İzmir'i almaya kalkışmış?</p>
<p class="calibre1"><span class="t1">*</span></p>
<p class="calibre1"><span class="t1">Geçmişte iki söz</span></p>
<p class="calibre1"><span class="t1"> </span></p>
<p class="calibre1">Sayın Ali Fuad Erden'in çizdiği Enver Paşa portresi tarihte kalacaktır. Bu büyük enerji ve cesaret kaynağını ne kadar boşuna kaybetmişiz. Birinci Dünya Harbi, sadece tarafsız kalmakla, Osmanlı İmparatorluğu'na iki asırdır beklediği kurtulma fırsatını vermiş iken, ölüm korkusu nedir bilmeyen, çelik iradeli bir liderin teşhis hatası yüzünden koca devlet de battı, kendisi de Asya bozkırlarında Bolşevik kurşunlarına kurban gitti<span class="t1">.</span></p>
<p class="calibre1">Anlatılan fıkralar arasında biri var ki ona benzer bir başkasını hatırlattığı için tekrarlayalım: Sarıkamış faciasında ve ondan sonraki bozgun, don ve hastalık facialarında ölüp giden yüzbinlerce Türk vatandaşının kayıp istatistiği kendisine gösterildiği<span class="t1"> vakit, Enver Paşa:</span></p>
<p class="calibre1">- Canım bunlar nasıl olsa bir gün ölmeyecekler miydi? demiş.</p>
<p class="calibre1"><span class="t1">*</span></p>
<p class="calibre1">33 yıl önce bugünlerde Mustafa Kemal İzmir'e girmişti. Muzaffer ordularını Marmara kıyılarında durdurmuştu. Yanındakiler:</p>
<p class="calibre1">- A Paşacağım, bir emir versenize de kıt'alarımız Trakya'ya atlayıverseler... diyorlardı.</p>
<p class="calibre1">İşgal kuvvetleri ve donanmaları henüz İstanbul'da ve Marmara'da idi. Atatürk kaşlarını çattı:</p>
<p class="calibre1">- Mütareke yapmadıkça bir tek Türk jandarmasının hayatını tehlikeye atamam, dedi.</p>
<p class="calibre1">Cumhuriyet devrinin bütün dış politikası, ''Lüzumsuz yere bir Türk vatandaşının hayatına kıymamak'' prensibi üzerine kurulmuştu.</p>
<p class="calibre1"><span class="t1"> </span></p>
<p class="calibre1"><span class="t1">Muhakkaka</span></p>
<p class="calibre1"><span class="t1"> </span></p>
<p class="calibre1">Atatürk hayli zevkleri ile eski idi: Musikide makam ve besteler ustası idi. Dilde ''muhakkak'' kelimesini bile hafif bulup ''muhakkaka'' yazdığı olmuştur. Kemalizm, bazı bakımlardan, Atatürk'ün Mustafa Kemal'e karşı da zaferleri demektir.</p>
<p class="calibre1"><span class="t1">*</span></p>
<p class="calibre1">Kırmızı fes</p>
<p class="calibre1"><span class="t1"> </span></p>
<p class="calibre1"><span class="t1">Geçenlerde milletvekillerinden bir grup Yugoslavya'ya gitti. Seyahat hikâyelerini gazetemizde okuduk.</span></p>
<p class="calibre1"><span class="t1">Milletvekilleri, ziyaretlerinin sonunda,</span> Tito tarafından kabul edilmişler. Tito kendileri ile konuştuğu sırada Arnavutluk'a gittiği zaman acayip çarşaf ve peçeleri içinde Müslüman kadınlarını görünce gülmekten kendini alamadığını anlatmış ve demiş ki:</p>
<p class="calibre1">- Sonra düşündüm. Eğer Atatürk olmamış olsaydı ben bunlara gülmeyecektim.</p>
<p class="calibre1">Bu fıkra bize Atatürk'ün başından geçeni hatırlattı: Garp Trablusu'na giderken Sicilya'ya uğramış. Başında kırmızı fes varmış. Araba ile dolaşırken, Sicilya çocukları kendisini limon kabuğuna tutmuşlar.</p>
<p class="calibre1"><span class="t1">Derdi ki, ben Sicily</span>a çocuklarına kızmadım, bizi çocukların bile alayına düşüren kırmızı fese kızdım.</p>
<p class="calibre1"><span class="t1">*</span></p>
<p class="calibre1">Atatürk muhitini iyi tanırdı</p>
<p class="calibre1"><span class="t1"> </span></p>
<p class="calibre1">Rahmetli Atatürk halk arasındaki bütün dedikoduları duymak ve Kamerilla hapsi içinde bunalmamak için meclislerinde her çeşitten kimse bulundururdu. Bir tanesi pek aşağılıktı. Eski yaveri Salih Bozok, bir defa, kendisini meclisine almasa pek iyi olacağını söylemişti. Atatürk Salih'in yüzüne baktı:</p>
<p class="calibre1">- Onun ne kadar aşağı, rezil ve maskara olduğunu benim kadar bilir misin? demişti.</p>
<p class="calibre1">Salih şaşır<span class="t1">arak:</span></p>
<p class="calibre1">- Hayır efendim. Nereden bileyim? cevabını vermişti. </p>
<p class="calibre1">İktidarların ''bilerek" hafiye ve casus da kullanmalarına bir şey denmez. Mesele bilip bilmemekte, adamını tanıyıp tanımamaktadır. </p>
<p class="calibre1">Hiç unutmam. Atatürk öldükten sonra adını zikretmediğim o kimsenin Meclis'te merdiven altında bir kalabalığa şunları söylediğini duymuştum:</p>
<p class="calibre1">- Atatürk laik değildi, efendim. Bir karar vermeden önce istihareye yatar, yola çıkmadan gizli namaz kılardı.</p>
<p class="calibre1">Ama rahmetli, ne çeşit hizmetinde kullandığını bilmediğimiz bu adamın, yalancı, nankör ve bayağı olduğunu bilirdi.</p>
<p class="calibre1"><span class="t1">*</span></p>
<p class="calibre1"><span class="t1">Bir köylünün nüktesi</span></p>
<p class="calibre1"><span class="t1"> </span></p>
<p class="calibre1">İlk Cumhuriyet Bayramı'nda bir köylü Ankara Palas otelinin eşiklerinden Meclis'e giren ilk fraklı milletvekillerini gördüğü zaman, redingottan başka resmi esvap bilmeyen arkadaşının:</p>
<p class="calibre1">- Niçin yeni esvapların eteklerini kesmişler?</p>
<p class="calibre1">- Gazi Paşa etek öpmeyi kaldırdı da ondan! cevabını vermişti.</p>
<p class="calibre1"><span class="t1">*</span></p>
<p class="calibre1"><span class="t1">Kumandan ve zabit</span></p>
<p class="calibre1"><span class="t1"> </span></p>
<p class="calibre1">Atatürk Çanakkale savaşlarında pek sıkışık bir anında süvarileri feda etmekten başka çare olmadığına göre kumandanı çağırır, hücum emrini verir.</p>
<p class="calibre1">Kumandanın hiç tınmadan geri gitmesi üzerine, galiba anlamadı diyerek:</p>
<p class="calibre1">- Kumandan Bey ne dediğimi anladınız mı, diye sorar. O da:</p>
<p class="calibre1">- Evet efendimiz, ölmekliğimizi emrediyorsunuz, der.</p>
<p class="calibre1"><span class="t1">*</span></p>
<p class="calibre1">Sofrası ve meclisleri</p>
<p class="calibre1"><span class="t1"> </span></p>
<p class="calibre1">Atatürk kız kardeşini ve en yakın arkadaşlarını muhalefet partisinde görmeye katlanmakla hepimize bir medeni terbiye dersi vermek istemişti.</p>
<p class="calibre1">Sofrası ve meclisleri ''demokratik'' idi. Yalnız esas prensiplerde birlik olmak şartıyla, yüzüne karşı edilmeyecek itiraz, yapılmayacak tenkid yoktu. Onunla buluşup da henüz sağ olanlar bunun binbir misalini anlatabilirler.</p>
<p class="calibre1"><span class="t1">*</span></p>
<p class="calibre1"><span class="t1">"Asri'' ne demek?</span></p>
<p class="calibre1"><span class="t1"> </span></p>
<p class="calibre1">İlk Halk Partisi tüzüğü konulduğu sırada maddelerden birinde ''asri'' kelimesi geçmesi üzerine, bir hoca efendi kürsüye çıkarak:</p>
<p class="calibre1"><span class="t1">- A</span><span class="t1">sri ne demek, diye sormuştu.</span></p>
<p class="calibre1">Atatürk reislik yerinden hatibe doğru eğilerek:</p>
<p class="calibre1"><span class="t1">- Adam olmak demektir, hocam, adam olmak, demişti.</span></p>
<p class="calibre1"><span class="t1">*</span></p>
<p class="calibre1"><span class="t1">Haydi efendim haydi</span></p>
<p class="calibre1"><span class="t1"> </span></p>
<p class="calibre1">Gazeteci arkadaşlarla müzeden çıktık. Parklar içinden otele dönüyoruz. Hayat, alabildiğine hayat! Şevk, alabildiğine şevk! Her yerde medeniyetin kadını, medeniyetin erkeği... Gazetelerde bir sütun boyu tiyatro, bir sütun boyu konser, bir sütun boyu konferans... Mektepleri yeni eğitim şartlarına uydurmak için 10 milyar Türk Liralık projeler, bir demokra<span class="t1">s</span>i anayasasında kayıtlı şartlı bir cumhuriyet: ''Laik ve sosyal!'' Her vatandaşa bir yuva. İşli işsiz herkese doyurma kazancı. Gündüz hareket içinde, gece ışık içinde.</p>
<p class="calibre1"><span class="t1">*</span></p>
<p class="calibre1">- Çocuklar, dedim. Cumartesi günü 12'de uçağa bineceğiz. Altı saat sonra ne gibi meseleler içine konacağız, bilir misiniz? Bir kadın mı, dört kadın mı? Bere mi, şapka mı? Kız çocuk mektebe gitmeli mi, gitmemeli mi? Ana, hamamda erkek çocuğunu yıkarken peştemalı göbek deliğinin ne kadar üstünde tutmalı?</p>
<p class="calibre1">Yani hülasası, nasıl olup nasıl edip<span class="t1"> de ille bu medeniyete girmemeli.</span></p>
<p class="calibre1"><span class="t1">Atatürk böyle hallerde:</span></p>
<p class="calibre1"><span class="t1">- Haydi efendim haydi... derdi.</span></p>
<p class="calibre1"><span class="t1">*</span></p>
<p class="calibre1"><span class="t1">Conker ve Atatürk</span></p>
<p class="calibre1"><span class="t1"> </span></p>
<p class="calibre1">Bir hanımın sözünden iyice alınan Atatürk'ün henüz bütün öfkesi üstünde idi. Hep susuyorduk. Rahmetli Nuri Conker, pek eski ve nazını geçirir arkadaşı olduğundan, bir nükte, bir hikâye ile meclisin havasını açabilse diye bir aralık onun gözlerini aradık. Öksürdü ve davudi sesi ile:</p>
<p class="calibre1"><span class="t1">- Lâ havle fi hinne ve lâbüdde min hünne...</span></p>
<p class="calibre1">dedi. Arapçamın kusuruna bakmayınız, kulağımda kalanı yazıyorum.</p>
<p class="calibre1">Atatürk doğruldu, Conker'e baktı:</p>
<p class="calibre1"><span class="t1">- Bu da ne demek, dedi.</span></p>
<p class="calibre1">Conker, vaiz edasını hiç bozmayarak Türkçeye çevirdi:</p>
<p class="calibre1">- Yani kadınlardan hayır yoktur, ama lüzumludurlar.</p>
<p class="calibre1"><span class="t1">*</span></p>
<p class="calibre1"><span class="t1">Ders</span></p>
<p class="calibre1"><span class="t1"> </span></p>
<p class="calibre1">Geçen harp sonrasının üç diktatörü  Mussolini, Hitler ve Stalin'dir, üçü de sivildi. İktidara geçince sivil esvaplarını çıkarıp üniforma giydiler ve ölünceye kadar da üniformalı kaldılar.</p>
<p class="calibre1">Atatürk ise askerdi: Generalliğini Anafartalar'da, mareşalliğini Dumlupınar'da kazanmıştı.</p>
<p class="calibre1">İktidara geçince üniformasını çıkardı. Sivil esvap giydi ve ölünceye kadar öyle kaldı.</p>
<p class="calibre1">Hatay, bir Misakı Milli meselesi olduğundan, bu sancağı vatan topraklarına katmaya çalıştı. Bunun dışında her türlü irredandizmi reddetti ve Türk milletinin gözlerini harp meydanlarından barış meydanlarına çevirdi. Ona, medeniyet zaferine doğru savaş yollarını açtı.</p>
<p class="calibre1"><span class="t1">*</span></p>
<p class="calibre1"><span class="t1">Buda ölürken:</span></p>
<p class="calibre1">- Üstad öldü diye ağlamayınız, üstad size öğrettiklerimdir, demişti.</p>
<p class="calibre1">Atatürk de bizlere öğretmiş olduklarıdır.</p>
<p class="calibre1"><span class="t1">*</span></p>
<p class="calibre1"><span class="t1">Mustafa Kemal-Enver</span></p>
<p class="calibre1"><span class="t1"> </span></p>
<p class="calibre1">Afrika çöllerinde İtalyan orduları ile Libya'yı kurtarmak için savaşan hürriyet kahramanları, Balkan Harbi bozgununun ancak sonunda vatana gelebildiler. Mustafa Kemal bunların arasında idi. Bir gün kendisine niçin Afrika'ya gittiğini sormuştum:</p>
<p class="calibre1">- Enver gittiği için, cevabını verdi.</p>
<p class="calibre1">Akılsızca da olsa kahramanlık şöhreti veren hiçbir sergüzeştte ondan geri kalmamalı idi. Boşuna da olsa ölüme göğüs açmalı idi.</p>
<p class="calibre1">Yoksa Enver'in hassası cüret, Mustafa Kemal'in hassası basiretti. Hırslar ve heyecanlar devri ise cüreti elinden tutar ve basireti çiğner geçer.</p>
<p class="calibre1"><span class="t1">Mus</span>tafa Kemal 1914'te Harbiye Nazırı olsaydı, devleti Birinci Dünya Harbi'ne sokmazdı. 1922'de Enver İzmir'e girmiş olsaydı, o hızla döner, Suriye ve Irak üstüne yürür, kazanılanı da kaybederdi.</p>
<p class="calibre1"><span class="t1">*</span></p>
<p class="calibre1"><span class="t1">Kehanet</span></p>
<p class="calibre1"><span class="t1"> </span></p>
<p class="calibre1"><span class="t1">Rahmetli Mareşal Fevzi Çakmak, manevralarda bulun</span>mak üzere Belgrad'a gitmişti. Fransız Generali Gamlin de davetliler arasında idi.</p>
<p class="calibre1">Ziyafetlerde, rütbesi mareşal olduğu için Fevzi Çakmak'ın Gamlin'den önce gelmesi lazımdı. Fransız generali bunu kibrine yediremedi. Fevzi Çakmak da tabii hakkından vazgeçemedi. Yugoslavlar yemek davetlerini ayakta vermek zorunda kaldılar. Böylece protokol kavgası ortadan kalktı.</p>
<p class="calibre1">Atatürk bu vakayı duyunca demişti ki:</p>
<p class="calibre1">- Almanlar Renani'ye girdikleri zaman, eğer Gamlin elindeki kuvvetlerle karşı koymaya cesaret etse, Hitler partiyi kaybetmişti. Gamlin hükümetinden seferberlik istedi. İç durum buna elverişli olmadığından seferberlik yapılamadı ve Fransa Renani'yi kaybetti. Askerliğe gelince vatanı için vazifesini yapmayan bu general, pek tabii bir protokol işinde bakınız ne mü<span class="t1">n</span>asebetsizlik etmiş! Çocuklar, Fransız milletinin bu Gamlin'den çekeceği vardır.</p>
<p class="calibre1"><span class="t1">*</span></p>
<p class="calibre1">Atatürk 1938'de ölmüş olduğu için Fransız orduları Alman tanklarının ilk hücumu ile darmadağın olduğu vakit, General Gamlin'in başkomutan olduğunu görmek ve Mareşal'in Belgrad dönüşünde söylediklerini hatırlamak fırsatı bulamadı.</p>
<p class="calibre1"><span class="t1">*</span></p>
<p class="calibre1">''Ne çekiyorsunuz eteğimi?''</p>
<p class="calibre1"><span class="t1"> </span></p>
<p class="calibre1">Bir gün Atatürk'ün sofrasında durmadan gaf yapan bir misafirin yanına, zavallıyı azardan korumak için bir etekçi oturtmuşlardı. Misafir yeni gaflarından birini ağzından kaçıracağı sırada etekçi ceketinin ucundan çekme vazifesini yapması üzerine gafçı:</p>
<p class="calibre1">- Ne çekiyorsunuz eteğimi, diye ona dönmesin mi?</p>
<p class="calibre1"><span class="t1"> </span></p>
<p class="calibre1"><span class="t1">19 MAYIS</span></p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1">Ankara, 23 Şubat 1944</span></p>
<p class="calibre1">Sultan Hamit zamanı yetişen kafalı ve heyecanlı subayların çoğu gibi, Atatürk de askerlik kadar politika ile uğraştı. Genç Erkân-ı Harp zabiti iken Şam'a sürülmüştür ve oradan Selanik'e gelerek 1908 ihtilalinin hazırlayıcıları arasında, daha sonra, İttihat ve Terakki Partisi'nin ilk faaliyetleri içinde bulunmuştur. Fakat daha o g<span class="t1">ü</span>nlerde partinin asker ve sivil liderleri ile Mustafa Kemal'in bir türlü uyuşamadıklarını görüyoruz. Bu uyuşmazlık 1914-1918 Dünya Harbi'nin sonlarına kadar devam etti.</p>
<p class="calibre1">Şu kadar var ki Mustafa Kemal hiçbir zaman partiden ve askerlikten ayrılıp, başka siyasi cereyanlara katılmak hevesinde bulunmadı. İttihat ve Terakki de Mustafa Kemal'e esaslı siyasi bir rol vermekten çekinmiştir. Arkadaşı Fethi Bey'in (Fethi Okyar) Parti Umumi Kâtipliği sırasında, onun yardımı ile, bazı teşebbüslerde bulunmak istemişse de,<span class="t1"> </span>İttihat ve Terakki, Fethi Bey'i sefirliği ile tasfiye etti ve Mustafa Kemal de onun ataşemiliteri olarak memleketten uzaklaştı.</p>
<p class="calibre1">1914-1918 Dünya Harbi, Mustafa Kemal, Sofya'da ataşemiliter iken başlamıştır. Elde bulunan bir mektuba göre, Mustafa Kemal, Osmanlı devletinin Almanlar tarafından bu harbe sürüklendiği zaman, o da vazife istemiştir. Hal tercümesinin herkesçe bilinen bu taraflarını, eserimizin başlangıcında tekrarlamayı faydalı bulmuyoruz.</p>
<p class="calibre1">İzmir'e giren Müşir ve Gazi Mustafa Kemal, İzmir'de Yakup Kadri ile beni kabul ettiği vakit, anlatış kuvvetine hayran kalmıştım. Konuşma sanatını en iyi bilenlerden biri idi. Uzun yıllar, kendisi ile buluştukça, hemen bütün hatıralarını dinlemek bahtiyarlığını kazanmış olanlardanım.</p>
<p class="calibre1"><span class="t1">1926'da, Siirt Mebusu Mahmut'</span>la ben, Ankara'da çıkan ''Hâkimiyeti Milliye'' ile İstanbul'daki ''Milliyet'' gazetesi için hatıralarının bir kısmını almak arzusuna kapıldık. Konuşmayı ve anlaşılmayı sevdiği için, kendisini bu yorgunluğa razı ettik. Her akşam bir iki saat o konuşur ben <span class="t1">n</span>ot tutardım, ertesi gün bu notlara biraz düzen vererek, okur bir itirazı yoksa neşrederdik.</p>
<p class="calibre1">Hatıralar üç kısım olacaktı: Dünya Harbi'ne ait olanlar, mütareke sırasında İstanbu'daki faaliyetlerine ait olanlar, nihayet Kuvayı Milliye devrine ait olanlar!</p>
<p class="calibre1">İlk yazı 1926 Martı'nın 13'ünde çıktı. 32 parçalık bu seride Mustafa Kemal, harp politikası hakkındaki tenkitlerini, gerek Türk gerek Alman kumandanları ile münakaşalarını, Vahdettin'le beraber Kayser'in umumi karargâhına gidişini, mütareke şartları üzerin<span class="t1">e</span> Sadrazam İzzet Paşa ile Adana'dan telgraflaşmalarını hikâye eder. Hatıralarda birçok isimler geçtiği için ve bu isimler arasında yabancı devlet reisleri de bulunduğu için, bu yazıların içerde ve dışarda yankılar uyandırmasına ihtimal yoktu. Hükümetin ric<span class="t1">a</span>sı üzerine Mustafa Kemal birinci kısmın sonunda hatıralarını kesti. Fakat biz Samsun'a çıkıncaya kadar geçen hadiseler hakkında notlarımızı tamamlamıştık.</p>
<p class="calibre1">Mustafa Kemal Kuvayı Milliye ve Cumhuriyet tarihlerinde kaynaklık etmek üzere meşhur Nutuk'unu yazmıştır. Nutuk kendisinin Samsun'a ayak basması ile başlamaktadır. Bizim elimizde bulunan notlar ise mütarekede Adana'dan İstanbul'a gelişi ile Samsun'a ayak basışı arasındaki devrin hatıralarıdır. Mustafa Kemal'i İstanbul'dan ayrılarak Anadolu'ya gelmeye ve<span class="t1"> </span>Türk tarihinin başlıca büyük hareketlerinden birine başlamaya sevkeden sebepler, bu hatıralardan anlaşılmaktadır.</p>
<p class="calibre1">19 Mayıs'ın yirmi beşinci yıldönümünde, kurtuluş kahramanının biyografyasındaki bu boşluğu kapamak için eseri neşrediyorum.</p>
<p class="calibre1"><span class="t1">Rahmetlinin yüks</span>ek hatırası etrafında herhangi şahsi münakaşaları önlemek için dedikoduya meydan verecek ve tarih bakımından ciddi bir değeri olmayan parçaları ayırdım ve has adların bir kısmı yerine işaretler kullandım.</p>
<p class="calibre1">Şanlı kahramanın hatırası önünde bir daha eğilirim<span class="t1">.</span></p>
<p class="calibre1">Falih Rıfkı Atay</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
<p class="calibre1"><span class="t1">-1-</span></p>
<p class="calibre1"><span class="t1"> </span></p>
<p class="calibre1">İzzet Paşa sadrazam olduğu vakit Adana'da bulunan Mustafa Kemal Paşa, Mondros Mütarekesi'nin, bilhassa askeri işgallere alabildiğine hak veren, maddelerini daha fazla vuzuhlandırmak, bu müterakenin ''kayıtsız ve şartsız teslim'' karakterini hafifletmek ve bunlar temin olunmadıkça seferber orduyu terhis etmemek fikrinde idi. Bundan başka, kabine değişikliği olduğu vakit, kendisinin Harbiye Nazırlığı'na getirilmesini istemiştir. Sadrazam İzzet Paşa mütareke şartları hakkındaki<span class="t1"> </span>tenkitlerini dikkate almadıktan başka, Harbiye Nazırlığı için ''badelsulh refakatimiz eltaf-ı sübhaniyeden memuldür!'' cevabını verdi.</p>
<p class="calibre1">İskenderun'a asker çıkarılmasını silahla menetmek hakkında, emir vermiş olmasından da Mustafa Kemal Paşa ile kabine arasında anlaşmazlık çıktı.</p>
<p class="calibre1">Mustafa Kemal Paşa Harbiye Nazırlığı'nı niçin istemiş olduğunu şöyle izah eder:</p>
<p class="calibre1">- Ben sulhun çabuk gelmeyeceğini biliyorum. Sulha kadar çok buhranlı vaziyetler karşısında kalacaktık. İşte bu sıralarda vatana ciddi hizmetlerde bulunabileceğim kanaatinde idim.</p>
<p class="calibre1">İstanbul'a niçin ve nasıl hareket etmiş olduğunu gene kendisinden dinleyelim:</p>
<p class="calibre1">- Bir gün İzzet Paşa beni makine başına çağırdı, kabinenin istifa ettiğini söyleyerek İstanbul'da bulunmaklığım münasip olacağını söyledi. Ben bundan payitahtta ahvalin karıştığı manasını çıkardım. Kumanda ettiğim ordular grubu da kaldırılmış olduğu için, İstanbul'a hareket ettim.</p>
<p class="calibre1">İstanbul'a gelen Mustafa Kemal Paşa, İzzet Paşa ile, Fuat Paşa Türbesi karşısındaki konağında buluştu. İzzet Paşa istifa sebeplerini anlattı. Mustafa Kemal Paşa, nihayet bir haysiyet meselesi yüzünden, böyle zamanda hükümeti bırakmak doğru olmadığı fikrinde idi. Ona göre sadrazamlık makamına çağrılan Tevfik Paşa kabinesini düşürmek ve yeniden İzzet Paşa kabinesi kurulmak l<span class="t1">a</span>zımdı. Orada bulunanlar bu teklifi kabul ettiler, hatta yeni bir kabine listesi bile yaptılar ve her biri türlü çalışmaya koyuldular.</p>
<p class="calibre1">Mustafa Kemal Paşa, önce eskiden arkadaşlık ettiği bütün mebuslarla, kabineyi nasıl düşürecekleri hakkında konuştu. Bu arkadaşlar, teklif üzerine, kendisini başaka mebuslarla da tanıştırmak istediklerinden, ömründe ilk defa, Fındıklı'daki Meclis Sarayı'na gitti. Haftanın münakaşa mevzuu, Tevfik Paşa kabinesine itimat reyi verip vermemekti. İtimat o gün reye konacaktı:</p>
<p class="calibre1"><span class="t1">- Kan</span>aatim itimat reyi verilmemesi idi. Eski tanıdığım veya o gün tanıştığım mebuslara bu kanaatimi kabul ettirmeye çalıştım. Bir kısım mebuslar şu fikirde idi ki eğer itimat reyi verilmezse, Meclis dağıtılacaktı; eğer böyle yapılmazsa, biraz vakit kazanmak ve<span class="t1"> </span>bazı faydalı işler görmek mümkün olabilecekti. Ben ise Meclis'in dağıtılacağından şüphe etmiyordum. Yeni sadrazam bunu yapabilmek için, itimat reyi almalı idi. Vakit kazanmak için de, bilakis, itimat reyi vermemek ve bunda ısrar etmek, arada da yeni bir İ<span class="t1">z</span>zet Paşa kabinesi kurulma çarelerini aramak daha doğru idi.</p>
<p class="calibre1">Hatta birtakım mebuslar hususi bir toplantı yaparak Mustafa Kemal Paşa ile daha etraflı bir münakaşada bulundular. Öyle sanıyordu ki teklifi kabul edilmiştir ve Tevfik Paşa kabinesine itimat edilmeyecektir. Mebuslar toplantı salonuna girerken, o da locaya çıktı. Herkes reyini verdi, tasnif işi bitti ve reis, Tevfik Paşa kabinesinin ekseriyet kazandığını tebliğ etti.</p>
<p class="calibre1">Meclis'ten çıkınca, Almanya seyahatindeki tanışıklığa güvenerek, saraya telefon etti, Vahdettin'in kendisini kabul etmesini rica etti. Maksadı padişahla açık konuşmak, tedbir diye düşündüğünü açık söylemekti. Bu ricasını bildirecek zat, hocası Naci Bey'di (Mebus General Naci Eldeniz). Kendisine maksadını ima bile etit:</p>
<p class="calibre1"><span class="t1">- Naci Bey'in o</span> gün veya ertesi gün için bir mülakat almaya elinden geldiği kadar çalıştığında şüphe yoktu. Fakat kafasındaki kararını gizliyen Vahdettin, saflıktan gelerek, önümüzdeki cuma selamlığına gelmekliğimi ve benimle orada konuşacağını tebliğ etti. Cumaya birka<span class="t1">ç</span> gün vardı. Beklemekten başka ne yapabilirdim? Cuma günü selamlığa gittim ve dışarda bekleyenlerce hayli tefsire uğrayan mülakatta bulundum. Konuşma uzun sürdü. Ancak konuştuklarımız çok kısa idi. Ben sözüme başlangıç ararken, padişah beni önledi, dedi ki<span class="t1">:</span> ''- Bilirim ki ordunun zabitleri ve kumandanları sizi severler. Bana teminat verebilir misiniz ki onlardan bana bir fenalık gelmeyecektir.'' Böyle bir sualin sebebi ne olduğunu hemen kavrayamadım. ''- Orduya ait bazı malumat mı var, efendim?'' diye sordu<span class="t1">m</span>. Gözlerini kapadı, ne evet, ne hayır dedi, yalnız sualini bir daha tekrar etti. ''- Gerçi, dedim, ben İstanbul'a geleli birkaç gün var. Buradaki vaziyeti tamamıyla bilmiyorum. Yalnız ordu kumandan ve zabitlerinde zatı-şahanenize karşı bir cereyan olması <span class="t1">i</span>çin sebep görmüyorum.'' Anlaşılmaz bir tavırla ilave etti: ''- Yalnız bugünden bahsetmiyorum, bugünden ve yarından...'' Bu son cümle beni şüpheye düşürdü. Demek yarın padişah öyle bir hareket yapabilir ki ordunun vatanını seven kumanda ve zabit heyeti bun<span class="t1">d</span>an müteessir olabilir. Padişahın verilmiş bir kararı olmalı idi. Biz ise bu kararın ne olduğunu bilmeyen veya anlamak istemeyen kimselerle konuşuyorduk. Zatı-şahane gözlerini açarken ayağa kalktı, şu sözlerle mülakata son verdi: ''- Siz akıllı bir kumanda<span class="t1">n</span>sınız. Tecrübesiz arkadaşlarınızı tenvir edeceğinizden eminim.''</p>
<p class="calibre1">Meclis feshedilmiştir. Hatta o zamanlar şu rivayet de çıkarılmış: Padişah bu fesih işi için Mustafa Kemal'e danışmış, o da hem doğru olduğunu söylemiş, hem de ordunun kendi fikrinde olduğunu<span class="t1"> bildirmiş.</span></p>
<p class="calibre1">Şişli'deki evine çekildi. İstanbul sokakları İtilaf askerleri ile dolu idi: ''Boğaziçi, toplarını sağa sola çeviren düşman zırhlılarından lacivert suları görünemeyecek kadar örtülü idi.'' Birçok hisli vatandaşlar ancak ekmek ve erzak almak için evlerinden çıkabiliyor, onlar da hakaret görmemek için, duvar diplerinden, büzülerek ve eğilerek, geçiyordu: ''Koskoca İstanbul ve şehirde yaşayan yüzbinlerce halk adeta sesleri kısılmış bir halde idi.''</p>
<p class="calibre1">Bir gün Akaretler'de anasının evinde iken, kapıyı İtalyan askerlerinin zorlamış olduğunu haber verdiler. Aşağı indi, kim olduğunu haber vererek, yukarı çıkmamalarını istedi. Mustafa Kemal'in pek sinirli olduğunu gören zabit: ''- Biz böyle emir aldık, yerine getirmeye mecburuz!'' dedi.</p>
<p class="calibre1"><span class="t1">- Size bu emri veren kimdir?</span></p>
<p class="calibre1">- Kumandanımız!</p>
<p class="calibre1">- Evimden çıkmanız için ne yapayım?</p>
<p class="calibre1">- Kumandanımızdan bir emir getirmelisiniz!</p>
<p class="calibre1">- O halde, dedim, bu emri almaya çalışırım. O zamana kadar siz de olduğunuz yerde kalınız.</p>
<p class="calibre1">Zabit nazik davrandı. Evde telefon olmadığı için, Mustafa Kemal, bir köşe yukarda oturan Diyarbekirli Kâzım Paşa'nın apartmanına koştu. İtalyan mümessilliğini aradı, telefona gelen zatla başına geleni hikâye etti, bir müddet sonra kendisine şu cevabı verdiler: ''- Affedersiniz, mutlaka bir yanlışlık olmalı..<span class="t1">.</span> Askerlerin başındaki zabiti telefona çağırırsanız emir verilecektir.'' Zabit geldi, konuştular, ve evi zorlamaktan vazgeçtiler.</p>
<p class="calibre1">Bundan başka ertesi gün kendisine Şişli bölgesi İtalyan kumandanının arkası yazılarla dolu bir kartını getirdiler. Bu yazılar <span class="t1">şunu diyormuş: ''Bu eve kimse tecavüz edemez.''</span></p>
<p class="calibre1">Birkaç gün sonra bu sefer İtalyan olmayan bir müfreze eve geliyor. Mustafa Kemal orada yoktur. Kartı göstermişler. Askerlerin başındaki zabit, yırtmış ve bütün evi aramış.</p>
<p class="calibre1">- Bütün bunları mütareke ile beraber İstanbul'un ne hale geldiğini gözlerinizde bir daha canlandırmak için anlatıyorum.</p>
<p class="calibre1"><span class="t1"> </span></p>
<p class="calibre1"><span class="t1">-2-</span></p>
<p class="calibre1"><span class="t1"> </span></p>
<p class="calibre1">Artık Mustafa Kemal birçok tanıdıklarını ve bildiklerini arayarak, yahut kendini arayanlarla buluşarak, sıkı temaslara girişiyor. Ne saray, ne de hükümetten ümit kalmıştır ve bu gidişle, vatanın hayrına herhangi bir barış elde etmek imkânı da yoktur.</p>
<p class="calibre1">- Eski arkadaşım Fethi Bey'le (Fethi Okyar) günler ve gecelerce dertleştim. Benim evimde veya onun apartmanında konuşuyor ve birbirimize aynı şeyi soruyorduk: Ne yapılabilir? Temas ettiklerim arasında eski İttihatçılardan, yahut, İtilafçılardan, işgal kuvvetleri ile beraber çalışanlardan birçok kimse vardı. Her biri ile büsbütün başka türlü görüşüyordum. Bunlar dışında pek samimi ve mahrem bir temasım da İsmet Bey'l<span class="t1">e</span> olmuştur. (İsmet İnönü, Cumhurreisi).</p>
<p class="calibre1">''Bir gün Fethi Bey ve dört müşterek arkadaşımla birlikte, bir hayli münakaşadan sonra, ihtilalci bir komite kurmaya karar verdik ve ihtilalci tedbirler düşünmeye başladık: Padişahı değiştirmek, kabineyi düşürmek, yeni bir hükümet teşkil ederek daha azimli hareketlere başvurmak gibi.. Başka bir gün bizim Şişli'deki evde toplantımız nihayet bulduktan sonra dört kişiden biri dedi ki: ''Arkadaşlar, ben çok düşündüm. Namusumla söz veririm ki sırrınız gizli kalacaktır, fa<span class="t1">k</span>at komitede çalışmaya devam etmeyeceğim.'' Hepimiz hayret içinde birbirimize baktık. İçimizden biri: ''- Bu ne demek, muvaffaikyetten emin mi değilsiniz?'' diye sordu. ''- Hayır, bunu düşünmedim. Muvaffak olacaksınız. Fakat ihtilalciler muvaffak olsalar b<span class="t1">i</span>le birçok tehlike karşısındadırlar. Bunu da kabul etmelidirler. İşte o zaman ben ve benim gibiler, sizin kararlarınızı tatbik etmek üzere iktidara gelecek ihtiyat namzetler oluruz.'' Fethi Bey'le ben gözlerimizle konuştuk. Derhal dedim ki: ''- Beyefendini<span class="t1">n</span> iştirak etmeyeceği bir teşebbüs makul de olmayabilir. Onun için cemiyeti hemen feshetmeliyiz.'' Böyle yaptık. Kendisi müsaade alıp gitti. Kalanlar cemiyeti tekrar kurmuş oldular.</p>
<p class="calibre1">Konuşmanın bu kısmında Mustafa Kemal, Fethi Bey'le eski münasebetlerinden bahsetti ve şu fıkrayı anlattı:</p>
<p class="calibre1">- Fethi Bey İstanbul'da Dahiliye Nazırı olmadan önce Minber isminde bir gazete çıkardı, belki hatırlarsınız. Sahibi ve başmuharriri o idi. Fikirlerimizi birlikte neşretmek üzere ben de kendisi ile ortak olmuştum. Gazetenin ne derece muvaffak olduğunu bilemem. Herhalde benim bu ilk ve son gazeteciliğim muvaffak olmamıştır.</p>
<p class="calibre1">Günler geldi, geçti. Mustafa Kemal ve bazı arkadaşları şu kanaate vardılar ki Vahdettin'i öldürmekten, hükümeti düşürmekten esaslı bir netice almaya imkân yoktu. Nihayet yeni hükümdar ve yeni hükümet de düşman süngüleri karşısında bulunmak vaziyetinden kurtulmuş olmayacaklardı:</p>
<p class="calibre1">- Bununla beraber bu temaslarımda devam ediyordum. İçlerinden bir kısmında saf bir vatanperverlik hissinin coşkunluğundan başka, ne fikir, ne de tedbir kabiliyeti vardı. Bir kısmının hâlâ hasis politikacılık menfaatlerinden başka düşündükleri yoktu. Kendi kendime şu kararı verdim: Münasip bir zaman ve fırsatta İstanbul'dan kaybolmak, basit bir tertiple Anadolu içine girmek, bir müdde<span class="t1">t</span> isimsiz çalıştıktan sonra, bütün Türk milletine felaketi haber vermek!</p>
<p class="calibre1">''İçimde çok dikkatle gizlediğim bu sırrı vakti gelmedikçe kimseye söylemedim. Böyle bir karar vermemişim gibi, herhangi temaslara devam ettim. Sırdaşlarımdan birini size haber vereyim: Bir gün İsmet Bey'i (İsmet İnönü), davet ettim. Şişli'deki evimde beni yalnız bulan İsmet Bey: ''- Gene ne var?'' dedi. Sual sorarken, gözlerinin içi yüksek zekâsı ve itimat veren derin neşesi ile gülüyordu. Hatırladığıma göre İsmet Bey o tarihte İstih<span class="t1">z</span>aratı Sulhiye Komisyonu'nda askeri mütehassıs olarak bulunmakta idi.</p>
<p class="calibre1"><span class="t1">''- Ne haber dedim.</span></p>
<p class="calibre1">''- Tahmin edeceğin gibi...</p>
<p class="calibre1">''- Şuradan bana bir Türkiye haritası bulup masaya açar mısın? Üzerinde konuşacağım.</p>
<p class="calibre1">''İsmet Bey haritayı bulup, açtı. Fazla olarak daima cebinde taşıdığı pergeli de çıkardı. Latife ettim: ''Henüz pergellik bir şey yok. Biraz pergelsiz görüşelim!''</p>
<p class="calibre1">''- Ne yapacaksın? diye sordu.</p>
<p class="calibre1">''Bu münasebetle söylemeliyim ki benim daima en iyi anlaştığım dostlarımıdan biri İsmet olmuştur. Onun için bu mülakâtın sebepsiz olmadığına hükmetmişti.</p>
<p class="calibre1">''- Mesela, dedim, hiçbir sıfat ve salahiyet sahibi olmaksızın Anadolu'ya geçmek ve orada milleti uyandırarak kurtulma çarelerini aramak için en müsait mıntaka ve beni o mıntakaya götürecek en kolay yol hangisi<span class="t1"> olabilir?</span></p>
<p class="calibre1">''Yüzüme baktı, tekrar neşeli ve ümitli güldü:</p>
<p class="calibre1"><span class="t1">''- Karar verdin mi? dedi.</span></p>
<p class="calibre1">- Şimdilik bundan bahsetmeyelim, bana memleketi, milleti ve orduyu anlayıp bilen, vaziyeti yakından gören, tehlikede şüphesi olmayan bir arkadaş gibi cevap ver!</p>
<p class="calibre1">''İsmet Bey masanın kenarındaki sandalyeye ilişti ve derin derin düşünmeye başladı. O sırada ben salonun içinde dolaşıyordum. Bana sesleninceye kadar gezindim. Birdenbire ayağa kalktı, gülerek:</p>
<p class="calibre1">''- Yollar çok, mıntıkalar çok! dedi.</p>
<p class="calibre1">''Bazı ziyaretçilerin geldiklerini haber verdiler. Haritayı kapamaya vakit kalmadan içeri giren tanıdıklarla başka bahislere daldık. Bir hayli müddet sonra gene İsmet Bey'le yalnız kaldık:</p>
<p class="calibre1">''- Ne yapacağını bana ne vakit söyleyeceksin? </p>
<p class="calibre1">''- Zamanında!''</p>
<p class="calibre1"><span class="t1">Biraz durarak ilave etti:</span></p>
<p class="calibre1">''- Bu dakikada siz de düşünürsünüz ki verilmiş bir kararım varken onu niçin hemen tatbik etmiyorum? Ben de hemen söyleyeyim ki ağır ve kati bir kararın doğruluğuna inanmak için vaziyeti her köşesinden mütalâa etmek lazımdır. Ağır ve kati bir karar tatbik<span class="t1"> </span>edilmeye başlandıktan sonra: ''Keşke şu tarafını bu tarafını da düşünseydim. Belki bir çıkar yol bulurduk, yeniden bunca kan dökmeye, bunca can yakmaya ihtiyaç kalmazdı!'' gibi tereddütlere yer kalmamalıdır. Böyle bir tereddüt, karar sahibinin vicdanında <span class="t1">k</span>anayan bir nokta olur ve onu yaptığının doğruluğunda da şüpheye düşürür. Bundan başka, beraber çalışacak olanlar, yapılandan başka bir şey yapılmak ihtimali kalmadığına inanmalı idiler. İşte benim mütareke sırasında dört beş ay İstanbul'da kalışım, sırf b<span class="t1">unun içindir.</span></p>
<p class="calibre1">''Bu geçirdiğim zamanın bir kısmını da hazırlıklara ayırdım. Tahmin edersiniz ki fikir hazırlıkları, seferberlikte asker toplamak için davul zurna ile temin edilemez. Fikir hazırlıklarında tevazuyla çalışmak, kendini silmek, karşısındakine samimi bir ilham etmek lazımdır.''</p>
<p class="calibre1"><span class="t1"> </span></p>
<p class="calibre1"><span class="t1">-3-</span></p>
<p class="calibre1"><span class="t1"> </span></p>
<p class="calibre1">''- O sıralarda Anadolu'ya geçen kumandanlarla alakalanıyordum. Kulağımdan rahatsız olduğum günlerde idi, arkadaşım Ali Fuat Paşa (Ali Fuat Cebesoy) beni hasta yatağımda ziyaret etti, kendisi Ulukışla taraflarından şimendiferle Ankara'ya nakledilmek üzere bulunan 20'inci Kolordu Kumandınlığını alacaktı: ''- Bu kolordunun başında bulunmalısın, bundan sonra ehemmiyetli şeyler olacaktır. Kolorduna hâkim ol. Etrafına emniyet ver. Hele halk ile yakından temas et!'' Ali<span class="t1"> </span>Fuat Paşa ile Erkânıharbiye Mektebi'nde aynı sınıfta arkadaşlık etmiştim.Askerlik hayatının kanlı ve buhranlı safhalarında birlikte bulunmuştum. Beni çok sevdiğini bilirdim. Babası Fazıl Paşa beni o kadar severdi ki ara sıra gelir, boynuma sarılır, ''- Se<span class="t1">n</span>den Fuad'ın kokusunu alıyorum! derdi.</p>
<p class="calibre1">Mustafa Kemal'le konuşanlar arasında Anadolu'ya gitmek sergüzeştini tehlikeli bulanlar az değildi. İngilizlere itimat verebilsek, yahut Fransızları kazanabilsek, veya İtalyanlarla hoş geçinme yollarını arasak gibi ümitler besleyenler vardı:</p>
<p class="calibre1">''- Şahsen bunlara inanmıyordum. Fakat inanmakta olanları hadiseler fikirlerinden caydırmalı idi. Mesela bir şayia çıkar, sefaretlerden birinin papazı Vahdettin'le mülakat aramıştır ve kendisine bilmem ne manada teminat vermiştir. Saray ferahlık içindedir. Bu ferahlık, etrafa da sirayet eder.</p>
<p class="calibre1">İstanbul her gün bu türlü başka bir şayia ile çalkalanmakta idi.</p>
<p class="calibre1">''- Bir gün, Umumi Harpte İstanbul otellerinden birinin müdürü iken tanıdığım M ..... Şişli'deki evime geldi, Fethi Bey de yanımda idi. Birçok şeyden bahsettikten sonra, bana dedi ki: ''- Burada ecnebilerle temastayım. Size ne kadar ehemmiyet verdiklerini de biliyorum. ...... Sefaretinde Mösyö F ...... sizinle görüşmek istediğini birkaç defa tekrar etti. İster misiniz sizi bizim<span class="t1"> </span>evde buluşturayım. ''Fethi Bey'e doğru döndüm, kabul et, der gibi baktı: ''- Konuşalım, dedim, fakat eğer o istiyorsa...'' davet günü Madam M ...... 'nin salonundayız. Biraz sonra ''- Mösyö F...... F'' dediler, içeriye giren zat oturduğum kanepenin soluna<span class="t1"> </span>yerleşti. Fransızca görüşüyorduk: ''- Ben çoktan beri Türkiye'de yaşayan bir ecnebiyim, diye söze başladı, Türklerin, daha doğrusu, İttihat ve Terakki'nin idaresini bizzat gördüm. Ne fecidir efendim, bilirsiniz. Umumî Harp'te şahit olduklarımı tekrar etme<span class="t1">k</span>ten utanırım. Belki de hepsini anlatsam, medeniyet âlemi Türkiye'yi mahveder.'' ''- Fakat, dedim, siz benimle görüşmek istemişsiniz, bu hanım ve kocası delalet ettiler, sizinle konuşmam faydalı olacağını söylediler, bana bunları söylemek için mi bu mülaka<span class="t1">t</span>ı aradınız?'' ''- İttihat ve Terakki'nin cinayetlerini evvela tesdik etmelisiniz.'' ''- Ben İttihat ve Terakki'nin mümessili değilim!'' Nutkuna devam etti. Canım sıkılmadı değil, fakat bunu mümkün olduğu kadar saklamaya çalıştım: ''- Evet, İttihat ve Tera<span class="t1">k</span>ki'nin mümessili değilim, fakat müsaadenizle söylemeliyim ki İttihat ve Terakki vatanperver bir cemiyet idi. Başlangıcından çok zaman sonrasına kadar ben de bu cemiyet içinde bulundum. Cemiyet hiçbir vakit sizin bu tezyiflerinize (aşağılamalarınıza) hak v<span class="t1">e</span>recek bir mahiyet almamıştır. Çok kusurları ve yanlışları olabilir. Ama vatanperverliği münakaşaların üstündedir.'' Bu zatın, bu mülakatı için istediğini hâlâ anlamadım. Fakat bir küçük hatırama ilave edeyim: Ankara'da bulunduğum sıralarda bir gün Antalya<span class="t1">'</span>ya geldiğini ve Madam M ......'in salonunda kendisinden ''Gene görüşelim!'' vaadi ile ayrılmış olduğumu hatırlattığını yazdılar. Ne cevap verdiğimi tahmin edersiniz. Ecnebilerle bu temaslar, beni tanıdıklarımdan birçoğunun düşüncelerinden uzaklaştırmaya y<span class="t1">a</span>rdım etti.</p>
<p class="calibre1">''Benim kanaatim o idi ki, ve daima o oldu ki dünyada insan diye yaşamak isteyenler, insan olmak vasıflarını ve kudretini kendilerinde görmelidirler. Bu uğurda her türlü fedakârlığa razı olmalıdırlar. Yoksa hiçbir medeni millet, onları kendi sırasında ve safında görmek istemez.</p>
<p class="calibre1"><span class="t1"> </span></p>
<p class="calibre1"><span class="t1">-4-</span></p>
<p class="calibre1"><span class="t1"> </span></p>
<p class="calibre1">İstanbul'u işgal eden İtilaf devletlerinin mümessilleri, politikacıları, hatta askerleri bir noktayı anlamaya çok ehemmiyet veriyorlardı: Türkiye'de, bütün memlekete nüfuzunu hissettirecek bir teşkilat olmasına ihtimal var mıdır? Böyle bir teşkilat varsa onun başına geçebilecek şahsiyetler kimler olabilir? İttihat ve Terakki'yi hiç hatırlarından çıkardıkları yoktu.</p>
<p class="calibre1">''- Bir gün A....... Bey bir İtalyan şahsiyetinin Fethi Bey ve benimle görüşmek arzusunda bulunduğundan bahsetti. Bir İtalyan mimarının evinde buluşacaktık. Teklifi kabul ettik. Bonmarşenin karşısında büyük bir apartman! Çaydayız. Bahsedilen zat hemen söze başladı: ''- Ben Türkiye'nin hakiki dostuyum. Hükümetin acizliği yüzünden bu memleketin nasıl fe<span class="t1">n</span>a akıbetlere sürüklendiğini de görüyorum. Sizin bunları düşürecek ve yeni bir hükümet kurabilecek teşkilat ve adamlarınız var mıdır?'' İttihat ve Terakki fırkasından bahsettiğine, bizi de fırkanın reisleri arasında saydığına şüphe yoktu. Ben ilk defa tanı<span class="t1">ş</span>tığım bu zatla konuşur olmaktan çekindim. Arkadaşım, belki de bizde tasavvur olunan ehemmiyeti yanlış çıkarmamak için, kuvvetli olduğumuzu ve kuvvetli arkadaşlarımız da bulunduğunu söyledi: ''- O halde, kendinizi göstermelisiniz?'' dedi. Biraz da imtihana<span class="t1"> </span>benzeyen bu konuşmadan nasıl bir netice çıkacağını düşünüyordum. O günkü hükümeti biraz daha tenkit ettikten sonra, bize veda etti ve gitti. Herhalde İtalyanların bir başka maksatları olmalı idi. Arkadaşlarla bu maksadın ne olabileceğine hükmettik: Antaly<span class="t1">a</span> ve havalisinden başka İzmir ve havalisine de hâkim olmak! Buraları Yunanlılara bırakmamak! Bazı hadiseler bu kanaatime kuvvet verdi. İtalyan şahsiyeti bizden, fakat Arnavut aslında bazı kimselerle de temas ediyormuş. Onlara şöyle bir sır da emanet etmiş:<span class="t1"> </span>''İzmir ve havalisini Yunanlılara işgal ettireceklerdir. Türkiye şüphesiz bundan memnun olmaz. İtalya da aynı endişededir. Onun için İzmir ve havalisinde Yunan istilasına karşı silahlı teşkilat yapmalısınız. Yunanlıları İzmir topraklarına sokmamaya çalışm<span class="t1">a</span>lısınız. Eğer bunda  muvaffak olamazsanız, hiç olmazsa dostunuz İtalya'yı tercih etmelisiniz!'' Bu iş için İtalya'nın istenildiği kadar silah ve malzeme vereceğini de temin ediyormuş. Bu teklifi dinleyenler arasında makul görenler, hatta İtalyan deniz vasıtaları ile İzmir'e giderek telkinlere başlayanlar bile olmuştur. Gene onlar böyle bir mukavemet teşkilatının başına geçebilecek bir kumandan bile bulmuşlar: Ben! Bunu da kendileri ile görüşen zata söylemişler. ''- Bunu yapar mı?'' diye sormuş. ''- Emin ol<span class="t1">u</span>nuz'', cevabını vermişler. Her halde beni tavsiye edenler, bu işte yalnız Türk menfaatini düşüneceğimi hesaba katmış olacaklar. Bir gün, arkadaşlarımızdan biri tarafından Beyazıt taraflarından ve tasavvurlarından, fakat onları yalnız bir dostluk yardımı ş<span class="t1">e</span>kline sokarak, bahsettiler. Hatta o zat ile mülakat gününün tespit olunduğunu da haber verdiler. Güldüm: ''- Çok safsınız, dedim. Bununla beraber kendisi ile konuşacağım!'' Mülakat saatinde İtalyan şahsiyetinin bürosunda bulunuyordum. Çok terbiyeli ve naz<span class="t1">i</span>kti. Evimi basan İtalyan müfrezesini geri çağırmak için mümessilin nasıl yardım ettiğini anlattım: ''- Ekselans dedi, herhangi bir tehlike karşısında sefarethanenin emrinize hazır olduğunu ben de söyleyebilirim.'' Yıldırımla vurulmuşa döndüm, teessürümü s<span class="t1">a</span>klamak için nefsimi güç tuttum. İtalyan tebaası mı oluyordum? Dedim ki: ''- Beni buraya mühim bir şeyden bahsetmek için siz davet etmişsiniz. Bu mühim şeyi dinlemek istiyorum.'' Bir an durdu, ''- Ha, dedi, bu mülakatı sizin de tanıdığınız arkadaşlarınız i<span class="t1">s</span>tediler. Öyle pek mühim bir mesele bahis mevzuu değildi!'' ''- O halde fazla rahatsız etmeyeyim!'' dedim ve kalktım. Görüyorsunuz, arkadaşlar, bir millet esirliğe düşünce o milletten olan herkes nasıl hiç olur. Ben bu yabancının evinden çıkarken, bütün uş<span class="t1">a</span>klarının arkamdan güldüklerini duyar gibi oluyordum. Caddenin kalabalığı arasında kendimi kaybetmeye çalıştım ve beni buraya sürüklemiş olanlara küstüm. Bununla beraber, bu zat, ilk sözünün benim üstümdeki tesirini görünce, bana bütün o tasavvurlarından b<span class="t1">a</span>hsetmemek inceliğini göstermişti.</p>
<p class="calibre1"><span class="t1"> </span></p>
<p class="calibre1"><span class="t1">-5-</span></p>
<p class="calibre1"><span class="t1"> </span></p>
<p class="calibre1">O sırada İstanbul'da birçok kimseyi tevkif ettiler. Fethi Bey de bunların arasında idi. ''- Fethi Bey'i iki defa tuttular. Birincisinden, bilmem nasıl, çabuk kurtuldu, fakat ikincisi biraz uzun sürdü. Galiba bu ikincisinde olacaktır, kendisini görmek istedim. Yaverim mevkufların polis müdürlüğü içindeki bir dairede bulunduklarını haber verdi. Resmi üniformamı giydim, yaverimi yanıma alarak gittim. Polis Müdürü Umumî Harpte liyakatsizliği için hali fena muamelede <span class="t1">b</span>ulunduğum bir eski zabitti. Merdivenlerden çıkarken, kendi ayağımla geldiğim hapishanede kalmak korkusu hatırıma geldi. Belki bir hayırları olur diye, sahanlıklarda rastgeldiğim ve polisi takviye eden genç jandarma zabitlerinin ellerini sıkıyor ve hatırla<span class="t1">r</span>ını soruyordum. İçlerinden beni tanıyanlar da vardı. Dam katına çıktık. Etrafıma baktım, dar bir koridor üstünde karşılıklı ufak odalar! Manzara heybetli idi: sadrazamlar, nazırlar, bütün ''ricali mühimme'' ve bazı meşhur gazeteciler! Benim de içlerine ka<span class="t1">t</span>ıldığımı görünce sevindiler. Her taraftan neşeli: ''- Buyurun!'' sesleri geldi. Sadrazam Sait Halim Paşa'nın odasına gittik. Başka nazırlar da geldi: ''- Ne var, ne oluyor? diye soruyorlardı. Ne kadar derin düşüncelere daldım. Canımın yandığı şu idi: bu z<span class="t1">a</span>tlar arasında hesaba imtihane çekilmek lazımgelenler vardı. Fakat hesap soran millet değildi. Bilakis milleti daha ağır bir felakete sürükleyen insanlardı. Damda Fethi Bey'le biraz dolaştık, konuştuk.</p>
<p class="calibre1">''Ben de o günlerde birtakım takiplere uğrar gibi olduğumu hissettim. İstanbul'da hâlâ Ordu Kumandanı sıfatı ile bulunuyordum. Ne azledilmiş, ne tekaüt olmuş, ne de açığa çıkarılmıştım. Resmi bir vaziyette idim. Bir gün Harbiye Nezareti'nden bir tezkere geldi: otomobilimi ve yaverimi almışlar ve tahsisatımı <span class="t1">k</span>esmişlerdi. O gün iktidarda bulunanlardan kendi hakkında böyle bir muamele beklemiyordum. Bu, henüz geldiği taraf belli olmayan bir tazyik idi.</p>
<p class="calibre1">''O tarihlerde General Allenbi İstanbul'a gelmişti. Bir gün Harbiye Nazırı ve Erkânıharbiye Reisini karşısına alarak cebinden çıkardığı bir not defterinden bazı şeyler dikte ettirmek ister. Nazır ve İkinci Reis konuşmak isterlerse de General Allenbi:</p>
<p class="calibre1">''- Görüşmek için değil, bazı arzularımı söylemek için sizleri kabul ettim, cevabını verir.</p>
<p class="calibre1">''İşte bu konuşmalar arasında, Allenbi, Altıncı Ordu Kumandanlığı'na benim tayin olunmaklığımı da tavsiye eder. Gideceğim yerin neresi ve alacağım vazifenin ne olduğunu, ne vaziyette kalacağımı tabii anlıyordum. Hemen reddettim. Yaver, otomobil ve tahsisat meselesi bu hadiseye<span class="t1"> </span>bağlı olsa gerekir.</p>
<p class="calibre1">Harbiye Nezareti'nin muamelesini harp hizmetlerine ve şerefine bir tecavüz sayan Mustafa Kemal, bir istida ile bunu protesto etmiştir. Bu istida Maarif Vekilliği tarafından neşrolunan ''Tarih Vesikaları'' dergisinde çıktı, sanıyorum. Yalnız Mustafa Kemal bize hatıralarını anlatırken, bu istidanın İsmet Bey (İsmet İnönü) tarafından kaleme alınmış olduğunu söylemiştir.</p>
<p class="calibre1">O zamanlar ordu kumandanlarını şu veya bu vasıta ile küçük düşürmek bir parola idi. Bu hücumlar nihayet Mustafa Kemal'e kadar bulaştı, muhalif gazetelerden birinde bir yazı çıktı. Mustafa Kemal, ordu haysiyetinin daha iyi müdafaa edilmesi lazımgeldiğini Harbiye Nezareti'ne yazdı. Gariptir ki Harbiye Nezareti'ne giden bu mektup, Nazır tarafından gene o gazeteye verilmiştir.<span class="t1"> </span>Ve gazete sahibi bu sefer kendisi tecavüze uğramış gibi bir sahte tavır takınmıştır.</p>
<p class="calibre1">''- Beni Osmanlı mahkemelerine dava etti. Bir gün bir celpname aldım. Hakaret maznunu sıfatı ile bir hafta sonra mahkemeye çağrılıyordum. Yaman çatmıştık. Aklımı başıma topladım, kumandanlık mevkiinde değildim. Siyasi bir şey de yapamazdım. Hukuk çareleri bulmalı  idim. İsterdim ki bu muhakemede bulunayım: Fakat o zamanki İstanbul gazetecilerinin en aşağısı ile karşı karşıya gelmek çok gücüme giden bir şeydi. Bundan başka<span class="t1"> </span>davanın bazı yüksek politikacılar tarafından hazırlanma bir plan neticesi olduğunu da düşünüyordum. Ne yaparsam yapayım, mutlaka mahkûm olacaktım. Bu vesile ile birçok dertlerimi döksem bile, bunlar mahkeme salonlarının duvarları içinde kalacaktı. Tanıdığım avukat Sadettin Ferit Bey'i davet ettim. Kendisine vaziyeti anlattım ve fikrini sordum: ''- Dava ehemmiyetlidir, dedi, mahkûm olmanız ihtimali vardır.'' ''- Amma yaptın canım, ben hiç de mahkûm olmak niyetinde değilim!'' Maksadımı pek tabii olarak kavra<span class="t1">y</span>amayan avukatım cevap verdi: ''- Elbette. Fakat müsaade ederseniz, müddeinin vekili ile konuşayım!'' ''- Hayır, müsaade edemem, ben haklı olduğumu biliyorum. Müddeinin avukatı ile görüşmeye ne lüzum var? Bu iş yolumun üstüne çıkan bir dikendir. Biraz daha<span class="t1"> </span>zamana ihtiyacım var. Davayı lehimde de kazanmanızı istemiyorum. Yalnız bana zaman kazandırabilir misiniz?'' ''- Buna söz verebilirim!'' İlave ettim: ''- Bu vesile ile oyalanmak, belki de hürriyetimdem mahrum olmak istemem. Siz buna mani olabilirseniz, en<span class="t1"> </span>büyük iyiliği yapmış olursunuz!'' Vekilim bir iki defa mahkemeye gitti, davayı dağıttı, bana o kadar zaman kazandırdı ki İstanbul'dan çıktığım gün henüz mahkeme bitmiş değildi.</p>
<p class="calibre1"><span class="t1"> </span></p>
<p class="calibre1"><span class="t1">-6-</span></p>
<p class="calibre1"><span class="t1"> </span></p>
<p class="calibre1">Bir sual sorulabilir: Vaktiyle Enver'in muhalifi tanınmakla beraber, Hürriyet ve İtilafçılar tarafından da bir türlü kendisine itimad olunmayan Mustafa Kemal niçin başkaları gibi tutulup hapsedilmemiştir? Cevabını hatıralardan dinleyelim:</p>
<p class="calibre1">''- Mütareke devrinde İzzet Paşa'dan sonra sadarete gelenlerle adeta her gün değişen kabinelerinde nazırlık vazifesi alanların hakkımda şöyle bir telakki beslediklerini zannediyorum: Beni Talat Paşa'nın, Enver Paşa'nın ve umumiyetle İtilaf ve Terakki erkânının muhalifi addediyorlardı; bu sebeple taraflarından kazanılabileceğim ve onlara h<span class="t1">i</span>zmet ederek faydalı olacağım fikrinde idiler. Benimle bu yoldan temas arayan, dostluk kurmaya çalışan nazırlar olduğunu hatırlarım. Mesela bir aralık Dahiliye Nezareti'nde bulunan Mehmet Ali Bey adında bir zat, bir iki defa Şişli'deki evimde beni ziyaret <span class="t1">e</span>tti. Bu ziyaretinden memnun kaldığını da arkadaşlarına söylemiş. Bir defa da Bahriye Nazırı Avni Paşa ile gelerek muhtelif mevzular üzerinde benimle konuştular. Artık adeta ahbap olmuş gibi idik. Bir defa bu zatlar tarafından ''Cercle d'Oriant''ta bir öğl<span class="t1">e</span> yemeğine davet olunmuştum. Bununla beraber şunu da sezer gibi idim: Temas ettiklerimin arkadaşları arasında bana emniyet etmek doğru olmadığı kanaatinde bulunanlar vardı. Bir gün Avni Paşa, otomobilini göndererek, beni Bahriye Nezareti'ne davet etti. Hat<span class="t1">t</span>a evinden sefertası ile gelen öğle yemeğini de beraberce yedik. Bu saf nazırdan bir şeyler anlayabilmek için, ne düşündüğü, vaziyeti nasıl gördüğü hakkında bazı sualler sordum. Hiçbir şeyden haberi olmadığını ilk sözlerinden anladığım nazır, iyi şeyler dü<span class="t1">ş</span>ündüklerinden, Sâye-i Şahâne'de, işlerin iyi olacağından, çok kuvvetli bulunduklarından, İngilizlerle anlaşmak üzere olduklarından bahsetti. Tebrik ettim ve çok hoşuna gidecek memnuniyet alametleri gösterdim. Avni Paşa, o vakit Harbiye Nazırlığı'nda bulun<span class="t1">a</span>n Şakir Paşa'nın damadı idi.</p>
<p class="calibre1">''Bir aralık ismine ve şahsına çok ehemmiyet verilen Âyan Reisi Ahmet Rıza Bey'in padişahla çok sıkı temaslarda bulunduğunu ve belki de sadrazam olacağını işitiyordum. Kendisi ile münasebette bulunan bir arkadaş bana aynı haberleri verdi, şunu da ilave etti: ''- Ahmet Rıza Bey sizinle mahrem görüşmek arzusundadır!'' Fakat göze çarpmamak için ne onun benim evime gelmesi, ne de benim onun evine gitmekliğim doğru değilmiş. Kendisi haftada birkaç gece âyan dairesinde kalıyormuş. B<span class="t1">i</span>r gece ben oraya giderek konuşmalı imişiz. Bu mülakâtı kabul ettim. Riyaset bürosunun üstüne dirseklerini dayayan Ahmet Rıza Bey bana dedi ki: ''- Gerçi padişah bana henüz hiçbir işarette bulunmuş değildir. Fakat eğer sadareti teklif edecek olursa, kabul <span class="t1">e</span>dip etmemekliğim hakkındaki fikriniz nedir.'' İhtimal ki kendisine böyle bir teklif yapılmıştır ve sadaretinin ne tesir yapacağını anlamak istemektedir. Bir sual daha sordu: ''- Bugünkü kabineden memnun musunuz?'' ''- Hayır! Çok acizdirler, haysiyetsizdir<span class="t1">l</span>er.'' ''- O halde ilk sualime cevap verir misiniz-'' ''- Beyefendi, dedim, padişah bugünkü kabineyi beğenmiyorsa, acaba sebepleri nedir? Acaba kabinenin ecnebi tazyiklerine karşı aciz olduğundan ve ciddi tedbirler alamadıklarından mı müteessirdir? Sizde v<span class="t1">e</span> nazırlarınızda aksi vasıfları mı arayacaktır. Eğer böyle ise sadaretinizin hayırlı olacağına şüphe yoktur. Hatta bunun için padişah üzerinde tesir de yapmalısınız.'' Biraz da kimlerin böyle bir kabinede nazırlık alabileceklerine dair konuştuk: ''- En çok<span class="t1"> </span>düşünülmesi lazımgelen kuvvettir, ordudur. Gerçi ordumuz mağlubedilmiştir. Fakat ne de olsa geriye kalan kuvvetler, son şerefi kurtarmaya hizmet edecek bir hale getirilebilir!'' ''- Askerler içinde çok kıymetli şahsiyetler vardır. Geçenlerde Cevat Paşa Ha<span class="t1">z</span>retleri ile konuşmuştum. Fikirlerinden çok memnun kaldım. Mesela Harbiye Nezareti'ni ona vermek...'' ''- Çok isabetli olur'', dedim. </p>
<p class="calibre1">''İhtimal, Ahmet Rıza Bey'in bana da söylemek istemediği esaslı düşünceleri vardı. Fakat ne kendisine sadrazamlık verilmiştir, ne de o, eğer düşündükleri varsa onları tatbik edebilmiştir.</p>
<p class="calibre1"><span class="t1"> </span></p>
<p class="calibre1"><span class="t1">-7-</span></p>
<p class="calibre1"><span class="t1"> </span></p>
<p class="calibre1">''- Ben artık son denebilecek bu temaslar ve mülakâtlarda bulunurken, İstanbul içinde müspet çalıştığını bildiğim bir makamdan bahsetmeliyim. Birçok mütareke kabinelerinin birinde Harbiye Nezareti'ne geçen Cevat Paşa, faziletinden ve liyakatinden emin olduğu Fevzi Paşa'ya (Mareşal Fevzi Çakmak) Erkânıharbiye-i Umumiye Reisliği'ni teklif etti. Fevzi Paşa'yı ben de eskiden tanırdım. Anafartalar Grubu Kumandanlığı'ndan ayrıldığım vak<span class="t1">i</span>t yerime onu tayin etmişlerdi. Bir tarihte İkinci Ordu Kumandanlığı'ndan Yedinci Yıldırım Ordusu Kumandanlığı'na geçtiğim zaman da benim yerime gene o faziletli arkadaş geldi. İstifa etmiş olduğum Yedinci Ordu Kumandanlığı'nı da gene kendisine devretmişti<span class="t1">m</span>. Fevzi Paşa beni istifa mecburiyetinde bırakan sebeplere göğüs germek için sıhhatini kaybetmiş, hayatının tehlikeye girdiğini görmüştür. Hatta İstanbul'a gelerek aylarca tedavi altında kaldı. Fevzi Paşa, Erkânıharbiye-i Umumiye Reisliği'nde ne yapacaktı,<span class="t1"> </span>ne yapabilirdi? Eni sonu bu milletin silaha sarılacağından şüphesi yoktu. Halbuki mütareke şartlarına göre bütün silahlar ve her yerdeki cephane İtilaf Devletleri'ne teslim olunacaktı. Fevzi Paşa, mütareke şartlarını tatbik eder görünerek, eğer silah ve c<span class="t1">e</span>phaneler İtilaf Devletleri tarafından kolaylıkla naklolunabilecek yerlerde ise onları Anadolu'nun içinde kalabilecek gibi yollardan sevkeder gibi davranmıştır. Mesela, Diyarbekir'deki silah ve cephane trenle hemen İstanbul'a gelebilirdi. Fevzi Paşa öyle s<span class="t1">e</span>bepler buldu ki bunlar kağnılarla Sıvas üzerinden Samsun limanına gelmek zaruri sayıldı. Şimdiden haber vereyim ki bütün bu kafileler nihayet benim elimde kalmıştır. Gene mesela Kütahya'da pek çok cephane vardı. Fevzi Paşa, şimendiferle taşınmamaları için<span class="t1"> </span>,bunların Ankara-Sıvas istikametinde nakledilmek üzere emir verdi. Fakat bunlar, emrin içyüzü anlaşılamadığı için kazaya uğramışıtr ve trenle İzmit Körfezi'ne getirilerek denize dökülmüştür. Çanakkale'deki toplarımız da tahrip olunacaktı. Gerek Fevzi Paşa<span class="t1">,</span> gerek onun yerine geçen Cevat Paşa'nın tertipleri ile bu toplar da, gizlice, sonradan bizim işimize yarayabilecek yerlere gönderilmiştir. İstanbul'daki depolarda bulunan silah ve cephane, hiç kimse farkında olmaksızın, daha sonra istediğimiz yerlere gönd<span class="t1">e</span><span class="t1">rilecek tertiplere konmuştur.</span></p>
<p class="calibre1">''Cevat Paşa bir gün Harbiye Nezareti'nden çekilmek mecburiyetinde kalınca Fevzi Paşa'ya der ki: ''- Paşam, göreceksiniz ki sık sık Harbiye Nazırları değişecektir. Fakat siz yerinizde kalınız ki başlanılan işleri yürütebilesiniz!'' Fevzi Paşa, Ankara'ya gelinceye kadar, nasıl ıstırıplara tahammül ettiğini, süngü tehditleri altında bile beni tenvir ve irşadedecek tedbirler almış olduğunu söylemeliyim.</p>
<p class="calibre1">''Vahdettin kabinelerinde benim için iki zıt fikir olduğunu yukarda söylemiştim: Biri beni lehlerinde kazanmaya çalışanlar, diğeri hiçbir suretle itimadedilmemek lazım olduğunu iddia edenler! Aylarca, münakaşalardan sonra hangi fikir hak kazanmış, bilir misiniz: Mustafa Kemal'e emniyet edilemez! Mustafa Kemal İstanbul'da birtakım<span class="t1"> </span>menfi telkinler, belki hazırlıklar yapıyor. Bu adamı İstanbul'dan uzaklaştırmak lazımdır. Mustafa Kemal'i Anadolu dağlarına atmalı ve orada çürütmeli! Nihayet bu karar üzerinde mutabık kalmışlar. Bunu işiten yakın arkadaşlarım beni tebrik ettiler.</p>
<p class="calibre1"><span class="t1">''Beni </span>İstanbul'dan çıkarmakla ağır bir yükten kurtulacaklarını zannedenler, makul bir sebep aramakla meşgul idiler. Nihayet bu sebep, işgal kuvvetleri zabitlerinin raporları ile dolu bir dosya halinde ellerine geldi.</p>
<p class="calibre1">''Bir gün Harbiye Nazırı rahmetli Şakir Paşa beni makamına davet etti. Bürosunun karşısına oturdum. Bir tek kelime söylemeksizin bana dosyayı uzattı: ''- Bunu okur musunuz?'' dedi. Dosyayı baştan nihayete kadar gözden geçirdim. Hulasası şu idi: ''Samsun ve havalisinde birçok Rum köyleri Türkler tar<span class="t1">a</span>fından her gün tecavüze uğramaktadır. Osmanlı hükümeti bu vahşi tecavüzlerin önüne geçememektedir. Bu havalinin emniyet ve huzurunu temin etmek insaniyet namına borcumuzdur." Raporlar İstanbul Hükümeti'ne verilirken bir de protesto ilave edilmişti: ''Bu t<span class="t1">e</span>cavüzleri menetmek lazımdır. Eğer siz aciz iseniz, vazifeyi biz üstümüze alacağız!'' Dosyayı okudukutan sonra Harbiye Nazırı'nın yüzüne baktım: ''- Emriniz paşam'' dedim. ''- Bu böyle midir, zannedersiniz?'' ''- Zannetmiyorum, fakat bir şeyler olmak ihtim<span class="t1">a</span>li vardır.'' Bunun üzerine asıl bahse geçti: ''- İşte, dedi, böyle midir, değil midir, evvela bunu meydana çıkarmak için oralara bir zatın gidip tetkiklerde bulunması lazımdır. Ben Sadrazam Paşa ile (Damat Ferit Paşa) görüştüm. Sizi münasip gördük. Oraya <span class="t1">g</span>idesiniz ve meselenin mahiyetini anlayasınız.'' ''- Memnuniyetle giderim. Ancak ben oraya Türkler Rumlara zulmediyor mu, etmiyor mu, yalnız bunu anlamak için mi gideceğim, memuriyetim bu mu olmak lazımdır?'' ''- Evet, dedi, konuştuğumuz budur!'' ''- Pekâl<span class="t1">â</span>, yalnız müsaade buyurursanız, memuriyetime bir şekil vermek, lazım! Sizi üzmeyeyim, arzu ederseniz Erkânıharbiye Reisinizle görüşerek bunu tespit edelim!'' ''- Hay hay!'' dedi.</p>
<p class="calibre1"><span class="t1"> </span></p>
<p class="calibre1"><span class="t1">-8-</span></p>
<p class="calibre1"><span class="t1"> </span></p>
<p class="calibre1">''- Nazırlık makamından çıkarak, Erkânıharbiye-i Umumiye Reisi Fevzi Paşa'yı aradım. Yerinde yoktu. Yirmi günden beri hasta olduğu için gelmemekte olduğunu söylediler. Merak ettim. Acaba yeni bir rahatsızlığı mı vardı? Çok sonra anladığıma göre mesele şu idi: Suriye Fatihi General Allenbi İstanbul'a geleceği zaman, Harbiy<span class="t1">e</span> Nazarı, Fevzi Paşa'yı çağırmış ve karşılamaya gitmesini istemiş. Fevzi Paşa: ''- Ben bunu yapamam!'' demiş. ''- Yapmak lazımdır!'' cevabını alınca da: ''- Hastayım, evime gidiyorum!'' demiş; o günden beri de çıkmamış.</p>
<p class="calibre1">''Dairede İkinci Reis Diyarbekirli Kâzım Paşa ile karşılaştım. Kendisine Nazır Paşa'nın bana verdiği vazifeden bahsettim. ''- Malumatınız var mı?'' ''- Hayır!'' dedi. ''- İşte ben sana haber veriyorum!'' dedikten sonra, ''- Kapıları kapattırır mısın?'' dedim.</p>
<p class="calibre1">Kâzım Paşa gülerek yüzüme baktı: ''- Ne oluyoruz?'' Kâzım Paşa ile açık konuşarak bütün düşündüklerimi anlattım: ''- Her ne sebep veya maksatla, beni İstanbul'dan uzaklaştırmak için bir vesile aramışlar ve bu memuriyeti bulmuşlar. Hemen kabul ettim. Ben zaten şu veya bu suretle Anadolu<span class="t1">'</span>ya geçmek fırsatı arıyordum. Madem ki onlar teklif ettiler, fırsattan mümkün olduğu kadar istifade etmeliyiz!'' Kâzım Paşa: ''- Nasıl?'' dedi. Cevabımı beklemeksizin ilave etti: ''- Ha... zaten ordu müfettişlikleri meselesi var. Sen o taraflara ordu müfet<span class="t1">t</span>işi unvanı ile gidebilirsin!'' ''- Unvanın ehemmiyeti yok, dedim, yalnız şimdi Harbiye Nazırı ile konuş, benden ne istiyorlar, tespit et, üst tarafını kendimiz yaparız.''  Kâzım Paşa Harbiye Nazırı'nı gördü, kendisinden aldığı direktif şu idi: ''- Maksat <span class="t1">S</span>amsun havalisinde Rumlara tecavüz eden Türkleri tedibetmek, sonra Anadolu'da birtakım milli teşekküller beliriyormuş, onları da ortadan kaldırmak! Mustafa Kemal'i bunun için yolluyoruz. Kendisine Sadrazam Paşa ile beraber bir salahiyetname vereceğiz!" Kâzım Paşa bürosuna dönerek bana bunları izah etti: ''- Çok güzel'', dedim ve kapıların eyi kapalı olup olmadığına baktım: ''- Yalnızız!'' dedi. ''- Onlar ne istiyorlarsa azamisini ilave ederek bir talimatname kaleme alınız, yalnız bir iki noktayı ben not ett<span class="t1">i</span>reyim!'' ''- Peki!'' dedi. Benim ehemmiyet verdiğim, salahiyet meselesi idi. Mümkün olduğu kadar Anadolu'nun her tarafına emirler verebilmeli idim. İstediğim bir madde, Samsun'dan başlayarak bütün şark vilayetlerinde bulunan kuvvetlerin kumandanı olmaklığım ve bu kuvvetlerin bulunduğu vilayetler valilerine doğrudan doğruya emir verebilmekliğimdi. Bir başka madde, bu mıntıka ile herhangi bir temasta bulunan askeri ve idari makamlara işarlarda bulunabilmekliğimdi. Kâzım Paşa'ya dedim ki: ''- Onların arzuları<span class="t1">n</span>ı bir araya topla, fakat sonuna bu iki maddeyi ilave et!'' Kâzım Paşa yüzüme baktı: ''- Bir şey mi yapacaksınız?'' ''- Kulağını bana doğru uzat, dedim... Evet. Bir şey yapacağım. Bu maddeler olsa da olmasa da yapacağım.'' Kâzım Paşa güldü: ''- Vazifemizdi<span class="t1">r</span>, çalışacağız!''</p>
<p class="calibre1">''Dediğim gibi yazdığı talimatnameyi okudu. Sonra beni bırakarak, müsveddeyi Harbiye Nazırı'na göstermek üzere odadan çıktı. Bilmem ne geçti, bu kadar az zamanda ne geçebilir, fakat Kâzım Paşa'nın söylediğine göre Sadrazam Paşa talimatnameyi imzalamayacakmış. Şakir Paşa da imza koymaktan çekinmiş, ancak bu rahmetli de vicdani bir seziş olmak lazımdı ki, ''- İmza edemem!'' sözünden sonra: ''- Mühürümü basarım!'' demiş. ''- Mühürünü basıyor mu?'' dedim. ''- Evet, hatta bana mühürünü verdi v<span class="t1">e</span> bas dedi!'' ''- O halde talimatnameye Mustafa Kemal Paşa lüzum gördükçe doğrudan doğruya Sadrazam Paşa ile muhabere eder, kaydını da ilave edelim.'' ''- Çok iyi, ama Şakir Paşa'ya okuduğum müsveddede bu kayıt yoktu.'' Bununla beraber Kâzım Paşa böyle bir<span class="t1"> </span>madde de ilave ederek talimatname beyaza çekildi, Şakir Paşa'nın makam mühürü basıldı. İki nüsha idi, birini cebime koydum. Ötekini de Kâzım Paşa'ya vererek: ''- Sen de bunu dosyanda saklarsın!'' dedim. Latifeli bir gülüşle: "- Paşam, beni torbaya mı soku<span class="t1">y</span>orsun?" dedi. ''- Hayır, hayır, sana şimdi yalnız teşekkür ediyorum. Bir gün bunu hatırlarız!'' (1)</p>
<p class="calibre1">''Müfettişlik meselesinin Erkânıharbiye-i Umumiye İkinci Reisi tarafından hatırlatıldığını söylemiştim. Sonradan öğrendiğim bazı şeyleri de ilave edeyim: Fevzi Paşa'nın ittihatçı olduğundan şüphe eden hükümet, kendisini makamından uzaklaştırmak için galiba Birinci Ordu Müfettişliği'ni teklif etmişler. Halbuki başka bir yerde söylediğim sebeplerle Fevzi Paşa'nın Erkânıharbiye reisliğinde kalması lazımdı. İst<span class="t1">i</span>fa teklifini kabul etmemekte ısrar etmiştir. Gene o sıralarda Mersinli Cemal Paşa Konya'da ihdas olunan bir müfettişliğe tayin olunduğu için benim de yeni vazifemi almaklığım tabii ve kolay olmuştur: Samsun'da Rumları tazyik eden Türkleri tedibetmek üzere<span class="t1"> </span>Anadolu'ya gönderilmek istenen Mustafa Kemal, böylece bütün şark vilayetleri için ordu müfettişliği salahiyetini almıştır.</p>
<p class="calibre1">''Ne âlâ şey... Ben o gün bütün bunları bilmiyordum. Talih bana öyle müsait şartlar hazırlamış ki kendimi onların kucağında hissettiğim zaman ne kadar bahtiyarlık duydum, tarif edemem. Nezaretten çıkarken heyecanımdan dudaklarımı ısırdığımı hatırlıyorum. Kafes açılmış, önde geniş bir âlem, kanatlarını çırparak uçmaya hazırlanan bir kuş gibi idim.</p>
<p class="calibre1"><span class="t1"> </span></p>
<p class="calibre1"><span class="t1">-9-</span></p>
<p class="calibre1"><span class="t1"> </span></p>
<p class="calibre1"><span class="t1">Dokuzuncu Ordu Müfettişi Must</span>afa Kemal Paşa, artık erkânıharbiyesini teşkil etmek yolundadır. İkinci reisle konuştuğu sırada, yanına alacaklarını kendi seçeceğini söylemiştir. Erkânıharbiyesinde şu isimleri görüyoruz: Reis Miralay Kâzım Bey (rahmetli General Kâzım Dirik), Erkânıharp <span class="t1">H</span>usrev Bey (eski Berlin Büyükelçisi Husrev Gerede), Arif Bey (mebustu, sonradan suikastçilerle beraber idam edilmiştir), Doktor İbrahim Tali Bey (mebus), Doktor Refik Bey (rahmetli Başvekil Doktor Refik Saydam)... Başkaları ile beraber Erkânıharbiye yirmi <span class="t1">y</span>irmi beş kişilik bir yekûn tuttu. Merkezi Sıvas'ta bulunan 3'üncü Kolordu'nun kumandanı Salahattin Bey Konya'ya tayin edildiğinden, onun yerine de Miralay Refet Bey'i (mebus general Refet Beler) seçti. Bu muameleler olurken, bir yandan da yol hazırlığı ya<span class="t1">p</span>makta, hususi ve resmi ziyaretlerde bulunmakta idi. Harbiye Nazırı 9'uncu Ordu Müfettişi sıfatıyla kendisini sadrazam paşaya bizzat takdim etmek istedi:</p>
<p class="calibre1">''- Sadaret makamında altın gözlüklü, bakışları sevinçten parlayan Damat Ferit Paşa bana çok iltifat etti. İtimadı ne kadar derin olduğunu, benden çok şeyler beklediğini söyledi. Tatmin edici cevaplar verdim. Bana mutlak salahiyetler vermiş olduğunu ima eder sözler sarfetti. Veda ederken, ''- Her arzunuzu doğrudan doğruya bana yazabilirsiniz, derhal yapıl<span class="t1">a</span>cağından emin olunuz!'' diyordu. Bunun çok faydalı olacağını söyleyerek, derin teşekkürlerimi tekrar ettim. Sadaret makamından çıktık. Şakir Paşa ile holde yürürken bana dedi ki: ''- İster misiniz, Dahiliye Nazırı Mehmet Ali Bey'le sizi konuşturayım?'' ''<span class="t1">-</span> Çok münasip olur, efendim. Vazifemin o makamla alakası vardır.'' Mehmet Ali Bey'i daha önce tanımış olduğumu söylemedim. Dahiliye Nazırlığı bürosunda, Şakir Paşa pek iyi bir tertip bulnmuş olmaktan âdeta sevinerek, Mehmet Ali Bey'in yüzüne baktı, beni gö<span class="t1">s</span>terip: ''- Samsun'daki vakanın tahkikine memur Mustafa Paşa!'' diye takdim etti. Mehmet Ali Bey de sevinç alametleri göstererek elimi tuttu, Şakir Paşa'ya dedi ki: ''- Sizi tebrik ederim, çok isabetli bir intihapta bulundunuz, ben zaten paşayı tanıyıp tak<span class="t1">d</span>ir etmiştim. Kanaatime siz de iştirak etmiş olduğunuz için bahtiyarım.'' Oturduk. Mehmet Ali Bey dahiliyeye ait işlerde bana her kolaylığı yapacağından, doğrudan doğruya muhaberede bulnacağımızdan bahsetti. Pek samimi ayrıldık.</p>
<p class="calibre1"><span class="t1">''Şimdi size mahrem bir bul</span>uşmadan bahsedeyim: Süleymaniye sokaklarından birinde hoş bir ev... Buraya vakitsiz ve teklifsiz gitmiştim. Kim olduğumuzu bilmeksizin bizi evin içinde gören hizmetçi kız: ''- Ne istiyorsunuz, beyefendi hazır değil!'' diyordu. Kızcağıza: ''- Hele bizi mis<span class="t1">a</span>fir odasına al, bir taraftan beyefendi de hazır olur!'' dedi. Odaya girdik. Hizmetçi kıza fazla bir şey söylemeye lüzum kalmadan, ev sahibi beyefendi güler yüzü ile içeri girdi: ''- Ne haber.. ne haber.. bu ne baskın?'' Kimdi, tahmin ediyor musunuz: İsmet<span class="t1"> </span>Bey! (İsmet İnönü). ''- Vaktim dar, sana hikâyeyi kısaca söyleyeyim, dedim'' ve her şeyi anlattım: ''- Ben yerleşinceye kadar sen de bana yardım edeceksin ve iş başladığı vakit yanıma geleceksin!'' Veda etmek üzere ayağa kalktım, ellerimi tuttu: ''- Biraz<span class="t1"> </span>daha konuşsaydık..'' dedi. İstanbul'da kaldığım kadar benimle mümkün olduğu kadar az alakalı görünmesini de rica ettim. </p>
<p class="calibre1">''Fethi Bey'i öteki mevkuflarla beraber Bekirağa bölüğüne nakletmişlerdi. Bir iki defa da yanlarına gitmiştim. Tekrar ziyaret ederek mahremlerime de bu müjdeyi vermek istedim. Öne hapishane müdürünün odasına girdim, müdür beni hürmetle karşıladı ve ben oturduktan sonra ayakta durdu: ''- Oturunuz Ali Bey!'' dedim. Bu Ali Bey, Buğlan gediği garbinde, kumandanının kendisini tenvir etmemiş <span class="t1">o</span>lmasından, bana yanlış malumat verdiğ için açığa çıkardığım 20'nci alay kumandanı idi. Kabahat onun olmadığını sonradan anlamıştım. Şimdi karşımda duran ve arkadaşları, nezareti altında bulunduran o idi. Harpte açığa çıkarılmış olması, ona emniyet kazandı<span class="t1">r</span>mış olmalı idi. Namuslu insanları müdafaa etmek borcumuzdur. Ali Bey müstesna bir asker olmayabilirdi, fakat cephelerde fedakârlık etmiş olanlardandı. Ehliyetsiz bir kumandanın kurbanı, hakka razı olacak kadar da temiz kalpli idi. Artık söyleyebilirim. Ha<span class="t1">p</span>ishane müdürü sıfatı ile son ziyaretimde bana dedi ki: ''- Paşam haber aldık, Anadolu'ya gidiyormuşsunz. Ne vakit emrederseniz, mevkuflardan istediklerinizi yanıma alarak size geleceğim.'' Ayağa kalktım, Ali Bey'in elinden tuttum: ''- Bana muvaffakıyetimi<span class="t1">n</span> ilk müjdelerini veriyorsunuz, teşekkür ederim'' dedim. Bütün koğuşta serbesçe dolaşmak istediğim için, benimle beraber gelmemesini söyledim.</p>
<p class="calibre1">''Önce Fethi Bey'i gördüm. Bir köşeye çekildik. Vaziyeti hikâye ettim. Sonra koğuşları dolaştık. Bazılarında birbirleri üstüne yığılmış insanlar, sıkışık karyolalar... İçlerinden biri üstüme atıldı, boynuma sarılarak: ''- Görüyor musun Kemal, ne haldeyiz?'' dedi: Husrev Sami! Bazı büyükleri odalarında vakit öldürmek için oyun oynar buldum. Mahremlerimizle Ali Bey'le<span class="t1"> </span>bir tertip yapmak mümkün olacağını konuştuk. Veda ettim.</p>
<p class="calibre1"><span class="t1"> </span></p>
<p class="calibre1"><span class="t1">-10-</span></p>
<p class="calibre1"><span class="t1"> </span></p>
<p class="calibre1">''- Yunanlılar İzmir'e asker çıkarmazdan biraz önce, galiba mayısın 14'üncü günü, Sadrazam Damat Ferit Paşa'nın Nişantaşı'ndaki evine akşam yemeğine davetli idim. Muayyen saatte gittim. Benden başka henüz kimse yoktu. Kısa birkaç kelimeden sonra uzunca bir durgunluk devam etti: Kendisinde Harbiye Nazırı ile beraber gördüğüm zamanki samimiyetten eser yoktu. Benimle yalnız kalmaktan sıkılıyor gibi idi. Bir aralık saatine bakıt: ''- Acaba ner<span class="t1">e</span>de kaldı?'' ''- Birini mi bekliyordunuz, efendim!'' ''- Evet, Cevat Paşa Hazretleri gelecekti.'' Gene sükût... Biraz sonra Cevat Paşa salona girdi. Hemen üçümüz beraber yemek salonuna geçtik. Sofrada çatal ve tabak tıkırtılarından başka ses yok. Üçümüz de<span class="t1"> </span>susuyoruz. İçimden gelen suallere kendi kendime içimden cevap vermeye çalışıyordum. Her halde benimle konuşacak bazı şeyleri olmalı idi. Belki de çok ehemmiyetli meseleler vardır, sofradan sonraya saklıyordur, diyordum. Yemeğin sonuna yaklaşmıştık. Sadraz<span class="t1">a</span>m Paşa kısa bir cümlesi ile beni vehimlerimden kurtardı. Cevat Paşa'ya ve bana bakarak: ''- Yemekten sonra biraz görüşelim'' dedi. ''- Emir buyurursunuz!''</p>
<p class="calibre1">''Ortasında genişçe bir masa bulunan çok dar, fakat hoş bir salon, daha ayakta iken Sadrazam dedi ki: ''- Bir harta getirsek de Müfettiş Paşa onun üzerinde izahat verse...'' Kipert'in atlası geldi, Anadolu paftasını bulduk. Sadrazam Paşa'ya baktım, ''- Ne cihetlerden izahat emir buyuruluyor'' dedim. ''- Mesela, dedi, Samsun ve havalisinde ne yapacaksınız?'' Kelimeler adeta ağzımdan dökülmeye başladı: ''- Efendim, dedim, İngiliz raporlarına göre Samsun ve havalisinde bazı karışıklıklar varmış... Biraz mübalağalıdır, zannediyorum. Ne de olsa bunlar basit şeyler... Yerinde yapacağımız tetkikat ile halleder<span class="t1">i</span>z. Şimdiden isabeli bir şey söylememekten korkarım.'' Cevat Paşa'ya döndü: ''- Siz ne dersiniz?'' Cevat Paşa pek tabii bir tavırla: ''- Öyledir efendim, bu gibi işler yerinde hallolunur.'' Kanaat getirmemiş görünen Sadrazamın kafasında daha büyük bir endi<span class="t1">ş</span>e, sual şekli arıyordu. Derken biraz heyecanlı bir sesle sordu: ''- Pekâlâ, siz bana harta üzerinde nerelere kadar kumanda edeceksiniz, gösterir misiniz?'' Vesveseye düştüğü noktayı hemen anlamıştım: ''- Efendim henüz ben de pek iyi bilmiyorum, belki... t<span class="t1">a</span>kriben... (Kipert'in küçük hartasına elimi koyarak) ihtimal şu kadar ufak bir parça...'' diye bazı vilayetleri gösterdim ve manalı bir tarzda Cevat Paşa'nın yüzüne baktım. Ben hartadan elimi kaldırırken o da ilave etti: ''- Efendim, dedi, Paşa tabii o mın<span class="t1">t</span>ıkadaki kuvvete kumanda edecek... Zaten nerede kuvvet kaldı ki...'' Sözünü tamamlarken, vaziyetin hiç de ehemmiyetli olmadığını anlatmak istermiş gibi, masadan uzaklaşır gibi oldu. İçimden Cevat Paşa'ya teşekkür ediyordum. Her birimiz birer koltuğa çekild<span class="t1">i</span>k ve kahvelerimizi içmeye başladık. Damat Paşa ferahlamış gibi idi: ''- Ne vakit hareket edeceksiniz?'' ''- Ne vakit emir buyurulursa... Ben hazırım, arzu ederseniz yarın veya öbür gün...'' ''- Zatı-şahaneyi ziyaret ettiniz mi?'' ''- Hayır efendim'', ''- <span class="t1">Z</span>iyaret etmeden mi gideceksiniz?'' ''- İrade buyurulmadı.'' ''- Ben iradei seniyeyi tebliğ ediyorum, yarın kendilerini ziyaret ediniz!'' ''- Peki efendim!''</p>
<p class="calibre1">''Sadrazamın konağından çıktıktan sonra, Cevat Paşa ile kol kola, karanlıkta, Nişantaşı caddesinden Teşvikiye'ye doğru sık adımlarla ilerliyorduk. Cevat Paşa samimi bir lisanla bana sordu: ''Bir şey mi yapacaksın Kemal?'' ''- Evet Paşam, bir şey yapacağım!'' ''- Allah muvaffak etsin!'' ''- Mutlaka muvaffak olacağız!''</p>
<p class="calibre1">Birbirimizden ayrıldık!</p>
<p class="calibre1"><span class="t1"> </span></p>
<p class="calibre1"><span class="t1">-11-</span></p>
<p class="calibre1"><span class="t1"> </span></p>
<p class="calibre1">9'uncu Ordu Müfettişliği'nin hareketini geciktirmek için artık bir sebep kalmamıştı. Bütün muameleler bitmiş, hazırlıklar tamamlanmıştı. Müfettişlik karargâhını Samsun'a nakledecek vapur 16 Mayıs günü Galata rıhtımında sabahtan akşama kadar hareket emri bekleyecekti. Mustafa Kemal, veda etmek üzere Erkânıharbiye-i Umumiye Reisliği'ne gitti:</p>
<p class="calibre1">''- Reislik bürosundayım. Fevzi Paşa'nın yerine Cevat Paşa tayin olunmuştur. Tam o gün Fevzi Paşa'dan vazifesini teslim alacakmış. Bu suretle her ikisi ile buluşmuş oluyorum. Cevat Paşa makamındadır, biz Fevzi Paşa ile karşısındayız. Bir vaka daha anlatayım: Fevzi Paşa'yı niçin çekip uzaklaştırmak istediklerini söylemiştim. Vazifesinden ayırmaya karar vermek için daha sonra ciddi bir sebep olmuş. Sebep şu: İzmir'e çıkm<span class="t1">a</span>ya hazırlanan Yunanlılar adalara asker yığmaya başlamışlar. Erkânıharbiye'ye raporlar geldikçe, Fevzi Paşa, böyle bir tecavüze ateşle karşı koymak lazım geldiğini Harbiye Nazırı imzası ile tebliğ ediyormuş. Nihayet bir gün Harbiye Nazırı Şakir Paşa, İzmir<span class="t1"> </span>kumandanı tarafından telgrafhaneye çağrılmış. O zamana kadar bu gibi davetlere Fevzi Paşa ile birlikte giderken, o gün Erkânıharbiye-i Umumiye Reisi'ne haber vermemiş. Muhabere başlamış. Belki iyi hatırlayamam, fakat Erkânıharbiye dosyalarında vesikalar o<span class="t1">l</span>mak lazım, kumandan demiş ki: ''- Amiral Galtrop mütareke şartlarına göre İzmir'e çıkıp Kadifekale'yi işgal edeceğim, diyor, ne buyurursunuz?'' Şakir Paşa, imzası ile, mütareke şartlarına uyulmak icap ettiğini yazmış. Kumandan şifreli bir telgrafla şunu i<span class="t1">l</span>ave etmiş: ''- Ondan sonra Yunanlılar İzmir'e çıkacakmış, buna ne dersiniz?'' Harbiye Nazırı: ''- Böyle şey olur mu, hayal ediyorsun, vehmediyorsun! cevabını vermiş. Muharebenin sonuna doğru Fevzi Paşa'yı da telgrafhaneye çağırmışlar. Kendisine bahsettiği<span class="t1">m</span> telgraflaşmaların dosyasını vermişler. Harbiye Nazırı'nın talimatı ile, Fevzi Paşa'nın ilk verdiği emirler tezat halinde idi. Fevzi Paşa'nın yerinde kalmasına ihtimal yoktu. Fakat onun yerine reisliğe gelen Cevat Paşa da nihayet Fevzi Paşa'nın yolunda yü<span class="t1">r</span><span class="t1">üyecek bir şahsiyet idi.</span></p>
<p class="calibre1">''Masa üstünde bir harta vardı. Fevzi Paşa'nın gözlerinden, yüzünden ve tavrından çok dolgun olduğunu anlıyordum. Cevat Paşa'nın ne düşündüğünü de bir gece evvelki Sadaret konağındaki buluşmamızdan biliyordum. Fevzi Paşa'ya dedim ki: ''- Paşam vaziyeti nasıl mütalaa ediyorsunuz?'' Gök gürler gibi bağırarak: ''- Anlamıyorum ki efendim... dedi (ve sağ elinin şahadet parmağı ile hartada İstanbul noktasını göstererek) buradaki rahatımızı feda etmemek için koskoca memleketi veriyoruz, <span class="t1">b</span>u ne akıldır?'' İçimden sevindim ve daha ferahladım. Cevat Paşa da: ''- Öyle oluyor!'' der gibi bakıyordu. Hatırımda iyi kaldıysa arkadaşlara şunları söyledim: ''Hakikat sizin dedikleriniz ve düşündüklerinizdir. Ben bunu ispat etmek için Anadolu'ya gidiyo<span class="t1">r</span>um. Aramızda uzun görüşmelere lüzum olmadığını da görüyorum. Yalnız sizlerden bir şey bekliyorum: bana yardım edeceksiniz.'' ''- Tabii... Evet...'' Cevat Paşa'ya döndüm: ''- Bilhassa siz paşam... Asıl salâhiyet makamında şimdi siz bulunuyorsunuz. Beraber <span class="t1">y</span>ürüyebilecek miyiz?'' ''- Elbette..'' ''- O halde ilk iş olarak, Ulukışla taraflarında bulunurken şimendiferle nakillerine müsaade olunmayan Yirminci Kolordu'nun yürüyerek Ankara'ya hareket etmelerini emir buyurunz!'' Önündeki bloknota işaret etti: ''- Em<span class="t1">i</span>r vereceğim... dedi. ''- Sonra sizinle şahsen muhabere edebilmek üzere hususi bir şifre isterim.'' ''- Şimdi!'' dedi, zile bastı, lazım gelenlere söyleyerek bana bunu da temin etti. Burada ilave edeyim: Aldatıcı vaatlere Anadolu'dan İstanbul'a çağrıldığım<span class="t1"> </span>vakit, hakiki sebebi bu şifre ile Cevat Paşa'dan sormuş ve işgal kuvvetleri kumandanlığı tarafından bunda ısrar edilmekte olduğunu öğrenmiştim. Arkadaşlara veda ederek ayrıldım.</p>
<p class="calibre1">''Başka ziyaretlerde de bulunmak lazımdı. Harbiye Nazırı'nı, Sadrazam'ı, Dahiliye Nazırı'nı aradım. Hiçbiri makamında yoktu. İçtima halinde imişler. En kestirmesi Babıâli'ye gidip kendilerine haber vermekti. Beni Sadaret bekleme salonuna aldılar. Benim geldiğimi duyan bazı nazırların da heyecanlı heyecanlı salona geldiklerini göre<span class="t1">r</span>ek, biraz şaşırdım. Mehmet Ali Bey beni meraktan kurtardı: ''- Allah Allah ne küstahlık... İşittiniz mi efendim, Yunanlılar İzmire çıkıyor...'' Bu sözleri Bahriye Nazırı teyit etti: ''- Ya... dedim, bu da mı oldu?'' ''- Evet...'' ben memleketin başına nel<span class="t1">e</span>r geleceğini tahmin etmemiş değildim, fakat kimseye anlatamamıştım. Nazırların telaşı karşısında ağlamak mı, gülmek mi lazımdı? Kendimi tutuyordum. Fakat bu emrivaki karşısında ben ''- Allah Allah.'' demekten başka bir şey düşünmeyen bu nazırlara ibretle <span class="t1">b</span>akıyordum. İtidalden ayrılmamaya pek dikkat ederek: ''Ne yapmayı tasavvur ediyorsunuz?'' diye sordum. ''- Protesto edeceğiz!'' cevabını verdiler. ''- Bu lazımdır, doğrudur. Ancak böyle bir protesto ile Yunanlıların İzmir'den geri çekileceklerine veya İngi<span class="t1">l</span>izlerin onları geri çekeceklerine ihtimal veriyor musunuz?'' Yüzüme baktılar: ''- Fakat başka ne yapabiliriz?'' ''- Belki de daha kati tedbirler düşünülebilir.'' ''- Mesela... ne gibi?'' O zaman bir ses, eğer yannlış hatırımda kalmamışsa, Mehmet Ali Bey'i<span class="t1">n</span> sesi cevap verdi: ''- Öyle hareketlere kalkarsak bize ne yaparlar, bilir misiniz?'' Tabii ''- Kalkar benim yanıma gelirsiniz!'' diyemezdim. Avni Paşa'nın elini tuttum: ''- Bizi Anadolu'ya götürecek vapur hazırdır, değil mi?'' ''- Çoktan tertip etmiştim, <span class="t1">B</span>andırma vapuru emrinizdedir.'' ''- Doğrudan doğruya vapur kaptanına emir verebilir miyim?'' ''- Hay hay'' dedi. Yaverime seslendim, ''- Paşa Hazretlerinin bir emirleri var, not ediniz.'' Yaverim kurşun kalemi ile Bandırma kaptanına bir emir yazdı, imza ed<span class="t1">i</span>lmek üzeri Avni Paşa'ya uzattı.</p>
<p class="calibre1">''Damat Ferit kabinesini bu perişanlık içinde bırakarak Zat-ı şahaneyi ziyaret etmek üzere Babıâli'den ayrıldım.''</p>
<p class="calibre1"><span class="t1"> </span></p>
<p class="calibre1"><span class="t1">-12-</span></p>
<p class="calibre1"><span class="t1"> </span></p>
<p class="calibre1">''-Yıldız Sarayı'nun ufak bir salonunda Vahdettin'le adeta diz dize denecek kadar yakın oturduk. Sağında, dirseğini dayamış olduğu bir masa ve üstünde bir kitap var. Salonun Boğaziçi'ne doğru açılan penceresinden gördüğümüz manzara şu: Birbirine muvazi hatlar üzerinde düşan zırhlıları! Bordalarındaki toplar sanki Yıldız Sarayı'na doğrulmuş! Manzarayı<span class="t1"> </span>görmek için oturduğumuz yerlerden başlarımızı sağa sola çevirmek kâfi idi. Vahdettin hiç unutmayacağım şu sözlerle konuşmaya başladı: ''- Paşa paşa, şimdiye kadar devlete çok hizmet ettkik, bunların hepsi artık bu kitaba girmiştir (elini demin bahsettiğim<span class="t1"> </span>kitabın üstüne bastı ve ilave etti:) tarihe geçmiştir.'' O zaman bunun bir tarih kitabı olduğunu anladım. Dikkatle ve sükûnla dinliyordum: ''- Bunları unutun, dedi, asıl şimdi yapacağın hizmet hepsinden mühim olabilir. Paşa paşa, devleti kurtarabilirsin!'<span class="t1">'</span> Bu son sözlerden hayrete düştüm. Acaba Vahdettin benimle samimi mi konuşuyor? O Vahdettin ki ecnebi hükümetlerin yüzüncü derece aletleri ile temas arayarak, devletini ve saltanatını kurtarmaya çalışıyordu, bütün yaptıklarından pişman mı idi? Aldatıldığını mı anlamıştı? Fakat böyle bir tahmin ile başka bahislere girişmeyi tehlikeli addettim. Kendisine basit cevaplar verdim: ''- Hakkımdaki teveccüh ve itimada arz-ı teşekkür ederim. Elimden gelen hizmette kusur etmeyeceğime emniyet buyurunuz.'' Söylerken, ka<span class="t1">f</span>amdaki muammayı da halletmeye uğraşıyordum. Çok iyi anladığım, veliahtlığında, padişahlığında bütün his ve fikirlerini, temayüllerini, sahtekârlıklarını tanıdığım adamdan nasıl yüksek ve asil bir hareket bekleyebilirdim? Memleketi kurtarmak lazımdır, iste<span class="t1">r</span>sem bunu yapabilirmişim. Nasıl hemen hüküm veririm: Vahdettin demek istiyordu ki hiçbir kuvvetimiz yoktur. Tek mesnedimiz İstanbul'a hâkim olanların siyasetine uymaktır. Benim memuriyetim, onların şikâyet ettikleri meseleleri halletmektir. Eğer onları mem<span class="t1">n</span>un edebilirsem, memleketi ve halkı bu siyasetin doğru olduğuna inandırabilirsem ve bu siyasete karşı gelen Türkleri tedibedersem, Vahdettin'in arzularını yerine getirmiş olacaktım. ''- Merak buyurmayın efendimiz, dedim, nokta-i nazar-ı şahanenizi anladım.<span class="t1"> </span>İrade-i seniyeniz olursa hemen hareket edeceğim ve bana emir buyurduklarınızı bir an unutmayacağım.'' ''- Muvaffak ol!'' hitab-ı şahanesine mazhar olduktan sonra, huzurundan çıktım. Naci Paşa, padişahın yaveri, fakat benim hocam, derhal benimle buluştu. E<span class="t1">l</span>inde ufak mahfaza içinde bir şey tutuyordu. ''- Zat-ı şahanenin ufak bir hatırası..'' dedi. Kapağının üzerine Vahdettin'in inisiyalleri işlenmiş bir saatti. ''- Peki, teşekkür ederim'', dedim, yaverim aldı.</p>
<p class="calibre1">''Sonra, sanki Yıldız Sarayı'ndan çıktığımızı ve hareket etmek üzere olduğumuzu gizlemek, saklamak ister gibi bir ihtiyatla, ayaklarımızın patırdısını işittirmekten korkarak, saraydan uzaklaştık.</p>
<p class="calibre1">''Artık Şişli'deki evi bırakmak üzereyiz. Bandırma vapuru  Galata rıhtımında hazır, bildiğimiz bu! Karargâhımızda olanlar muayyen saatte rıhtımda toplanmış olacaklardı. Otomobil kapımın önünde idi. Evdeki vedaları bitirmiştim. Tam o sırada gelerek beni büroma götüren bir dostum, aldığı bir habere göre benim ya hareketime müsaade edilmeyeceğini, yahut, vupurun <span class="t1">K</span>aradeniz'de batırılacağını söyledi. Yıldırımla vurulmuşa döndüm. Daha sonra vaktiyle uzun müddet yanımda çalışan bir erkânıharp de gelerek, maiyetinde çalıştığı bir Damat'tan aynı şeyleri öğrendiğini bildirdi. Bir an yalnız kaldım ve düşündüm. Bu dakikada<span class="t1"> </span>düşmanların elinde idim. Bana her istediklerini yapamazlar mıydı? Beynimden bir şimşek geçti: Tutabilirler, sürebilirler, fakat öldürmek! Bunun için beni Karadeniz'in coşkun dalgaları arasında yakalamak lazımdır. Bu ihtimal mantıki idi. Ancak artık benim <span class="t1">i</span>çin yakalanmak, hapsolmak, nefyolmak, düşündüklerimi yapmaktan menedilmek, hepsi ölmekle müsavi idi. Hemen karar verdim, otomobile atlayarak Galata rıhtımına geldim. Baktım ki rıhtıma yanaşmış olacağını sandığım vapur, uzaklardadır. Sandallarla vapura git<span class="t1">t</span>ik. Kaptana yola çıkmak için emir verdimse de, Kızkulesi açıklarında muayeneye tabi tutulduk. Birkaç ecnebi zabit ve askeri bizi yoklayacaklardı. Muayene uzayıp gitti. Gelip gidildiğine göre acaba bunlarla şehirdekiler arasında bir muharebe mi vardı? Maks<span class="t1">a</span>t beni tevkif etmekse, bütün bu şeylere lüzum yoktu, sıkılıyordum. Bir kararsızlık da olabilir, diye düşündüm. Bundan istifade edebilmek için kaptana hareket hazırlıklarını çabuklaştırmasını söyledim.</p>
<p class="calibre1">''Yirmi yedi yıllık ihtiyar kaptan demir aldırmaya başladı. Ben kaptan yerinde idim. Zabit ve askerler dışarı çıktılar. Hareket ettik. Karadeniz Boğazı'ndan çıkarken, kaptana tehlikeli ihtimalleri anlattım. Cevap verdi: ''- Ne aksi, dedi, bu denizi pek iyi tanımam, pusulamız da biraz bozuk...'' Mümkün olduğu<span class="t1"> </span>kadar kıyıları takibetmesini tavsiye ettim. Çünkü bundan sonra benim istediğim, Anadolu'nun bir kara parçasına ayak basmaktan ibaretti.</p>
<p class="calibre1">''Sahili takibede ede evvela Sinop'a geldik. Kasabaya çıktım. Oradakilerle görüşerek, Samsun'a kolaylıkla gidilebilecek yol olup olmadığını soruşturdum. Maateessüf yokmuş! Çok zorluk çekecek ve günlerce yollarda kalacaktık. Bilmem neden, Samsun'a bir an evvel ayak basmak için o kadar acele  ediyordum ki zaman kaybetmektense tehlikeye göğüs germeyi tercih ettim.</p>
<p class="calibre1"><span class="t1">''Tekrar B</span>andırma vapuruna bindik. Aynı tertiple seyahat ederek, nihayet Samsun limanına vardık!''</p>
<p class="calibre1"><span class="t1"> </span></p>
<p class="calibre1"><span class="t1"> </span></p>
</body>
</html>
