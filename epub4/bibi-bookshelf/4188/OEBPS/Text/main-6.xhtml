<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version="1.0" encoding="UTF-8"?--><html xmlns="http://www.w3.org/1999/xhtml">
<head><meta name="charset" content="UTF-8"/>
<title></title>
<link rel="stylesheet" href="../Styles/main.css" type="text/css"/>
</head>
<body>
<div style="border-rigth:solid;"><h2 title="bölüm 5 Şov Zamanı" style="text-align: center;">bölüm 5</h2>
</div>
<h2 class="sigil_not_in_toc" style="text-align: center;">Şov Zamanı</h2>
<p style="text-align: justify;">Üç gündür İsmet’ten ses soluk yoktu. Şanım yürümüş gitmiş, olayı gören görmeyene, duyan duymayana bire bin katıp anlatmıştı. O akşamüstü konuşurken benim İsmet’i tokatlamadığım mı kalmış, ayaklarımı öptürmediğim mi, diz çöktürüp havlatmadığım mı, neler neler? Bu laflar İsmet’in kulağına gider diye yalanladım hepsini. “İki medeni çete reisi gibi konuştuk,” dedim. İsmet çıkan hurafeleri duymuş olamaz, sağlığım yerindeydi henüz.</p>
<p style="text-align: justify;">Diğer yandan mahallenin bakışı değişmişti bana karşı, Tahsin bile selam verip halimi hatırımı soruyordu. Ya da çocuk aklımla bana öyle geliyordu. Babam kurulup televizyon izlediği koltuğunu bana bırakır olmuştu. Mete ve Serkan yavaş yavaş hizaya geliyordu. Malını en iyi bilen kişi annem olduğu için bir tek onda bir değişim yoktu. Koskoca çete reisini kendisi ile birlikte pazara götürüyor, aldığı meyve sebzenin torbalarını bana taşıtıyordu. Konu komşu çekçekli valiz gibi tekerlekli pazar çantasıyla çıkıyordu pazara, annem ise benle çıkıyordu.</p>
<p style="text-align: justify;">“Valla ben de bir tane pazar çantası alırdım da boş bulunup zamanında bir erkek evlat yapmış oldum. Çantayı alırsam Selçuk’u ne yapıcam? Atsan atılmaz, satsan satılmaz, es kaza biri satın alsa, alan adamın ahıyla uğraşılmaz,” deyip millete şakasını bile yapabiliyordu. Galiba duymamıştı şanımı annem henüz.</p>
<p style="text-align: justify;">Yine bir gün pazarda zorunlu hizmetimi yaparken, “Üzüm alayım mı, yer misin oğlum?” dedi annem. En sevdiğim meyveydi.</p>
<p style="text-align: justify;">“Al anne, yerim.”</p>
<p style="text-align: justify;">“O zaman almayayım senin yemeyeceğin bir meyve alayım ben. Haftada bir pazar kuruluyor, iki günde bitiriyon sevdiğin şeyleri. 5 gün aç geziyoz evde,” deyip ezikledi üstüne bir de. Bir küçük torba akide şekeri ücreti mukabilinde tüm torbaları taşıyıp daha sonra annemle aldıklarımızı buzdolabına dizdim.</p>
<p style="text-align: justify;">Annemle takılmak çok akıl kârı değildi. Evde beni ne zaman boş otururken yakalasa bir iş öğretmeye kalkıyordu. Merdaneli çamaşır makinesinde çamaşır yıkamayı öğretmeyi denedi, olmadı, yemek yapmayı öğretmeye koyuldu. Hepsini bile bile beceremiyormuş gibi yapıyordum. Es kaza elimin yatkın olduğunu öğrense o işleri bana kitleyecek, ben o işleri yaparken çardakta arkadaşlarıyla çay kahve muhabbete girecekti. Öğretmeye çalıştığı şeyleri beceremeyince, “Hep kız istedim, erkek oldu. Vardır her şerde bir hayır, isyan etmiyorum. Seni de sanki evladımmışsın gibi bağrıma basıyorum, ” deyip duruyordu.</p>
<p style="text-align: justify;">Bir keresinde kısır günü bize denk geldiğinde evde yeteri kadar zigon olmadığı açığa çıkınca beni çağırıp bir komşunun dizinin dibine oturtup onun tabağını, çayını tutmamı istemişti. Kadının dizinin dibine bağdaş kurup iki elimi açmıştım. Kadın elimdeki çaydan bir yudum alıyor, sonra tekrar çay bardağını elimdeki çay bardağı altlığına bırakıyordu. Sonra diğer elimdeki tabağı alıp biraz yiyor, yemesi bitince onu da diğer elime bırakıyordu. İsveç çakısı gibiydim annemin gözünde. Kâh zigon olarak kullanıyordu beni, kâh kanal değiştirmek için uzaktan kumanda olarak. Gücümün yeteceğine inansa sırtıma binip ulaşım aracı olarak kullanacak, o yılların <i>gingen</i> yapacaktı beni. İlk “Organik Ginger” olacaktım.</p>
<p style="text-align: justify;">Dar attım kendimi evden, Serkanlara koştum. Mete ve Serkan bir süredir birilerini benimle tanıştırmanın telaşındaydılar. Yine yanlarında biri vardı: yaz günü bere ile dolaşan biri. Tanıttı Serkan: “Hıdır, aslen göçmen, 60 volt elektriğe kadar dayanıklı, 220 voltu 5 saniyeden sonra tutamıyor. Her türlü böceği yiyor.”</p>
<p style="text-align: justify;">“Lan bir durun, dur! Ne demek 220 voltu 5 saniye tutabiliyor? Raiden mı lan bu herif? Bir saniye böcek mi yiyor? Nerden buldunuz bu çizgi film kahramanını?”</p>
<p style="text-align: justify;">“Hıdır benim akrabam, bizim çeteye girmek istiyor. Biz test ettik, üçlü prizi taktık fişe, çıplak elle avuçlayıp 5 saniye tuttu. İki hamamböceği, bir arı yedi. Arı dilini soktu konuşamıyor. Arıyı öldürmeden, diri diri yedi. Daha heyecanlı oluyormuş,” dedi Serkan.</p>
<p style="text-align: justify;">Bunları Mete yapsa idare ederim de Serkan akıllı kontenjanından girmişti çeteye. Hıdır elinde üçlü prizle ölse kalsa tüm çete üyelerim çocuk şubede alacaklardı soluğu. Artık millet akrabasını işe koyar gibi elinden tutup bizim çeteye getiriyordu. Bunun sonu nereye varırdı Allah bilir, önünü almam lazımdı.</p>
<p style="text-align: justify;">“Asıl özelliğini sona sakladım Selçuk. Hıdır köpekten korkmuyor. Hem de hiçbir köpekten!”</p>
<p style="text-align: justify;">“Köpekleri mi durduruyor? Saldırmıyor mu buna köpekler?” “Yoo saldırıyor. Her tarafını ısırmışlar. Kulağını kopartmış bir İanesi. Göbekten kuduz aşısı yiyor hâlâ. Ama köpekten korkmuyor Selçuk.” Serkan cümlesini bitirmeden Hıdır beresinin ucunu havaya kaldırdı. Bir kulağı yoktu çocuğun. Elimle kapat işareti yaptım.</p>
<p style="text-align: justify;">Adamlar çeteye alım yapmıyor Yeniçeri Ocağı’na asker alıyorlardı sanki. En önde koşan delilere bir aday bulmuşlardı bile. “Ben sizinle ne yapıcam ya! Hıdır biz seni ararız, çık şimdi.” Hıdır denen meymenet yoksunu çıktı mekândan. Bir insan niye arı yerdi ki? Çocuk dediğin arı gördü mü kaçar kardeşim, adam arıyı yiyordu. Bal görse ne yapardı bu çocuk?</p>
<p style="text-align: justify;">“Yüz vermeyin lan bu tiplere!”</p>
<p style="text-align: justify;">“Asıl bombayı sona sakladım. Gözleri kapalıyken gören bir kuzenim var.”</p>
<p style="text-align: justify;">“Ulan iyice X-Men seçmelerine çevirdiğiniz işi! Açıyordur lan gözünü, fark etmiyorsundur. Millet çeteye girebilmek için ne yalanlar bulmuş. İsmet’i de böyle mi kekledi Kör Cemal acaba? Duvardan geçiyorum diyen de vardır.”</p>
<p style="text-align: justify;">Bir sessizlik oldu.</p>
<p style="text-align: justify;">“Allah sizin belanızı vermesin. Var mı lan hakket? inandınız mı?”</p>
<p style="text-align: justify;">“Hemen inanmadık, denedik.”</p>
<p style="text-align: justify;">“Eee?”</p>
<p style="text-align: justify;">“Geçemedi. Kafasını gözünü yardı çocuk. Duvarda duruyor kanı. Sinek ölüsü gibi yapıştı duvara. Çocuğun babası, bastı bizim evi kim yaptı dedi, Mete’yi işaret ettim. Adam, Mete nin karnına topuğuyla vurdu,” dedi Serkan. Mete dayanamadı girdi lafa.</p>
<p style="text-align: justify;">“Topukla vurmak ne lan? Adam bildiğin yatırdı yere, sonra çiğnedi beni Selçuk. Çiğnemeden önce de paçalarını sıvadı, onu neden yaptı anlamadık. Bir süre sonra, ‘Oh iyi geldi az da sırtımı çiğne,’ deyince sinirlenip üstümde zıplamaya başladı adam, onu diyor Serkan. Topukla vurmak sayılır mı bu?”</p>
<p style="text-align: justify;">“Diğer yaşıtlarım da sizin gibiyse benim geleceğim çok parlak,” dedim, anlamadılar.</p>
<p style="text-align: justify;">“Osman da çeteye girmek istiyor, ama sen istemezsin onu.” dedi Mete yarım ağız.</p>
<p style="text-align: justify;">“Bizim Osman mı lan? Kasap Yasin Amcanın oğlu?”</p>
<p style="text-align: justify;">“Evet. Ama tek süper gücü kurban bayramında babasının kellesini kestiği kurbanların derisini tek başına yüzebilmek. ”</p>
<p style="text-align: justify;">“O olur. Onla bir görüşelim.”</p>
<p style="text-align: justify;">“Neden lan? Türk Hava Kurumu gibi deri mi toplamaya başlıcaz? Ondan da mı para kazanıcaz?” dedi Mete. Gizli özne “biz”di. Yaklaşıyordu Mete.</p>
<p style="text-align: justify;">“Azcık kafanızı çalıştırın ya. Adamın 11 tane abisi var. Halı sahada ailecek maç yapıyorlar. Başka insanlarla top oynamadı Osman daha. Bir kavga gürültü olsa korurlar bizi, Osman iş görür. 12 kardeşler, tamamı erkek lan. Babası kız çocuk yapamıyor. Tek kadın annesi, o da yine hamile. Kadın bize de musallat olmaz. ” “Osman’a da pay verecek miyiz?”</p>
<p style="text-align: justify;">“Tabii ki Mete.”</p>
<p style="text-align: justify;">Yüzleri düştü ikisinin de. Bunu hesaba katmamışlardı. Asıl sorunumuz yeni başlıyordu. Bize para kazanma yöntemleri lazımdı. İsmet ve adamları her yerde niyet kutusu açmışlardı. Bizim Yunus, adamlara tebelleş olmuş, ne kadar afili oyuncak varsa almış ellerinden. Yunusu dövüp duruyormuş İsmet. Yunus’ta dayak yemek baba mesleği olduğundan pes etmiyor tabii, ertesi gün gidip daha da büyük oyuncak çarpıyormuş bunlardan. Akrabamı tebelleş etmiştim İsmet’e. Belası olmuştum herifin.</p>
<p style="text-align: justify;">“Tek bir iş kolu bizi kesmeyecek belli. Toplu ve tek tek yapacağımız işlerle büyütücez çetemizi. Serkan sen pazarda suya çıkacaksın cuma günleri. Soğuk su satacaksın.”</p>
<p style="text-align: justify;">“Annem sattıramadı bana o suyu, sen mi sattırıcan?”</p>
<p style="text-align: justify;">Annen sana Amiga aldı mı lan? Ha? Mete annen sana dağ bisikleti aldı mı lan?” Eğdiler başlarını önlerine.</p>
<p style="text-align: justify;">“Mete, Serkan suyu bitirince sen de aynı pazarda limonata satacaksın. Aynı anda satmayın ikisini, limonatayı alırlar biter, su elimizde kalır. Çok ciddi pazarcı gözlemlerim var; bu adamlar soğuk şeylere aç! Annemle pazara torba taşımak için çıkmıyorum herhalde. Su bitince limonata satılacak, anlaştık mı?”</p>
<p style="text-align: justify;">Annemin beni pazara götürdüğü duymuş olabilirlerdi. Önlem olarak bağladım konuyu çetemin menfaatlerine.</p>
<p style="text-align: justify;">“Sen ne yapacaksın? Para mı sayacan sadece?” dedi Mete.</p>
<p style="text-align: justify;">Kinaye de yapıyordu, yapay zekâ varmış meğer Mete’de. Geliştiriyordu kendini.</p>
<p style="text-align: justify;">“Ben inşaat inşaat gezicem, başka planlanm var. Keşfe çıkıcam.”</p>
<p style="text-align: justify;">“Amelelik mi yapıcan lan? En zorunu kendine almış.”</p>
<p style="text-align: justify;">“Mete beni kim, niye amele diye alsın inşaata? Çıkma demiri olan inşaatları saptıcam, demirleri bahçeye istiflicez, sonra demirciye satıcaz. İyi para var o işte.”</p>
<p style="text-align: justify;">“Ulan sırf para kaynağı olalım diye sen bizi okutup iş güç sahibi de yaparsın,” dedi sessiz sessiz Mete’yle konuşmamızı dinleyen Serkan.</p>
<p style="text-align: justify;">“Gençler bugün cuma, enseyi kolla,” deyip yapıştırdım enselerine, “bugün pazar var. Hadi bakalım. îş başına."</p>
<p style="text-align: justify;">Serkan ve Mete’ye görevlerini verdikten sonra büyük para kazanacağımızı düşündüğüm demir çalıp satma işi için kolları sıvadım. Mahallede özellikle bizim sokağa en yakın yerlerde ne kadar inşaat varsa gezmeye başladım. Bir iki inşaat işçisi kıllanıp da inşaatta ne aradığımı sorduklarında, “Bakıyorum ben siz çalışın,” dedim. Ben öyle deyince beni müteahhidin oğlu falan zannettiler herhalde, ses etmediler. Patron çocuğu muamelesi görüyordum. Öğle yemeğinde yediği karpuzdan ikram eden bile olmuştu. Bir inşaatta amelelerle lahmacun yemiştim. Biri kupon yapmış vermişti yatırayım diye, para üstünü dahi almamıştı. İyiden iyiye inşaat sektörüne girmiştim. Şaka maka müteahhitler benim kadar gezmiyordu yaptırdıkları inşaatları. Gözüme kestirdim bir inşaatı. Mahalleye dönüp pazar yerine kurduğum işletmenin hasılatına göz atmaya gittim. Patron olmuş çıkmıştım kendi çapımda.</p>
<p style="text-align: justify;">Pazarda su satmak da, limonata satmak da inanılmaz kârlı işler çıktı. Allah’ın suyunu ve Mete’nin annesinin limonatasını satıyorduk en nihayetinde. Sıfır sermaye. Şu an bile niyet kutusundan iyi bir yerdeydik. Niyet kutusunun tek avantajı haftada iki gün olmasıydı. Demek ki bize bizim mahallenin pazarı yetmiyor, tepe üstünde kurulan pazarda da Mete ile Serkan’m soğuk su ve limonata satmasına karar verdim. Pazarcılar gibi semt semt pazarlara gidecektik. Parası o kadar güzeldi ki Mete de, Serkan da itiraz etmedi. Mete bir ara:</p>
<p style="text-align: justify;">“Ya masraflar kalemimiz olmayacak mı? Limonata için şekerdir, limondur falan,” diye geveledi, anladım tabi mevzunun nereye uzanacağını. Kendi sahasından kaleyi yokluyordu Mete. Serkan hemen destek çıktı:</p>
<p style="text-align: justify;">“Evet, evet çeşme suyu satmıyoruz herhalde,” anladım ki atak organize.</p>
<p style="text-align: justify;">“Haklısınız, parayı üçe değil dörde bölelim. Masraflar kalemimiz olsun. Ben ne gerekiyorsa alır getirim pazara çıkılacak gün,” dedim. Mete ve Serkan birbirlerine baktılar. Akılları sıra hinlik yapıp üç kuruş fazla kazanacaklardı. Şimdi durduk yere bana fazladan para kazandırır oldular. “Çete reyisi benim madem malzemeyi ben alırım. Siz hiç uğraşmayın ıvır zıvır işlerle.”</p>
<p style="text-align: justify;">Ne olacak ki? Anneme iki kilo fazladan limon aldırtırım. İçme suyu zaten dert değil, benzin pompası gibi pompalarla bidonlara doldurup satıyorlardı o zamanlar. Gider camiden doldurur gelirim kim anlayacak? Bedavadan bir hisse fazla pay alacaktım paradan. Böldük parayı dörde. Mete ve Serkan, “Aslında gerek yok ya, annem benden para mı isteyecek?” der oldu, allem ettim, kallem ettim aldım parayı. İsmet’in kâbusu olmuşum, bunlara mı pabuç bırakacaktım?</p>
<p style="text-align: justify;">“Bu akşam bize gelin. Bir inşaatı kestirdim gözüme. Vurgun var bu akşam vurgun!” dedim. Mete ve Serkan’a göz kırptım, kalktım gittim. Bu göz kırpma yerine daha afili bir şey bulsaydım keşke. Zaten tam kırpamıyordum gözümü, nerdeyse ikisi birden kapanıyordu. Gözümü, gözkapağı kasları ile kapatamadığım için yanağımı yukarı kaldırarak gözü bloke ediyordum o yıllarda.</p>
<p style="text-align: justify;">Eve girip hasılatı zulaladığım bozuk radyonun arkasını tornavidayla açtım. İçine paraları koydum, tam kapatırken babam daldı odama. Basılmış gibi oldum bir an. Elim ayağıma dolaştı, göz göze gelmemek için arkamı döndüm babama. 15-16 yaşlarımda <i>11 Gün 11 Gece</i> filmini izlerken de benzeri bir durum yaşamıştık babamla. Babam küt diye odama dalmıştı, ben yatakta suçüstü dona kalmıştım. Babam beni ve televizyondaki filmi görmezden gelerek, “Ya bu tornavida nerdeydi?” diye kendi kendine konuşarak bir çekmeceyi açıp kapatıp, “burada değilmiş, demek ki diğer odada, oraya gideyim o zaman ben. Burada hiçbir şey yokmuş,” diyerek çıkmıştı odadan. Ne televizyona, ne bana bakmıştı adamcağız. Ben o şoku atlatıp filmi izlemeye devam etmeye başlamıştım ki on dakika sonra tekrar girmişti odaya babam. On dakika önce bıraktığı yerde olduğumu görünce, bu çocuk kalenderlikten anlamıyor diye düşünerek anlayışlı ebeveyn pozundan bir anda çıkıp, “Yeter ulan bitmedi mi hâlâ! Deney mi yapıyon? İhtiyaçtır falan dedim, göz yumdum da seninki bildiğin keyif pezevenkliği!” diye bağırmıştı. O anki basılma anında ne hissedeceksem aynı histeydim. Zor bela kapattım radyonun arka tarafını.</p>
<p style="text-align: justify;">“Buyur baba?”</p>
<p style="text-align: justify;">“Geç otur bakalım şöyle şenle konuşacaklarım var,” dedi babam. Acaba radyodaki parayı mı gördü? Çetemden mi haberdar oldu? Mete ile Serkan’ı pazarda çalıştırdığımı mı öğrendi? Niyet kutusundan niyet çekenlerden biri babama mı ispiyonladı? inşattan demir çalacağımı mı sezdi? O değil de ne kadar çok cürmüm varmış. Acaba ne konuşacak benle diye düşünürken sabah olacaktı, o kadar çoktu ki yediğim naneler.</p>
<p style="text-align: justify;">“Oğlum bak sen artık kocaman adam oldun, çocuk değilsin. Bazı şeylere aklın eriyordur, dedi. Aha anamı boşayacak kesin. <i>Velayetim sende kalacaksa olur baba. Bana da çok eziyet ediyor, sevmiyor galiba beni karın. Yolda ayağı takıldı düşerken beni elimden tutup düşeceği yere attı üzerime düştü baba. Düşüşünü yumuşattı benle. Minder gibi kullanıyor kadın beni.</i></p>
<p style="text-align: justify;">“Artık bazı şeyleri konuşma vakti geldi. Erkek oluyorsun sen.” Boşanma değilmiş. Sünnet mevzusunu açacaktı kesin. Erkek olmak dendiğinde sünnet mevzusu açılırdı bizim evde. <i>Hazır değilim baba, bana biraz daha zaman verin.</i></p>
<p style="text-align: justify;">“Şimdi böyle nasıl anlatayım? Hani kızları falan gördüğünde için gıcıklanır falan, bir yerlerinde bir şeyler olur ya, onlar normal şeyler." Ne anlatıyorsun baba sen? 9 yaşındayım ben. Biz henüz kızların kuşaklarını çözmeyi fırlamalık olarak görüyoruz, fantezi olarak değil.</p>
<p style="text-align: justify;">İşte nasıl anlatayım lan, böyle rüyanda falan garip garip şeyler görüyor musun?”</p>
<p style="text-align: justify;">“Üzüm ağacı gördüm dün rüyamda.”</p>
<p style="text-align: justify;">“Sonra ne oldu?”</p>
<p style="text-align: justify;">“Koştum yedim hepsini, dalını budağını kırdım ağacın, öyle üzüme acıkmışım. Bir tane bile bırakmadım ağaçta, annem pazardan üzüm almıyor yerim diye, konuşsana annemle. Üzüm alsın.” "Öyle değil lan! Böyle kadınlarla falan görmüyor musun kendini?”</p>
<p style="text-align: justify;">“Serkan’ın ablasıyla gördüm kendimi geçen dün.”</p>
<p style="text-align: justify;">“Komşun lan o! Tövbe tövbe. Ee ne yapıyordunuz?”</p>
<p style="text-align: justify;">Kızartma yapmıştı, onları yemeye çalışıyordum; vermiyordu, dövüyordu beni. Ben de saçını çektim kızartmayı alıp kaçtım.” “Oğlum hiçbir kızı falan öpmüyor musun rüyanda?”</p>
<p style="text-align: justify;">Kız öpmek mi? Niye öpeyim ki? Birine bir şey mi yapmışım, öpüşüp barışmamız mı gerek?”</p>
<p style="text-align: justify;">Babam alnındaki teri elinin tersiyle sildi. “Tamam, daha şey olmamış. Seneye konuşuruz,” dedi çıktı. Neydi ki şimdi bu? Anlam verememiştim o yaşta babamın bu konuşmasına tabii ki.</p>
<p style="text-align: justify;">Akşam damladı Mete ile Serkan. Bizde oturmuş babamın VHS filmlerinden birini izliyorduk, Charles Bronson un vurdulu kırdılı olayı. Daha doğrusu babam izliyordu, biz sinyalci gibi bitmiştik dibinde. Heyecan basmıştı, operasyona çıkacaktık birazdan. Çıkacaktık da, sahi biz gece gece dışarıya nasıl çıkacaktık? Bunu hiç düşünmemiştik. Öngörüsü sıfır bir grupla yola çıktığım için, “Üçümüz aynı evde olursak diğerine gidiyoruz diyerek çıkamayız, bu yaptığımız çok mantıksız,” dememiş kimse bana. Başka zaman laf yetiştirmekte üstüne olmayan grup bunu akıl edememiş. İşin kötüsü babamla filmi izlerken benim bunları düşünüyor olmam, ama Mete ile Serkan’ın hâlâ olayı çakamamış vaziyette alık alık ekrana bakmaları gerçeği canımı acıtıyordu. Yalandan oturalım, dikkat çekmeyelim diye dururken bunlar iyice vermişti kendilerini filme. Babamdan daha heyecanlı izliyorlardı, çekirdek dayanmıyordu ikisine. Çekirdek dayanmı... Çekirdek! Evet ulan! Çıkış vizesini bulmuştum, çekirdekle çıkacaktım evden.</p>
<p style="text-align: justify;">“Baba alınacak bir şey var mı bakkaldan? Çekirdek alayım, para ver.”</p>
<p style="text-align: justify;">“Bu saatte ne çekirdeği? Otur oturduğun yere.”</p>
<p style="text-align: justify;">“Bitiyor baba çekirdek! Çekirdek biterse ne yaparız?”</p>
<p style="text-align: justify;">“Oksijen mi lan bu? Bitse ne olacak kabuklarını emin tuzlu tuzlu, tadı aynı,” diye indirdi babam gardımı.</p>
<p style="text-align: justify;">Mete hemen kabuklara saldırdı, emmeye başladı. Tadını da sevdi, gözleri büyüdü. İşine gelince nasıl da söyleneni yapıyordu sorgulamadan. Her neyse babadan ümit yoktu belli. Zor olduğunu bilsem de şansımı denemekten zarar gelmez deyip anneme yanaştım. Annem yanına geldiğimi sezmişti. Uzaktan gözlerimin içine bakıyordu. Bu kadın çok tehlikeli gidemiyordum yanına, gelme diye mesaj yolluyordu sanki bana.</p>
<p style="text-align: justify;">“Her şeyi biliyorum Selçuk, inşaata demir çalmaya gideceksiniz onları satıp parasıyla Serkan’ın tüm niyet parasını gömüp aldığı Amiga’ya oyun alacaksınız, şu salak Mete de kömürlükteki bisikletine havalı korna alır,” diyordu sanki. Her şeyi biliyordu, her şeyi. Akıntıya karşı yüzer gibi yaklaşıyordum. Zor bela gidiyordum annemin yanına. Annem elindeki örgüyü indirip gözlerini kısıp bana bakıyordu, otopark giriş çıkışlarındaki kapanlar gibi “buradan geçersen patlarsın” mesajı gönderiyordu gözleriyle. <i>Ama gel gör ki başka çarem yoktu anacım, bizim çetede nüfus vardı, doyurulacak boğaz vardı. Ekmek parası içindi her şey. Mete’yi aç bırakıp evine gönderdiğimde, ha o eve Mete girmiş, ha köye kurt inmiş. İkisini de görmek istemezsin.</i></p>
<p style="text-align: justify;">“Anne çöp var mı, atalım gelelim?” diye çaresizce, çakılacağını bile bile atladım ortaya.</p>
<p style="text-align: justify;">“Nerden çıktı akşam akşam? Dışarda bir şey mi var? Çekirdek, çöp falan?”</p>
<p style="text-align: justify;">Kadın aklımı okuyor, olayın özüne iniyordu her seferinde. Çöp yok de geç, niye zor durumda bırakıyorsun beni. Bir de somları hızlı hızlı soruyor, hızlı hızlı cevap bekliyordu. Düşünmene de fırsat vermiyordu. Ya çok hazırlıklı gel ya da yalan söylemeye yeltenme diyordu sanki.</p>
<p style="text-align: justify;">“Yok be anne filmden sıkıldım da, ondan,” deyip tekrar babama seğirttim. En azından onda düşünme sürem vardı. Yaz günü bu saatte ne için dışarı çıkılır, çakılmadan nasıl bir bahane bulunur...</p>
<p style="text-align: justify;">“Baba ben filmden sıkıldım Komodoru bağlasak mı? Oyun oynayalım biraz,” diye suç ortağı etmeye kalktım babamı. <i>Oğullar babalarının arkadaşıdır baba, ha? Değil midir?</i></p>
<p style="text-align: justify;">“Olmaz. Serkanlara gidin orda oynayın,” diye kestirip attı adam. Hem gol, hem penaltıydı! Babam benim be! Çetemi dışarı çıkartabilecektim sonunda!</p>
<p style="text-align: justify;">“Hadi Serkan size gidelim!” dedim başarmanın verdiği sevinçle. Şuursuz bir coşkuyla ayaklanmışım, ayarsız hareketlerim dikkat çekmiş midir diye korkar gibi olmuştum ki, Serkan bitirdi bütün enerjiyi: “Dur ya film bitmedi ki. Çok heyecanlı.” iyice vermişti filme kendini.</p>
<p style="text-align: justify;">Aha gitti güzelim orta, peder tam kafama göndermişti topu halbuki, yükselememiştim, kafamın üstünden gidivermişti top. Havaya kafa atmıştım resmen.</p>
<p style="text-align: justify;">“Serkan fena mı olur gece gece iki el oyun atsak?”</p>
<p style="text-align: justify;">“Bu gece oynamıcam, anneme söz verdim. Kızıyor her gece her gece.”</p>
<p style="text-align: justify;">Duyan da evin rızkını her gece meyhane köşelerinde yiyoruz sanacak! İki tane yirmilik beton kirişi almıştım çeteme, haberim yoktu. Resmen çete elamanlarımı numara çevirerek ikna etmeye çalışıyorum böyle iş mi olur!</p>
<p style="text-align: justify;">“Ekrem Amca, sesini az açsana konuşup duruyorlar, duyamıyorum,” diye de kalkmaya hiç niyetinin olmadığını, minderi iyice ısıttığını cümlelere döktü Serkan. “Yaktın ulan beni,” deyip aldım kumandayı, açtım sesi. Ne olacaksa olsundu, sinirlerim gevşemişti, ağlamam an meselesiydi. Kumandayı koydum kenara, köşeme çekildim oturdum. Bari ben de filmi izleyeyim dedim.</p>
<p style="text-align: justify;">Tam o sırada Aziz Hocam misafir oldu mahalleye gür sesiyle. Yatsı ezanı okunuyordu. Saat neredeyse 22:30’du. Yazın bayağı da geç okunuyormuş. Babam filmi duraklattı. Evde beş kişi ezanın bitmesini bekliyoruz, ama ben beklemiyorum, kafam tıkır tıkır çalışıyor; pozisyonu gole çevirmem an meselesi. Zaten bu da son şansımız, namaza diye çıktık çıktık, yoksa yatacaktı bizim iş.</p>
<p style="text-align: justify;">“Serkan, Mete, yatsıya mı gitsek? Aziz Hoca da hep kızıyordu namazlara gelmiyorsunuz diye,” deyip göz kırptım. Anlasınlar diye bir ara iki gözümü birden açıp kapattım. Takla da atabilir, amuda da kalkabilirdim, çünkü son şansımızdı bu. Anladılar şükür ki.</p>
<p style="text-align: justify;">“Anne gidelim mi namaza?” diye son onay merciine çıktım. Annem de onaylarsa sahadaydık az sonra.</p>
<p style="text-align: justify;">“Gidin, dedenlerle dönün ama. Bu saatte tek gelmeyin o yolu, tesbihata da kalın,” diye şartlı onay verdi annem. Kendi kontrol edemeyecekse bile uzaktan kumandayla gözüm üzerinizde mesajını veriyordu.<br/></p>
<p style="text-align: justify;">Yağmur duasına diye çıkmıştım hortum gelmişti mahalleye. Alnımıza yazılmıştı, olacaktı bu iş! inşaatların girişine “inşaata girmek tehlikeli ve yasaktır. Demir çalmak ise şerefsizliktir adiliktir” tabelası koydurtacaktım, azmettim. Tam koştuk sokağa, annem seslendi arkamızdan; kaçarken vurulup olduğu yere yıkılan adam gibi kalakaldım olduğum yerde.</p>
<p style="text-align: justify;">“Durun!”</p>
<p style="text-align: justify;">Durduk hemen, suçüstü yakalanmış gibiydik. Mete ellerini havaya kaldırdı. Yüzünü yere serdi.</p>
<p style="text-align: justify;">“Abdest alsanıza. Camide zor olur şimdi, evde alın çıkın, ezan da okundu geç kalırsınız.” Vay arkadaş günaha katmerli mi girecektik? İnşaattan demir çalmaya abdestle gidilir mi? Hayır namaza abdestsiz gitmek ayrı, ona hiç girmiyorum bile... Banyoya sırayla girip ağzımızı yüzümüzü yıkar çıkarız diye anlaştık aramızda, ama annem başımızda dikildi; abdest alırken yanlış alanı uyarıyor, zorla tastamam abdest aldırtıyordu kadın. Paçayı kurtarıp koştuk sokağa. Yaptığımızı etik bulmadım, kanıma dokundu abdestli hırsızlığa çıkmak. Çektim bizimkileri köşeye, içim rahat etmiyordu:</p>
<p style="text-align: justify;">“Gençler salın o abdestleri. Yanımızda götürmeyelim, günah lan!”</p>
<p style="text-align: justify;">“Ben öyle istediğim zaman osuramıyorum, geğirsem gider mi abdest?”</p>
<p style="text-align: justify;">“Serkan, komşunun kız çocuğu mu lan bu? Niye gitsin geğirince? Osuracaksın, sıçacaksın, işeyeceksin başka yolu yok.”</p>
<p style="text-align: justify;">“Var aslında. Kan çıkarsa gider abdest. Kan kardeşi olalım,” dedi Mete. Mete ile din kardeşi bile olmak yeteri kadar travmatikti benim için, bir de kan kardeşi olacağımız varmış. Hangi niyetle çıktığımız yolda şartlar nasıl gelişiyordu, nasıl oluyordu bilmiyorum, ama inşaata demir çalmaya giderken abdest almak zorunda kalıyor, sonra bunu etik bulmayıp aldığımız abdesti kaçırmak için çözüm diye elimizi kesip kan kardeşi olmayı düşünüyorduk.</p>
<p style="text-align: justify;">Hızla bir değerlendirme yaptım, dini özgeçmişim fena sayılmazdı. 9 yaşında Kurana geçmişliğim, nerdeyse tüm zammı sureleri ezberlemişliğim, cumadan cumaya da olsa cami yolu arşınlamışlığım vardı. Mete’nin ise daha tek bir sevabı bile olmayabilirdi. Bir kere oturdum anlattım, anlamadı durumu. “Benim kaybedecek şeyim çok Mete, sen başka dine geç, hem değişiklik olur, üçümüz de ayrı takımları tutuyoruz, ayrı dinleri de tutabiliriz,” dedim, pek umursamadı.</p>
<p style="text-align: justify;">“Olmaz, ben size kardeşim diyemem. Alın bakın bozuyorum..." diyerek saldım havadan hafif gazları atmosfere. “Duydunuz zilin sesini benimki tamam. Siz kesin kendinizi, benden çıktı abdest,” diye resti koydum.</p>
<p style="text-align: justify;">“Benim çişim var, ben de öyle halledeyim. Mete sen de bir tarafını kes,” dedi Serkan.</p>
<p style="text-align: justify;">Serkan duvarın dibine işeyiverdi. Dumanını görmüştüm, numara yapmış olamazdı; bozmuştu o da abdesti. “Hadi Mete sıra sende,” diye itekledik bunu. Zorla bir tarafını kestirecektik çocuğun.</p>
<p style="text-align: justify;">“İnsan kendini nasıl keser ki? Ben yapamam siz kesin,” diye uçuruma sürdü arabayı Mete.</p>
<p style="text-align: justify;">Yerden bir çakıl taşı aldım hemen, ben de hazırmışım meğer. Başladım hızlıca Mete’nin kolunu çizmeye. Bir türlü kanamıyordu kolu, maşallah kayış gibiydi. Kolunu alıp duvara sürttürdüm yine kanamadı. Baktım Serkan, Mete’nin kolunu ısırmaya kalkıyor, tokatladım Serkan’ı. Mete’yi ittim yere, yere düşer düşmez ellerini çakıllara sürtüp kanattı avucunu. Nereden başladık, nerelere geldi iş. Babamın sesini duyduk da irkildik:</p>
<p style="text-align: justify;">“Kavga etmeyin lan? Hadi kıldılar bile sünneti, bari farza yetişelim.”</p>
<p style="text-align: justify;">Babam da mı namaza geliyordu? Kesin annem gazlamıştı babamı. “Çocuklar bile yatsıya camiye gidiyor sen evde film izle, sonra iki yakamız bir araya neden gelmiyor de dur. Bu evde bet bereket mi olur? Melaike niye girsin bu eve?” demişti, zayıf yerinden vurmuştu. Babam da dırdıra hiç gelemez, anam da biliyor bunu... Çaresiz takıldık babamın arkasına. Abdesti bozduk da diyemedik, kıldık namazı öyle. Yine bir şekilde günaha girmeyi becermiştik yani. <i>Bari erken çıksaydın da abdestli kılsaydık namazı be baba!</i> Bu mahallenin genel sorunuydu zamanlama, herkes herkesi mağdur edecek şekilde, özenli bir zamanlama tutturabiliyordu.</p>
<p style="text-align: justify;">İlk gece operasyonumuz tesbihatta bitmiş oldu. Aziz Hoca namaz bitimi kafalarımızı okşadı, alnımızdan öptü. Cami cemaati cebimize üç beş para koyup ayağımızı alıştırmaya çalıştı. Dedemin gözleri doldu, bir köşeye geçip ağladı, tutamadı kendini. Aziz Hoca bizi alıp derneğe götürdü. Babam, dedem ve başlıca cami cemaatiyle çay içtik. Bizi işaret ederek, ağladı ağlayacak bir ses tonuyla, “Bunlar bizim geleceğimiz, bunlar oldukça başımıza taş yağmaz,” dedi Aziz Hoca. Sonra içinden bir şeyler okumaya başladı. Kendimi hiç bu kadar suçlu, bu kadar rezil hissetmemiştim. Adamların duyguları ile oynamıştık. Soğuk bir otel odasında çapkınlık yapıp eve ayak bastığı an hapşırdığında yatağından fırlayan karısının kapıya kadar koşup, “Üşütmüşsün sen, dur sana nane limon kaynatayım,” dediği adamlar gibiydik. Bir yumru gelip oturmuştu gırtlağıma. En gencinin adı, yaşadığım sokağa verilmiş bir ton yaşlı dedenin duyguları ile niye oynadık ki biz?</p>
<p style="text-align: justify;">Bir sessizlik oldu. Yaşını tam olarak kimsenin bilmediği, ihtiyar heyetindeki herkesin “Amca” dediği dede bozdu sessizliği: “Ben Kurtuluş Savaşı’nı gördüm,” diye gürledi.</p>
<p style="text-align: justify;">Yanındaki, “Ben de gördüm onu, Atıf Yılmaz’m çektiğini diyon değil mi? <i>Bu Vatanın Çocuklarıydı</i> ismi,” dedi.</p>
<p style="text-align: justify;">En büyük dede dahil gülmeye başladılar. Herkes eğleniyordu, ben ağladım ağlayacaktım.</p>
<p style="text-align: justify;">Eve geldiğimizde bıyık altından gülüyordu annem: “Herkesi kandırabilirsin o ufacık aklınla, ama bana kesmez, kendini bir şey sanma sıçtığım bok,” bakışıydı bu. Kadın zafer çığlığı atıyordu sanki, öyle keyifli gülüyordu ki. Doğduğum zaman annemin kucağına beni verdiklerinde annem bana böyle içten gülmemiştir eminim... Bana da yatıp uyumak düşüyordu, en iyi yaptığım işlerden biriydi. İstikrarı bozmadım...</p>
<p style="text-align: justify;">Ertesi gün öğlene kadar uyudum. Ne de olsa kendi işimin patronuydum. Hava bir garip, yağar mı yağar endişesi ile montunu koluna takıp tüm gün gereksiz yere yanında gezdiren adama özenip, çete elemanlarımı tek tek evlerinden alarak ardıma kattım. İlk hedefe doğru yola çıktık. Evin arka sokağında bir inşaattı burası. Lahmacunlarını yediğim işçiler temeli atıyorlardı. Her yer demir kaynıyordu haliyle. Kazıp kenara aldıkları taş toprakta da dünya kadar demir vardı belki. Yan apartmanın kömürlüğünün üzerinden izliyorduk inşaatı. Demirin kilosu 50 kuruştu. Gördüğüm her şeyi 0,5 ile çarpıp fiyatlandırıyorum. Bu neyin hırsıydı Allah’ım. Gözüm paradan başka bir şey görmüyordu. Üstelik o yaşta haberim yoktu, ama 2 numara miyop, 0,5 numara astigmat olan bir çift göze sahiptim. 5 metre ileriye konulmuş ters E harfini göremiyordum, ama 300 metre ileride kazıldığı yerden çıkartılmış 30 kilo demiri çok net seçebiliyordum, hatta daha da ilerisini görerek, o 30 kilo demirin 15 liraya dönüşeceğini bile görebiliyordum.</p>
<p style="text-align: justify;">“Taşlı topraklı demirleri boş verin. İlk olarak şu amcanın kesip küçülttüğü demirlerden alacaz. ”</p>
<p style="text-align: justify;">“Ya almazsa demirci demirleri? Kalır elimizde,” dedi Mete.</p>
<p style="text-align: justify;">“Di mi? Ya adam meslek değiştirirse? Adamın işi bu lan! Tabii alacak demirleri.”</p>
<p style="text-align: justify;">“Peki demirciler niye gece inşaata girip çalmıyorlar demirleri?” diyerek muhabbeti kitleyen soruyu sordu Serkan. Bana yakışan cevabı aksettim hemen:</p>
<p style="text-align: justify;">“Çünkü onlar bizim kadar akıllı değil. ” Evet bunu diyen 9 yaşındaki bir veletti, ona hak veren de akranları. Alemin akıllısı bizdik.</p>
<p style="text-align: justify;">“Gece bunların başında kesin bekçileri vardır,” dedi Serkan. Bu Serkan bayağı korkak bir herifti aslında. Evde tüm gün bilgisayar başında kalmaktan sokağın yabancısı olmuştu çocuk. Serkan aramızda en sofistike adamdı dense, hakkı vardı. En büyük hobisi elektik mühendisi babası ile küçük devreler yapmak, radyo söküp takmaktı Serkan’ın. Ben radyoyu içine para saklamak için söküyordum, Serkan tekrar monte edebilmek için. Özetle aramızdaki fark buydu.</p>
<p style="text-align: justify;">Israrla şeytanın avukatlığını yaparak iyice korkuyu salmışlardı içime içime. Hiçbir şeyi de düşünmemişim. Tabii ki biri duruyordu geceleri orada. Biliyordum, ama sonuca odaklanmıştım, gözüm görmüyordu demek ki detayları.</p>
<p style="text-align: justify;">“Biz dün buraya gelseydik bitermişiz Selçuk,” diyerek tüy dikti üstüne Serkan.</p>
<p style="text-align: justify;">“Oğlum biz buraya dün keşfe gelecektik. Kaç kişi kalıyor gece burada, bekçi var mı? Onları öğrenip ertesi gün gelecektik zaten,” dedim. Otoritemi sarsmamam lazımdı. Şu an otoritem bir tek kendi gözümde yerlerdeydi, bari insanlar görmesin derdindeydim.</p>
<p style="text-align: justify;">“Bu inşaat bizim evin arka balkonundan görünüyor ki. Oradan bakalım da gece haybeye gelmeyelim buraya,” diye tırmalamaya devam etti Serkan. Vay Serkan vay, demek ki benim çete elemanlarım ciddi tehlikelerle karşılaştıklarında, başlarına bir şey gelir endişesine kapıldıkları an çakal gibi oluyorlardı. Normal zamanlarda kuru çöldeki kaktüs kadar hareketsiz duran beyin hücreleri, bu gibi anlarda taarruza geçiyordu.</p>
<p style="text-align: justify;">“Peki,” dedim, “sizin istediğiniz gibi olsun, madem korkuyorsunuz, akşama sizdeyiz Serkan,” diye de son sözü söyleyerek otoritemi yerine koydum.</p>
<p style="text-align: justify;">Ayrıldık, ben evin yolunu tuttum. Biraz plan yapayım akşam için derken uyuyakaldım. Annem uyandırdı. “Deden gibi oldun öğlen öğlen uyunur mu kalk, bulaşık yıkıcaz,” dedi. Rahat iki saat bulaşık yıkadık annemle. Bizim evden bu kadar bulaşık çıkması imkânsızdı, annem konu komşunun bulaşığını da getirmişti herhalde, sırf bana eziyet olsun diye onları da yıkattı. Bulaşık bitti, rahatız dedim, ütü yapacaz diye tutturdu. Annemle ütü yapmaya koyuldum. Galiba kendi rızamla evden kaçayım diye bana bir çeşit <i>mobbing </i>uyguluyordu. Ertesi gün hapının 9 yıl sonra uygulanan bir modelini bulmuştu. Değişik bir doğum kontrol yöntemi uyguluyordu bende. Bile isteye, sırf bu eziyet son bulsun diye sol başparmağımı yaktım ütüyle. Artık azat eder diye beklerken; annem parmağı soğuk suya tutup yoğurt sürmüş, üzerine çiğnenmiş ekmek basıp tülbent sararak hızla tedavimi yapmış ve beni oyuna döndürmüştü. “Hadi aslan oğlum, ütüler bitince katlamaya,” diyerek sonraki görevi de verip kitlemişti günümü. Askerdeyken kendi ayak başparmağına G3 ile sıkıp tezkeresini alan arkadaşım olmuştu sonraları, annemse TSK’dan bile sıkı bir yönetim biçimi uyguluyordu. Annem bizim birliğin komutanı olsa o parmağı suya tutar, üzerine yoğurt sürer, ayağa ekmek koyulmaz nimet bu, diyerek ekmek bile çiğnemeden tülbenti sarar, çocuğu içtimaya yollardı. Balkona çıkıp hava alayım diyerek attım kendimi balkondan aşağıya. Balkondan aşağıya atlamadım yanlış anlaşılmasın, bıraktım kendimi. Zemin katta oturuyor olmanın avantajı ile kurtuldum esaretten. Serkanlara gittiğimde, “Gençler az şöyle kayın kenara belim bırkım tutmuyor, ayaklarım bile şişti, topuğum su topladı,” diyerek kanepeye uzandım. Yarım saat uyuyup kendime gelince işe verebildim anca kendimi. Uyandığımda ikisinin de gözü parmağımdaydı.</p>
<p style="text-align: justify;">Parmağı göstererek, “Size zarar gelmesin diye nelerle uğraşıyorum tahmin edemezsiniz. Reyis olmak böyle bir şey işte! Ne kadar isterdim sizin gibi sıradan bir çete elemanı olmayı. Oh reyis uğraşsın dursun siz yiyin! Önemli bir yara değil, size feda olsun, ama bu seferki çok yordu,” dedim. Hayran hayran baktılar. Serkan’ın balkonundan inşaatı izlemeye koyulduk. Karpuz kesip yiyenler mi, tek kale maç yapanlar mı, hamamcının eşeği oynayanlar mı, halaya duranlar mı, ne ararsan vardı. Bunlar sabah çalışıp akşam eğlencenin dibine vuruyorlardı demek. Açık alanda televizyon izleyenler bile vardı. Piknik yeriymiş inşaat dediğin. Öyle eğleniyorlar ki sanki sabah başkası harç kardı, kiremit taşıdı, duvar ördü. Hiç mi yorulmadınız lan!</p>
<p style="text-align: justify;">Serkan ve Mete gözlerini pörtletip senkronize döndüler bana doğru. Bıyık altından gülerek girdim lafa:</p>
<p style="text-align: justify;">“Güzeeeel! Tam da tahmin ettiğim gibi... Kolay lokma olacak.” Anlamsız bir bakış aldı suratlarım. Hesap soran yüzler yerini, üst sınıfların tahtasında integral sorusu gören lise 1 öğrencisinin ifadesine bırakmıştı. O kadar inandırıcı söylemiştim ki ben bile bir ara rahatladım kesin bir bildiğim var diye. İnsan en zor kendini kandırıyordu, ama sağlam inandırdı mı, geri dönüşü de yoktu.</p>
<p style="text-align: justify;">“Toparlanın İsmet’in mekânına ziyarete gidiyoruz.” Cami duvarını gördüğünüzde küçük abdestiniz geliyorsa ya prostatınız ya da başınıza bir gelecek vardır. Ben henüz ilk şık için çok küçüktüm...</p>
<p style="text-align: justify;">Tren istasyonundan aşağıya indik. Mete de, Serkan da o kadar merak ediyordu ki olacakları, yiyecekleri olası dayak umurlarında bile değildi. İsmet’in ofis olarak kullandığı vagonun olduğu yere geldiğimizde Mete ve Serkan’dan daha şaşkın bir kalabalık çıktı karşıma. İsmet’in çetesi Allah diyen kot pantolon görmüş gibi kalakalmıştı. Olan bitene anlam veremiyordu kimse, galiba buna ben de dahildim. Bu üç salak İsmet in mekânını basmaya kalkmıştı. Yanlarında, geçtim kesici delici aleti, spiral taharet musluğu borusu bile yoktu. Köprüde araçların durması ve yolcu indirmesi yasaktır, çünkü olacaklar gayet nettir; oradaki şaşkın kalabalık için bizim oraya gelmemizle köprüde arabadan inmemiz arasında hiçbir fark yoktu.</p>
<p style="text-align: justify;">“Niye geldiniz lan?” dedi Kör Cemal. Atar falan yapmıyordu. Gerçekten merak ettiği için sormuştu. Tonlamasından çok net anlaşılıyordu.</p>
<p style="text-align: justify;">“İsmet Bey’e bakmıştık,” dedim. İsmet için ilk defa biri “Bey” diyordu. Yine dalga geçiyorum zannediyordu herkes, ama paniklemiş haliyle de saçmalamıştım.</p>
<p style="text-align: justify;">“İsmet mi çağırdı?”</p>
<p style="text-align: justify;">“İsmet ne zaman çağırdı da ben ayağına geldim?” Henüz böyle bir olay olmamıştı. Hiç çağırmamıştı beni. Çağırsa giderdim elbet. Atarımdan sonra uğultular yükselmeye başladı. Baktım millet galeyana geldi, ben de gaza geldim.</p>
<p style="text-align: justify;">“Size İsmet’i çağırın bana dedim!”</p>
<p style="text-align: justify;">Dememle İsmet’in vagonun üstünden ters parende atlaması bir oldu. Tutamadım kendimi alkışladım İsmet’i, bir de ıslık öttürdüm en afilisinden. Yine küçümseyip dalga geçiyorum sandılar, eminim, ama alakası yoktu, adama olan hayranlığımı gizleyemiyordum. Serkan korkudan koluma girdi. Mete arkama saklandı.</p>
<p style="text-align: justify;">“İsmet biraz konuşmamız lazım.”</p>
<p style="text-align: justify;">“Ne oldu lan, kutunu mu istiyorsun?”</p>
<p style="text-align: justify;">“Kutu sende kalsın, dert değil. Çoluk çocuk işi o, artık onlarla uğraşmıyorum. İki dakika konuşalım.”</p>
<p style="text-align: justify;">Çete elemanlarındaki çatlakları o zaman gördü İsmet. Millet fısıldaşarak konuşmaya başlamıştı. Ne konuştukları önemli değildi, o fısıldaşmanın olması bile İsmet’in hiyerarşisinin sorgulanması demekti. Ben olsam dönüp arkamı çeteme saydırırdım, o duymazdan geldi. Çetesine olan hâkimiyetinin sarsılmaya başladığını biliyordu, ama bizden birinin bilmesini istemiyordu. Gözlerini gözlerime kilitledi.</p>
<p style="text-align: justify;">Ben nasıl İsmete karşı inanılmaz bir saygı duyuyorsam, İsmet de bana karşı anlamsız bir saygı duyuyordu emindim. Superman’i izlerken o kostümün içinde İsmet’i hayal ediyordum ben. İsmet olsa takla atarak inerdi diyordum, Batman’in maskesinin arkasında İsmet vardı, Joker de İsmet’ti, hatta kedi kadın bile İsmet olabilirdi. Mümkündür İsmet isterse yapardı, onca akrobasiyi yapan adam, iki kırıtamayacak mıydı? Kriptoniti ben olmuştum garibanın. Beni bir temiz dövse acayip rahatlayacaktı. Ben ona bu gözle bakarken kim bilir o beni gördüğünde ne canlanıyordu kafasında. Coca Cola’nın yıllardır gizlenen sırrı kadar karmaşıktım. Özünde asitli, siyah, şekerli suydu, ama işte sırrı vardı. Çekmece Gölü’nü kente boca eden amca gibiydim gözünde. Ben artık adamın mekânına kadar gelip, gel şenle konuşacaklarım var diyebiliyordum.</p>
<p style="text-align: justify;">Kimsenin tek kelime etmeye cesaret etmediği kadar gergindi ortam, Mete kulağıma sokuldu. Ben kesin, “Selçuk yanımda emanet var, al şunu. Lazım olabilir, olay iyi bir yere doğru gitmiyor,” diyecek diye beklerken Mete yine olaya kendi penceresinden bakmayı başardı:</p>
<p style="text-align: justify;">“Demir işine ortak mı edicen İsmet i? İyice bölünür para. İsmet’i mi doyurucaz bir de,” dedi. Tüm konsantrasyonum bozuldu, enerjim düştü. Günümüzde Mete’nin tam karşılığı cuma namazının farzında ceptelefonu çalan adamdı. Melodisi de “Yıldız Tilbe <i>Delikanhm”dı.</i></p>
<p style="text-align: justify;">İsmet el etti bana ve içeri geçti. Kimseden çıt çıkmadı. Kör</p>
<p style="text-align: justify;">Cemal bunu yapmamalıydı der gibi başını iki yana salladı. Çatırdıyordu çetesi İsmet’in. ilk defa İsmet’in kararlarının sorgulandığını görüyordum. Çetesine göre o artık hata yapıyordu. Bir çete çatırdarken diğer çete de toprağın altından bayağı bayağı başını kaldırıyordu. Mete arkamdan çıktı, Serkan kolumu bıraktı. Duruşları değişti ikisinin de. Mete gaza gelip gözlerini kısmış, tehdit dolu ifadelerle bakıyordu etrafa.</p>
<p style="text-align: justify;">“Siz beni burada bekleyin. Önemli bir şey konuşucam içerde, kimseyle tek kelime konuşmak yok!” dedim ve göz kırpıp Mete ile Serkan’a geçtim vagona. O kadar sessizdi ki o akşam mekân, adımlarımın ezdiği çakıl taşlarının sesleri duyuluyordu sadece. Vagona girdim. Dönüp arkama baktım, herkes bana bakıyordu. Bir hamlede vagonun kapısını kapatıp, onlarla aramdaki tek bağı kopartmaya yeltendim. Olmadı, yarıya kadar bile çekememiştim kapıyı. Kale kapısı gibiydi. İki elimle abandım biraz daha çektim. Baktım olmuyor, masaya ayağımı koydum ordan güç alarak çekiştirdim. Kim bilir kaç dakika uğraşıp anca yarılayabilmiştim. İsmet kalktı yerinden tek elle kapattı kapının kalanını. O anda bu olay yüzünden insanların gözünde ne kadar rezil gözüktüğümü düşünmemeye karar verdim. Daha büyük dertlerim vardı. İsmet ile yalnızdık artık. İki büyük çete reisi gibiydik, olması gerektiği gibiydi her şey. O kapıyı niye kapatmayı denedim ki ben?</p>
<p style="text-align: justify;">İsmet bir sigara yaktı.</p>
<p style="text-align: justify;">“Tıh tıh tıh!” dedim. Tip tip baktı. Karşısına oturdum. Yan taraftan tuttuğu bir mumçikayı önüme uzattı. Bir tane de kocaman, babaannemin beş yüzlük teşbihi gibi demir bir zincir koydu masaya.</p>
<p style="text-align: justify;">“Bunlar senin için,” dedi.</p>
<p style="text-align: justify;">“Vallaha mı, bana mı aldın? Teşekkür ederim,” deyip kaptım ikisini de.</p>
<p style="text-align: justify;">Hızla çekti aldı elimden.</p>
<p style="text-align: justify;">“Senin için derken, seni döverken kullanıcam. Sana özel hazırladım. Zinciri lunaparktaki atlıkarıncadan söktüm. 90 kiloya kadar taşıyabiliyormuş bunlar. Döverken kopmaz dağılmaz. Mumçikayı da Almanya’daki dayım getirdi,” dedi.</p>
<p style="text-align: justify;">Benim de Almanya’da dayım vardı. Çikolata getirmişti o vakte kadar. Yurtdışı seyahatine çıktı, döndüğünde seccade getirmişti dedeme. Bir de adamdaki dayıya bak! Şartlar hiç eşit değildi.</p>
<p style="text-align: justify;">“Ben de onu konuşmaya geldim. Bu gece tam yatsı ezanı okunurken bizim evin arkasındaki inşaatta senin çete ile benim çete meselesini halletsin. Kendimi daha fazla tutamıyorum bu gece ezicez sizi. Yarından itibaren Küçükçekmece benim!” dedim.</p>
<p style="text-align: justify;">İsmet gözlerimden ayırdı gözlerini. İyice bir süzdü beni, ayakkabıma 3 dakika falan baktı, vagondaki ufak bir pencereyi açıp dışarda duran Mete ve Serkan’a baktı. Mete el salladı İsmet’in kendisine baktığını görünce. Dayanamadı gariban heyecan yaptı, ne yapsın? Sonra tekrar geldi bana baktı.</p>
<p style="text-align: justify;">“Olmaz! Bu gece o iş olmaz. Başka zaman.”</p>
<p style="text-align: justify;">Başka zaman ne lan? Hadi Allah versin der gibi gönderiyordu beni. Kumar oynamıştım tutmuştu, Allah’tan başka şey istesem, mesela ağrısız, acısız sünnet dilesem daha hayırlı bir iş olacakmış, eşref saatiymiş belli ki.</p>
<p style="text-align: justify;">Aldığım gazla devam ettim:</p>
<p style="text-align: justify;">“Kapışmayacak mısınız bizimle? İsmet lütfen bak, tatlılıkla halletmeye çalışıyorum, dövüşelim koçum inşaatta. Kırma beni bak, birbirimizin yüzüne bakıyoruz. Ayıp ediyorsun,” diye kendimin bile yabancısı olduğu bir yola sürdüm arabayı.</p>
<p style="text-align: justify;">“Dediğimi duydun,” dedi İsmet. Sonra vagon kapısına doğru yürüdü. Tek elle açtı kapıyı. Mete ve Serkan’a doğru bağırmaya başladı.</p>
<p style="text-align: justify;">“Sizinle dövüşmücez, anlıyor musunuz? Dövüşmücez! Canınız her kavga çektiğinde buraya gelmeyin.”</p>
<div style="text-align: justify;">O kadar o ağızda durmayan bir cümleydi ki Mete ve Serkan <sup>1 </sup>kalakalmıştı. Aziz Hoca elindeki bir duble rakıyı, “Buz kattım, hadi fondiple," diye uzatsa aynı etki oluşurdu bünyelerinde. Mete ve Serkan hayatlarında ilk defa kendileriyle gurur duyuyorlardı. Koca İsmet be, sen bu hallere düşecek adam miydin?<br/></div>
<p style="text-align: justify;">İsmet in mevzuya kıllanması, sürekli bir şeyler planladığımı düşünmesi ilk defa onun işine yaramıştı. İnşaata yatsı ezanıyla girecekler, ameleler bunları kovalayacak, yakalarlarsa bir miktar ovalayacak o sırada biz girip ne kadar demir yüklenirsek yüklenecektik. Çete reisliği kariyerim boyunca ilk defa plan yapmıştım ve olmayan planları bile yiyen İsmet yememişti. İkinci inşaat operasyonu da başlamadan bitmişti. Galiba bu inşaat işinden bize ekmek yoktu.</p>
<p style="text-align: justify;">“Peki, İsmet sen bilirsin. Şimdi gidiyorum, sana bir daha da bu şansı vermeyeceğim. Artık gölgemde serinleyebilirsin İsmet. Bu mahalle benim adımla anılacak. Sen ikinci adam olacaksın.” Adı bile İsmet’ti, hep ikinci adam olarak kalacaktı, anası babası bile öngörüp adını İsmet koymuştu çocuğun. Alınmaca gücenmece yok!</p>
<p style="text-align: justify;">Tam vagondan aşağıya inerken, “Ömer Faruk’un oğlunu aldım çeteye!” dedi İsmet bıyık altından gülerek.</p>
<p style="text-align: justify;">“Ne yaptın ne yaptın? Ömer Faruk’un oğlu mu?” O çocuğu ben mahalle maçında yedeklere almıyordum. Üstelik hiçbir yedeğin de maça girmişliği yoktu! Adı bizimle anılmasın, ondan korkuyordum. Ne işin olurdu onunla?</p>
<p style="text-align: justify;">“Valla milli eğitimi arkama aldım diyelim. Okuduğun okulun müdürünün oğlu çetemde. Madem senin planların var, ben de biraz plan yapayım dedim.”</p>
<p style="text-align: justify;">Yoktu ki! Valla yoktu planım falan. Bir tane kıçı kırık plan yaptım, onu da yemedi zaten. Müdürün oğlunu çeteye almak beni yavaşlatmaz, onun şanını düşürürdü. <i>Ben sana kınamıyordum be İsmet.</i> Babası çocuğa “Bana milletin yanında baba deme,” demiş, çocuk eve misafir geldiğinde babasına, “Müdür Bey,” diyordu. Ciddi problemleri vardı çocuğun, anlamaya direniyordu. Müdür Ömer Faruk ile aram zaten hiç iyi değildi. Günahı kadar sevmiyordu beni. Asla faka basmayan adam, bana güvenip tüm mahallenin eğlence kaynağı olmuştu. Okula kaydım yapıldıktan 3-4 ay sonra yapmayı becermiştim hatta bunu -henüz ilkokul 1 deyken.</p>
<p style="text-align: justify;">Okuduğum yer Küçükçekmece İlköğretim Okulu'ydu, hiçbirimiz daha önce anaokulu, kreş, bakıcı gibi bir sonraki nesilde olmazsa olmazlar listesini oluşturacak kademelerden geçmemiştik. Hatta ilk anaokulu açıldığı zaman hayretlere düşmüş, “Ulan hangi gariban, adı anaokulu olan yere gider, yazık bu çocuklara," diye de üzülmüş bir nesildir bizim nesil. Kimsenin ailesi çıkıntılık yapıp okuma yazma falan da öğretmiyordu okula başlamamış çocuklara o sıralar. Hepimiz pirüpaktık. Bembeyaz A4 kâğıtlarıydık. Sürpriz yumurtaydık, kimin içinden ne çıkacağı belli değildi.</p>
<p style="text-align: justify;">Okulun değişmez bir raconu vardı; andımızı 4. ve 5.sınıf öğrencilerinden biri kürsüden okur, tüm okul ona eşlik ederdi. O gün ise bir enteresanlık vardı. Müdür, “Aramızda ilkokul 1. sınıflardan da andımızı okuyabilecek yetenekte arkadaşlarımız var,” dedi. Öyle de mutluydu ki. Normalde en erken 4. sınıflardan beklenirdi bu görev. Herkes de bir merak oluştu, kimdi ulan bu çıkıntı? Etrafıma bakınıyordum, bizim sınıftan değildi herhalde. Kutbettin Hoca yavaş yavaş üzerime yürümeye başladı. Öyle pis sırıtıyordu ki sezdim durumu. Kutbettin Hoca değil de Hulk geliyordu üstüme, sanki her adımında yer titriyordu.</p>
<p style="text-align: justify;">“Yok lan ben o değilimdir herhalde, olsam haberim olurdu, gelme öğretmenim!” Koşa koşa kaçasım vardı, ama tek korkum yakalanmaktı. Birçok kavgadan kaçmayıp, efendi gibi dayağımı yemişliğim bundandır. Kovalanıp, yakalanıp oracıkta dayak yemek hep acıklı gelirdi bana.</p>
<p style="text-align: justify;">“Koşun kaçıyor kaçıyor kaçıyor, kaçtı galiba!”<br/></p>
<p style="text-align: justify;">“Vurma suratıma vurma!”</p>
<p style="text-align: justify;">“Kaçamamış.”</p>
<p style="text-align: justify;">İşte oradaki “kaçamamış” sözü, dayaktan daha acı vericiydi benim için.</p>
<p style="text-align: justify;">Sonradan öğrendim ki ben evde az çok melodisine hâkim olduğum tek şeyi, yani andımızı mırıldanırken, annem duymuş ve biraz da hayal gücünü kullanarak benim andımızı okuyabildiğimi ilkokul hocama söylemiş. İkisi de bu duruma pek bir sevinmişler. Muhtemelen havada çak yapmışlar. O da müdüre anlatmış, müdür de bana yüzlerce öğrencinin önünde iletmeyi uygun görmüştü bu durumu... Elimden tuttu Kutbettin Hoca ve beni merdivenlerden çıkarttı. Okul kürsüsüne değil de idam edileceğim sehpaya çıkıyordum sanki. Kalbim küt küt atıyordu. Çıktım merdivenleri.</p>
<p style="text-align: justify;">Müdüre kafa selamı verdim, tokalaşacak halim yoktu adamla. Nasıl selamlaşılırdı ki müdürle, daha bunu bile bilmiyordum! Müdür de benim kafamı okşadı. <i>Hocam şimdi ağzımızın tadı</i> y<i>erindendi, okşarsın tabii o kafayı, bir beş dakika sonra anlayacak herkes senin ne kadar delikanlı olduğunu.</i></p>
<p style="text-align: justify;">“Evet, arkadaşınız andımızı okuyacak, hâlâ okuyamayan 5. sınıflara da ibret olsun,” dedi müdür. Öğretmenim örnek teşkil etsin de, ilham olsun de, ama ibret olsun demeyeydin iyiydi. Maçın skorunu verdin. Bütün heyecanı kaçtı.</p>
<p style="text-align: justify;">Kalbimin atış sesini kimse duymasın diye ağzımın içine soktum nerdeyse mikrofonu. Kim bilir kaç kişi bana bakıyordu? Önümdeki kalabalık büyüdü de büyüdü gözümde. Koskoca bir orduya dönüştü. Sadece öğrenciler değil, okulun karşı apartmanındaki cumhuriyetçi teyzeler de balkondan izliyordu. Ellerinde bayraklar vardı. Annem, benim andımızı okumaya çıkacağımı bildiği için mahallede kim varsa toplamıştı. Sol taraf tribün gibi, konu komşu okulun bahçesindeydi. Termosta çay getirmişler, sigara böreği yiyorlardı. Serkan’ın ablası, “Yürü be Selçuk!” diye bağırdı. Yürü be derken? Koşarak kaç, canını kurtar mı demek istiyordu? Gözler bendeydi. Bir helikopter geçti üstümüzden, paniğim daha da arttı. Sanki bir canlı yayın helikopteri de üstümde turlayıp haber bültenine çıkartacaktı beni. Daha büyük bir kalabalık olamazdı. Benim için o an sis çöktü okulun bahçesine. Okul okul değil, Malazgirt Meydanı’ydı, yıl 1071. Arkadaşım hangisi Alparslan’ın ordusu? Söyleyin oraya kaynayayım.</p>
<p style="text-align: justify;">Yanlış zamanda, yanlış yerdeyim. Sanki herkes içinden “beceremeyecek beceremeyecek” diye tezahürat tutuyordu. En azından ben tutuyordum. Bahsettiğimiz Gülnihal değil, andımızdı. Kaç kişi çıkıp okudu burada, büyütmeme gerek yoktu aslında. Hem zaten sonunu getiremeyeceğini anlayan herkes hemen, “Ne mutlu Türküm diyene, iyi dersler arkadaşlar,” deyip inmişti aşağıya. Olmadı o yöne sapardım. Elimde mikrofon baktım kalabalığa, kalabalığın benden beklediği ilk kelime: “Türküm!”dü... Zaten ben hiçbir zaman insanların beklentilerini karşılayan biri olamadım, ilk kelimem az sonra olacaklarla ilgili ciddi bir mesaj veriyordu. Mikrofonun çalıştığını kontrol ettikten sonra girdim lafa, okul bahçesindeki öğrencilere değil de ulusa sesleniyordum sanki.</p>
<p style="text-align: justify;">“Merhaba, hepiniz hoş geldiniz. Bu güzel pazartesi sabahında sizlere andımızı okuyacağım.”</p>
<p style="text-align: justify;">Neden dedim, ne vardı aklımda bilmiyorum. Galiba böyle bir eksiklik çarpmıştı gözüme. Her çıkan küt diye giriyordu andımıza, bir selam sabah yok deyip düzeltme ihtiyacı gütmüş olabilirdim. Çok kalabalıktılar çok! Herkesin şaşkın bakışları içinde vites arttırdım.</p>
<p style="text-align: justify;">“Evet, arka taraftakiler okur gibi yapıp ağzınızı oynatıyorsunuz biliyorum. Bakın bende sizdenim bari bana yapmayın. Herkes eşlik etsin lütfen. Sayıyorum. 3-2-1. Başla! Türküm! Doğruyum Çalışkanım! Yasam...”</p>
<p style="text-align: justify;">Geri sayımdan sonra o kadar seri söylüyordum ki andımızı, alışılagelmiş; kelimeyi söyle, es ver, tekrarlasınlar sonra diğer kelime/kelime grubu şeklinde değildim. Ben hızlı hızlı söylüyordum, ahali hızlı hızlı bana yetişmeye çalışıyordu. Yetişebilen pek çıkmadı. Sanki orada yüzlerce kişi andımızı en hızlı kim okuyacak yarışması yapıyordu. Süratle finale doğru gidiyordum ve açık ara öndeydim. Amacım belliydi: bir an önce bu anı, en acısız sızısız şekilde atlatmak. Ben bu maçın zaten galibi olamazdım, beraberlik peşinde bile değildim, fark yemeyeydim yeter.</p>
<p style="text-align: justify;">“Ülküm yükselmek, ileri gitmektir,” kısmına geldiğimde ağzımdan tek şey çıktı. “Ülküm!” Evet, motorun boğulma sesi geldi. Fırsattan istifade edip, parça parça yetişenler oldu bana. Bende ise hayat durdu. Ülküm neydi ulan benim? Müdüre baktım benle göz temasından sakındı. Kutbettin Hoca’ma döndüm, kaş göz yaptım bir ufak kopya verin Allah rızası için! Kimse oralı değildi. Karşı apartmandaki teyzeye bile baktım, onda da tık yoktu. Herkesin benden beklediği, “Ne mutlu Türküm diyene’ye bağlayıp bitirmemdi. İyi denemeydi, seneye yapar diyeceklerdi arkamdan. Dedirtir miydim? Asla! Buradan indiğimde bir daha elime mikrofon vermemelerini sağlayacaktım, adım kadar emindim. Tövbe edeceklerdi. Ve o an aklıma bulabildiğim en parlak fikir geldi. “Ülküm”den sonra biraz da nağmeli cilalı girdim, “Korkmaaa sönmeeez bu şafaaaaak” kalabalığın yüzünde hüznü, kederi, şaşkınlığı, korkuyu her duyguyu gördüm, işte panik anıydı bu. Tüm okul ne olduğunu anlayamadı. Bir anda nöbetçi öğrenci bayrağı çekmeye başladı. Herkes ciddileşti. Ve tüm okul benle birlikte İstiklal Marşı’nı söylemeye başladı. Babalar gibi söylüyordum İstiklal Marşını. Annem çok şaşkındı, kaymakam olmamı diliyordu, vali oluyordum gözünde. Andımızı söyleyemeyen velet İstiklal Marşı’nı bitirmek üzereydi: “Sönmeden yurdumuuuun üstünde...” Evet finale gelmiştim ama... Ama... Vallahi aklıma geldi andımızın devamı. İstiklal Marşı’nı herkesin kursağında bırakıp yarıda kestim, birkaç kişi benim kadar ani fren yapamayıp marşı söylemeye devam etti. Nefes aldırmadan daldım andımıza, kaldığım yerden devam ettim: “Ülküm yükselmek, ileri gitmektir...” Tamamını söyledim sonra adımızın, “iyi dersler arkadaşlar,” dedim. Bir iki kişi mevzuyu henüz kestiremediği için alkışlamaya kalktı beni. Etraftaki iğneleyici bakışlardan rahatsız olup yarıda kestiler alkışlarını. Hâlâ İstiklal Marşı’na devam edip geçişi yakalayamayan öğrenciler vardı. Müzik hocası İstiklal Marşı’nı söylemek için sahnede benim arkamda duruyordu, el etti ona müdür de indi aşağı kadıncağız. Ben de indim merdivenleri. Müdür dahil herkes az önce olanları unutmaktan yanaydı. Olmamıştı öyle bir olay sanki. Kutbettin Hoca yakaladı ensemden. Çok kızdırdım yeşil devi, ne yapacaksa hak ettim.</p>
<p style="text-align: justify;">“Ne oldu Selçuk?”</p>
<p style="text-align: justify;">“Sorma hocam, az daha ülkümü unutuyordum, son anda hatırladım.”</p>
<p style="text-align: justify;">“Oğlum sen andımızın geri kalanını hatırlayamayıp zaman kazanmak için İstiklal Marşı’nı mı okudun lan?”</p>
<p style="text-align: justify;">“Bir küple.”</p>
<p style="text-align: justify;">“Gençliğe Hitabeyi de sokuşturaydın güzel potpori olurdu.”</p>
<p style="text-align: justify;">“Çalışıyorum ona daha.”</p>
<p style="text-align: justify;">Müdür Ömer Faruk o günden sonra bana her baktığında etraftakiler sağa sola koşuşuyordu. Hızla koşup gelişine tekmeyi koyacakmış gibi bakıyordu herif. Annem okulumu bile değiştirmeye yeltendi. Müdürün bana bakışları ailemi de rahatsız ediyordu. Babamın müdürü kenara çekip, “Bizim oğlanla kişisel bir meselen mi var hocam? Okul çıkışına çağır konuşun, bu böyle olmaz,” demişliği vardı. Aramızdaki gerginlik etraftakiler tarafından anlaşılıyordu. Efendi çocuğum tabii, ben hiç hırlamıyordum.</p>
<p style="text-align: justify;">İsmet de kalkıp adamın oğlunu çetesine katmıştı. Müdüre bir de buradan bir gol atarsam ben biterdim. Normalde müdür dediğin din derslerine girerdi, sağlık bilgisi, vatandaşlık bilgisi gibi derslere girerdi; bu adam beden dersine giriyordu. Koskoca müdür olmuş hâlâ haytalıktaydı aklı fikri. Beden dersi ne lan? Hayat bilgisine fittim. Beden dersine girip altışarlı maç yaptırıp hakem oluyordu adam. Bazen dayanamıyor, güçsüz olan takımda oyuna giriyordu. Sert de oynuyordu, faul yaptığını sakatlıyordu. Beden hocası aldılar bu sene okula, bizim müdür boş derslere girmeye başladı. Kimse anlayamıyor tabii, adı üstünde “boş ders” girip ne yapıyorsun? Değişik bir müdürdü. Ümit Kararı gibiydi herif, her mevkide oynuyordu.</p>
<p style="text-align: justify;">Onu karşıma alamazdım. Benden daha tekinsiz biriydi en nihayetinde, tırsıyordum. Mete ve Serkan’ı tembihlemeliydim. Ömer Faruk’un oğluna bulaşmasınlar. İsmet’in gözünün içine baktım. Niyet kutumuz köşedeydi. Kutudan Serkan’ın trenini ve Mete’nin legosunun kutusunu aldım. “Bunlar bana ait,” dedim. Gururla çıktım vagondan. Mete ve Serkan kollarını omzuma attılar. İnşaat soygunu fikrini ileri bir tarihe attım. Şimdilik su, limonata satıcılığı ve baskül işine devam edecektik. Henüz şov zamanı değilmiş. En azından anlamış oldum. İsmet bana el bile kaldıramıyordu. Nereden nereye gelmiştik be! Verdim çocukların oyuncaklarını. Sevinçten ve şaşkınlıktan konuşamadılar bile. Sonra elimi cebime attım, para çıkarttım, “Biraz da haraç aldım İsmet’ten,” dedim. Yalandı tabii, masraflar kaleminden cebimde kalanlardı onlar, tamamı kendi paramdı. Bize gittik. Odamda az önce yaşananları konuştuk. Kör Cemal’in şaşkın yüzünü, kaç kişi olduklarını bile bilmediğimiz çetenin içine dalışımızı, İsmet’in bizle kavga etmekten korktuğunu... Rüya gibi bir akşam yaşamıştık. Bu an belki de birbirimize gerçekten kenetlenmeye başladığımız andı. Onca emeğin karşılık bulduğu andı. Kazanılan tüm paradan, alman tüm oyuncaklardan daha değerli bir andı. Serkan oyuncak trenine sarılarak uyudu. Mete lego kutusunu geldiğimizden beri öpüyordu. Malı ne kıymetliymiş bunun, demek legonun kendisi gitse yakacakmış mahalleyi. Ben suratımda kocaman bir gülümsemeyle uyudum. Oluyordu işte...</p>
<p style="text-align: justify;">Sabah kalktığımda Mete ve Serkan çoktan gitmişti. Belki de gitmeden bir öpücük kondurmuşlardı yanağıma. Kahramanlarıydım onların. Mümkün olsa “Günaydın Reyis” deyip kendi kendimi öpecektim. İçim içime sığmıyordu, o heyecanla sabahın köründe bahçeye çıktım. Kimsecikler yoktu, bizimkiler nasılsa az sonra damlar deyip tek başıma oynamaya başladım bahçede.</p>
<p style="text-align: justify;">İsmet adamlarını göndermiş mahalleye. Bahçede top sektirme alıştırmaları yaparken kıstırdı adamları beni. Kendi gelmeye zahmet bile etmemişti. Bu heriften öğreneceğim çok şey vardı. Kör Cemal bıyık altından, üstüne basılmış boka bakar gibi baktı bana. Demek ki İsmet benden her ne isteyecekse Kör Cemal bunu gayet yersiz bulmuş. İhtilafa düşmüşler, Kör Cemal tokat yemiş ve ayağıma kadar gelmişti.</p>
<p style="text-align: justify;">“Hayırdır gençler, kumda oynamaya mı geldiniz? Veliniz nerde? Veli toplantısına öğrenci gelemiyor, söylemediler mi size?” dedim.</p>
<p style="text-align: justify;">Kör Cemal yerden bulduğu ilk taşı eline aldı.</p>
<p style="text-align: justify;">“Oğlum sen manyak mısın, kendi evinin camını niye kırıyorsun? Ne diyeceksin anana babana?” dedi ve bizim evin camına fırlattı taşı. Açık camdan içeri girdi taş. Ulan evde de kimse yoktu. Biri olaydı iyiydi. Camı tutturamayınca ar yaptı bir taş daha fırlattı cama, o da açık camdan içeri girdi. Bir türlü yan taraftaki kocaman salon camını tutturamıyordu Kör Cemal. Sinirlendi bir iki taş daha aldı. Birini balkona attı, diğerini yine açık camdan geçirmeyi başardı. Yanındakiler gülmeye başlayınca iyice sinir yaptı</p>
<p style="text-align: justify;">Kör Cemal. Ulan herif lakabını aklamak için canını dişine takmış, bizim evin camına çalışıyordu. Bir türlü isabet ettiremeyince, kendini tutamadı tırmandı bizim evin balkonuna. Ev zaten zemin kat, İsmet gibi atletik olmak gerekmiyordu. Çok zorda kaldığımda (genellikle çok aç kaldığımda) benim bile tırmanmışlığım vardı bizim balkona. Başladı Kör Cemal bizim evin camını yumruklamaya. Yumruklayarak kıracaktı camı.</p>
<p style="text-align: justify;">“Oğlum senin ayarın hiç mi yok? Manyak mısın bırak işte ben aldım mesajı,” dedim.</p>
<p style="text-align: justify;">“Kırılacak ulan bu cam! Kırılacak!”</p>
<p style="text-align: justify;">Cam da bir türlü kırılmıyordu.</p>
<p style="text-align: justify;">“Bunu sen istedin lan! Hırsız var! Hırsınız var!” diye bağırmaya başladım. Kör Cemal etrafına bakındı. “Nerde lan? Hani? Kimin evine giriyor?” dedi.</p>
<p style="text-align: justify;">İnsanın rakibinde biraz da olsa idrak olmalıydı, idrak olmayınca mücadele de olmuyordu. Güney Abi koşarak geldi bahçeye. Batman’di sanki puşt! Işığını yaktık koşarak geldi. Ben bu adamı neden sevmiyordum ya? Güney Abi bizim balkondaki Kör Cemal i görür görmez, “Amma koduğumun veletine bak hele,” dedi. İlk kez küfür duyuyordum Güney Abi’den. Öyle de yakışıyormuş ki. Yerden bir taş alıp, “Kafasını gözünü yaracam serserinin, deyip fırlattı taşı. Kör Cemal in yarım saattir beceremediğini becerdi. İndirdi kocaman camı Güney Abi. Sonra bana bakü “Cemal kırdı lan camı, tamam mı?”</p>
<p style="text-align: justify;">“Tamam abi, o kırdı,” dedim durumu idare edip. Bizim balkondan üstündeki cam kırıklarını temizleyerek seslendi aşağıya Kör Cemal.</p>
<p style="text-align: justify;">“Ben kırmadım lan! Selçuk kırdı.”</p>
<p style="text-align: justify;">Güney Abi için hava hoştu, kabul etti. “O da olur, ben kırmadım sonuçta. Cemal seni balkondan indirmek için Selçuk taş attı, camı kırdı tamam mı lan? Yoksa Ekrem Amca beni öldürür.”</p>
<p style="text-align: justify;">“Tamam abi,” dedi Kör Cemal de ne yapsın. O da durumu idare etti.</p>
<p style="text-align: justify;">Güney elini uzattı Cemale. Cemal’i aşağı indirdi, başladı tekmelemeye.</p>
<p style="text-align: justify;">“Sen kimin evine hırsızlığa giriyorsun lan? Senin mahallen değil mi lan bura it!”</p>
<p style="text-align: justify;">Güney Abi, Kör Cemal’in kolundan tutmuş döndüre döndüre götüne koyuyordu tekmelerini seri halde.</p>
<p style="text-align: justify;">“Yok abi ben camı kırmak için çıkmıştım.”</p>
<p style="text-align: justify;">“Ne konuştuk lan? Camı Selçuk kırdı. Tekrarla bakayım kim kırdı?”</p>
<p style="text-align: justify;">“Selçuk kırdı abi.”</p>
<p style="text-align: justify;">“Sen niye hırsızlık yapıyorsun lan? Nasıl bakacaksın bu insanların yüzüne,” deyip tekmelemeye devam etti. Saçma bir döngüye girdi olay. Kör Cemal sayamayacağı kadar tekme yedikten sonra bıraktı Güney Abi.</p>
<p style="text-align: justify;">“Yürü git lan buradan!”</p>
<p style="text-align: justify;">“Abi ben Selçuk’a bir şey söylemeye geldim aslında, ama araya laf girdi. İsmet halı saha maçı istiyor Selçuk. Seninkilerle bizimkiler. ”</p>
<p style="text-align: justify;">“Biz üç kişiyiz lan! Langırt oynayalım?”</p>
<p style="text-align: justify;">“Saçma saçma konuşma lan! Atari salonuna gidip kapışalım o bile daha afili. Üç kişi daha bul, kozlarımızı paylaşacağız,” dedi ve seke seke çıktı bahçeden.</p>
<p style="text-align: justify;">Güney Abi ile göz göze geldim. Işıklarda arabaya yaklaşıp 1 lira isteyen veletler gibi bir mimik takındım. “Abi Kör Cemal kırdı diyelim mi camı?”</p>
<p style="text-align: justify;">“Olmaz Selçuk. Verdiğin sözün arkasında duracaksın, yakışmaz delikanlı adama. Abi nasihati sana.”</p>
<p style="text-align: justify;">“İyi de abi yalan söylemeyi tembihliyorsun bana. Bana gelince hep günahkâr yüzünü göster. Bir kere de bana hayrın olsa!”</p>
<p style="text-align: justify;">Güney Abi dinlemedi bile. Döndü arkasını parkta yürür gibi sakin sakin yürümeye başladı. Camı da kırmış oldum durduk yere. Ne diyecektim ben evdekilere? 3 kişiyi nereden bulacaktım ben? Köpekten korkmayan çocuğu alsam; bir de duvardan geçen vardı, o çocuk ne olmuştu acaba kafasını yardı demişti bizimkiler, olmaz; Osman da oynardı, ama hâlâ bir eksik var...</p>
<p style="text-align: justify;">“Güney Abi! Hoop kime diyom? Camı senin kırdığını söylicem anneme.”</p>
<p style="text-align: justify;">“Lan olum konuştuk ya.”</p>
<p style="text-align: justify;">“Bir şartla ben kırdım derim. Bizim takımla maça çıkıcan. İsmet’in adamlarına karşı oynucaz.”</p>
<p style="text-align: justify;">“O kolay oğlum, günü saati söyleyin ordayım.”</p>
<p style="text-align: justify;">Tamamdı, bu işi de çözmüştüm. Şimdi evin salon camı yerdeydi, annem eve gelip bunu gördüğünde benim evde olmamam lazımdı. Serkanlara falan da gidemezdim, gelir bulurdu beni. Ba bamın işten döndüğü saatte geri dönmek üzere sahile gittim. Dayak faslının babama kalmasında hiçbir mahsur yoktu. O topu annemin eline verirsem santradan çakardı golü. Babamın tek fiske vurmuşluğu yoktu, dayağını bilmiyordum, ama riski göze almak lazımdı. Belki eli hafifti. Ha, anama rahmet okutursa her vurduğunda, ona da yapacak bir şey yok, kendi seçimim diyerek sokağa vurdum kendimi. Akşam hiçbir şey olmamış gibi iki ekmek alıp döndüm eve. Çaldım kapıyı, annem açtı. Ekmekleri anneme verdim. Annemin eli böylece dolmuş oldu, seri adımlarla hazır annemin eli doluyken koştum salona. Ekmekle dövecek hali yoktu, ekmeğe karşı çok saygılıydı annem. Ekmeğe ayak bile uzattırmazdı. Babam salonda oturmuş film izliyordu. Camı taktırmışlardı.</p>
<p style="text-align: justify;">“Aaa camı taktırmışsınız,” deyip ilk cümlemden ele verdim kendimi. Sussam belki bir şansım olacaktı. Çocuk tüm gün ortalıkta yok, sonra eve gelip camı taktırmışsınız diyorsa pek de bir açıklama yapmaya gerek yoktu. Babamın dibine oturup, “Kazara oldu babacım,” dedim. Babam çok delikanlı adam. “Yok bu kırmamış. Kırsa ben kırdım demezdi. Arkadaşlarını koruyor, aferin oğluma. Kimseyi satma üstlen suçlarını,” dedi. Aile terbiyesi böyle bir şeydi işte.</p>
<p style="text-align: justify;">“Söyle bakayım, ben şimdi nasıl döveyim seni,” dedi babam. Kabullenmenin bile bir cezası vardı tabii ki.</p>
<p style="text-align: justify;">“Bilmem baba, tokatla istersen,” dedim.</p>
<p style="text-align: justify;">“Saçma salak konuşma lan, oğluma nasıl tokat atayım, canın acır,” dedi. <i>Gözüm doldu, ama babacım bildiğin gözüm doldu. </i>9 yaşındaydım ve babamdan bir fiske yememiştim, çünkü babam kıyamıyordu. Annem olsa merdaneyle baklava hamuru gibi yoğura yoğura uzatmıştı enimi boyumu, ama babam kıyamıyordu.</p>
<p style="text-align: justify;">“Valla baba elime süpürgenin sapıyla vur çok acıtmaz, okulda öyle yapıyorlar,” dedim. Babam fırladı yerinden, hiddetlendi.</p>
<p style="text-align: justify;">“Dövüyorlar mı lan hocalar seni okulda?” dedi.</p>
<p style="text-align: justify;">“Yok baba, arkadaşlardan dayak yiyen oldu, ordan gördüm,” dedim. Fikir babamın aklına yattı, kaptı süpürgeyi. Parmak uçlarımı birleştirerek okulda öğretmen cetveli yer şekilde uzattım ellerimi.</p>
<p style="text-align: justify;">“Oğlum açsana avcunu, parmak uçlarına gelirse çok acır,” dedi babam. <i>Babacım asıl senin o yaptığın benim canımı çok acıtıyordu. Senin gibi bir adamdan benim gibi bir evlat nasıl oldu. Layık değil miyim neyim ben sana?</i> Avcumu açtırdı avcuma sopayla dokundu resmen, hissetmedim bile.</p>
<p style="text-align: justify;">“Bu sana ders olsun bir daha da yapmazsın,” dedi. <i>Bir daha yaparsam adam değilim be baba. Seni bir daha çocuğunu dövme duygusuyla yüz yüze getirmemek için bile olsa yapmazdım rahat ol.</i> Babamdan yediğim ilk ve tek dayaktı bu, ki dayak bile değildi. Bir baba oğlunu dövmeye kıyamadığını öyle belli ediyordu ki, çocuk, babası o duyguyu bir daha yaşamasın diye itin önde gideni de olsa olayı oraya getirmemeye ant içiyordu. <i>Kulağıma küpe oldu baba, nasip olur da çocuk sahibi olursam ilerde, tek bir fiske bile vurmucam velete. Bizde aile geleneğidir, asla el kaldırmam, dedenden böyle gördüm dicem. Anasına dövdürücem.</i></p>
<p style="text-align: justify;">Odama geçtim, huzur doluydum. Beş dakika sonra annem geldi. Yatağımın yanına çöktü. Kulağıma o kendine has melodik sesiyle tatlı tatlı fısıldayarak, “Sabah seni kahvaltıdan sonra mı döveyim, kahvaltıdan önce yatağına mı istersin dayağını? Kahvaltıdan önce istersen, saat kurup biraz erken kalkıcam,” dedi.</p>
<p style="text-align: justify;">“Zahmet etme hiç anne, kahvaltıdan sonra döversin,” dedim. Çıktı annem. Haybeye babadan üfürükten de olsa dayak yemiştim. Annem bu kanı yerde kor muydu? Bendeki de akıldı işte.</p>
<p style="text-align: justify;">Derinliği ölçmek için bir ipin ucuna taş bağlayıp suya sarkıtırlar ya, annem ona benzer kendine has tekniklerle salonun kaç metrekare olduğunu beni kullanarak ölçtü kahvaltıdan sonra. 37 metrekare buldu. Tapuda 40 yazıyormuş, işlem hatası yapmış; bir daha denedi, bu sefer doğru sonuca ulaştı. Allah’tan sağlamasını yapma gereği duymadı. Yaptığı ölçümü yeterli buldu. Ben de gaza getirip, “Acımadı ki! Acımadı ki! Daha sert vur! Erkek gibi vur, Yunus gibi vuruyorsun,” diye bağırıp durdum dayak boyunca. “Duvardan duvara çalma”nın bir deyim olduğunu zannediyordum ki, bir İç Anadolu kadını dövüş biçimiymiş. Ne eşkıyalığım kaldı, ne evin rızkını keyfim için çarçur etmişliğim. Sonra sokağa attı beni. Babam gelene kadar eve girmeme cezası koydu. Milletin anası babası sokağa çıkma yasağı verir, bizimki eve sokmuyordu.</p>
<p style="text-align: justify;">“Yüzünü görürüm sinirim dingilder,” deyip kapadı suratıma kapıyı. İyi ki kahvaltıdan sonra dayak yemeyi seçmiştim, ya yoksa aç aç kalacaktım sokakta. Elimde poşet, krampon ve formamla çıktım evden.</p>
<p style="text-align: justify;">İsmetlerle maça çıkacaktık. Yenilen ödeyecekti halı sahanın parasını. Ne olur ne olmaz diye en ucuz saati kovalayıp yakalamıştık, yaz günü sabah 9-10 maç yapacaktık. Kahvaltımı da, dayağımı da yemiştim; karnım tok, sırtım pek morluk doluydu.</p>
<p style="text-align: justify;">Soyunma odasına girerken İsmet ve adamlarının ısınma hareketleri yaptığını gördük, sahanın içinde kafese konulmuş primatlar gibi dışarıdan izleyenleri eğlendirmeye yönelik bin bir maymunluk yapıp buna da ısınma hareketi diyorlardı. Bunların oynadığı futbol PES ise biz o zamanlar Kick-Off, bilemedin Sensible Soccer klasmanındaydık. Bazen bir arkadaşın meydan dayağı yerken, salyalar fırlatarak onu dövenlerin üzerine dayak yiyeceğini bile bile küfürler, tükürükler saçarak koşarsın da durumu hiç yadırgamazsın hani, işte öyle bir an yaşıyorduk. Bunlar bizim takımı delik deşik edeceklerdi, süzgeç icat edilmese maçı izleyen birinin aklına düşerdi kesin. Neyse ki sabah erken saate aldık maçı fazla gören eden olmayacak, diye kendimizi avuturken soyunma odasının kapısı açıldı. Güney Abi girdi odaya, bize göz kırptı. Benim göz kırpmam da inşallah onunki kadar havalı duruyordur diye düşündüm. Ölümle burun burunayken Ninja Kaplumbağaların üzerine “kawabangaaa” diyerek koştuğunu gören April O’Neil gibi sevindik. Mete boynundan öptü Güney Abi’yi. Serkan Güney Abi’ye koala gibi sarıldı, bırakmıyordu. Güney Abi silkinerek attı Serkan’ı üzerinden. Sevinmenin bokunu çıkartıp birbirimizi yumruklamaya başladık. Bu tip el şakaları kısa sürede kavgaya dönüşüyordu o yaşlarda, bir anda beş kişi birbirini dövmeye başladı. Tekme tokat dalıyorduk birbirimize. Güney Abi ayırdı hemen, sonra tek tek tokatladı hepimizi. Bir güzel kendimize geldik. Üstümüzü giyinirken bile müdahale etti. Serkan ve Osman’ın ayakkabı bağlama şekillerini beğenmedi. Çözdü kendisi kelebek yaparak bağladı. Sonra bizi sıraya soktu, beni Hıdır’ın arkasına koydu. “Abi benim bir ismim var, bu çetenin reisiyim ben ayıp oluyor, sen yenisin bilmezsin,” gibilerden bir şeyler geveledim. Güney Abi dinlemedi bile. “Fırla!” diye bağırdı, tek sıra halinde fırladık soyunma odasından. İsmet biz sahaya koşarken bıyık altından gülerek izliyordu. Ne zaman ki Güney Abi’yi gördü, ıspanağı elinden alınmış Temel Reise döndü. Kabasakal çetesini almış, üzerine doğru tek sıra halinde koşuyordu. Sahaya girer girmez koluma girdi:</p>
<p style="text-align: justify;">“Babanı da getirseydin lan. Bu ne oğlum?’</p>
<p style="text-align: justify;">“Çok istedi kıramadım, mahallemizin çocuğu sonuçta. Çeteme ilk transferim. Ömer Faruk’un oğlundan iyi oynuyordur herhalde,” dedim. Ömer Faruk olayına kurulduğumu anlamasını istiyordum.</p>
<p style="text-align: justify;">İsmet, “5’erli yapalım lan hakem olsun bu herif. Bunla oynanmaz,” dedi.</p>
<p style="text-align: justify;">“İsmet be! Korktum de, oynamayalım. Çeteler kapışmayacak mı? Adam çetemde ne yapayım?”</p>
<p style="text-align: justify;">Köpekten korkmayan, böcek yiyen, elektriklerin efendisi Hıdır kösele ayakkabı ile gelmişti. Osman şoktaydı, ilk defa abileri dışında bir takımla oynayacaktı. “Kim kimden lan söyleyin bana kime karşı oynuyoruz?” diyordu sürekli. Bayağı şaşkındı çocukcağız.</p>
<p style="text-align: justify;">Maç başladı, kevgire çevirdik İsmetleri. Zaten benim çetemle onun çetesi kapışmadı. Güney Abi hepimize karşı tek başına oynadı. Belki on kere top ayağımdayken bana dalıp topu aldı, kendi adamlarına faul yapıyordu. Pas veriyorduk almıyordu. Kendisi zaten pas vermiyordu. Bizim sahadan orta yapıyordu koşup orta yaptığı topu yakalıyordu. Zaten onun tek adımı bizim 5 adımızdı. Sanki adam ayrı bir takımdı, üç takım oynuyordu sahada. Ego-manyak bir herifmiş Güney Abi. Duvar pası yapıyordu benimle, topu öyle bir gömüyordu ki vücuduma, top benden sekip onun koşu yoluna düşüyordu. Mecaz bilmiyordu herif. Top yapalım di yorduk, “Siz kaleye geçin, hepiniz kalenin önünde duvar örün,” diyordu. Bizi sahadan çekmenin peşindeydi. Çıkıp dışarıda izlesek maçı, niye çıktınız demeyecekti. Güney Abi maçı kazanınca biz de kazanmış sayıldık. Maç biter bitmez Güney Abi teri soğumasın diye koşmaya başladı eve doğru. Mete ve Serkan daha terlememişti bile.</p>
<p style="text-align: justify;">“Ben de bir sonraki maça Küçükçekmecesporu getiricem lan, bu ne! dedi İsmet. Haklıydı adam, zerre zevk almamıştık.</p>
<p style="text-align: justify;">Sorma İsmet, bu sayılmaz. Bir dahaki maça almıcam bu herifi,” dedim. Dediklerimi boş ver, yaptıklarıma bak. Alıcam İsmet, emin ol alıcam. Benim hedeflerime hizmet eden kim olursa olsun kullanırım o adamı ben. Sen Küçükçekmecesporu gerçekten getir, ben Osman’ın ahilerini yığarım bu sahaya. Galatasaray’la yazışır Küçükçekmecespor’la dostluk maçı ayarlarım, ama o maçı alırım İsmet.</p>
<p style="text-align: justify;">İsmet için kâbus kelimesi ile eşanlamlıydım. Karabasan gibi çöktüm adamın dünyasına. Kamburu çıktı çocuğun bu yaşta. Okula yazılabilirdi her an. Adam edecektim bu İsmet’i galiba. Takdir getirtecektim 45’ten. Anasının babasının hayır duasını alacaktım.</p>
<p style="text-align: justify;">İsmet’le mücadele sandığımdan kolay olacaktı, aslında tek sorunum adamın efsaneleriydi. Kraldan çok kralcı tiplerin İsmet’i abartmalarıydı. Bu tipler sayesinde İsmet’in mahallelinin zihnine yerleşmiş efsaneleri oluşmuştu. Dilden dile büyütmüşlerdi her şeyi, bizim mahallenin huyuydu bu. Her mahallede cami, çeşme, muhtarlık, bir de “yıkıntı bir ev” vardır ya, bizim mahalledekine “perili” diyorlardı ve İsmet sözüm ona, orada tek başına bir gece kalmışmış... Biz ne yaptıysak mücadele edemez olduk bu hurafeyle.</p>
<p style="text-align: justify;">Mahallede kimse İsmet’i benim kadar iyi tanımadığı için inanıyorlardı perili evde bir gece kalmış olmasına, İsmet kafası çalışan adamdı, gider miydi oraya hiç? Tabii bunu kimseye anlatamıyordum, tebaası İsmet’in mucizesi gibi görüyordu bunu. Bizim çete bile hayran hayran anlatıyordu perili evde kalışını. Hatta kaldığı</p>
<p style="text-align: justify;">gece sarhoşun biri gelmiş, buna bıçak fırlatmış, bıçak başının hemen yanındaki tahtaya saplanmış, İsmet kapmış bıçağı adama fırlatıp elindeki şarap şişesini kırmış. Adam elini öpmüş İsmet’in, abimsin falan demiş. Perili evde bıçak atan sarhoş ne alakaydı? Adamlardaki hayal gücü Amerikan sinemasında yoktu. Hadi adam sarhoş İsmet’i tutturamamış, İsmet sat komandosu muydu lan adamın elindeki şarap şişesini nişan alsın, vursun, bıçakla kırsın? Bizde şişeyi tuttursan bıçağın sapı gelir kırılmazdı o şişe. Adam şişenin kalanını niye monte etmemişti İsmet e, şişenin ka lanıyla İsmet’in üzerindekilerin rengini mi uyumsuz görmüştü? İsmet’in alnına imzasını niye atmamış kırık şişenin keskin tarafıyla diyordum. Kimse dinlemiyordu beni.</p>
<p style="text-align: justify;">İsmet’in o evde kaldığına inanan herkes benim de orada kalmam gerektiğini düşünüyordu. Ben Metelerde bile kalırken 30 kere izin alıyorum annemden, perili eve kalmaya gidiyorum mu diyeyim anama? Gerçi şu an desem yatağımı yorganımı bile verirdi elime annem; babamdan önce giremiyorum kendi evime.</p>
<p style="text-align: justify;">Tek bir cepheden gelmiyordu kurşunlar, her yönden sıkıyorlardı. Bakkala gidiyordum Tahsin, “Yememiş Selçuk ha? Tırsmışsın,” diyebiliyordu para üstü verirken ya da bana öyle geliyordu. “Yine mi veresiye?” de demiş olabilir. “Zaten boş ver İsmet iti ile sen bir misin?” diye ekliyordu sanki. Değil miyim? Bence birim ne var!</p>
<p style="text-align: justify;">Serkan’ın ablası çardakta bardağıma çay dökerken kulağıma fısıldıyordu. “İsmet’in geçen yaz ne yaptığını biliyorum. Senin de geçen yaz ne yaptığını biliyorum. Kös kös oturmuştun evde. Yemiştin koca yazı,” diye veriyordu fitili. Çardaktaki insanlar bunu “Çayını tazeleyeyim mi?” diye duymuş olabilir. Ben anlıyordum aslında ne demek istediklerini. Ne yapaydım kırdım kıçımı oturdum, etliye sütlüye karışmadım geçen yaz. Yaz tatilinde ders bile çalıştım, ne istiyorsunuz lan benden kalmıcam perili evde falan! İsmet de kalmadı perili evde, valla kalmadı.</p>
<p style="text-align: justify;">Babam odama girdi gizlice, uyuyor numarası yaptım. Yanıma kadar sokulmanın derdinde sağı solu devire devire ilerlemeye çalıştı. Ne var ne yok yıkıyor, darma duman ediyordu odamı. Sonra düşüp kaldı yerde. “Selçuuuk, Selçuuuk pis düştüm lan gel,” deyince kalktım yerimden, yanına gittim yerde öylece yatıyordu babam.</p>
<p style="text-align: justify;">“Çok içtim oğlum, ama öyle böyle değil, dayın ısmarlıyordu geberene kadar içtim, iyi değilim.”</p>
<p style="text-align: justify;">“Baba ne yapıyorsun, çok korkutuyorsun beni.”</p>
<p style="text-align: justify;">“Korkma lan ne olabilir ki? Altı üstü perili ev. Kalacam orada de, ben o gece ananı oyalarım. Belki bir de kız çocuğum olur fena mı?” diye babam bile verdi gazı. “Şimdi içkiliyim, annen kızar burada yatayım ben,” derken aslında ne demek istediğini anlamıştım ben.</p>
<p style="text-align: justify;">“Baba ne perisi, ne evi? Sen yapma bari.”</p>
<p style="text-align: justify;">“Konu komşunun yüzüne bakamıyorum Selçuk. Senin oğlan perili evde kalamıyormuş diyorlar. Beni rezil etme mahalleliye. Ezik büzük yürütme sokakta. Eğme boynumu.”</p>
<p style="text-align: justify;">“Ben yatağını yadırgayan adamım. Nevresim takımım değişsin uyuyamam. Perili evde nasıl uyuyacam?”</p>
<p style="text-align: justify;">“Kustur beni. Yoksa zehirlenicem, sok ağzıma elini küçük dilime dokun kusarım. Sonra yerdeki kusmukları sil, annen görmesin.” “Annneeee! Babam seni çağırıyor!”</p>
<p style="text-align: justify;">“Sattın mı lan beni?”</p>
<p style="text-align: justify;">“Sattım baba, ben balkona çıkıyorum.”</p>
<p style="text-align: justify;">Tek başıma balkonda nasıl çıkıcam bu işin içinden diye hesaba kitaba dalmıştım ki Güney Abi seslendi bahçeden, “Camı ben kırdım demişsin babana aferin, böyledir işte mahalle adabı,” deyip gitti... Ulan tüm ilçe beni perili evde kalayım diye gazlarken, bu herif hâlâ kendi götünün derdindeydi. Bu adamın kötü yüzünü bir tek ben görüyordum, İsmet’in gerçek yüzünü bir tek ben biliyordum, zaten hep her şeyi bir tek be... E süper. Bir tek ben bilsem orada kalmadığımı... Herkes kaldım bilseydi, İsmet’in silahı da bu değil miydi? Nedir yani gece gelip kontrol mü edeceklerdi?</p>
<p style="text-align: justify;">Ertesi sabah kahvaltı alışverişi için bakkaldaydım. Tahsin Amca yumurtaları şeffaf poşete koyuyordu. Göz göze gelmiyorduk hiç. Utanıyordu sanki suratıma bakmaya. “Yapıcam,” dedim. "Bu gece yapıcam, bu iş bu gece bitecek haberin olsun." Aldım yumurtaları çıktım bakkaldan.</p>
<p style="text-align: justify;">"Nasıl olur ya? Bir dakka Selçuk bir dur.”</p>
<p style="text-align: justify;">“Artık beni kimse durduramaz bu işi bitiricem bu gece.”</p>
<p style="text-align: justify;">“Lan az dur parasını vermedin.”</p>
<p style="text-align: justify;">“Heee para yok, hesaba yaz dedi babam.”</p>
<p style="text-align: justify;">“Sabahlara kadar içsin bize gelince para yok.”</p>
<p style="text-align: justify;">“Dayım ısmarlamış o yüzden geberene kadar içmiş, uzatma istersen. Kalmam bak perili evde!”</p>
<p style="text-align: justify;">Sabah kahvaltıda Serkan’ın ablası çayı doldururken kulağına yaklaştım.</p>
<p style="text-align: justify;">“Yapıcam kız, bu akşam o iş tamam cimcime,” dedim. Göz kırptı bana. Gözünün içi güldü. Büyük bir kaşık kızartma koydu önüme. “Hak ettin” der gibi gamzesini çıkartarak güldü. Macera seven bir mahallem vardı, kimseyi normal şeyler mutlu etmiyordu. Nerde itlik köpeklik var, hepsinin kalbi orada atıyordu.</p>
<p style="text-align: justify;">Serkan ve Mete’yi aldım karşıma. Geceyi perili evde geçireceğimi anlattım. İkisi de kalkıp kocaman sandılar bana, Mete alnımdan öptü, “Seni çok özlicez,” dedi. Serkan helallik istedi, vermedim. Başıma bir şey gelirse vicdan azabı çeksinler istedim. Niyet kutusunun favorisi oyuncak trenini çıkarttı. “Gel şunu bir kurup oynayalım, ondan sonra git,” dedi. Askere gönderiyorlardı beni sanki. Babasından dayak yemeyi bile göze aldı Serkan.</p>
<p style="text-align: justify;">Trenin kutusunu açtı, kurduk treni ve raylarını. Hareket etti bir tur attı, sonra bir tur daha attı, sonra bir tur daha... E güzergâh aynıydı, dönüp duruyordu bu tren. Nesi bu kadar pahalıydı? Niye bu kadar gösterişliydi? Sıkıldık trenden, Street Fighter’ı açıp Ryu ile ağızlarını burunlarını kırdım.</p>
<p style="text-align: justify;">Serkanlardan çıkıp evin yolunu tuttum. Evde babamı bekleyecektim, dün yaptığımız planı uygulayıp babam annemi oyalarken ben sokağa çıkacaktım. Sonra da iki turlayıp dedemlere gidip, “Sabah namaza gideriz dede, sizde kalayım ben, bizim evde kimse kalkmıyor namaza. Kazaya kalıyor sabahlar hep,” deyip boş yanından vuracaktım dedemi, onlarda kalacaktım. Perili eve gitmek falan söz konusu bile değildi.</p>
<p style="text-align: justify;">Akşam babam sanki önceki gün anlaşmamışız gibi yine sarhoş geldi. Annem almadı babamı yatak odasına. “Kimle içtiysen git onların yanında uyu,” dedi. “Ramazanlarda bebek var ağlayıp durur, yoksa giderdim,” diyerek pişkinlik yaptı babam. Sonra yastığını alıp salona uyumaya gitti. Dün anneme ispiyonladığım için gelmedi benim odama. Ben de peşinden gittim.</p>
<p style="text-align: justify;">Salona girdim, karanlıkta yürümeye çalışıyordum. Hiç de öyle kolay bir şey değildi, ne var ne yok ben de devirdim. Babam homurdandı. “içen benim Selçuk, sana ne oluyor?”</p>
<p style="text-align: justify;">“Baba git annemin gönlünü al, ben gidiyorum. Yapıcam baba! Sen de annemi oyala”</p>
<p style="text-align: justify;">“Çok içtim Selçuk. Dayın ısmarlıyordu, geberene kadar içtim. Bu kadar içkiliyken anan yanıma yanaşmaz. Ancak döverek oylayabilirim, o da bana yakışmaz. Yarın git sen.”</p>
<p style="text-align: justify;">“Olmaz herkese bu gece gidicem dedim, bu gece gidicem. Eğer sorarsa beni Serkanlara gitti, izin verdim dersin,” dedim. Bir öpücük kondurdum babamın yanağına. Çıktım dışarı.</p>
<p style="text-align: justify;">Apartman kapısının camından dışarıyı net görebiliyordum. Yakmadım otomatiği, dışardaki aksiyonu izlemeye koyuldum. Güney Abi ve mahallenin en güzel kızı Neşe neredeyse kulaktan kulağa fısıldaşarak konuşuyorlardı. Kıkır kıkır gülüyordu Neşe. “Ya Güney öyle deme,” diye cilve yapıyordu. Vedalaşıyorlardı, ikisi de evlerine dağılacaktı. Güney yolluk olsun diye bir alt dudak almanın peşindeydi belli. Tam bir sessizlik olmuştu. Güney Abi hamleye yeltenmiş, Neşe Abla gözlerini kapatmıştı. Güney dudaklarını ıslattı. Apartman kapısını hızla açıp bağırarak seslendim.</p>
<p style="text-align: justify;">“Hııışt! Güney Abi naber ya?”</p>
<p style="text-align: justify;">Bir anda toparlandılar.</p>
<p style="text-align: justify;">“Neşe Abla, dedengil hacdan gelmiş diyorlar. Annem soruyordu hurma, zemzem falan bir şey getirmemiş mi?”</p>
<p style="text-align: justify;">“Getirdiler de yanıma almadım.”</p>
<p style="text-align: justify;">“Niye? Elin mi doluydu?”</p>
<p style="text-align: justify;">“Bir gören olur demiştim Güney, görmüş işte.”</p>
<p style="text-align: justify;">“Hacı torunusun sen, yakışıyor mu böyle hareketler, sokak bura sokak. Sahipsiz mi sandınız Şükran Sokağı! Çetesi var, reisi var lan bu sokağın!”</p>
<p style="text-align: justify;">“Ben gideyim Güney, hadi iyi akşamlar,” dedi ve tokalaştılar. Babam ve arkadaşları gibi tokalaşarak ayrıldılar.</p>
<p style="text-align: justify;">“Ne işin var lan senin bu saatte sokakta?”</p>
<p style="text-align: justify;">“Babamın haberi var. Yapıcam Güney Abi. Bu gece yapıcam. Perili evde kalıcam.”</p>
<p style="text-align: justify;">“Ne yaparsan yap zibidi, bana ne!”</p>
<p style="text-align: justify;">“Dur bir dakika! Nasiplenemedin hatundan tabii bana kızgınsın, ama dur ve beni iyi dinle. Gidiyorum sizin gazınızla gidiyorum ve eğer orda kılıma zarar gelirse Allah topunuzun cezasını versin, kaykaydan yüzükoyun düşesin döşün dombalağan patlasın, çoluğun çocuğun olmasın inşallah. Geberin lan bana bir şey olursa, geberin!” dedim ve koyuldum yola. Hıncımı Güney’den ve sözlü sü Neşe’den çıkartmıştım.</p>
<p style="text-align: justify;">Mahallede turlarken perili evin de önünden geçtim. O kâbusum olan evin önünden hızlı hızlı yürürken bir an durdum. Geri göndüm ve eve diktim gözümü. Evin ruhuyla göz göze geldim. X-ray’ini çektim evin. Bin tane şimşek çaktı zihnimde. Adımlarım yavaş yavaş eve doğru gidiyordu. Penceresinden içeriye bakmaya başladım evin. Tam tahmin ettiğim gibiydi. Evin içi hurda kaynıyordu. “Ne para var be içerde!” dedim. Gözlerim açıldı, uykum kaçtı, sinirim kendini sevince bıraktı. Korku morku hiçbir şey kalmadı o an. Biri sokağa para düşürmüş, ben de onu almaya koşuyordum sanki. Daldım perili eve. Sahurda uyuyakalıp aç acına oruç tutmuş babamın iftar sofrasına koştuğu gibi koştum evin içine. Sırf alt katta eski bir buzdolabı, merdaneli çamaşır makinesi, şofben, dökme demir bir soba, soba boruları, musluklar, tesisatı ördükleri demir borular vardı. Hazine vardı burada! Savaş ganimeti gibiydi ev. Kimse bu gözle bakmamıştı eve. Lavabo bile demirdi. Astigmat gözler 0,5 ile çarpmaya başlamıştı her şeyi. On gün kraldık buradan çıkan parayla, kral! Taşıyabildiğim her şeyi kapıya yığdım. <i>Survivor</i>’a katılan ünlü gibi bir şeydim, kapısı paraya açılıyorsa her şeye katlanabiliyordum, onu öğrendim.</p>
<p style="text-align: justify;">Ertesi gün sabahın köründe peyderpey taşıdık ne varsa evde. Bir günde bitmedi ertesi gün de içeride kalanları gece kapıya yığdım yine taşıdık. İsmet bir gece bile kalmadı burada, benim ikinci gecemdi. Serkan “Bu eşyalar perili bulaşmasak mı?” diye sordu.</p>
<p style="text-align: justify;">“Bize ne oğlum, demirci düşünsün. Ona musallat olurlar, biz paraya dönüştürüyoruz. Elçiye zeval olmaz,” dedim. Belki kafamdaki inşaat vurgununu yapamamıştık, ama çok daha iyisi olmuştu.</p>
<p style="text-align: justify;">O gece annem benimle barışmaya karar vermiş. İki gündür çocuğu perili evlerde sürtünce korkmuş annem. “Bir üç harflilere karışmadığı kalmıştı. Neyini sevmiş de bir daha kalıyor?” demiş babama. Çağırdı beni, aldı karşısına, hamile kalmadan önceki fotoğraflarını koydu önüme, bir de beni doğurduktan sonraki fotoğrafları. Biri annemdi evet, ama diğeri ablamdı sanki.</p>
<p style="text-align: justify;">“Oğlum ben sana hamile kalmadan önce baban beni tek başıma bakkala bile yollamazdı. Benimle birlikte dışarı bile çıkmazdı, nazara geliriz der korkardı. Sen doğduktan sonra aldığımız kömürleri, odunları bile bana taşıtır oldu. Gençliğimi, güzelliğimi aldın elimden. Normal doğum yapacaktık ters geldin, ilk önce ayakların çıktı, o esnada kordon dolanmış boynuna. Sezaryene çevirdiler doğumu. Bitirdin beni. 5,5 kilo doğdun oğlum, seni doğurduktan sonra üç dişimi çektiler; iliğimi, kemiğimi emdin, kuruttun. Doğumdan sonra baban seni görmek için küvezlerin oraya gitmiş. Hangisi bizimki demiş, şu yanındakinin kulak memesini emen diye göstermişler seni. Yanındaki bebeğin kulak memesini emiyormuşsun, çıkar çıkmaz bile aklın fikrin yemekteydi,’’ dedi. Öyle ağır girmişti ki konuya bunu nasıl barışma konuşmasına çevirecek aklım almıyordu.</p>
<p style="text-align: justify;">“Bir kere ana sütü emdin Selçuk. Bir daha da emmedin, hazır mamayla besledik seni. Babanın da işleri o ara kötüydü. Çocuk rızkıyla gelir derler, ama senin bundan haberin yoktu galiba o yıllarda. Kara bulut gibi çöktün yuvamıza. Emmediğin sütleri sağmak zorunda kaldım. Bir ara Yecüc’ü doğurdum galiba diye akşamları ağlıyordum. Mecüc de benden çıkmasın diye bir daha çocuk yapmadık.” Bende hıçkırık başlamıştı bile. Fiziksel şiddet yerini psikolojik şiddete bırakmıştı.</p>
<p style="text-align: justify;">‘Ama anne çocuğum ben,” diyebildim ağlamadan bir adım önce.</p>
<p style="text-align: justify;">“Ben çocuğum diyebiliyorsa, o çocuk büyümüş demektir. Sen hiç ben deliyim diyen deli gördün mü? Deliler deli olduğunu bilseler deli olurlar mı?” dedi. Bir de delilerle bir tutuyordu beni.</p>
<p style="text-align: justify;">“Bak çok çektirdin, sen büyüyünce içip içip döveceksin bizi biliyorum. Bileziklerimi almak için elimi keser, kumarda yersin o parayı. Tek duam senin eline düşmeden ölmek oldu. Herkesin çocuğu annesine, okuyup sana ev alıcam anne diyor, senden bir kere bile duymadım. Belli ki sen bu evi müteahite verip kat karşılığı yıktırmanın peşindesin. Senden bunu istemek artık hakkım. Oğlum az biraz adam ol lan! Yeter bitirdin beni. Uslu dur azcık. Çocuk dediğin sevimli olur. Sen ana haber bültenindeki cinayet haberi etkisi yapıyorsun bende. Sen eve geldiğinde istemsizce kanal değiştirmeye çalşıyorum. Söz ver bana uslu duracaksın artık, söz ver. Yoksa anamın evine giderim,” dedi. <i>Nasıl söz vereydim anne. Mis gibi kurdum çetemi paraya para demiyordum. Ben nasıl uslu bir çocuk olaydım.</i></p>
<div>
<p style="text-align: justify;">“Söz anne seneye uslu bir çocuk olucam."</p>
<p style="text-align: justify;">“Seneye mi?”</p>
<p style="text-align: justify;">“Bir anda olmaz anne, yavaş yavaş. Sigarayı babam 2 senede bıraktı, ben de yaramazlığı birkaç ayda anca bırakırım, dedim.</p>
<p style="text-align: justify;">“Beni ne kadar mutlu ettin tahmin edemezsin. Kabul,” dedi. Sarıldı annem bana. Öptü de öptü.</p>
<p style="text-align: justify;">Hayatımdaki en büyük otorite bana süre vermişti. Uslu bir çocuk olmak için vaktim vardı. Meşru olarak yaramazlık yapma hakkım vardı. Daha ne isterdim ki. O değil de anneme az zulüm etmemişim.</p>
</div>
</body>
</html>