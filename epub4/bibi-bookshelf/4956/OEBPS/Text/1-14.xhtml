<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>1-14</title>
		<link href="../Styles/idGeneratedStyles_0.css" rel="stylesheet" type="text/css"/>
		<link href="../Styles/idGeneratedStyles_2.css" rel="stylesheet" type="text/css"/>

	</head>
	<body id="x1-14" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-6" id="_idParaDest-8">Olcay’ın Gidişi  </p>
			<p class="resim"><img alt="" class="_idGenObjectAttribute-4" src="../Images/4.png"/>  </p>
			<p class="paragraf">O yıl okulların kapanmasından sonra Olcay kimseye haber bile vermeden evini ve eşyalarını satıp adeta yaşadığı yerden, tanıdığı bütün insanlardan kaçmak istiyordu. Toparlanmak için evine gitti.  </p>
			<p class="paragraf">Akşamüzeriydi ama hava gece yarısı gibi kararmıştı. Olcay, asansörü kullanmak yerine merdivenleri tercih etti. Yukarı çıktığında evinin kapısının hafif aralık olduğunu fark etti. Çıkarken kapatmıştı, emindi. Hırsız mı girmişti eve? Yavaşça kapıyı araladı. Başını ve vücudunun yarısını içeriye sokmuştu ki Asude’nin parfümünün kokusunu aldı. Onun bu kokusuna bayılırdı. Olcay, “Hırsız değil ama yine de korkmalısın.” dedi kendi kendine. Asude’yi görebileceği bir kenara saklanıp onu izliyordu. Asude evi talan etmiş, etmeye de devam ediyordu. Çok öfkeli olduğu her hâlinden belliydi. O da Olcay’ın ona yaptığını yapıyordu. CD’leri arıyordu ama bulamamamıştı. Birden sinirli bir şekilde kenara bıraktığı mavi bir bidon aldı ve içindekini etrafa dökmeye başladı. Olcay onun ne olduğunu anlamaya çalışıyordu. Benzindi... Benzin bidonu… Olcay yeniden “Manyak bu kadın!” diye düşündü. “Hatta benden de manyak!”  </p>
			<p class="paragraf">Asude öfkesine yenilmişti ve evi yakacaktı. Bidonun içindeki benzin bitti ve Asude çakmağı çakarken Olcay elinden kaptığı gibi Asude’yi sımsıkı kavradı. Asude bir rahat durmuyor, Olcay’a vurmaya çalışıyordu.  </p>
			<p class="paragraf">Olcay: “Hişşşt. Sakin ol bakalım. Böyle yangın çıkarılmaz. Sen de yanarsın Allah korusun.”  </p>
			<p class="paragraf">Asude bağırarak, “Sen beni kullandığını mı sanıyorsun? Bunu nasıl yaparsın?”  </p>
			<p class="paragraf">Olcay onu öperek sakinleştirmeye çalıştı: “Sakin tatlım, sakin…”  </p>
			<p class="paragraf">Asude, Olcay’ın dudaklarına karşılık veriyor ve “Bırak beni. Sen benim zaafımı kullandın. CD’leri bulmak için benimle seviştin. Parçalayacağım seni!” diye bağırıyordu.  </p>
			<p class="paragraf">Olcay, hem Asude’yi sakinleştirmeye çalışıyor, hem konuşuyor hem de onu öpüyordu: “Saçmalama, ben seni kullanmadım. Ben her saat, her dakika seninle sevişmek istiyorum zaten.”  </p>
			<p class="paragraf">Asude ve Olcay’ın nefesi birbirine karışmaya başlamıştı. Odanın içinde benzin kokusu baş döndürecek kadar yoğundu. İki tutkulu sevgili duvarın dibinde başladıkları sert sevişmelerine Asude’nin yere boşalttığı benzinin üzerinde devam etti. Yatağa dahi gitmeye gerek duymadılar. Öfke, aşk, tutku ve bütün duygular bu iki bedenin içinden taşıyordu. İkisi de oracıkta uyuyakaldı. Asude, Olcay’dan önce uyandı ve apar topar giyinip orayı terk etti. Sabah olduğunda Olcay başını zor kadırıyordu. Kendi kendine, “Bir benzin çekmemiştim, onu da yaptım, artık oldum, dalımdan düşmeliyim.” dedi ve gülümsedi.   </p>
			<p class="paragraf">Kahvaltı bile yapmadan pılısı pırtısı, evden ne almak istiyorsa hepsini aldı ve çıktı. Ne Batuhan’a ne de Asude’ye haber verdi.   </p>
			<p class="paragraf">Apartman kapısından çıkarken postacıyla karşılaştı. Onun posta kutusuna bir mektup bırakıyordu ki Olcay mektubu aldı. Kaldırımda yürürken ilk gördüğü boş taksiyi durdurdu. Mektubu okuyup okumamakta kararsızdı. Çünkü mektup lisedeki Melek’ten geliyordu. Tam okumadan camdan aşağıya atacaktı ki vazgeçti. “Şu anda hissettiğimden daha ne kadar kötü hissedebilirim ki? Korkmuyorum bu mektuptan.” diye düşündü ve mektubu açtı.  </p>
			<p class="yildiz">* * *  </p>
			<p class="paragraf"><span class="CharOverride-8">Merhaba Boyacı Filozof,   </span></p>
			<p class="paragraf"><span class="CharOverride-8">Sen bu mektubu okurken ben çok uzaklarda olacağım. Biliyorum, buna üzülmek bir yana, sevinçten ülkende bayram ilan edeceksin, haklısın. Sana dünyanın en büyük zararını vermiş bir kadınım çünkü. Sana dünyanın en büyük acısını çektirdim ben öyle değil mi? Küçük düşürdüm seni, küçük yaşlarımda, küçük aklımla. Oysa ki tek istediğim, boyacının dikkatini çekmekti. Kendime bile kızıyordum boyacıyı düşünürken. Hep beni görsün, beni düşünsün istiyordum. Onu yaptığı resimlerden bile kıskanıyordum. Resimlerle değil, benimle vakit geçirsin istiyordum. Okuduğu kitapları bir kenara atsın, benimle ilgilensin istiyordum. Ne kadar da üzücü, ne kadar da saçmaymış oysa. Sonuçta ergenlik dönemi demek hormonlarla yönetilmek demek değil mi? Olanlar oldu bana ama üzülmüyorum. Aksine çok iyi hissediyorum şu anda. Amerika’da bir okul kazandım; bil bakalım hangisi? Bana verdiğin hayat dersi, ah pardon bana attığın hayat kazığı dünyanın en iyi okulunu kazanmamı sağladı. Bunun için ne kadar teşekkür etsem az. Ama bu mektubu yazış amacım çok başka.  </span></p>
			<p class="paragraf"><span class="CharOverride-8">Hani sen şimdi benden intikam aldın ve çok mutlusun ya, olma. Çünkü sen benden hiç ama hiçbir şey almadın, alamadın. Sen benden hayatımı almadın. Sen beni kendi mutsuzluk çuvalına koyup ağzını bağlayıp bir kenara fırlattığını sanıyorsun ya, başaramadın. Mutsuzluk çuvalın hâlâ senin avuçlarında... Benim ya da başkasının sana sarf ettiği cümlelerle, sadece alındığın bu cümlelerle yola çıkıp benim tüm hayatımı, benimle sevişip, çöpe atmamı istedin. Belki intihar etmemi istedin. Belki bundan sonraki hayatımı bir akıl hastanesinde geçirmemi. Belki de artık ben kirlendim; ilk beni isteyenle evleneyim de kurtulayım diye bir düşünce ile hareket etmemi istedin. Hiçbiri değil Bay Boyacı Filozof! Neden biliyor musun? Çünkü sen bir hiçsin. Kocaman bir hiç! Senin amaçların bile hiç! Sen, başkalarının laflarından intikam alma duygusuna yoğunlaşacak kadar çok etkileniyorsun. Yani seni sen değil başka insanlar, onların cümleleri yönetiyor ama beni sadece benim duygularım yönetir. Âşık olduğumda ise karşımdakine bırakırım kendimi ve senin gibi biriyse yapacak bir şey yoktur, kandırılırım ama bilmeni istediğim şey, bu dünyada cezalandırılacak olan kişi kandırılan değil, kandırandır ve bil ki beni ve başka birçok kişiyi kandırdığın için Tanrı seni mutlaka cezalandıracaktır. Son olarak eklemek istediğim şudur ki; sevişme CD’leri ile beni tehdit etmiştin ya; işte onları istersen internete koy, istersen aileme yolla, istersen izle, istediğini yap, umrumda bile değil. Çünkü hiç kimse yok bu dünyada benden daha temiz!   </span></p>
			<p class="paragraf"><span class="CharOverride-8">Sulukule Prensesi  </span></p>
			<p class="yildiz">* * *  </p>
			<p class="paragraf">Melek’in mektubuyla Olcay, kadınların düşünce ve etkilenme yapılarını daha iyi anladı. Aklında şöyle bir çıkarım belirdi: Kadınlar, onları ne kadar çok aşağılar ve ezersen ya da zarar görürlerse, bu mektupta olduğu gibi o kadar çok sana itaat ediyorlar. Aynı zamanda başarı arzuları yoksa ediniyorlar, varsa maksimum derecelere çıkarıyorlar. Ülkesinde okul kazanamayan Melek’in ABD’de okul kazanması gibi... Kısaca kadına yapamazsın demek, onun yapmasını sağlıyor. Tehdit etmek, cesaretini arttırıyor. “Kadınlar ilginç yaratıklar!” diye düşünürken takside uykuya daldı.  </p>
			<p class="yildiz">* * *  </p>
			<p class="paragraf">Asude, üstünde benzin kokusu, başında çıldırtan bir ağrı ile evine döndü. İlk iş olarak kendini banyoya attı. Aynada kendini gördüğünde karşısındaki görüntüsüyle konuşmaya başladı; “Bu da neydi? Benim derdim sadece bedenimi tatmin etmek iken neden gittim Olcay’ın evine ve neden onun evini ateşe vermek istedim? Beni kullanmış olsa bile umursamam ki ben bunu. Ruhum evrim falan mı geçiriyor, neler oluyor böyle? Dün gece sahnede yine Olcay ve ben… Ve yine garip bir gece… Sanki bu çocuğun ruhu her saniye peşimde dolaşıyor, beni takip ediyor. Bu kadar sık aklıma gelmesinden sıkılmaya başladığım hâlde buna engel olamıyorum. Hiçbir anlamı yok oysaki.”  </p>
			<p class="paragraf">Arkasındaki küvet yavaş yavaş dolmaktayken Asude üzerindekileri çıkarmaya başladı. İzleyen biri olmamasına rağmen aynanın karşısında şov yapar gibiydi. Asude sık sık bunu yapar, giyinirken de, soyunurken de aynada kendini izlemekten müthiş keyif duyardı. Çırılçıplak kaldığında üzerine ince bir havlu sardı, tekrar aynaya bakıp, kendi kendine, “Huylu huyundan vazgeçmez tatlım, olsa olsa ara verir. Senin adın Asude ve sen kim olduğunu biliyorsun.” dediği sırada ayaklarına değen suyla küvetin taştığını fark etti. Çok sevdiği gül ve nar aromalı köpükten içine biraz ekledi ve kendini küvetin içine attı. Anite Kelsey’den Sway, kulağındaki şarkıydı ve diline dolanmıştı. Sürekli aynı şarkıyı söyleyip duruyordu. Duyguları karmaşık olsa da çok mutlu görünüyordu. Köpüklerin içinde hem şarkıyı söylüyor, hem de bacaklarının birini suyun içine çekerken diğerini dışarıya çıkarıyor, kendi kendine oyun oynuyordu. Kendine yaptığı şovdan memnundu. Bu uzun banyo sefasının ardından üzerindeki benzin kokusundan eser kalmamıştı. Her zamanki gibi kendine melisa çayını hazırladı ve yatağının baş ucuna bıraktı. Pijamalarını giydi, kendini yatağına attı. Kareli şortu ve üzerinde Tweety baskılı tişörtüyle çok masum görünüyordu. Yanına aldığı dergilere göz gezdirmeye başladı. Olcay ve ona ait hiçbir şey düşünmek dahi istemiyordu. Sadece dergilere bakmak ve uyumak istiyordu. Öyle de oldu.   </p>
			<p class="paragraf">Ertesi sabah yine gözlerini Olcay’a açmış gibiydi. Uyanır uyanmaz aklında o vardı. Her şeye rağmen Olcay’ı aradı ama ulaşamadı. Sabah kahvaltı yaparken, çalışırken, her on dakikada bir Olcay’ı aradı. Daha fazla merak etmeye dayanamadı, ona gitmeye karar verdi. Hızla giyinip çıktı. Olcay’ın kapı zilini uzun uzun çaldı, binanın önünde bekledi ama kapıyı açan olmadı. Apartmandan çıkan birisi sayesinde içeri girebildi. Yukarı çıktığında daire kapısının üzerinde kiralık yazısını gördü. Verilen numarayı aradığında tanımadığı bir adam açtı; karşıdaki emlakçıydı. Adam, Olcay’ın apar topar taşındığını söyledi. Asude şaşırmıştı. Bir an önce Olcay’ı görmek istiyordu. Onu merak ediyordu ama ulaşma şansı yoktu. Hiç böyle hissetmemişti. Ama Olcay’ın bu habersiz, ani gidişine bir tek o şaşırmamıştı.   </p>
			<p class="paragraf">Diğer yanda Batuhan da Olcay’ın bu ani gidişiyle sarsılmıştı. Ona ulaşmak için elinden geleni yaptı ama olmadı. Olcay, Batuhan’ın kapısının altından onun için bir kredi kartı atmıştı. Arkadaşının zorluk çekmesini istemiyordu. İçindeki notta, “Bir süre yalnız kalmak istiyorum, beni anlayacağını biliyorum… Olcay...” yazıyordu. Batuhan, onun gitmesine çok üzüldü. Hatta arkadaşına kırılmıştı ama ona da hak veriyordu. Küpeyi de kulağına Batuhan’ın ısrarı yüzünden takmıştı. Düşündükçe ona anlayış göstermeye ve üstüne gitmemeye karar verdi. Onu aramak istediği hâlde uzunca bir süre aramadı.  </p>
			<p class="paragraf">Olcay, dedesinin çiftliğine yerleşerek insanlardan bir süre uzak kalmayı seçti ve bütün eşyalarını oraya götürdü. İstanbul ve çiftlik arasında gidip gelirken kullanmak üzere kendine küçük bir valiz hazırlamıştı. İstanbul’da sürekli gittiği birkaç tane otel vardı. İsmini gizli tutarak sergi dönemleri, ara sıra oralarda kalıyordu. Telefon kullanmayı bir süre bırakmıştı. Sonra yeni telefon ve yeni hat aldı. Ne Batuhan ne de Asude biliyordu Olcay’ın bu numarasını.   </p>
			<p class="paragraf">Asude bir süre Olcay’a ulaşmaya çalıştı ama sonunda daha fazla sabredemedi ve Olcay’ın okuluna gitti. Batuhan, okulun bahçesinde onu görünce şaşırdı.   </p>
			<p class="paragraf">Batuhan: “Selam Asude; kötü bir şey yoktur umarım?”  </p>
			<p class="paragraf">Asude: “Hayır yok. Olcay’a ulaşamıyorum. Evinden taşınmış. Derste mi?”  </p>
			<p class="paragraf">Batuhan: “Olcay okulu bıraktı. Bana da kendisini rahatsız etmemem için not yazmış. Bir süre yalnız kalmak istiyormuş.”  </p>
			<p class="paragraf">Asude: “Hımm. Sorun büyük o zaman.”  </p>
			<p class="paragraf">Batuhan: “Yine sıradan kadınlar işte. Sürekli yarası hakkında yorum yapıyorlardı. Eski birlikte olduğu kızlar ise bunu çok daha fazla abarttılar. Onun yerinde kim olsa yalnız kalmak isterdi.”  </p>
			<p class="paragraf">Asude, “Anlıyorum. Tamam o zaman. Nasıl olsa arar yakında bizi. Sen kendine iyi bak. Bye bye!” dedi ve gitti.  </p>
			<p class="paragraf">Batuhan, “Sen de bye bye…” diye seslendi arkasından…  </p>
			<p class="paragraf">Asude biraz endişelenmişti Olcay’ın bu durumu için… Görüntüsü onu bu kadar etkilemiş miydi acaba? Ona nasıl ulaşabilirim diye düşündü. Bir türlü bir yol bulamıyordu.   </p>
			<p class="paragraf">Asude, günlerce sürekli işleriyle uğraşıyordu ama “Olcay hayatta mı, değil mi, başına ne geldi bilmiyorum ve ulaşamıyorum.” düşüncesiyle tüm dikkati bölünüyordu. Asude kapı ziliyle Olcay geldi sanıp yerinden fırladı. Gelen kargo elemanıydı. Balıkesir’deki muhtar sözünü tutmuş ve Funda’daki Feride ile ilgili bütün belgeleri toplayıp kargolamıştı. Asude, eline aldığı koliyi masanın üzerine bıraktı. Kargonun parasını ödedi ve kapıyı kapatır kapatmaz kutunun içindeki notları incelemeye ve tarihlerine göre sıralamaya başladı.   </p>
			<p class="paragraf">Asude, Feride’nin geçmişini araştırmaktan kendini alamıyordu. Her bulduğu detay onu biraz daha şaşırtıyor, Feride’nin yaşadıklarıyla nasıl başa çıktığını anlayamıyordu.   </p>
			<p class="paragraf">“Bir ömür böyle nasıl sürdürmüş bu kadın?” diye düşündü Asude. Erken yaşta anne veya babayı kaybetmek bile insanlar üzerinde kapanması güç yaralar açarken, bu kadın neler yaşamıştı böyle? Önce büyükannesiyle kendi kendine büyüyen bir çocukluk geçirmiş, sonra sevdiği adam tarafından kandırılmış, hor görülmüş, dövülmüş, tecavüz edilmiş. Bulduğu çare ise ona bunları yapan adamla evlenmek olmuş. Neden? Çünkü hamile kalmış...   </p>
			<p class="paragraf">Asude, Feride’nin durumundan çok etkilenmişti. “Sadece hamile kalmak bile önemli bir sorunken, bu kadının içinde bulunduğu durum beni gittikçe dehşete düşürüyor.” diye düşündü kendi kendine. Ruh hâli çok bozulan Asude, kendini dışarı attı. Biraz yürümek, biraz koşmak iyi gelir diye düşündü. Evine yakın olan Bakırköy sahiline indi. Kulaklığı kulağına taktığı gibi yolda zaman zaman yürüyor, zaman zaman koşuyordu. Ama aklındaki hesaplar hâlâ oradaydı. Kafasının içindeki sorulardan ve arada bir hortlayan Cengiz sorunundan kurtulmak için müziğin sesini iyice açtı. Çalan şarkı Adele’den Hello idi.   </p>
			<p class="paragraf">Puslu, basık bir hava vardı o gün. Soğuk değildi ama sıcak sayılmazdı. Bulutlarla güneş savaşıyor gibiydi. Gökyüzünde tek mavi yer yoktu. Ara ara yağmur bir iki damla atıyor ve kayboluyordu. Asude, hiçbir şeye aldırmadan koştukça koşuyor, gittikçe hızlanıyordu. Üzerindeki tişört ter içide kalmıştı. Yukarıdan topladığı saçları, arada bir yüzüne yapışıyordu. Teri alnından boynuna doğru akıyordu. Müzik bittiğinde kendi nefesinin sesini duymaya başlıyor, müzik başladığında yine kayboluyordu. Aklındaki herkesi bir kenara bırakmıştı sonunda. Kulağındaki şarkıya eşlik ediyordu. Bu sefer Hindi Zahra’dan Please Set Me Free’i dinliyordu. Ama arada bir Feride aklına gelip, “Ben geldim Asude; beni düşünmeyi bırakma lütfen!” diyordu. Asude hızını alamadan koşuya bisiklet yolunda devam etti. Gelen bisikletli sporcu Asude’yi çok geç fark etti. Zil çaldı, seslendi ama Asude’nin kulaklığındaki şarkının sesi sonuna kadar açık Leona Lewis, “Keep Bleeding Love” diyordu ve Asude de onunla birlikte söylüyordu. Bisikletli gencin Asude’ye çarpmasıyla ikisi birlikte yerle bir oldular. Ne yazık ki yere atılmış bir cam parçasının Asude’nin dizini kesmesiyle kanlar akmaya başladı. Asude bir anda yere düşmesiyle ellerini, dirseğini incitmişti ama en kötü yer dizi olmuştu. Kanlar akıyordu. Asude yorgun olduğu için yerden kalkamadı bir süre… Bu durum, bisikletli gencin biraz panik olmasına sebep olmuştu. Etraftaki herkes oraya toplandı. Genç adam ambulansı ararken Asude onu durdurdu,   </p>
			<p class="paragraf">“Saçmalama genç adam. Sadece dinleniyorum.”  </p>
			<p class="paragraf">“Tanrı’ya şükür iyisiniz. Ben siz kalkmadan öyle yatınca kötü bir şey oldu sandım.”  </p>
			<p class="paragraf">“İyiyim bir şey yok. Panik yapmanıza gerek yok.”  </p>
			<p class="paragraf">“Ama diziniz kanıyor.”  </p>
			<p class="paragraf">“Normal. Çünkü her yerde bizim milletimiz cam kırar. Her yere çöp atar.”  </p>
			<p class="paragraf">“Maalesef!”  </p>
			<p class="paragraf">“Hadi bana yardım et, ayağa kalkayım.”  </p>
			<p class="paragraf">“Ben isterseniz kucağımda götürürüm sizi evinize kadar.”  </p>
			<p class="paragraf">Gülerek, “Yok artık.” dedi Asude.  </p>
			<p class="paragraf">“Çok üzgünüm gerçekten. Bir sağlık ocağına falan gitseydik bari.”  </p>
			<p class="paragraf">“Gerek yok. Bak şurada bir kafe var. Orada biraz dinlenirsem iyi gelir.”  </p>
			<p class="paragraf">Genç adam, “Elbette” diyerek Asude’yi kucağına aldı ve kafeye götürdü. Ardından yolda kalan bisikleti çekip bisiklet yolunu boşalttı. Kafedeki çalışanlar da Asude ile çok ilgiliydi. Erhan, onların getirdikleri pansuman malzemelerini eline aldığı gibi, “Önce dizden başlayalım” dedi ve Asude’nin bacaklarının yanında yere çömeldi. Asude gözlerini kapatmış, arkasına yaslanmıştı. Genç adamın minik dokunuşları karşısında etkilenmeden duramıyordu ama gözlerini açınca onun Olcay olmamasıyla büyü bozuluyordu.   </p>
			<p class="paragraf">Genç adam, eline aldığı batikonu gösterirken, “Bu biraz yakabilir ama bundan önce oksijenli suyla yıkasak mı dersiniz?” diye sordu.  </p>
			<p class="paragraf">Asude, “Sen bilirsin. İlkyardım bilgin pek iyi değil sanırım?” diye cevap verdi.  </p>
			<p class="paragraf">Genç adam: “İlk kez yapıyorum desem?”  </p>
			<p class="paragraf">Asude: “Korkmalıyım o zaman.”  </p>
			<p class="paragraf">Genç adam: “Bence de.”  </p>
			<p class="paragraf">Asude: “Adın ne?”  </p>
			<p class="paragraf">Genç adam: “Erhan… Senin?”  </p>
			<p class="paragraf">Asude: “Asude.”  </p>
			<p class="paragraf">Erhan, “Ne güzel bir isminiz var öyle. Anlamı nedir?”  </p>
			<p class="paragraf">“Rahat, sakin demek… Peki, senin isminin anlamı ne?” diye sorduğunda Asude, Erhan cevaplamadan önce batikonlu pamuğu Asude’nin yarasına değdirdiği için küçük bir sızlanmayla karşılık aldı.   </p>
			<p class="paragraf">“Erhan demek yiğit demek. Burayı gazlı bezle kapatalım, mikrop kapmasın bugünlük. Şimdi ellerin ve dirseğin kaldı. Onlar sadece soyulmuş gibiler ama acıyabilir.” der demez yine batikonlu bezi yaraların üzerinde tek tek gezdirdiği sırada Asude’nin sızlanması, kafedeki herkesin gülmesine sebep oldu.   </p>
			<p class="paragraf">Erhan durumu toparlamak ve Asude ile biraz daha uzun sohbet etmek için birer Latte istedi ve ardından Asude’ye yöneldi:  </p>
			<p class="paragraf">“Şimdi nasılsın?”  </p>
			<p class="paragraf">“İyiyim. Sen de düştün ama seninle ilgilenemedik.”  </p>
			<p class="paragraf">“Ben dizlik, kolluk, her şeyi giydiğim için bende sıkıntı yok.”  </p>
			<p class="paragraf">“Haklısın; biraz çizgi film karakteri gibi görünsen de iyi yapmışsın. Ne iş yaparsın bu arada? “  </p>
			<p class="paragraf">Erhan güldü ve “Spor hocasıyım.” dedikten sonra, “Sen ne işle meşgulsün?” diye sordu.  </p>
			<p class="paragraf">“Psikoloğum ve şu anda doktoramı yapıyorum.” diye yanıt verdi Asude.  </p>
			<p class="paragraf">“Zor meslek! Her gün sorunlu insanlarla uğraşmak hiç bana göre değil.”  </p>
			<p class="paragraf">Asude: “Senin mesleğin de zor. Her gün kim bilir nasıl vücutlar geliyor eritmek için, şekillendirmek için.”  </p>
			<p class="paragraf">Erhan: “Haklısın, kolay değil sanırım. Alıştım ben ve sen de kendi işine alışmışsındır tabii ki.”  </p>
			<p class="paragraf">Asude: “Ben alıştım diyemem, çünkü daha kötüsü olamaz dediğim her vakanın daha kötüsüyle mutlaka karşılaşıyorum ne yazık ki. Bu beni kötü etkilemiyor değil.”  </p>
			<p class="paragraf">Erhan: “Benim işimde en kötü durum, kişinin kilo vermek istemesi ama bunun için çabalamaması ya da düzensiz spor yapması ve sonuç alamayınca biraz tartışma çıkarması oluyor ama sen hastalarının en mahrem yaşadıklarını biliyorsun ve bunun geri dönülme şansı yok. Yani kişiyi bir şekilde hayata yeniden bağlamaya çalışıyorsun. Bu çok zor. Trilyonlarca parası olan insanlar var, ne isterlerse alabiliyorlar, ne isterlerse yapabiliyorlar ama mutlu değiller, çünkü amaçsızlar. Sadece büyü, evlen, çocuk yap ve onu büyütürken kendini unut; belli bir süre sonra fark et ve Asude’ye gel: ‘Ben kendimi unuttum; çocuğumun okulu, kocamın rahatı diye düşünen ben, kendimi unuttum. Doktor bana yardım et!’ diyorlar öyle değil mi?”  </p>
			<p class="paragraf">Asude: “Hımm. Güzel özetledin. Evet, ben onları iyimser kategorime alıyorum. Matematiksel bir ifade veremem ama büyük bir kısım aynen dediğin gibi. Bir de dehşet yaşam hikâyeleri var. Babası tecavüz etmiş, kardeşi tecavüz etmiş, sevgilisi tecavüz etmiş kadınlar var; hepsi potansiyel intihar etme eğilimindeler ama tecavüz edenler kesinlikle düşünmüyor intihar etmeyi, o bana biraz garip geliyor elbette.”  </p>
			<p class="paragraf">Erhan: “O tip vakalar daha zor olmalı tabi.”  </p>
			<p class="paragraf">Asude: “Evet, bu tip vakalar sonucunda kadınları yeniden hayata tutundurmak daha zor oluyor. Çünkü masallarda da verildiği üzere kadın, prens tarafından kurtarılacak bir varlıktır ve açılmamış bir varlık… Dokunulmamış bir paket… Topluma bakacak olursak, genelde kadınların hayali, diğer bir değişle amacı, bir an önce prens bulmak, evlenmek, çocuk yapmaktır ama kadın için tecavüz, bu hayali de beraberinde götürür. Fakat erkek için hayatında değişen bir şey yoktur.”  </p>
			<p class="paragraf">Erhan: “O zaman erkek ve kadın eşitsizliğini savunuyorum, diyorsun.”  </p>
			<p class="paragraf">Asude: “Bu eşitsizlik problemi değil, daha çok toplumun cinsiyetler arasındaki çokbilmişliği… Bu çokbilmişlikle çocuklarını daha bebeklikten yanlış büyütmeye başlaması… Yani dayatmalarla... En basiti, pembe rengin kadına, mavi rengin erkeğe ait olması gibi sıradan bir durumdan başlar, büyüdüğünde erkek istediği kadınla birlikte olabilir; kadın eğer biriyle birlikte olursa bütün dünyanın üstüne yıkılmasıyla biter.”  </p>
			<p class="paragraf">Erhan: “Hımm.”  </p>
			<p class="paragraf">Asude: “Çünkü erkeğin yaşam şekli farklı. Çocukluğundan itibaren kadın cinsine göre daha rahat, neredeyse yok denecek kadar az bir toplum ve aile baskısıyla ergenliğe ulaşırlar. Ergenlik döneminde ise yine kadınlardan daha keyifli bir vücut keşfi gibidir. Utanmaları gereken bir şey yoktur. Hatta küfürlerini bile daha baskın kullanarak o tonlamayla ben artık ettiğim küfürün de ne manaya geldiğini biliyorum ifadesi vardır. Ergenlik döneminde olan birçok kadın utancından kamburu çıkmış gibi otururken, birçok erkek bacaklarını sonuna kadar ayırır ve toplum içinde bu rahatlıkla oturur. Oysa kadın, hiçbir yaşında böyle rahat oturamaz.  </p>
			<p class="paragraf">Erhan: “Benim çok rahat olduğunu gördüğüm kadınlar da var Asude; hem de benden de rahat.”  </p>
			<p class="paragraf">Asude: “Elbette ki var ve onların gördüğü zarar da azımsanacak gibi değil.”  </p>
			<p class="paragraf">Erhan: “Haydaa, onlar da mı zarar görüyor?”  </p>
			<p class="paragraf">Asude: “Biliyoruz ki ülkemizde birçok kültürden insan var. Batı kültürüyle yaşayan insanlarımızın bazıları ‘sevgilimle sevişirim’ diyor ama doğu kültürüyle yetişmiş olan insanlarımızın bazıları ise buna kesinlikle yanlış bir yaşam şekli olarak bakıyor. Ancak anne ve babalar evlatlarına arzularını net aktaramadıkları için, özellikle o ailelerin erkek çocukları batı kültürüyle yaşamayı tercih eden kadınlarla sevgili olup ilişkileri boyunca onları sevip, onlarla her türlü güzelliği paylaşıp, sonra kendi ailesinin dünyasına geri dönüp arka sokaktaki Ayşe Teyze’nin kızıyla evleniyor. Bu terk edilen kadın için kötü olduğu kadar, diğer taraf için de sorun oluyor. Yani o Ayşe Teyze’nin kızıyla evlenen adam, ilk başta kendini yeni birini tanıma heyecanına kaptırıyor ya, mutlu sanıyor ya kendini, işte maalesef öyle olmuyor. Sonra yine her iki kadın da bunalıma girip bana geliyor ama o erkeğin umurunda bile olmuyor. Bu da tecavüzün başka şekli.   </p>
			<p class="paragraf">Erhan: “Mesaj alınmıştır Doktor Hanım.”  </p>
			<p class="paragraf">Asude: “Benim böyle bir derdim yok. Benim olsa olsa tek derdim, kadınlara onları kirletecek ve intihar etmelerini gerektirecek hiçbir şeyin bu dünyada olmadığını göstermektir.”  </p>
			<p class="paragraf">Asude, Erhan’ın karşıdaki koltuğa doğru uzattırdığı bacağını indirirken canının acımasıyla çıkardığı sesin ardından Erhan, “Tekrar özür dilerim. Benim yüzümden acı çekiyorsun.” dedi.  </p>
			<p class="paragraf">Asude: “Senin yüzünden sayılmaz aslında, benim de hatam. Müziğin sesini sonuna kadar açmıştım aklımdaki düşüncelerden kurtulmak için ve seni duymadım.”  </p>
			<p class="paragraf">Erhan: “Umarım kurtulmak istediğin düşünceler kötü şeyler değildir.”  </p>
			<p class="paragraf">Asude: “Benimle ilgili değil… Aslında benimle de ilgili ama biraz karmaşık bir hikâye.”  </p>
			<p class="paragraf">Erhan: “Dinlerim eğer anlatmak istersen.”  </p>
			<p class="paragraf">Asude, hem yorgunluğun etkisiyle, hem de bu yeni tanıdığı adamla yaptığı sohbetten keyif aldığı için anlatıkça anlatıyordu.   </p>
			<p class="paragraf">Asude: “Hastalarımdan bir tanesi var ki hayatı gerçekten çok garip. Annesine dayanıyor bu gariplik. Hatta babasına da. Onun annesinin hikâyesini araştırıyorum. Öyle garip ki hikâyesi. Annesinin arkadaşı olan başka bir kadın var. Bu kadın, anne olan kadının çocukluk arkadaşı ve annenin öyle bir yaşam hikâyesi var ki bu çocukluk arkadaşı, bu yaşam hikâyesini kitap hâline getirmek istemiş ama anne lanetli gibi sanırım. Kadın bitiremeden hayatını kaybetmiş. Kim bu anne için elini kıpırdatsa, onun için elini kıpırdatan da ne yazık ki zarar görmüş. Şimdi bütün bilgileri toplamaya çalışıyorum.”  </p>
			<p class="paragraf">Erhan: “Neden bilgileri topluyorsun?”  </p>
			<p class="paragraf">Asude: “Tam olarak olayları kavramak için.”  </p>
			<p class="paragraf">Erhan: “Yoksa sen mi devam edeceksin kitabı yazmaya?”  </p>
			<p class="paragraf">Asude bunu hiç aklına getirmemişti. Olcay hakkında daha fazla bilgi ve açık bulmak için yaptığı bu araştırmada ekstra bir şey bulamadığı gibi kendini de Feride’nin hikâyesini araştırmaktan alamıyordu. Hatta Funda hakkında bile birçok şey öğrenmişti. Ne yapacaktı bu bulduklarını? Gerçekten neden araştırıyordu Feride’nin hikâyesini? Erhan’ın bu sorusu, Asude’nin kendisine yüzlerce başka soru sormasına neden oldu. “Kitap yazabilir miyim?” dedi kendi kendine ve yine kendi cevapladı: “Neden olmasın, elbette ki yazarım!” dedi ve birden kalkmak istedi.   </p>
			<p class="paragraf">Asude: “Evet, kitap yazıyorum.”  </p>
			<p class="paragraf">Erhan: “O zaman dikkat edin, sizin de başınıza bir şey gelmesin.”  </p>
			<p class="paragraf">Asude, telefonuna baktı ve aniden, “Ben artık kalkmalıyım.” dedi.  </p>
			<p class="paragraf">Erhan, Asude’nin bu ani kalkışına şaşırarak, “Acil bir işiniz çıktı sanırım, size nasıl ulaşırım peki?” diye sordu şaşkınlıkla.  </p>
			<p class="paragraf">Asude, “Evet, maaesef öyle oldu.” dedi. Hemen çantasından bir kart çıkardı ve Erhan’a verdi.   </p>
			<p class="paragraf">Erhan: “En kısa zamanda arayacağım iyileştiniz mi diye.”  </p>
			<p class="paragraf">Asude: “Mutlaka ara. Ben kaçtım, bye bye.”  </p>
			<p class="paragraf">Erhan: “Bye.”  </p>
			<p class="paragraf">Asude, telaşlı ve bir şeyden kaçar gibi yeniden yaralı diziyle ahlaya vahlaya koşmaya başladı ama başaramayacağını anladığı için hemen ileride duran taksiye doğru yürüdü. Kendi arabasına kadar taksiyle gitti. Aracına ulaştığında kapı kolunun üstünde Post-it’e yazılmış bir not vardı. “Yabancı insanlarla bu kadar uzun sohbet etmemelisin!” yazıyordu. Üzerinde isim yoktu ama Olcay’dı bu, anlamıştı. Onun yazısını nerede görse tanırdı. Etrafa bir göz gezdirdi ve arabasına bindiği gibi oradan ayrıldı.  </p>
			<p class="paragraf">Olcay, bütün bunlar olurken Asude’yi uzaktan izliyordu. Neler olacağını merak etti ama bir süre sonra Asude’nin aniden haber almış gibi kahvesini dahi bitirmeden kalkmasını o da garipsemişti. Telaşını anlamadı ama “Asude bu, belli olmaz.” dedi kendi kendine.   </p>
			<p class="yildiz">* * *  </p>
			<p class="paragraf">Asude, neredeyse Olcay’dan bir aydır hiç haber alamıştı. Aklı ondaydı; nerede, neler yapıyor ve kiminleydi, bilmiyordu. Kendine itiraf edemiyordu ama özlemişti. Çektiği fotoğraflara bakmak istedi. Hemen yatak odasındaki fotoğraf dolu dolabı açtı ve içinden Olcay’a ait olan kutuyu çıkardı. Kutunun yanında Olcay’ın ince hırkası vardı. Eline aldı. Hırka hâlâ Olcay’ın kokusunu etrafa yayıyordu. Asude yüzünü hırkaya gömdü ve kokusunu içine çekti. Kutuyu ve hırkayı salondaki koltuğun üzerine bıraktı. İki kadeh ve biraz kuruyemiş hazırladı. Pencereleri sonuna kadar açmıştı, içeri hava girsin istiyordu. Ruhu kendi bedeninin içine bile sığamıyordu. Tek tek resimleri inceliyor, ardından Olcay’ın hırkasını kokluyordu. Hem Olcay’ın kadehini, hem de kendi kadehini doldurmuştu. O var gibi yapıyordu. Ağlamıyordu. “Sanki yakınımda, burada beni izliyorsun…” dedi bir resmine bakarken; ki haklıydı. O sırada birden artan rüzgârın etkisiyle kenara yığılmış tül havalarda uçuşmaya başladı. Asude üşüdü ve Olcay’ın hırkasını üzerine giydi. Olcay onu karşı apartmanın çatısından izliyordu. Asude’nin üzerindeki kendi hırkasını görünce hem güldü, hem de hoşuna gitti.   </p>
			<p class="paragraf">Olcay, “Özlediğini biliyorum tatlım ama istediklerimi kabul etmen için biraz daha özlemen gerek beni.” dedi. Asude duymadı ama Olcay bu cümleleri bile onun hissettiğini biliyordu.   </p>
			<p class="paragraf">Asude, resimlerin arasında Olcay’ın ona hediye ettiği CD’yi gördü. Hemen açıp izlemeye başladı. İzledikçe Olcay’ı daha fazla istiyordu. Dans ettikleri an, ardından seviştikleri an geldiğinde elbetteki şarabın etkisiyle kendi ellerini kendi bedeninde gezdirmeye başladı. Kendi dudaklarına dokundu önce, yavaşça boynuna doğru indirdi elini... Meme ucundaydı parmakları... İndikçe indi aşağılara doğru… Bütün bedeni ter içindeydi ama niyeti yoktu Olcay’ın hırkasını çıkarmaya... Diğer elinde tuttuğu kadehin içindeki tüm şarabı bir dikişte bitirdi. Bir iki damla şarap, dudağının kenarından akıyordu... Parmakları kasıklarının üzerinde geziyordu... Ve şimdi oradaydı... Yükseldikçe yükseliyordu genç kadın kendi bedeniyle ve ruhuyla sevişmesinin sancıları, Olcay ile sevişmesinin sancılarından gelen iniltiye karışıyordu. Videodan Olcay’ın sesi geldikçe kendi dokunuşları, onun dokunuşu oluyordu. İlk kez bir adamın ruhuyla sevişmişti Asude. Mutlu olmuştu. Yüzünden belliydi.   </p>
			<p class="paragraf">Olcay çatıdan onun kendiyle sevişmesini tüm ayrıntılarıyla izlemişti. Tahrik olmuş, üfül üfül esen rüzgâra rağmen terlemişti Olcay, o da belliydi. “Ben yokken de ruhumu alıp sevişen kadın, seninle ben nasıl başa çıkarım?” diye söylendi kendi kendine. “Sana acı çektirirken, sana özlettirmeye çalışırken kendimi, ben acı çekiyorum sanki...” diye düşündü ve çatıdan indi.  </p>
			<p class="paragraf">Asude, siyah bir sigara yakmıştı. Karanfilli sigara... O sırada birden gecenin bir yarısı kapı zili çaldı. Önce tedirgin oldu ama Olcay olma ihtimali kuvvetliydi. Asude kapıyı açar açmaz, sokaktan acı bir motosiklet sesi geldiği gibi uzaklaştı.   </p>
			<p class="paragraf">Asude’nin karşısında kimse yoktu. Tam kapıyı kapatıyordu ki yerde gül yapraklarıyla dolu bir sepet gördü. Kapı eşiğine yapıştırılmış Post-it’te ise; “Beni, benim hayalimle sevişerek unutmazsın umarım.” yazıyordu.  </p>
			<p class="paragraf">Asude izlendiğini anladı. Yüzü biraz pembeleşse de çok umursamadı. Aksine, onu izlemiş olması hoşuna gitti. Eline sepeti aldı. Önce pencereden dışarı baktı. Olcay’ın onu nereden görme ihtimali var, bulmaya çalıştı. Sonra gül yaprakları içindeki şarabına geri döndü. İçinde seksi bir kadın vücudu bulunan cam şişede, özel yapılmış nar şarabı vardı. Ayrıca bir de mektup… Bunların Olcay’dan geldiği belliydi, “Ben Olcay” demesine gerek yoktu. Mektubu gören Asude, aceleyle kapıyı kapattı ve içeri girdi. Rüzgâr çoğalmıştı. Camın kenarındaki tül havalanıyor, Asude’nin saçları ordan oraya savruluyordu. Asude, elindeki sepeti sehpanın üzerine bıraktı. Post-it’i yerde duran erkek heykelinin üzerine yapıştırdı. Elleri hafifçe titriyordu. Biraz beceriksizlikle ve zorlukla da olsa mektubu açıp okuymaya başladı.   </p>
			<p class="paragraf">Olcay, sanki mektubu yazarken sesini de, vurgusunu da eklemişti. Her kelime, Olcay’ın sesiyle Asude’nin kulaklarında çınlıyordu. Onun tonlaması vardı her cümlede. Mektup Olcay’ın ellerinden kokusunu getirmişti Asude’ye ama Asude okuduklarından pek memnun değildi. Gülümseyerek başladığı mektubu yüzü ekşiyerek okumaya devam ediyordu.  </p>
			<p class="yildiz">* * *  </p>
			<p class="paragraf"><span class="CharOverride-4">Mektup:Bir</span>  </p>
			<p class="paragraf"><span class="CharOverride-8">Merhaba Kraliçem,  </span></p>
			<p class="paragraf"><span class="CharOverride-8">Beni aramayı bırak, çünkü uzağında değilim. O senin orkide bahçesi teninin altında gezen damarlarda doluyum ben. Özlediğinde kendi avucunun içini kokla, oradayım. Aklına geldiğimde kapat gözlerini, karşındayım. Beni yanlış yerlerde, yollarda arama ama oku beni mektuplarımda. Bu ilk mektubum sana, altı mektup daha alacaksın benden. Sonra ne mi olacak? Sonra benimle yürüdüğüm yolda yürüyüp yürümediğini soracağım. Eğer evet dersen güzel bir şey olacak. Eğer hayır dersen güzel bir şey yine olacak ama sen göremeyeceksin.  </span></p>
			<p class="paragraf"><span class="CharOverride-8">Beni merak ediyosun biliyorum ama etme. Beni yaratanla başbaşayım şu sıralar. Sohbet ediyoruz. Bana amaçlarından bahsediyor, çok ilgimi çekti. Derinlemesine araştırıyorum kendisini. İnce ince sorguluyorum, ses çıkarmıyor. Kızmıyor da.  </span></p>
			<p class="paragraf"><span class="CharOverride-8">Bu aralar aklımda gezen soru şu:   </span></p>
			<p class="paragraf"><span class="CharOverride-8">“Kimse, hiç kimse olmasa neye inanırdınız? Kimse size Allah tasviri yapmasa, aklınızdaki Allah şekli nasıl oluşurdu ya da oluşur muydu?”  </span></p>
			<p class="paragraf"><span class="CharOverride-8">Ben Allah’ı annem ya da babamdan duymadım. Bazen dedem bahsederdi ama en çok televizyonda ondan bahseden hocalardan dinledim. Her biri başka başka anlatıyordu onu, biraz kafam karışmıştı çocukken, ama yavaş yavaş okuduklarımla o karmaşanın da aydınlığına doğru ilerliyorum. Bu aydınlıklık yolda senin de benimle birlikte yürümeni istiyorum. İşte mektuplarımın sebebi budur.   </span></p>
			<p class="paragraf"><span class="CharOverride-8">Aklımdaki diğer sorular ise;   </span></p>
			<p class="paragraf"><span class="CharOverride-8">Allah din sebebiyle mi var? Onu dinler mi var etmiştir, yoksa O mu dinleri var etmiştir? Bütün inananlar dua ederken aynı Allah’a mı yalvarıyor?   </span></p>
			<p class="paragraf"><span class="CharOverride-8">Bazı insanlar, “Müslüman olanlar her ne kötülük yaparlarsa yapsınlar, sonunda Cennet’e gideceklerdir.” diyor. Önce Cehennem’de yanacaklarmış ama sonra mutlaka Cennet’e gideceklermiş. Gâvur olarak adlandırdıkları insanlarsa dünyada tek günahı bile olmasa Cennet’e gitmeleri imkânsızmış. Bu bana biraz garip geldi doğrusu. Sence doğru olabilir mi?  </span></p>
			<p class="paragraf"><span class="CharOverride-8">Aklıma internette Mevlâna’dan okuduğum bir söz geldi:  </span></p>
			<p class="paragraf"><span class="CharOverride-8">“Canlar Padişahı’nın kulağı, gözü pencerededir. Erkek olsun, kadın olsun, kimin canı ne istiyor? Neye çalışıyor? Onu gözetleyip durmaktadır.”  </span></p>
			<p class="paragraf"><span class="CharOverride-8">Gerçekten de Mevlâna’nın dediği gibi camide el açıp yalvaran Müslüman da, kilisede istavroz çıkaran Hristiyan da, havrada dua eden Musevî de aynı Tanrı’yı mı düşünmektedir? Biz, şekilde kalır, görünüşe kapılırsak insanları, inançları ve gittikleri mabetlere göre Müslüman, Hristiyan, Musevî, Budist diye ayırırsak neler oluru yaşamıyor muyuz zaten? Hâlbuki Tanrı’nın isteğiyle, hangi dinde, hangi mezhepte olursa olsun, bütün insanlar onun kulları olup sonsuza kadar O’nun çizdiği yollarda yürümektedirler. Yani tanrıcılık oyununun bitmesi gerek. İnsanların birbirlerini yargılaması son bulmalı artık. Tanrı yalnız Müslümanlara değil, Müslüman olmayanlara, hatta kendini inkâr edenlere bile sofrasını açmış, cömertçe beslemektedir. Mümin-kâfir diye onları ayırmamaktadır.  </span></p>
			<p class="paragraf"><span class="CharOverride-8">Ama insanlar birbirlerini birbirlerinden üstün görüyor, bunu nasıl açıklamalıyız?   </span></p>
			<p class="paragraf"><span class="CharOverride-8">Ben bunu cevaplayabilirim. İnsanların yeni bir Tanrı adamına ihtiyacı var. İnsanların kafası karışık hâlde ve okumaya üşendikleri için bu karmaşanın içinden çıkamıyorlar. Oysaki bu topraklardaki inanışta Yaratıcı ilk olarak “oku” demiş bizlere. Oku ki inançsız yaşanmaz olduğunu gör. Yani inanç, insan varlığının kendinden doğmuştur. Ama insan okumayı bıraktığı günden beri kendi doğurduklarını dahi unutmuştur.  </span></p>
			<p class="yildiz">* * *  </p>
			<p class="paragraf">Asude, mektubu bitirdiği zaman daha büyük bir sorunun doğduğunu fark etti Olcay’ın kafasında. Olcay, mistik konulara kendini iyice kaptırmıştı. Farklı farklı kitaplar okuyor, etkisinde kalıyor ve farklı farklı duygular içinde git geller yaşıyordu. Bu mektupta açık seçik belliydi. Ne yazık ki Asude, onun nerede olduğunu bilmiyor ve ona yardım edemiyordu. “Olcay’ı tanıyorum, bir amacı olmalı.” dedi kendi kendine. Ama neydi bu? Ondan ne isteyecekti? Kendi kontrolünden çıkmıştı Olcay ve bundan dolayı huzursuzdu.   </p>
			<p class="paragraf">Ancak bütün bunların yanında Olcay’ın ihmal etmediği bir şey vardı. Olcay’ın Asude ile ilgili merak ettiği şeyler… Asude’nin bilgisayarındaki “Pislik Aranıyor” isimli dosyadaki Cengiz’in peşine düşmüş, onu arıyordu. Olcay onu bulup Asude’ye ne yaptığını öğrenmek için bütün imkânlarını kullanıyordu.   </p>
			<p class="paragraf">Asude ise Feride’nin hikâyesini araştırdıkça araştırıyor, her bulduğu ayrıntıda Fatih’i görmesi gerektiğine kendini biraz daha inandırıyordu. Asude, Olcay’ın babası Fatih’in nasıl biri olduğunu kendi gözleriyle görmek için onu ziyarete gitti. Oraya tek başına, yalnız gitmek istemiyordu. Batuhan’ın da kendisiyle gelmesini istedi. Batuhan, vakti olduğunu, gelebileceğini söyledi ve ikisi birlikte gittiler. Yolda giderken Batuhan ve Asude pek konuşmuyorlardı. Asude, elinde Feride’ye ait notlar, aklında Olcay’ın ruh hâli, içinde az sonra “Fatih denen adam beni nasıl zorlayacak?” duygusuyla sadece notlarını okuyor, ara ara yolu izliyordu. Batuhan ise arabayı kullanıyor, bir taraftan da çalan şarkıya eşlik ediyordu.   </p>
			<p class="paragraf">İçeri girmek için cezaevinin kapısındaydılar. Yüksek, sur gibi duvarların ardında bir sürü suçlunun bulunduğu kapının önündeydiler. Binanın adı da, duvarı da, girişi de, oradaki oksijeni bile soğuktu. Girişte askerler önce kimliklerini aldı. Asude ve Batuhan bahçe kapısından içeri girdi. Ama Batuhan, adamı görmeye giremedi. Zaten istekli de değildi. Asude, daha önceden ona araştırma konularında yardımcı olan avukatıyla ayarlamıştı bu görüşmeyi ama sadece bir kişi olarak.   </p>
			<p class="paragraf">Asude Fatih’e ard arda bazı sorular sormaya başladı. “Fabrikada çalışırken Feride ile gerçekten sevgili miydiniz? Onu sevdiniz mi? Bu ilişki sadece cinsel tatmin miydi? Onu kandırmak için oyun mu oynadınız, yoksa ona karşı duygusal bir bağınız var mıydı? Ona âşık mıydınız?” dediğinde Fatih aşağılayıcı bir kahkaha atarak şöyle konuştu:  </p>
			<p class="paragraf">“Aşk ve Feride. O köylü kızı aşktan ne anlar be? O anlasa anlasa otun çimenin içinde düzülmekten anlar. Irgat gibi çalıştıracaksın o tipleri. Döve döve becereceksin.”  </p>
			<p class="paragraf">Asude, Fatih’in bu tavrına öfkeyle tepki verdi:  </p>
			<p class="paragraf">“Şu anda karşınızda Feride yok ama bunu bilin ve üslubunuzu ona göre düzeltin.”  </p>
			<p class="paragraf">Fatih: “Benim seninle sorunum yok Doktor Hanım. Sana saygım sonsuz.”  </p>
			<p class="paragraf">Asude, “Biliyorsunuz, Feride Hanım’ı kaybettik. Yaşadıkları kolay şeyler değil. Neden ona bu acıları çektirdiniz? Ya da bunlar doğru mu?” diyerek yazılı olan bazı olayları Fatih’e uzattı.   </p>
			<p class="paragraf">Fatih’in konuşması öyle pislikçeydi ki canını yakmak istiyordu Asude oracıkta onun... Nedense adamdan kötü yönde aşırı etkilenmişti. Onun bu rahat tavırlarından… Asude’nin buldukları yetmiyormuş gibi karısını kumarda kaybettiğini bile kendi utanmadan gülerek anlatabiliyordu bu herif. Asude çok sinirliydi kapıdan çıktığında...  </p>
			<p class="paragraf">Batuhan, Asude’yi görür görmez bir sorun olduğunu anladı. Öfkeden kıpkırmızı olmuştu Asude. Batuhan Asude’yi sakinleştirmeye çalışıyordu. İşi zordu ama iyi ki oradaydı.   </p>
			<p class="paragraf">Asude, önce bir sigara yaktı ve arabaya bindi: “İnsanların derhal insanlık artı cinsel eğitime girmeleri gerekiyor!” dedi.   </p>
			<p class="paragraf">Batuhan ne konuştuklarını bilmediği için onun bu öfkeli konuşmasını sadece dinliyordu. Asude, “Önce kadınlar, kadınlarımız cinsel ilişkinin kendisini kirletmediğini öğrenmeli ve kendini öldürmeyi düşünmemeli bile. Hele böyle herifler için… Adam yıllardır hapiste ve şu mendebur binanın soğuk duvarlarının ardında bile iflah olmamış. Düşünsene, dışarıda olsaydı, bunca yıl neler yapardı, kaç can daha yakardı?”  </p>
			<p class="paragraf">Batuhan, endişeli gözlerle arada bir Asude’ye bakıyor, sadece onu dinliyordu. Asude, sanki bir daha hiç susmayacak gibi anlattıkça anlatıyordu:  </p>
			<p class="paragraf">“Değer mi bir kadının böyle bir pislik yüzünden ölümü seçmesi? Her ne yaşandıysa yaşandı ama bunun sonucu ölüm olmamalı. Şu intihar denen saçmalığı, kusura bakmayın ama bir türlü anlamıyorum. Batuhan bak, bu anlattıklarım sadece burası için geçerli değil. Bu anlattıklarım bütün insanlık adına geçerli! Bir hastam, annesinin şu cümlesini söylemişti bana: ‘El kadar amına sahip çık gerisi önemli değil.’ Böyle demiş, inanabiliyor musun?  </p>
			<p class="paragraf">Gözüne sahip çıkmasa kör olacak, önemli değil. Kulağına sahip çıkmasa duyamaz ama ne işe yaradığı bile bilinmeyen bir zar yüzünden insanlar intihar ediyor.   </p>
			<p class="paragraf">Hemen konuşmamı yanlış anlama lütfen! Bu, her önüne gelen onla bunla yatsın demek değil. Ama hiç kulak zarı patlayan biri hakkında dedikodu duydun mu? Hayır ama diğer zarlarda durum böyle değil. Ve bu içerdeki pislik herifin derdi bu! Senin için en değerli şeyi çalmak ve seni hiç etmek istiyor, çöp etmek istiyor. Eğer bu vajinansa onu, eğer bu paransa onu ya da kalbin ise onu... Yani demek istediğim, buradaki tecavüz sorunu sadece kaygan bir alandan içeri girmek değil. Seni güçsüzleştirmek. Hiçleştirmek. Kendine muhtaç etmek.   </p>
			<p class="paragraf">Aynı şey bir çok evli çiftlerde de olabiliyor. Mesela evlenmeden önce kadın çalışır, evlenince her ne hikmetse çalışamaz. Neden? Bilmiyoruz. Hemen açıklayayım: ‘Dışarıda iş dünyasında ne pislikler dönüyor, sen bilmezsin!’ cümlesiyle başlayan kocalar... Kadının iş arkadaşları olmasın, sosyal yaşantısı olmasın, kimseyi görmesin, kimse onu görmesin, kendi imkânları, maddi gücü olmasın, kendi özeli olmasın, neredeyse canından akan kan bile kocasının izniyle aksın. Sadece ego tatmini. Bazılarında da bunun yanısıra akraba dedikodusu olmasın diye kadınların çalışması yasaklanıyor. Buna da ‘ego ötesi’ diyelim o zaman. Eğer din çerçevesinden bakarak ‘çalışma’ deniyorsa, onun yerine ‘dedikodu yapma’ desinler. Bir yerlerde birileri dedikodunun masterını, doktorasını yapıyor diye başka bir yerde çalışma tutkusu olan bir çok kadın ne yazık ki yitip gidiyor. Ayrıca niye kocadan izin almak gerekiyor, ben onu da henüz anlamış değilim. Karısından izin alan var mı? İkisi de anlamsız. İnsanlar bir arada olmak istiyorlar mı olsunlar, istemiyorlar mı olmasınlar. Ama tabi birinin diğerini itaat ettirmek için zorlaması gerekiyor. ‘Senin üzerinde benim egemenliğim var!’ demesi lazım. Bunu diyebilmesi için de bazı sapıklıklar yapması gerekiyor.  </p>
			<p class="paragraf"> İşte bunların engellenmesi için cinsellik, sevgi, karşı cinse anlayış, bunların hepsinin öğretilmesi gerek insanlara… Yoksa ‘Erkeklerin Penis Sorunları’ adlı bir gazete çıkarmak gerekecek. Hani mevcut bir gazetenin bir sayfası yetmez. Sırf onların bir türlü derdi bitmeyen bu penis sorunları için bir gazete şart. Hem siz hiç duydunuzmu vajinasının derdinden bir adama tecavüz eden? Ben henüz duyamadım, duyarsam sevineceğim. Ayrıca kadınlarımıza, onları kirletecek bir gücün bu dünyada olmadığı gerçeğini göstermeliyiz. Hem kendilerine kendileri bu muameleyi yapmasınlar, hem de başkalarının bunu yapmasına izin vermesinler istiyorum.”	  </p>
			<p class="paragraf">Batuhan daha fazla dayanamadan araya girdi ve “Yeter Asude! Dinle dinle içim şişti. Aklıma gelmişken bu arkada güzel bir paket var o ne?”  </p>
			<p class="paragraf">Asude, “Hangi paket?” diye sorup arkasına döndü.  </p>
			<p class="paragraf">Çok güzel mor bir paket gördü arabanın arka koltuğunda. Arabayı Batuhan kullanıyordu. Asude paketi alıp açtı. İçinde Asude’nin en sevdiği mor renkli gül yapraklarının arasında onun her zaman kullandığı ve Olcay’ın mest olduğu parfüm vardı. Bu koku, ana içeriğini İris’in oluşturduğu baskın zambak notasının yanında pallida süseni, yasemin zambak özütü, portakal çiçeği özütü, paçuli esansı konsantrasyonu, armut, şeker çubukları, vanilya, frenk üzümü ve badem şekeri içeren bir parfümdü ve Asude onu kullanıyordu. Bu parfüm, Asude’nin teninin kokusuyla birleşince daha da bir güzel oluyordu. Türkçesi “hayat güzeldir” olan bu Fransız parfüm, Asude’nin pozitif bir ruha bürünmesini sağlıyordu.  </p>
			<p class="paragraf">Olcay’ın hediyesinin yanında da bir ikinci mektup daha vardı. Asude çok heyecanlanmıştı. Kendi kalp atışlarını duyuyordu. Batuhan’a söyleyip söylememe arasında kaldı ama söylemedi. Bir an önce Batuhan’ı bırakıp yalnız kalmak istiyordu mektubu okumak için. Batuhan, “Ne varmış içinde Asude? Kötü bir şey değil ya?” diye sorunca Asude, “Hayır kötü bir şey değil.” dedi ve bir yalan uydurdu.  </p>
			<p class="paragraf">“Eski bir hastamın hediyesi. Birkaç hafta önce vermişti, buraya bırakmıştım sonra unutmuşum. Çok çalışınca kafa kalmıyor tabi.”  </p>
			<p class="paragraf">“Haklısın, senin işin zor. Her gün sorunlu insanlarla uğraşmak kolay değil.”  </p>
			<p class="paragraf">Asude ve Batuhan, sabah cezaevine gitmek için birlikte okuldan çıkarken Londra’dan yeni gelen Simge onları görmüştü. Geri döndüklerinde de tekrar onları birlikte gören Simge, Batuhan’ı biraz kıskanmış gibi görünüyordu. Batuhan ve Asude arabadan inip birbirlerini öptüler. Asude bir an önce mektubu okumak istediği için apar topar ayrıldı okuldan ama okulun kafesinin kapısında Simge bekliyordu. Batuhan onun Türkiye’ye dahi geldiğini bilmiyordu. Gördüğünde kendini biraz garip hissetti ama hiçbir şey demeden kendisine bir kahve aldı ve sigara içilebilen bölüme gitti.   </p>
			<p class="paragraf">Okuldaki herkes Batuhan’ı tanıyordu. Adım adım selamlaşarak ilerledi. Simge, arkasından onu izliyordu. Batuhan’ın yanına gitti. Davranışı mahçup gibiydi.   </p>
			<p class="paragraf">Simge: “Selam.”  </p>
			<p class="paragraf">Batuhan: “Sana da selam.”  </p>
			<p class="paragraf">Simge: “Biliyorum, seni çok kırdım ama inan ben o dönem pek iyi değildim.”  </p>
			<p class="paragraf">Batuhan: “Geçti gitti. Bir anlamı yok. Konuşmaya değmez.”  </p>
			<p class="paragraf">Simge: “Olsun, ben yine de özür dilemek için yanına geldim. Özrümü dileyip giderim.”  </p>
			<p class="paragraf">Batuhan önce güldü ve “Mesela İstiklal Caddesi’nde yolda yürürken birine çarptın, özür dilerim dersin ya da bir şey içerken… Ayran mesela; elin çapar arkadaşının üzerine, dökersin olur, kabul edilir; özür dilersin ama bizim durumumuz pek özür dilemeyle geçecek bir durum değil.”  </p>
			<p class="paragraf">Simge: “Anlıyorum.”  </p>
			<p class="paragraf">Batuhan: “Sanmıyorum. Hem dilesen ne değişecek dilemesen ne?”  </p>
			<p class="paragraf">Simge, Batuhan’a anlatmaya başladı durumu:  </p>
			<p class="paragraf">“Kafam çok karışmıştı. Bir bu ülkenin kültürü, bir diğer ülkeninki…” diye başladı.  </p>
			<p class="paragraf">Kültür çatışması yaşadığını, bir süre depresyonda olduğunu, o adamla da zaten uzun süre önce ilişkisini bitirdiğini söyledi.  </p>
			<p class="paragraf">Batuhan dinlemiyormuş gibi yapıyordu ama dinlediği resmen belliydi. Hatta Batuhan, Simge’nin anlattıklarına inanmıştı.   </p>
			<p class="paragraf">Birdenbire Simge ona “Yeniden deneyelim mi?” diye sorunca, zaten okulda yalnız kalmış olan Batuhan bu teklifi çok cazip buldu. Batuhan, naz yapmayı beceremese de biraz şansını denemişti.   </p>
			<p class="paragraf">“Akşam bana masaj yaparsan olur.”  </p>
			<p class="paragraf">Simge bunu duyar duymaz gözleri yerinden çıkacak gibi oldu ve bağıra bağıra “Yapmaz mıyım, en güzelini yaparım, sen iste yeter ki!” dedi ve Batuhan’ın boynuna sarıldı. Elbette Batuhan da ona…  </p>
			<p class="paragraf">Simge ile yeniden eskisi gibi olmak ona çok iyi gelmişti. Simge ona ne yaparsa yapsın, aldatsa bile ne yazık ki Batuhan Simge’yi çok seviyordu ve ona hemen inanıyor, hayır diyemiyordu. O günü birlikte İstanbul’u dolaşarak geçirirken Simge Asude’yi sordu Batuhan’a. Batuhan, “Sonra anlatırım… Olcay ile ilgili…” dedi ve evine gittiler.  </p>
			<p class="paragraf">Batuhan anahtarı kapı deliğine daha geçirmeden başlamışlardı öpüşmeye. O kapıyı açmaya çalışıyor ama Simge rahat durmuyordu ve bir türlü açamıyordu kapıyı. Oyuna dönmüştü öpüşmek ve kapıyı açmak. Apartman sakinlerinden birinin öksürerek yanlarından geçmesi, kapının açılıp içeri girilmesini hızlandırmıştı. Batuhan daha ayakkabılarını dahi çıkarmadan çıkarmıştı Simge’nin üzerindeki bluzü. Ardından sütyenini çıkardı. Simge de onun gibi rahat durmuyordu. Batuhan’ın üzerindeki gömleği çıkarmıştı. Batuhan uzun süredir spor yapıyordu ve vücudu gerçekten çok güzeldi. Gömleği çıkarır çıkarmaz sevgilisinin kaslarını ve memesinin ucuna taktırdığı küpeyi farkeden Simge, bundan çok etkilenmişti. Dış kapının ardında başladılar sevişmeye. Batuhan, başak sarısı saçlarının o güzel büyük memelerine dökülen sevgilisini bir hamlede kucağına aldı, öperek götürdü yatak odasına. Batuhan’ın arzu ettiği masaj, boyut değiştirmiş şekilde yatağının içinde onu bekliyordu. Simge hemen ertesi gün Batuhan’ın evine yerleşti. Zaten amacı da kendine kalacak bir yer bulmaktı. Yani biraz Batuhan’ı kullanmaya devam ediyordu. 	  </p>
			<p class="paragraf">Asude, muayenehaneye uğramadan önce evine gidip Olcay’ın mektubunu okumak istedi. Malesef bu mümkün değildi. Yine onun sevmediği vakalardan biri yolda geliyordu. Psikolog arkadaşlarından biri onu aramıştı ve matematik öğretmeni tarafından tecavüze uğramış, intihar etmiş, mucize eseri kurtulmuş bir kız öğrencinin ona ihtiyacı vardı. Asude böyle durumlarda hayır diyemezdi. Acil geri döndü ve öğrenciyi kabul etti. Onunla seanslara başladı. Yapması gerektiğini düşündüğü ilk şey ise, “Kadını kirletecek hiçbir şey yok bu dünyada!” sözünü kabul ettirmekti.   </p>
			<p class="paragraf">Akşam eve döndüğünde yemek dahi yemeden heyecanla mektubu okumaya başladı. Mektup, inançlar ve kadınla ilgiliydi. Yani inançlarda kadının hep kötülüğü simgelediği anlatılıyordu. Hepsini kesik kesik Olcay kendi yorumuyla yollamıştı.  </p>
			<p class="yildiz">* * *  </p>
			<p class="paragraf"><span class="CharOverride-4">Mektup:İki</span>  </p>
			<p class="paragraf"><span class="CharOverride-8">Tanrı kadına güvenmiyor Asude.   </span></p>
			<p class="paragraf"><span class="CharOverride-8">Benim varlığımın kendimi bulmamı sağlamasının sebebi bu. Aşağıda yazılanlar sadece birkaç dine ait. Bunların dışında daha birçok inanış var ve hemen hemen hepsinde kadın ya ceza olarak gönderilmiş ya da erkeğe itaat etmesi gereken, sözüne güvenilmez insan olarak açıklanmış. Bu ne demek? Kadının erkeğe, zaman zaman da Tanrı adamı tarafından yönetilmeye ihtiyacı var demek. Bu, Olcay’ın görevi demek. Bu arada sakın kendi üzerine alınma, sen farklısın ve başkasın. Şimdi huzur içinde örneklerimi oku ve yavaş yavaş benimle misin, değil misin karar ver.  </span></p>
			<p class="paragraf"><span class="CharOverride-8">Hristiyan azizlerinden Pavlus, Efesoslular’a Mektubu’nda şöyle diyor;  </span></p>
			<p class="paragraf"><span class="CharOverride-8">“Ey Kadınlar! Kendi kocalarınıza Rabb’e tabi olur gibi tabi olun!  </span></p>
			<p class="paragraf"><span class="CharOverride-8">Çünkü bedenin kurtarıcısı Mesih, Kilise’nin başı olduğu gibi, erkek de kadının başıdır. Fakat Kilise Mesih’e tâbi olduğu gibi, kadınlar da öylece her şeyde kocalarına tabi olsunlar.” (Ephesoslular’a Mektup,5/22-24)  </span></p>
			<p class="paragraf"><span class="CharOverride-8">Yin ve Yang Uzakdoğu felsefesinde evrendeki diyalektik kutupluluğu gösteren karşıt çiftir. Yin; kadın, su, hava, durgunluk, durağanlık, edilgenlik, büzülme, eksiklik, karanlık, ölüm, ay, gece ve siyah rengi sembolize eder. Neden? Yang; erkek, ateş, toprak, devinen, yenilenme, yaşam, aydınlık, değişim içerisinde olan, altif, etken, genleşme, taşkınlık, güneş, gündüz ve beyazı sembolize eder.  </span></p>
			<p class="paragraf"><span class="CharOverride-8">Hinduizm’de; kadının, kocasını Tanrı gibi sayması, ne olursa olsun kadının kocasına itaat etmesi şart olarak görülür. Herhangi bir itiraz hakkı olmayan kadın; “Her halükârda eşine itaat etmeli, gördüğü muameleye razı olmalıdır.” Öyle ki, “Eğer kocasının herhangi bir özel yönü yoksa bile, onu kendi tanrısı gibi saymalıdır.” şeklinde bir emirle hükme bağlanmaktadır.  </span></p>
			<p class="paragraf"><span class="CharOverride-8">İslam’da kadının şahitliği bazı sınırlamalara tâbidir ve iki kadının şahitliği bir erkeğin şahitliğine eş tutulur. Şeriat sisteminde ölen kişi vasiyet bıraktıysa, miras paylaşımı vasiyete göre yapılır; vasiyet bırakılmadıysa kadın erkeğin yarısı kadar miras alabilir.  </span></p>
			<p class="paragraf"><span class="CharOverride-8">Örneklerimde de gördüğün gibi kraliçem, Tanrı kadının erkek tarafından yönetilmesini istemiş ve ona pek güvenmemiş. Ama bu nasıl kadın? Senin gibi olmayan kadın. Kendine güvenmeyen, kendini kendi gözünde düşürmüş, amacı varmış gibi yapan ve cinsiyetini kullanarak erkekten almak istediklerini almaya çalışan kadınlara güvenmemiş.</span>  </p>
			<p class="yildiz">* * *  </p>
			<p class="paragraf">Asude, “İlk mektupta benimle aynı yolda yürümek derken ne kastetti bu çocuk?” diye düşünüp duruyordu. “Benim bu konularla ne ilgim olabilir ki?” diyordu. Kafası iyice karışmıştı. Ama Funda’dan ve Nurhayat’tan Feride hakkında edindiği bilgiler, tarih sırası için kutuların içinde onu bekliyordu. Kayıt cihazındaki Feride’nin seans konuşmalarını yazmalıydı. Ayrıca Feride’nin hayatını kaybettiği zaman hastaneden çaktırmadan aldığı tüm eşyaları, büyük bavulun içinde hiç açılmamış duruyordu. Henüz onu açmaya cesareti yoktu ama bir gün bunu yapmaya mecburdu.  </p>
			<p class="paragraf">Asude işe nereden başlayacağını düşünürken sonunda kararını verdi. Kayıt cihazındaki Feride’nin seansta anlattıklarını yazıya dökerek işe başladı. Tek tek bütün kasetleri yerleştirdi ve dinledi. Gerekli bütün notları yine tarih sırasına göre sıraladı. İşin bu kısmını bitirdiğinde sırtında bir ağrı hissetti, yorulmuştu. Kalkıp bilgisayardan bir şarkı seçti; Amy Winehouse/Blac to Black ve ardından kahve yapmaya gitti. Bir taraftan kahvesini yapıyor, bir taraftan da şarkıyı söylüyordu:  </p>
			<p class="paragraf">“And life is like a pipe...”  </p>
			<p class="paragraf">Kahvesini içerken Feride’nin hikâyesine biraz ara vermek istedi. Telefonundan mesajlarını kontrol etti. Tüm gün bakmadığı telefonuna psikolog arkadaşlarından, üniversite arkadaşlarından yine bir dolu mesaj gelmişti. Oraya buraya davet ediyorlardı ama Asude her zaman olduğu gibi gitmedi onların yanına. Televizyonu açıp öylesine saçma sapan şakaların dolu olduğu bir dizi izlemek istiyordu. Karşısına ilk çıkanda durdu ve izlerken uyuyakaldı.  </p>
			<p class="yildiz">* * *  </p>
			<p class="paragraf">Aradan tam bir ay geçmişti. Asude o gün araba kullanmak istemiyordu. Biraz dolaştı ve iş yerine metroyla döndü. Yürüyen merdivenlerden yukarı çıkarken, arkasından birisi ona sımsıkı sarıldı. Bu adam Olcay idi. Asude de onun kokusunu tanırdı. Boynuna kocaman bir öpücük kondurup kokusunu içine çektiği gibi uzaklaştı oradan. Asude zaten deli gibi Olcay’ı arzuluyordu; bu dokunuşla birlikte çılgına dönmüştü. Oyunları severdi ama Olcay’ı çok istiyordu. Şaşkınlık içinde yürümeye devam etti. Elini cebine attığında bir paket olduğunu fark etti. Bir zarf vardı. İlk gördüğü parkın içine girdi ve bir banka oturdu. Zarfı açtığında içinde bir kolye vardı. Bir pırlanta kolye. Mars ve Venüs simgelerinin iç içe geçmiş hâliydi bu çalışma. Üzerinde pırlanta taşlar vardı. Mektubu okumaya başladığında Âdem’i kandıran kadın ile başlıyordu. İçinde Kur’an’dan, İncil’den alıntılar vardı.  </p>
			<p class="yildiz">* * *  </p>
			<p class="paragraf"><span class="CharOverride-4">Mektup: Üç</span>  </p>
			<p class="paragraf"><span class="CharOverride-8">Kraliçem,   </span></p>
			<p class="paragraf"><span class="CharOverride-8">(Yaratılış Kitabı)  </span></p>
			<p class="paragraf"><span class="CharOverride-8">Tanrı’nın yarattığı yabanıl hayvanların en kurnazı yılandı. Yılan; kadına, “Tanrı gerçekten, ‘Bahçedeki ağaçların hiçbirinin meyvesini yemeyin’ dedi mi?” diye sordu. Kadın, “Bahçedeki ağaçların meyvelerinden yiyebiliriz.” diye yanıtladı. Ama Tanrı, “Bahçenin ortasındaki ağacın meyvesini yemeyin, ona dokunmayın; yoksa ölürsünüz.” dedi. Yılan, “Kesinlikle ölmezsiniz!” dedi. “Çünkü Tanrı biliyor ki, o ağacın meyvesini yediğinizde gözleriniz açılacak, iyiyle kötüyü bilerek Tanrı gibi olacaksınız.”  </span></p>
			<p class="paragraf"><span class="CharOverride-8">Kadın, ağacın güzel, meyvesinin yemek için uygun ve bilgelik kazanmak için çekici olduğunu gördü. Meyveyi koparıp yedi. Yanındaki kocasına verdi, o da yedi. İkisinin de gözleri açıldı. Çıplak olduklarını anladılar. Bu yüzden incir yaprakları dikip kendilerine önlük yaptılar. Derken, günün serinliğinde bahçede yürüyen Tanrı’nın sesini duydular. O’ndan kaçıp ağaçların arasına gizlendiler.   </span></p>
			<p class="paragraf"><span class="CharOverride-8">Tanrı Âdem’e, “Neredesin?” diye seslendi. Âdem, “Bahçede sesini duyunca korktum. Çünkü çıplaktım, bu yüzden gizlendim.” dedi. Tanrı, “Çıplak olduğunu sana kim söyledi?” diye sordu.“Sana meyvesini yeme dediğim ağaçtan mı yedin?”  </span></p>
			<p class="paragraf"><span class="CharOverride-8">Âdem, “Yanıma koyduğun kadın, ağacın meyvesini bana verdi, ben de yedim.” diye yanıtladı. Tanrı kadına, “Nedir bu yaptığın?” diye sordu. Kadın, “Yılan beni aldattı, o yüzden yedim.” diye karşılık verdi. Bunun üzerine Tanrı yılana, “Bu yaptığından ötürü bütün evcil ve yabanıl hayvanların en lanetlisi sen olacaksın!” dedi. “Karnının üzerinde sürünecek, yaşamın boyunca toprak yiyeceksin. Seninle kadını, onun soyuyla senin soyunu birbirinize düşman edeceğim.” Tanrı kadına, “Çocuk doğururken sana çok acı çektireceğim, ağrı çekerek doğum yapacaksın. Kocana istek duyacaksın, seni o yönetecek.”  </span></p>
			<p class="paragraf"><span class="CharOverride-8">Tanrı, Âdem’e; “Karının sözünü dinlediğin ve sana, meyvesini yeme dediğim ağaçtan yediğin için toprak senin yüzünden lanetlendi.” dedi. “Yaşam boyu emek vermeden yiyecek bulamayacaksın. Toprak sana diken ve çalı verecek, yaban otu yiyeceksin. Toprağa dönünceye dek ekmeğini alın teri dökerek kazanacaksın. Çünkü topraksın, topraktan yaratıldın ve yine toprağa döneceksin.”  </span></p>
			<p class="paragraf"><span class="CharOverride-8">Âdem, karısına Havva adını verdi. Çünkü o bütün insanların annesiydi. Tanrı Âdem’le karısı için deriden giysiler yaptı, onları giydirdi. Sonra, “Âdem iyiyle kötüyü bilmekle bizlerden biri gibi oldu.” dedi. “Artık yaşam ağacına uzanıp meyve almasına, yiyip ölümsüz olmasına izin verilmemeli.” Böylece Tanrı, yaratılmış olduğu toprağı işlemek üzere Âdem’i Aden Bahçesi’nden çıkardı. Onu kovdu. Yaşam ağacının yolunu denetlemek için de Aden Bahçesi’nin doğusuna Keruvlar ve her yana dönen alevli bir kılıç yerleştirdi.   </span></p>
			<p class="paragraf"><span class="CharOverride-8">Kadın; yoldan çıkma, yolu kaybetme eğilimine ta ilk varlığından beri sahipti. Bu yüzden kocası tarafından yönetilmesi gerekir diye karar verildi. Ancak kadın, yılanın sözüne inandı ve kocasını da kandırdı, yoldan çıkardı. Kadının o günden bugüne dek dünyada değeri olmadı. Bunun nedenini hiç merak ettin mi kraliçem? Dünya varlığından bu yana ataerkil neden devam etti? Neden kadın edilgen görüldü ve erkek etken görüldü? Hiç düşündün mü? Bunun sebebi, kadının kendisiydi. Bunun farkında olamayan kadınlar hâlâ etrafımızda dolaşıyor. Şimdi sen, “Ben onlardan mıyım?” diyeceksin. Sen onlardan olamazsın kraliçem. Çünkü sen zorluk karşısında pes etmek yerine harekete geçen, mücadele edensin. Basite kaçıp, basit bir şekilde erkeklerin basit arzularına borcunu ödemek için kendini sunmazsın. Sen kendi arzuların için yaşarsın. Bunu bir bedel ödemek için yapmazsın. O kadınların yolu bulmaya ihtiyaçları var ve ben onlar için gönderildim.</span>  </p>
			<p class="yildiz">* * *  </p>
			<p class="paragraf">Batuhan ile Simge, birlikte yaşamaya başladılar. Simge yüksek lisansını bitirmiş, doktorasına başlamıştı. Batuhan’ın evinin kirasını Olcay zaten otamatik ödemeye vermişti. Batuhan iyi bir çözüm olmuştu masrafsız yaşam için Simge’ye. Sadece yeme içme giderlerine arada katkıda bulunuyordu o kadar. Ama ne yazık ki her şeyi hesaplayan Simge, hamile kalma ihtimalini hesaplamamıştı. “İlacımı içiyorum, hamile kalmam imkânsız!” diye düşünüyordu ama öyle değildi. Doktora gittiğinde sonucu öğrenir öğrenmez nasıl kurtulabilirim hesapları yapmaya başlamıştı. Batuhan’ın olaya duygusal bakıp aldırmasına engel olacağını biliyordu. Kendi kendine ilişkinin erkeği ben, kadını o sanki diyordu. Ama hormonları duygularını biraz değiştirmişti. Bir tarafı, “Şu anda doktora yapıyorsun. Aldır ve kurtul şu bebekten!” diyordu. Diğer tarafı ise “Canımdan bir parça… Nasıl kıyarım?” diyordu. Simge, Asude ile aynı yaştaydı. Yani Olcay da, Batuhan da kendilerinden büyük kadınlara âşık olmuşlardı. Doktor, Simge’ye üç ay vermişti. “Üç ay içinde karar vermelisin, yoksa bebeği alamayız!” demişti. Eğer bunu Batuhan öğrenirse, bir daha ondan ömrü boyunca kurtulamazdı. Ve bunu kesinlikle istemiyordu. 	  </p>
			<p class="paragraf">Asude’nin en yoğun olduğu iş günüydü. Muayenehanedeki hastası, yaşadıklarını anlatırken birden sinir krizi geçirdi. Neler olduğunu anlamadı. Diğer psikolog arkadaşı ve asistanı iyi ki oradalardı. Hasta, çıldırmış gibi bir o tarafa bir bu tarafa yürüyüp, “Ben yapmadım, gitmedim ben oraya. Ama onlar sonra geldi; şöyle yaptı, böyle yaptı!” diyerek garip garip hareketlerle anlattıkça anlatıyordu.   </p>
			<p class="paragraf">Diğerlerinin de yardımıyla Asude, yetkisi olmadığı hâlde hastanın güçlü bir tane ilaç almasını sağladı. On beş dakika sonra ilacın etkisini göstermesiyle hasta sakinleşti. İçerideki farklı bir odaya alıp onu yatırdılar. Asude, kendi odasına döndüğünde masasında beyaz bir saksının içinde mor bir orkide vardı. Altında bir mektup. İçeride Olcay’ın parfümünün kokusu...  </p>
			<p class="paragraf">Asude olanlara inanamıyordu.   </p>
			<p class="paragraf">“Bu çocuk okuya okuya görünmezliğini ilan etti.” dedi kendi kendine.   </p>
			<p class="paragraf">Korkarak mektubu açtı.<span class="CharOverride-8"> “Çocuk doğururken sana çok büyük acı vereceğim!”</span> diye başlıyordu Tevrat’tan alıntı... Olcay bir şey anlatmaya çalışıyordu ama Asude böyle şeylerle ilgilenmezdi ve anlamakta güçlük çekiyordu. Ona göre bu tip inanışlar, insanların sadece ruh sağlığını bozan şeylerdi. Ama Olcay inanıyordu ve bunlarla Asude’ye bir mesajı vardı. Asude günlerce onu düşündü. Olcay’dan gelen tek şey mektup ve hediyelerdi. Ona bir şey olacak diye korkuyordu. Bu duruma da ayrıca sinir oluyordu. Olcay’ın mektubunu da yanına aldığı gibi asistanına içerideki hastayla ilgilenmesini söyledi ve çıktı. Aklında gitmeyi planladığı bir yer yoktu. Doğaçlama sürdü arabasını; kafasındaki düşünceler onu oradan oraya savuruyordu. Radyoda Sıla çalıyordu. Onun “İyi gelmez mi hiç deniz havası?” sözü, Asude’nin canlanmasını sağladı. Nerede olduğunu fark etti ve sonunda Sarıyer sahiline gelince bir yere park etti. “Biraz deniz havası iyi gelir, bu kadın doğru söylüyor.” dedi. Sahilde yürümeye başladı. Az ileride bir simitçi vardı, simit aldı, bir banka oturdu.  </p>
			<p class="paragraf">Deniz durgundu. Hava soğuk değil ama yine pusluydu. Güneş batmak üzereydi. Asude bu sefer hastalarını değil, kendini iyileştirmeye çalışıyordu. “Bütün arkadaşlarım gece eğlenceleri ve partilerde; bazıları aile kurdu, ben nelerle uğraşıyorum!” diye düşündü. Onların hayatları her zaman dayatma geldiği için Asude çok kalmadı o buhranın içinde. Onun buhranı Olcay’dı ve yoktu. Hem de Asude’ye ihtiyacı vardı ama kendi bile bunun farkında değildi. Asude, Olcay’ın son gönderdiği mektubu tekrar okudu.  </p>
			<p class="yildiz">* * *  </p>
			<p class="paragraf"><span class="CharOverride-4">Mektup: Dört</span>  </p>
			<p class="paragraf"><span class="CharOverride-8">Kraliçem,  </span></p>
			<p class="paragraf"><span class="CharOverride-8">Tanrı, kadına, “Çocuk doğururken sana çok acı çektireceğim!” dedi.“Ağrı çekerek doğum yapacaksın.”  </span></p>
			<p class="paragraf"><span class="CharOverride-8">Bir önceki mektubumda geçiyordu bu cümle. Hatırlamış olmalısın. Tanrı, kadının cezasını bedenine acı çektirererk verdi. Bunun neden olduğunu hiç düşündün mü?  </span></p>
			<p class="paragraf"><span class="CharOverride-8">Kadın deliler gibi acı çekiyor ve ona bu dehşet derecede acı çektiren varlığa dünyada eşi benzeri olmayan bir sevgi duyuyor. Buna inanabiliyor musun Asude?   </span></p>
			<p class="paragraf"><span class="CharOverride-8">Birisi sana dünyanın en büyük acısını çektirse ona dünyanın en büyük sevgisini verebilir misin?   </span></p>
			<p class="paragraf"><span class="CharOverride-8">Eğer avuçlarına gerçeği sunuyorsa evet. Sana ihtiyacı varsa evet.  </span></p>
			<p class="paragraf"><span class="CharOverride-8">Önce büyük bir tramva yaşamak gerekir; arınmak ve doğruya, temize, gerçeğe kavuşmak için.   </span></p>
			<p class="paragraf"><span class="CharOverride-8">Doğru yolu bulmadan önce canımızın çok acıması gerekir yanlış yollarda…</span>  </p>
			<p class="yildiz">* * *  </p>
			<p class="paragraf">Aniden bir adam, “Size çay getirdim.” dedi. Asude öyle dalmıştı ki adamın sesine irkilerek döndü.   </p>
			<p class="paragraf">Adam: “Özür dilerim, korkuttum sizi.”  </p>
			<p class="paragraf">Asude: “Siz? Erhan’dı değil mi? Nerden bildiniz burada olduğumu?”  </p>
			<p class="paragraf">Erhan: “İnanın bilmiyordum. Spor yapmak için bugün burayı seçmiştim, siz de buradasınız.”  </p>
			<p class="paragraf">Asude: “İlginç.”  </p>
			<p class="paragraf">Erhan: “Çay?”  </p>
			<p class="paragraf">Asude: “Çok güzel olur ama içine çubuk tarçın da isterim.”  </p>
			<p class="paragraf">Erhan: “Hemen buluruz.”  </p>
			<p class="paragraf">Arkada bekleyen garson gençlerden biri hemen gitti ve Asude’nin çayı için bir adet tarçın getirdi. Yanlarına da bir termos çay…  </p>
			<p class="paragraf">Asude: “Piknik mi yapıyoruz? Termoslar, çaylar, poğaça… Börek de gelsin bari.”  </p>
			<p class="paragraf">Erhan: “Gelecek birazdan.”  </p>
			<p class="paragraf">Asude: “Yok artık!”  </p>
			<p class="paragraf">Erhan: “Pek yemem ama senin için yerim bugünlük.”  </p>
			<p class="paragraf">Asude, Erhan’ı taklit ederek: “Ben de pek yemem ama senin için bir parça yerim, bugünlük.” dedi.  </p>
			<p class="paragraf">Erhan: “Yine çok dertli görünüyorsun. Şu ismi lazım olmayan anne yüzünden mi hepsi?”  </p>
			<p class="paragraf">Asude gülümsedi: “Evet, canımı sıkıyor biraz.”  </p>
			<p class="paragraf">Erhan: “Boş ver o zaman, başka bir şeyler konuşalım seninle, biraz dağılsın kafan.”  </p>
			<p class="paragraf">Asude: “Güzel olur. Ne konuşalım mesela?”  </p>
			<p class="paragraf">Erhan: “Spor yapıyor musun düzenli?  </p>
			<p class="paragraf">Asude: “Pek değil.”  </p>
			<p class="paragraf">Erhan: “O zaman bana gel, haftanın üç günü birlikte Kickbox yapalım, ne dersin? Belki rahatlatır seni.”  </p>
			<p class="paragraf">Asude: “Yapabilir miyim ki?”  </p>
			<p class="paragraf">Erhan: “Neden olmasın?”  </p>
			<p class="paragraf">Asude: “Tamam anlaştık o zaman. Neler yapıyoruz?”  </p>
			<p class="paragraf">Erhan: “Önce senin vücudunu hazırlamamız gerek. Normal egzersiz yapacağız. Sonra dövüş yapmayı öğreneceğiz.”  </p>
			<p class="paragraf">Asude, bu yeni keşfi çok merak etmeye başlamıştı. Sordukça sorular soruyordu Erhan’a.   </p>
			<p class="paragraf">Asude, “O zaman ilk iş olarak gidip biraz alışveriş yapayım. Hatta sen de gel. Tabi vaktin varsa… Spor kıyafetler alalım, yapalım bir şeyler.” derken Erhan; Asude’nin güzelliğinin yanında bu tatlı konuşmaları ve ışıltısına tutulmamak elde mi diye düşünüyordu...  </p>
			<p class="paragraf">Asude, “Anlaştık mı? Erhan orda mısın?” diye sorduğunda Erhan ayıldı: “Evet buradayım.” dedi.   </p>
			<p class="paragraf">Asude, “Gidelim mi alışverişe?” diye sordu.  </p>
			<p class="paragraf">“Tamam gidelim.” dediğinde Erhan’ın telefonu çaldı. Kız arkadaşı arıyordu.  </p>
			<p class="paragraf">Durumu fark eden Asude, “Aç şunu, ses çıkarmam.” dedi.  </p>
			<p class="paragraf">Erhan, kız arkadaşına durumu anlatırken Asude, onu da çağır diye sessizce fikir veriyordu. Erhan kız arkadaşını da çağırdı ve Asude, Erhan, Eda hep birlikte Eminönü’nde ünlü spor kıyafet markalarını normalden daha uygun fiyata satan bir mağazaya gittiler. Boks malzemeleri aldılar. Asude, o sırada hiçbir şeyi, hiç kimseyi düşünmüyordu. Aklına başka bir eve taşınmak geldi. Daha büyük bir eve taşınıp bir odasını spor odası yapmak istedi. Ama şimdilik bu fikrini askıya bıraktı.   </p>
			<p class="paragraf">Asude evine gelir gelmez yeniden Feride’nin dosyalarını masasının üzerine koydu. Her şey yerindeydi. Tek bir bavul kalmıştı; o da açmaya bir türlü cesaret edemediği Feride’nin bavuluydu. Ama sonunda açtı. İçinden birkaç tane defter ve dosyalar, mektuplar çıktı. Asude bu kadar çok bilgi bulabileceğini düşünmemişti burada. Ama bulmuştu. Feride’nin defterlerinden biri hastaneden önceki tutuğu günlük, diğeri de hastane günlerini anlatan bir günlük gibiydi. İlki Funda’nın yıllar sonra kitap yazma fikrini anlatan günle başlıyordu. Feride, pırıl pırıl başlayan kara günü şöyle anlatmaya başlamıştı.   </p>
			<p class="paragraf"><span class="CharOverride-8">“Benim güzel gözlüme havuçlu tarçınlı kek yaptığım günlerden biriydi. Hiç aklıma gelmezdi çocukluk arkadaşım çıkagelsin ve günün ortasında eski günlerdeki gibi birlikte aynı mutfakta kek yapalım. Ama geldi. Buradaydı. Nasıl da özlemişim. Onunla son görüştüğümde de hamileydim. Kızcağız şaşkınlık içindeydi. Şimdi dejavu gibi onunla yine yan yanayım, yine ne yapacağımı bilmiyorum, yine kalbime yenik düşüp doğru düzgün tanımadığım bir adamdan hamileyim. Bunca tesadüf ard arda nasıl gelir? Gelmez elbet ama konu ben isem eğer, her şey olabilir. Benim güzeller güzeli Ece’min babası da çıkıp gelmişti o gün. Yakışıklım benim, bir daha göremediğim... Bir evladımızın olacağını söyleyemediğim adam... Çekip gitti korkudan, yediği dayaktan sonra. Ama haklıydı. Kaçma şansı olan herkes kaçardı Fatih’ten, benim gibi zorunlu kalmadıktan sonra...”</span>  </p>
			<p class="paragraf">Asude, okuduğu defterin üzerinde tarih aradı. Hemen altında bir tarih vardı. İzlediği kamera kayıtları aklına geldi. Hepsini izlememişti. O güne ait bir kayıt bulurum ümidiyle hepsini tek tek izledi. Nurhayat’ın evine kamera taktırdığından Feride’nin dahi haberi yoktu. Asude, o tarihe çok yakın bir tarihin CD paketini buldu. Önce yutkundu, ardından o güne ait olması için dua etti. “Salon ve mutfak çekimleri” yazan iki CD vardı. İlk CD’de, Feride’nin anlatıkları bir bir gerçekleşiyordu. Asude’nin duası kabul olmuştu. İkinci CD’de ise Ece’nin babasıyla Olcay’ın babasının kavgası vardı; Olcay’ın çocukken annesini kurtarmaya çalışması… Asude, hemen hemen her şeyi biliyordu. Hem Feride hem de Olcay hakkında... Fakat Nurhayat bunu neden yapmıştı? Neden kamera koydurmuştu? Neden Ece’nin babasının başkası olduğunu saklamıştı? Belki Olcay’ın dedesine söyleseydi, farklı bir çözüm bulabilirdi diye düşündü. Sonra “Ece’nin babası…” dedi kendi kendine. “Bir çocuğu olduğunu bilmiyor ve öldüğünü de bilmiyor.” O adam hakkında düşünmeye başladı. “Bu adamın ne farkı var Fatih’ten? O da kaçarak dövmüş Feride’yi. Yokluğuyla yaralamış. Birbirlerinden hiçbir farkı yok ikisinin de gözümde.” dedi ve dosyaların hepsini kapatıp yatmaya gitti. Ertesi gün sabah hastalarına bakacak, sonra da ilk spor dersine katılacaktı.  </p>
			<p class="paragraf">Sabah erkenden kalkıp hazırlandı. Spor kıyafetlerini giymişti. Muayenehanesi, evine ne çok uzak ne de çok yakındı ama yürümeye karar verdi. Yeni kıyafetleriyle kendini çok mutlu hissediyordu. Yol üstünde olan Starbucks’tan bir Chai Tea Latte aldı. Tarçınlıydı, o sıralar tarçınlı içecekleri çok seviyordu. Muayenehaneye vardığında, hastası ondan önce gelmiş, bekliyordu. Odasına girdi, hazırlandı ve hastasının gelebileceğini, dâhili telefondan asistanına söyledi. O gün iki hastası vardı. Birisi rutin hayatın yorgunluklarını atmak için gelen gayet sağlıklı bir beydi. Diğeri ise ne yazık ki matematik öğretmeni tarafından tecavüze uğramış kız öğrenci...  </p>
			<p class="paragraf">İki seans bittiğinde saatine baktı. Spora geç kalıyordu. Aceleyle çıktı ve bir taksiye atladığı gibi verilen adrese gitti. Sirkeci’de bir spor salonuydu bu. Güzel bir mekândı, içeride her yerde TIR lastikleri vardı. Ortam etkileyiciydi. Boks ringi çok hoşuna gitmişti.   </p>
			<p class="paragraf">Önce ısınma hareketlerine başladılar. Sonra birkaç yumruk ve tekme denemesiyle dersi bitirdiler ilk gün. Asude, bu yeni aktivitesinin sevmişti. Eve döndüğünde biraz yorgun ama kendini dinç hissediyordu. Hocası alkolü de abartmamasını söylemişti. Tabi pek dinleyen yoktu. Duşunu alıp pijamalarını giydi ve Feride’nin hikâyesine geri döndü. Her bölümü bir bir hazırladı. Yeni bulduğu notları da tarih sırasına göre düzenledi Asude. Funda’nın bitiremediğini kendi yapmak için kolları sıvadı. 	  </p>
			<p class="paragraf">Önce yazmak istediği şekli belirlemek için faydalanabileceği bir Outline hazırladı. Feride’nin hikâyesini yazmaya başladı.   </p>
			<p class="yildiz">* * *  </p>
			<p class="paragraf">Olcay, sonunda Cengiz hakkında araştırma yapmasını istediği kişilerden bilgi aldı. Cengiz Kurnaz, yıllar önce trafik kazası sonucu ölmüş. Ancak bu bilgi çok önemli değildi Olcay için. Cengiz, Asude’ye ne yapmıştı? Asude onu neden arıyordu? Ayrıca neden “pislik” diye kayıtlıydı? Olcay bu soruların da sebebini araştırmaya başladı. Kendini çok iyi hissediyordu. Her gün resimlerini yapıyor, dünyaya adını duyurmak için gerçekten de çok çalışıyordu. Resimlerini tek tek kendi oluşturuyor, kendi planlıyor ve sadece kendi çiziyordu. Tabii ki yanlarına da hikâyelerini kendi yazıyordu. Bazı resimleriyle çocukluğundan beri sevdiği ve birinci olma tutkusuyla katıldığı yarışmalara katılıp mutlaka bir ödülle, tablosu geri dönüyordu. Yaşı küçük ve mesleğin toyu görünmesine rağmen bu camiada, gerek yurt dışında gerek yurt içinde birçok kişi tarafından tanınırdı. Birçok sergi salonu, onun yer alacağını duyunca mutlaka kapılarını açar, hiç sorun çıkarmadan ya da şart aramadan sergisini kabul ederdi.  </p>
			<p class="paragraf">Simge, Batuhan’la konuşmadan önce bu üç ayı iyi değerlendirmek istedi. Üç ay içinde zaten okullar kapanıyordu. O zamana kadar yurtdışında bir okula geçiş yapabilirdi. Orası olmasa bile başka bir şehirdeki okula gidebilirdi. Böylece Batuhan’ın bebekten haberi olmazdı. İster doğururdu, isterse doğurmazdı. Duygularına göre o zaman hareket edecekti ama şu anda Batuhan’ın bu tip duygu durumuna hazır değildi. Baskısına ise hiç hazır değildi. Kendi kendine düşünüp karar vermek istiyordu.   </p>
			<p class="paragraf">Asude, kendine araştırma konularında yardımcı olan avukatıyla Nişantaşı’nda bir restoranda yemek yiyordu. Cengiz ve Feride’nin hikâyesi ile ilgili gelişmeleri öğrenmek için buluşmuştu. Tabi bu avukattan Olcay’ı da bulmasını istemişti ama henüz bulamamıştı. Yemekleri bittiğinde Asude hesabı istedi. Garsonun getirdiği hesap dosyasının içinde hesap yerine bir mektup vardı ve hesabınız ödendi yazıyordu. Asude’nin aklına Olcay’ın annesinin öldüğünü öğrendiği gece geldi. Olcay, bu adamı Asude’nin sevgilisi sanmıştı. Dikkatlice etrafına bakınmaya başladı Asude. Bütün masaları inceliyordu Olcay’ı görebilmek için. Hepsine, her yüze tek tek bakıyordu. Ve kapının sesini duydu. Kapının cam bölümünden siyahlar içinde bir adamın hızlı adımlarla ayrıldığını fark etti. Ve yine aynı acı acı gelen motosikletin sesi... Avukat, meraklı gözlerle Asude’ye baktı. Asude ani bir işinin çıktığını, hemen ayrılması gerektiğini söyledi ve kaçar gibi çıktı.  </p>
			<p class="paragraf">Eve gitmeye sabredemeyen Asude, arabayı yolun bir kenarına çekip dörtlülerini yaktı ve mektubu heyecan içinde açtı. Her mektup geldiğinde bir iletişim adresi bulmayı ümit ediyordu. Bu beşinci mektup, Olcay’ın kendini Tanrı’nın adamı gibi anlattığını fark etti. Lisedeki arkadaşlarının söyledikleri sanki gerçek olmuştu. Kendini resmen filozof gibi tanrısal, özel güçlere sahip biri gibi görüyordu. Asude iyice endişelenmeye başlamıştı. “Nerdesin Olcay? Hangi cehennemdesin?” diye telaşlanıyordu. Ama Olcay hâlinden memnundu.   </p>
			<p class="yildiz">* * *  </p>
			<p class="paragraf"><span class="CharOverride-4">Mektup: Beş</span>  </p>
			<p class="paragraf"><span class="CharOverride-8">Kraliçem,  </span></p>
			<p class="paragraf"><span class="CharOverride-8">İnsan, tapınağını kendi inşa edebilir mi? Gönderilmiş tüm kitapların satırlarında adım adım ilerlerken peygamberler ışığında... Evrenin gelmiş geçmiş tüm mistik bilgileri edinilmiş, ardından o kocaman felsefe süzgecinden geçirilince ve elinde sanatın bir parça tutkusu varsa, dünya oluştuktan sonra kapatılmış olan Cennet ve Cehennem kapısını açabilir mi? Yüzüme üflenmiş Tanrı nefesi midir benim? Ya da Tanrı nefesimdir benim. İçimdeki bedenim ölse de ismim yaşamalı tutkusu? Sanat ve tutkusu olduğum bilgiyle tanısa dünya beni, köşe bucak her nerede kim varsa öğrense adımı, giyebilir miyim Tanrı tacını? Bedenimin tanrısı ruhum olabilir mi? Eğer öyleyse ruhumun tanrısı nerede olmalı?</span>  </p>
			<p class="yildiz">* * *  </p>
			<p class="paragraf">Batuhan, Simge için bir süpriz yapmak istiyordu. Yanına taşındı taşınalı parti ya da ona benzer hiçbir şey yapmamıştı ve Simge’ye söylemeden evinde güzel bir akşam planladı. Simge’nin haberi olmadan, onun arkadaşlarını ve kendi arkadaşlarını eve davet etmişti. Simge böyle toplantıları severdi ama şimdi pek zamanı değil diye düşündü. Aslında zamanı değil gibi düşünmekten çok bu his, vicdan azabı gibiydi. “Ben bu çocuğu kullanıyorum belki bininci kez ama o farkında değil. Bir de beni mutlu etmek için partiler düzenliyor, tatiller planlıyor, hediyeler alıyor. Ben ise pintilikten bir daha ona buna gereksiz para harcamamak için onunla sevgili oldum. Yani âşık değilim. Batuhan hayatımda olmasa ölmem ama böyle yapınca insan biraz gergin oluyor.” diye düşündü içinden. Ama parti için mutlu görünüyordu. Muhabbetinden keyif aldığı birçok kişi oradaydı ve kapının girişinde “Simge’nin Partisi” yazıyordu.  </p>
			<p class="paragraf">Arkadaşlarıyla kahkahalar atıp şakaları havada uçurdukları bir anda, içeriye tanımadığı ama mutlaka tanımak, hatta öpüşmek, belki daha fazlasını isteyebileceği bir adam girmişti. Filmlerdeki yavaş çekim görüntüsünde ilerliyordu Simge’nin hareketleri. Gözlerini yavaş yavaş kırpıyor, arkadaşlarına dönük olan beden merkezini bu adama doğru çeviriyordu. Dudakları hafif aralıktı. Sanki birden enerji dolmuş gibi bedeni tazelenmişti. İçeri giren adam Simge’ye doğru yürüdü. O yaklaştıkça Simge’nin bedeni ısınıyordu.   </p>
			<p class="paragraf">Adam, “Merhaba. Parti sahibi Simge Hanım kim?”  </p>
			<p class="paragraf">Simge dudaklarını yaladı ve “Merhaba benim, hoşgeldiniz. İsminiz nedir?”  </p>
			<p class="paragraf">Adam, “Ali… Memnun oldum.” dedi.  </p>
			<p class="paragraf">Simge, alkolün de verdiği etkiyle, “Ben de memnun oldum. Hemde çoook.” diye karşılık verdi.  </p>
			<p class="paragraf">Ali, Simge’nin bu konuşma şeklini sevmişti. Gülerek, “Biraz fazla kaçırmışsınız sanırım.” dedi.  </p>
			<p class="paragraf">Simge, “Ama bu benim partim.” deyince Ali gülerek, “Haklısınız.” diye cevap verdi.  </p>
			<p class="paragraf">Simge: “Sizi hatırlamıyorum. Bizim okuldan mısınız?”  </p>
			<p class="paragraf">Ali: “Henüz değil ama olacağım. Tesadüf, okulun kapısında gördüm parti davetini ve gelmek istedim. Doktora için görüşmelerim olacak. Ayrıca buraya yakın bir yerlere taşınmam gerekecek. O yüzden bu partide arkadaş edinirim diye düşündüm.”  </p>
			<p class="paragraf">Simge çakırkeyif, “Edinmez misin? Bak, edindin bile. Bundan sonra başka arkadaşa bence gerek yok. Ben yeterim sana!” dediğinde ikisi de gülmeye başladılar.  </p>
			<p class="paragraf">Ali: “Anlaştık o zaman. Şimdi ben artık gitmeliyim.”  </p>
			<p class="paragraf">Simge: “Telefon numaranı alayım, seni özgür bırakırım.”  </p>
			<p class="paragraf">Ali: “Ah, evet, unutmadan kaydedeyim ben de.”  </p>
			<p class="paragraf">Simge: “Çaldırıyorum. ‘Dünya Güzeli Simge’ diye kaydedersin artık.”  </p>
			<p class="paragraf">Ali: “Seninle çok eğleneceğiz Simge.”  </p>
			<p class="paragraf">Simge: “Kesinlikle Aliii.”  </p>
			<p class="paragraf">Ali, Simge’yi yanağından koklayarak öptü ve gitti. Bu kısacık sohbetin ardından Simge ona âşık olmuştu ve karnındaki bu bebeği kesinlikle aldırması gerektiği kararına vardı.   </p>
			<p class="paragraf">Fazlasıyla duygusal olmadan ve her an doğurma kararı almadan bunu yapmalıydı. Batuhan için bile üzülebiliyordu o anda. Her şey karışmıştı Simge’nin hayatında. Bütün planları bu hamilelik olayıyla karışmıştı. Bu konuyu kapatmalıydı açılmadan.  </p>
			<p class="paragraf">Batuhan, Asude’yi de o geceye davet etmişti. Asude pek böyle partileri sevmese de Olcay’ın gelme ihtimali için oradaydı. Olcay da elbette oradaydı ama bundan ne Batuhan haberdardı ne de Asude. Olcay balkondan içeri girmişti. Batuhan’ın yatak odasında biraz yalnız kalmak isteyen Asude’nin yanına gitti. Asude Batuhan’ın yatağında, alkolün etkisiyle mayışmış, uyuyakalmıştı. Olcay, Asude’nin yanına uzandı. Bir süre sevgilisini izledi. Onun bu eşsiz güzelliğini izledi. Tenine dokundu. Nefesini bile yavaş alıp veriyordu onu uyandırmamak için. Çok özlemişti, belliydi. Ama yapmak istediği şeyler için onu ikna etmesi gerekiyordu ve bunun için de Asude’yi hazırlamalıydı. Ama şimdi birden gözlerini açsa ne yaparım diye düşündü. Birbirlerine ettikleri tehditler sanki yok olup gitmişti. Söyledikleri kötü sözler hiç söylenmemiş gibiydi.   </p>
			<p class="paragraf">Şimdi gözlerini açsa ve Olcay’ı öpse... Olcay, “Asude kadar ben de teslim olurum.” cevabını verdi kendine. Asude’nin biraz kımıldamasıyla panik oldu ve getirdiği paketi bıraktığı gibi kaçtı.  </p>
			<p class="paragraf">Motosikletin sesiyle, Asude uyanır uyanmaz kendini camda buldu. Köşeyi dönen Olcay’ı fark etti ama çok geçti. Kokusu odayı doldurmuştu. Yattığı yerin yanında onun izi kalmıştı. Loş olan odada, yatağın üzerinde duran mor paketi gördü. İçinde, ucu anahtar şeklinde üzeri büyük yuvarlak olan bir kolye vardı. Olcay ikinci kez kolye göndermişti. Bir şeyler anlatmak istiyordu ama neydi? Mektubu açtı.   </p>
			<p class="yildiz">* * *  </p>
			<p class="paragraf"><span class="CharOverride-4">Mektup: Altı</span>  </p>
			<p class="paragraf"><span class="CharOverride-8">Kraliçem,  </span></p>
			<p class="paragraf"><span class="CharOverride-8">Tanrı Kitabı der ki;  </span></p>
			<p class="paragraf"><span class="CharOverride-8">Gaybın anahtarları O’nun katındadır, O’ndan başka hiç kimse gaybı bilmez. Karada ve denizde olanların tümünü O bilir. O bilmeksizin bir yaprak dahi düşmez; yerin karanlıklarındaki bir tane, yaş ve kuru dışta olmamak üzere hepsi (ve her şey) apaçık bir kitapta (yazılı)dır.  </span></p>
			<p class="paragraf"><span class="CharOverride-8">Gayb nedir? Boşluk mu? Yokluk mu? Varlık mı? Ya da aklımızın alamadığı yol, gözlerimizin göremediği açık ama seçik olamayan sözler, görüntüler topluluğumu?  </span></p>
			<p class="paragraf"><span class="CharOverride-8">Ben bilinmezlik diyorum. Bazı şeyleri bilme imkânımız yok! Onları ancak ve ancak hissederiz. Hislerimizle ilerlememiz gereken bir yolda yürüdüğümüz zaman inan bana sevgili kraliçem, yolu kirlete kirlete ilerleriz. Hislerimizi çözümleyemeyiz, hiçbir teknolojik aletle doğruluğunu kesinleştiremeyiz ama şiirle, şarkıyla, sanatın birçok dalıyla dile getiririz. İçimizde birçok his barındırırız. Kötü bir şey olacak gibi hissederiz, bazen de iyi... Hatta onlara sayı dahi veririz. Bazılarımızın altıncı hissi kuvvetli olur, bazılarımızın yedinci hissi. Ancak bazıları var ki işte onların lekeli kara cümleleri “duygusal olma” şeklindedir. Bu cümle ile hislerimizi de, geçtiğimiz yol ile birlikte kirletiriz. Çünkü Âdemoğlu, duygusal olmamayı tercih etti ve hislerimiz değerini kaybetti.   </span></p>
			<p class="paragraf"><span class="CharOverride-8">Duygusal olmamak nelere yol açar, gel kısaca bir bakalım. Kişinin yavaş yavaş merhametinin ölmesine neden olur en önce. Sonra etrafındaki hiçbir şeyden keyif almaz, hepsinin en sonundaki hisse odaklanır. Daha açık bir ifadeyle, örneğin karnı aç ise midesine bir şey sokmaktır amacı, yediği yemekten zevk almak, onun lezzetinden keyif almak değildir. Bu gibi kişiler makine gibi yaşarlar: “Midem boş ve onu doldurmam gerekli.” Aynısı cinsel yaşamına da yansır. Sevişmek değildir beyninin odak noktası. Sadece “bir, iki, üç” dediğinde biten o sağlıksız vücutların kısacık orgazm hâlidir. Yine boş bir midenin dolma çabası. Neyle, nasıl ve niye dolduğunun bir önemi yoktur. (Kalbim boş, onu doldurmam gerekir.)  </span></p>
			<p class="paragraf"><span class="CharOverride-8">Şimdi yine karıştırdım kafanı ama hemen derdimi ekliyorum. Yukarıdaki bunca zırvalamamın sebebi şu: Bilinmezlik... Allah, Tanrı, Rab, Evren... Sana göre hangisi olursa olsun bilmemiz gereken şu ki, doğanın kuralları dünyanın bütün ülkelerinin kanunlarından daha çok geçerlidir ve insanoğluna hayvanlar gibi her önüne gelenle, her yerde, her şeyi yaşama demiştir. Bu, ibadet bile olsa, ibadet mekânı yap ve onun içinde meditasyonunu, ibadetini yap demiştir. Kaldı ki insanlar, tuvalet ihtiyaçlarını bile iki metre ileride olan tuvalette değil de hemen yanlarında bulunan duvarda giderirler. Cinsel ihtiyaçlarını da aynı şekli devam ederek gidermek isterler ama bunun için başka insanların kalbini kirletirler. Sonra birileriyle çalışmak isterler ve ortak olurlar. Yaptıkları iş, güzel para kazandırmaya başladığı anda ortaklarını saf dışı bırakmanın yollarını ararlar. Bunun duvara işemekten farkı yoktur. Tabi unutmamamız gereken bir şey vardır ki çiş, hem sahibine hem de etrafına kokar ama insanlar evinin yolunu çişlerinin kokusunu takip ederek bulmazlar. O zaman insan, yaşam şartlarının gereklerini uygulayarak yaşamalı; aksi takdirde önce doğa, sonra Yaratıcı, hayal edemeyeceği şekilde gaybın içinde onu boğar.  </span></p>
			<p class="paragraf"><span class="CharOverride-8">En başta söylediğimiz gibi gaybın sahibi; denizde, karada, her yerde olan ve her şeyi bilendir. Eksik varsa gidermek için dünyada seçtiği insanları görevlendirir. Ben gaybın anahtar sahibinin elçisiyim ve onun bize kendisine ulaşmamız için açtığı kapıların varlığını göstermek için bütün varlığımla hizmetindeyim. Onun cennetinin kapıları bizlere sonsuza kadar açık ve elbetteki inkâr edenlerden olursak, sonsuza kadar açık olan kapımız Cehennem’dir.  </span></p>
			<p class="yildiz">* * *  </p>
			<p class="paragraf">Asude, mektubu okumayı bitirdi ve Olcay’ın onun için getirdiği her şeyi toparlayıp kimse görmeden Batuhan’ın evinden ayrıldı. Yolda biraz uykulu, biraz şaşkın hâlde taksi bulma ümidiyle yürüyordu ki, ilerideki parkın sonunda bir taksi durağı fark etti. Gittiğinde gece olmasına rağmen hiç taksi yoktu. Birkaç dakika sonra gelen taksiye bindiği gibi evine döndü.   </p>
			<p class="paragraf">Batuhan, Simge’deki bu duygusal değişimi fark etmişti. Film izlerken hiç önemsemediği şeylere bile ağlıyordu. Hatta belgesel izlerken, avlanan hayvaların ölümüne ağlıyordu. Simge gerçekten garip davranıyordu. Bir süre Batuhan onu takip etmek istedi ama sınav dönemi olduğu için gözünden kaçan durumlar vardı. Simge, içinde bulunduğu duruma daha fazla dayanamadı ve bebeği Batuhan’a fark ettirmeden aldırdı. Bir erkek arkadaşını bulmuş, kılıfına uydurmuş, bebeği aldırmıştı. Evde hasta yatan Simge’ye, Batuhan elinden geleni yaptı iyileştirmek için ama sonunda Simge’nin sevgili rolü yapmasını istediği genç ile karşılaşınca her şey sarpa sardı. Genç adam her şeyi Batuhan’a anlatmıştı. Amacı onu sinir etmek, enayi yerine koymaktı; başarmıştı. Batuhan öfkeden deliye dönmüş vaziyette ne yapacağını şaşırdı. Birdenbire telefonu eline aldığı gibi Simge’yi aradı. Simge telefonu açmadı. Batuhan ısrarla aradı, aradı, aradı. Simge, onun bu ısrarlı aramasına alışık değildi ve işkillendi. Ne olmuş olabilirdi? İçine bir korku düştü. Batuhan’ı aramadan dersin ortasında sınıftan çıkıp eve döndü ve eşyalarını toplamaya başladı...   </p>
			<p class="yildiz">* * *  </p>
			<p class="paragraf">Asude, Feride hakkında yaptığı araştırmalardan ve elindeki bazı belgelerin doğruluğundan emin olmak için önce Balıkesir’e, ardından İzmir’e gitti. Feride’yi tanıyan eski muhtar, onların uzaktan akrabası olan birkaç kişinin İzmir’de yaşadığını, belki onların yardımcı olabileceğinden bahsetmişti ama Asude pek ümitli gözükmüyordu. Muhtarın eline tutuşturduğu adres yazılı kâğıt parçasını aldı ve bavullarını dahi indirmediği arabasına binip İzmir’in yolunu tuttu. Aklında Feride’nin hikâyesi, kalbinde Olcay ve kulağında sürekli değişen şarkılarla İzmir’e varana kadar uyumamaya çalıştı. Birkaç kez dinlenme tesislerinde mola verdi ama gece yarısından önce ulaşmayı başardı. İstanbul’dan Balıkesir ve Balıkesir’den İzmir, Asude’yi öyle bir yormuştu ki Selçuklu ilçesinde ilk bulduğu otele yerleşti. Ayakkabılarını bile çıkarmadan yatağa attığı gibi kendisini, uyuyakaldı.   </p>
			<p class="paragraf">Ertesi gün, sabah erken uyanmıştı. Farklı bir yere gittiği zaman genelde erken uyanırdı ama uykusunu çok güzel almıştı. Kendisini çok dinç hissediyordu. Çok acıkmıştı ama otel restoranının kalabalığını çekmek gibi bir niyeti yoktu. Bu yüzden telefonla resepsiyonu aradı ve odasına istedi. Kahvaltısı gelmeden de duş aldı. Tam duştan çıktığı anda kahvaltısı gelmişti. İşleri böyle dakik ilerlediğinde Asude mutlu olurdu. Kahvaltısını aldı ve yatağına kurulup televizyonu açtı. Görüntüsü, araştırma yapmak için değil de tatil yapmak için gelmiş gibiydi. Kahvaltısı bittiğinde “Artık havludan kurtulma vakti geldi!” dedi ve bavulunu açtı. Karşısında bir paket… Asude önce korktu. “Bu nasıl olur? Bütün yol boyu arabamın içindeyim.” dese de Olcay’ın ne kadar yetenekli olduğunu biliyordu. Korkuyla paketi açtı. İçinde yedinci mektup, Olcay’ın kokusu olan bir atkı ve Olcay’ın parfümü vardı. Asude bu zamansız ve korkutan hediyelere sarıldı. Olcay’ın parfümünü sıktı kendi yeni tazelenmiş bembeyaz tenine. Sonra kendi tenini koklayıp “Çok özledim, gel!” dedi. Mektubu açmaya elbette korkuyordu ama mecburdu. Ancak bunun için vakti yoktu. İlk olarak Feride’yi tanıma ihtimali olan insanları bulmalıydı. Mektubu “Fırsatım olursa okurum.” diye yanına aldı ve aceleyle giyinip yola çıktı. 	  </p>
			<p class="paragraf">Gittiği adreslerde, maalesef bildiğinden fazlasını öğrenememişti. Feride’nin annesi ve babası ölünce, akrabaları “Bize kalır, sofraya maazallah bir tabak daha konur!” diye tüm ilişkilerini Feride ve büyükannesinden kesmişti anlaşılan. Otele geri dönerken yol üzerinde bir yerden tost aldı. Bütün gün bir adresten ötekine gitmiş, akşama kadar İzmir’i adeta turlamıştı. Yemek yiyecek fırsatı bile olmadı. Arabaya bindiğinde dosyaların arasından Olcay’ın mektubu kendisini hatırlatıyordu. Asude, bir elinde tost, diğerinde mektup, arabanın içinde Olcay’ın yazdıklarını okuyordu.  </p>
			<p class="paragraf">Mektup, “Tanrı işini yedinci gün bitirdi.” sözüyle başlıyordu. Yeniden dünyanın yaratılış hikâyesini anlatmaya çalışıyordu ama biraz daha karmaşıktı. Asude apar topar otele döndü, bütün mektupları masanın üzerinde yan yana koydu. Bunların karışık gönderilme ihtimali olduğunu düşündü. “Benim sıraya koyup kendisini bulmamı istiyor olabilir.” dedi. Mektupları sırayla okuyup tek tek incelemeye başladı. Hediyeler de mektuplarla birlikte masanın üzerindeydi. İnanmakla ilgili olanı bir yaptı. İnanışlarla ilgili olanı iki... Yaradılışla ilgili olanı üç yaptı. Son mektubu tekrar okumaya başladı…  </p>
			<p class="yildiz">* * *  </p>
			<p class="paragraf"><span class="CharOverride-4">Mektup: Yedi</span>  </p>
			<p class="paragraf"><span class="CharOverride-8">Kraliçem,  </span></p>
			<p class="paragraf"><span class="CharOverride-8">(Yaratılış Kitabı)  </span></p>
			<p class="paragraf"><span class="CharOverride-8">Tanrı işini yedinci gün bitirdi!  </span></p>
			<p class="paragraf"><span class="CharOverride-8">Başlangıçta Tanrı göğü ve yeri yarattı. Yer boştu, yeryüzü şekilleri yoktu; engin karanlıklarla kaplıydı. Tanrı’nın Ruhu, suların üzerinde dalgalanıyordu. Tanrı, “Işık olsun!” diye buyurdu ve ışık oldu. Tanrı, ışığın iyi olduğunu gördü ve onu karanlıktan ayırdı. Işığa “Gündüz”, karanlığa “Gece” adını verdi. Akşam oldu, sabah oldu ve ilk gün oluştu. Tanrı, “Suların ortasında bir kubbe olsun, suları birbirinden ayırsın!” diye buyurdu ve öyle oldu. Tanrı gök kubbeyi yarattı. Kubbenin altındaki suları, üstündeki sulardan ayırdı. Kubbeye “Gök” adını verdi. Akşam oldu, sabah oldu ve ikinci gün oluştu. Tanrı, “Göğün altındaki sular bir yere toplansın, kuru toprak görünsün!” diye buyurdu ve öyle oldu. Kuru alana “Kara”, toplanan sulara “Deniz” adını verdi. Tanrı bunun iyi olduğunu gördü. Tanrı, “Yeryüzü; bitkiler, tohum veren otlar, türüne göre tohumu meyvesinde bulunan meyve ağaçları üretsin!” diye buyurdu ve öyle oldu. Yeryüzü; bitkiler, türüne göre tohum veren otlar, tohumu meyvesinde bulunan meyve ağaçları yetiştirdi. Tanrı bunun iyi olduğunu gördü. Akşam oldu, sabah oldu ve üçüncü gün oluştu. Tanrı şöyle buyurdu: “Gök kubbede gündüzü geceden ayıracak, yeryüzünü aydınlatacak ışıklar olsun. Belirtileri, mevsimleri, günleri, yılları göstersin!”Ve öyle oldu. Tanrı, büyüğü gündüze, küçüğü geceye egemen olacak iki büyük ışığı ve yıldızları yarattı. Yeryüzünü aydınlatmak, gündüze ve geceye egemen olmak, ışığı karanlıktan ayırmak için onları gök kubbeye yerleştirdi. Tanrı, bunun iyi olduğunu gördü. Akşam oldu, sabah oldu ve dördüncü gün oluştu. Tanrı, “Sular, canlı yaratıklarla dolup taşsın, yeryüzünün üzerinde, gökte kuşlar uçuşsun!” diye buyurdu. Tanrı, büyük deniz canavarlarını, sularda kaynaşan canlıları ve uçan çeşitli varlıkları yarattı. Bunun iyi olduğunu gördü. Tanrı, “Verimli olun, çoğalın, denizleri doldurun, yeryüzünde kuşlar çoğalsın!” diyerek onları kutsadı. Akşam oldu, sabah oldu ve beşinci gün oluştu. Tanrı, “Yeryüzü; çeşit çeşit canlı yaratık, evcil ve yabanıl hayvan, sürüngen türetsin!” diye buyurdu. Ve öyle oldu. Tanrı çeşit çeşit yabanıl hayvan, evcil hayvan, sürüngen yarattı. Bunun iyi olduğunu gördü. Tanrı, “İnsanı kendi sûretimizde, kendimize benzer yaratalım!” dedi. “Denizdeki balıklara, gökteki kuşlara, evcil hayvanlara, sürüngenlere, yeryüzünün tümüne egemen olsun.” Tanrı, insanı kendi sûretinde yarattı. Böylece insan, Tanrı sûretinde yaratılmış oldu. İnsanları erkek ve dişi olarak yarattı. Onları kutsayarak, “Verimli olun, çoğalın!” dedi. “Yeryüzünü doldurun ve denetiminize alın; denizdeki balıklara, gökteki kuşlara, yeryüzünde yaşayan bütün canlılara egemen olun. İşte yeryüzünde tohum veren her otu, tohumu meyvesinde bulunan her meyve ağacını size veriyorum. Bunlar size yiyecek olacak. Yabanıl hayvanlara, gökteki kuşlara, sürüngenlere -soluk alıp veren bütün hayvanlara- yiyecek olarak yeşil otları veriyorum.” Ve öyle oldu. Tanrı yarattıklarına baktı ve her şeyin çok iyi olduğunu gördü. Akşam oldu, sabah oldu ve altıncı gün oluştu. Gök ve yer bütün öğeleriyle tamamlandı.  </span></p>
			<p class="paragraf"><span class="CharOverride-8">Yedinci güne gelindiğinde Tanrı yapmakta olduğu işi bitirdi. Yaptığı işten o gün dinlendi. Yedinci günü kutsadı. Onu kutsal bir gün olarak belirledi. Çünkü Tanrı, o gün yaptığı, yarattığı bütün işi bitirip dinlendi.  </span></p>
			<p class="paragraf"><span class="CharOverride-8">Ve Tanrı yedi gün hatrına dünyadan sonsuzluğa ulaşan “Yedi Kapı” açtı. İsmini “Cennet’in ve Cehennem’in Kapısı” koydu. İnsanlar, yaptıklarıyla hak ettikleri kapıdan geçecekler ve yaratıcılarına kavuşacaklardı. Doğduğunda defterlerinde hiçbir lekesi olmayan insanlar, yaşadıkları her gün defterlerini kirlettiler. Birinci gün beyaz olan defterleri, yedinci gün kutsanamaz hâle geldi. Kapkara oldu. Cennet’in ve Cehennem’in kapısı onlara gitgide flulaştı. Zaman geçtikçe bu kapıların varlığından şüphe eder oldular. Oysaki Tanrı onlar için çömertçe açmıştı bu kapıları; tek istediği, iyi olmalarıydı. Ancak insanlar iyi olmayı da yanlış anladılar. Bir kenara çekilip, kimseye destek olmayıp, ne kendine ne de etrafına faydalı olmadan yaşamak, ibadet etmek sandılar. Tanrı, onlar için de kapılarını kapattı. Azgın, arzularının esiri olmuşlardan, doğduklarında ruhlarına üflediği nefesi geri aldı. Onlar bu dünyada da diğer dünyada da çirkin olarak yaşamaya mahkûm edildi. Dünya, varlığından bu yana defalarca zorlu mücadeleden geçti ve insanlar zaman ilerledikçe Tanrı’ya daha çok karşı gelmeye başladı. Tanrı bunu karşılısız bırakmadı ve Cennet-Cehennem kapılarının yollarını dahi insanların bulmasını engelledi. Şimdi insanlık, Tanrı’sına nasıl ulaşacağını bilmiyor. Tanrı insanlığa üzüldü ve toprağın bu kısmında beni görevlendirdi. İnsanlığa şans vermem için. İnsan</span><span class="CharOverride-8">lığa yedi kapıyı yeniden göstermem için. İçeri giren herkes kendi fikirlerinin güzelliğine ya da çirkinliğine göre cezalandırılacak. Ama o kapının açılması öyle kolay değil. Büyük bedeller var ödenmesi gereken. Kendine ve etrafına zarar veren, kendisine verileni yanlış anlayan ve kullanan kadınları bana emanet etti. Onlar benim avuçlarımda kutsanmalı. Onlar benim ellerimde büyük bir travma geçirmeli. Çünkü büyük felaketler olmadan ve büyük acılar çekilmeden yeni güzelliklere ulaşılamaz. Bunu sana daha önce de söylemiştim.  </span></p>
			<p class="paragraf"><span class="CharOverride-8">Şimdi benimle yürüdüğüm yolda yürüyeceksen eğer, sonanahtar@gmail.com adresine “Gel” yazman yeterli. Başını kaldırdığında gördüğün Meryem Ana seni korusun.</span>  </p>
			<p class="yildiz">* * *  </p>
			<p class="paragraf">Okulun her yerinde Simge’yi bulamayınca, eve gitme ihtimalinin hatta olanları öğrenip kaçma ihtimalinin olduğunu düşündü. İlk gördüğü taksiye atladığı gibi eve gitti. Doğru tahmin etmişti. Simge neredeyse kaçmak üzereydi. Her şeyini toplamış, bir iki eşyasını alıp gitmek üzereyken Batuhan onu kapıda karşıladı:  </p>
			<p class="paragraf">“Aferin, en doğrusunu yapmışsın toplanmakla. Sana gitme diyeceğimi sanıyorsun değil mi? Hayır, bu sefer öyle olmayacak; çünkü bana sormadan benim bebeğimi öldüren bir kadınla birlikte olamam artık. Aldırmak gerekiyorsa da buna benimle karar vermek zorundaydın. Üzüleceksek birlikte, sevine...”  </p>
			<p class="paragraf">Batuhan, kendi cümlesini kendisi kesmişti. Simge çıtını bile çıkarmıyor, sadece korkan gözlerle ona bakıyordu.   </p>
			<p class="paragraf">Batuhan: “Niye acele ettim biliyor musun? Seni görmek için değil. Kendin evden çıkıp gitme diye. Seni evden ben kovayım diye acele ettim. Şimdi siktir git evimden. Ama bavullarını ben taşırım.” dedi ve Simge’nin neyi varsa hepsini balkondan aşağıya attı. Simge ise kol çantasını kaptığı gibi koşarak oradan uzaklaştı.   </p>
			<p class="yildiz">* * *  </p>
			<p class="paragraf">Asude, Olcay’ın “Meryem Ana seni korusun...” mesajını ilk başta anlayamadı ama biraz üzerine düşünmeye başladı. Olcay Hristiyan mı olmuştu? O bütün din ve inanışların birliğine inanan adam seçim mi yapmıştı? “Başımı kaldırdığımda…” diye içinden geçirirken, “Buldum!” diye çığlık attı. “Başımı kaldırdığımda görebiliyorsam, burada bir kilise olmalı!” dedi Asude ve internetten baktı. Meryem Ana Evi’ne çok yakındı. Aceleyle Olcay’ın ona gönderdiği mail adresine “gel” yazdı. Kabul etti. “Seninleyim… Başını kaldırdığında gördüğün Meryem Ana seni de korusun.” dedi.   </p>
			<p class="paragraf">Olcay, Asude’ye verdiği mesajın kendine tekrar gönderilmesinden hoşlanmıştı. Cevap olarak, “Seni özledim. Saat tam üçte yanımda ol!” yazdı.  </p>
			<p class="yildiz">* * *  </p>
			<p class="paragraf">Ertesi gün, saat üç gelmek bilmedi bir türlü Asude için, ama sonunda ikisi de oradaydı. Asude, Olcay’a önce kocaman bir tokat attı ve ardından sarıldı. Bırakacak gibi görünmüyordu.   </p>
			<p class="paragraf">Olcay, “Ovvv... Bayağı güçlenmişsin, spor iyi gelmiş anlaşılan.” diye inledi.  </p>
			<p class="paragraf">Asude, hem öfkesini hem özlemini Olcay’ın canını yakarak dindirmeye çalışıyordu. Isırıyor, çimdik atıyor, sarılıyor, hayatında hiç yapmadığı şeyleri yapıyordu. Olcay bu durumdan hiç şikâyetçi değildi. Onun yanında kendini güvende hissediyordu.   </p>
			<p class="paragraf">Olcay, “İçeri girelim mi?”diye sordu.  </p>
			<p class="paragraf">“Lütfen evet. Merak ediyorum.” dedi Asude.  </p>
			<p class="paragraf">Birlikte içeri girdiler. Olcay, ikisi için de mum aldı. Birlikte önce mum yaktılar ve ardından Meryem Ana heykelinin yanına gittiler. Evin kokusu, zamanda yolculuk yaptırıyordu onlara ve mum kokusuyla birleşince içeride mistik bir hava, tarifi güç bir his barındırıyordu. Loş bir ortam ve sessizlik… Olcay, Asude’nin gözlerine baktı ve “Benim olur musun?” dedi. Asude şaşkındı. Bir an ne diyeceğini şaşırdı ve işte o anda Olcay elinde bir yüzük; “Benimle evlenir misin?” diye sordu. Asude şaşkınlık içindeydi ama gözyaşlarını tutamıyordu: “Evet!” dedi.   </p>
			<p class="paragraf">Olcay, “Sana bu soruyu farklı farklı zamanlarda tam yedi kere soracağım ve eğer yedisinde de evet dersen evleneceğiz.”  </p>
			<p class="paragraf">Asude bir anda atladı ve “Çünkü yedi senin uğurlu sayın.” dedi.  </p>
			<p class="paragraf">Olcay gülümsedi ve cümlesini, “Şirketlerimden birisi de koşulsuz şartsız senin olacak!” ile bitirdi.   </p>
			<p class="paragraf">Asude, ne diyeceğini, ne yapacağını bilmiyordu. Sadece Olcay’a sarıldı. Birlikte yürümeye başladılar. Olcay, onu kendi kaldığı özel bir mekâna götürdü. Meryem Ana’nın evi gibi mistik ve gizemliydi. Odasına girdikleri gibi konuşma kesildi. İçeride nar taneleri dolu olan bir küvet vardı. Daha yolda soyunmaya başlamış olan Asude’yi bir hamlede nar tanelerinin içine attı. Asude hem içinde olduğu narları yiyor hem de Olcay’ın elinden nar şarabı içiyordu. Henüz alkolün etkisi yoktu ama ikisi de sarhoştu.   </p>
			<p class="paragraf">Uzun ayrılık açlığının bastırılmasından sonra çekilen uykudan ilk Olcay uyandı. Bazı hazırlıklar yaptı Asude için. Onun uyanır uyanmaz aç kurtlar gibi olduğunu biliyordu. Asude uyandı ve hazırlanmış muhteşem bir kahvaltı gördü. “En sevdiğim o benim.” dedikten sonra Olcay alınmasın diye “En çok sevdiğim de sensin.” dedi.   </p>
			<p class="paragraf">Yaptıkları bu güzel kahvaltının ardından Olcay, sergi katoloğunun taslağını Asude’ye göstermeye başladı: “Bak, hazırlık yapıyorum.”  </p>
			<p class="paragraf">Asude, gayet rahat bir şekilde kataloğu eline aldı. Henüz tamamlanmamış olan kataloğun içindeki resimler, sert bir ifadeyle bir şeyler anlatmak istiyordu. Asude korku dolu gözlerle bir Olcay’a, bir de resimlere baktı. Resimlerin tamamı yerleştirilmiş değildi ama katalog düzeni belliydi. Her resmin yanına Olcay’ın aklındaki her ne ise, onu açıklayacağı şekilde boşluk verilmişti. Henüz o boşluklar dolu değildi. Asude, en son resme geldiğinde dehşete düşmüştü.   </p>
			<p class="paragraf">“Bu... Bu senin kulağın! Onun da mı resmini yaptın?   </p>
			<p class="paragraf">Olcay: “O sadece benim kulağım değil. O, aynı zamanda benim gözlerimin anahtarı.”  </p>
			<p class="paragraf">Asude: “Ne demek o şimdi?”  </p>
			<p class="paragraf">Olcay, Asude’nin gözlerinin içine bakarak, “Dikkatlice beni dinle Doktor!” dedi. “Bu bana Tanrı’nın bir işareti. Beni boşuna yalnız bırakmadı. Beni boşuna çocukluğumdan beri kendini bulmamı sağlayan kitapları okumaya yöneltmedi. Beni boşuna seninle karşılaştırmadı. Tanrı, benden görevimi bulmamı ve onu yapmamı istiyor.”  </p>
			<p class="paragraf">Asude, Olcay’ın bu yeni hâlini endişeyle izliyordu. Onun yeni fikirlerini dinlerken dehşete kapılmaması imkânsızdı. “Görüşmediğimiz bu zaman içinde ne oldu bu çocuğa?” diye düşündü. Onu nasıl düzeltebileceğini bilmiyordu. Bildiği tek şey, onu hâlâ garip ama güçlü bir tutkuyla arzuladığıydı. Bu yüzden ne anlatırsa anlatsın, onu dinliyordu.  </p>
			<p class="paragraf">Asude, “Planın ne o zaman Tanrı’nın adamı olarak?” diye sorunca Olcay cevapladı:  </p>
			<p class="paragraf">“Seçilmişleri bulmak ve onlara olmaları gereken yolları ve o yolun anahtarını göstermek. Hatta o anahtarı, yolu bulana kadar onlardan almak.”  </p>
			<p class="paragraf">“Nasıl yapacaksın bunu?”  </p>
			<p class="paragraf">“Hissettiklerime göre, görevim özel bir kitleye hitap ediyor.”  </p>
			<p class="paragraf">“Kimler onlar?”  </p>
			<p class="paragraf">“Kadınlar... Seçilmiş kadınlar.”  </p>
			<p class="paragraf">Asude gözlerini kocaman açarak, “Korkmalı mıyım?” diye sordu.  </p>
			<p class="paragraf">“Saçmalama Asude. Ayrıca şakanın sırası değil. Çok ciddiyim.”  </p>
			<p class="paragraf">“Maalesef farkındayım.”  </p>
			<p class="paragraf">“Bak, dinle.” dedi Olcay. “Önce Tanrı fark etmem için kadınları bana kendi gönderdi. Buna seninle başladı. Okulda, yolda, her yerde, her zaman kadınlar benimle birlikte olmak istedi. Barda bile mekânı kadınlar ayarlıyordu ve gidip işimizi görüyorduk, bitiyordu. Adını sormamı bile isteyen yoktu. Bana dokunmak istiyorlardı, kutsal bir varlık olduğum için. Beni hissetmek istiyorlardı. Beni vajinalarının içinde tutmak istiyorlardı. Ve sonra hepsi yine beni bulmak istiyordu. Çünkü bendeki hazzı başka bir yerde bulamıyorlardı. Sen de bendeki hazzı başka hiç kimsede bulamadın değil mi?”   </p>
			<p class="paragraf">Asude: “Hımmm.” dedi düşünceli bir şekilde…  </p>
			<p class="paragraf">Olcay devam etti: “Ben bütün bunları güzel olan gözlerime ve bedenime yormuştum ama öyle değilmiş. Tanrı onu fark etmemi istiyormuş ama benim o zaman gözlerim kördü ne yazık ki göremedim. Bu yüzden Tanrı gözlerimi açmak istedi. Yani başıma gelen, sizin kötü olay dediğiniz şey, gerçek şu ki hayatımın dönüm noktası oldu. Yani o resimdeki bana ait olan kulaktan söz ediyorum. Hemen onun peşinden kadınların bana olan tepkisi yüzde yüz olarak değişti. Her yüzümü gören benden uzaklaşıyordu. Bana tiksinilecek bir varlıkmışım gibi bakıyordu. Eskiden sevişmek için yalvaran kadınlar, beni görünce yollarını değiştiriyorlardı. Ama erkekler, onlar hep aynıydı. Erkeklerin davranışları, öncesinde de aynıydı sonrasında da. Biliyor musun; çocukların tepkisi bile kadınlar kadar güçlü ve korkutucu değildi. Bir tek ve sadece KADINLAR... Bu sebeptendir ki Tanrı’nın güçlü mesajını sonunda kavradım. Artık görevimin farkındayım. Zaten içimdeki dünyaya kendimi duyurma arzusunun altında yatan sebep buymuş. Ben zaten Tanrı’dan buraya geliyorum. Kadınlar ne yaptıklarını bilmiyorlar. Onlar yoldan çıkmış. Onların yolu bulmaları için bana, benim gibi bir lidere ihtiyaçları var. Onların anahtarlarını almak istiyorum. Ta ki dünyada yedi kapısı olan Cennet ve Cehennem’in anahtarını bulana kadar durmayacağım. İşte elindeki katolog, bu dünyadaki yedi kapıyı anlatan, Cennet ve Cehennem’e aynı kapıdan girildiğini vurgulayan, hangi duyguyla içeri girersek onu yaşayacağımızı ifade eden serginin katoloğu. İşte bunların hepsini başarabilmek için ben Tanrı’nın adamı olarak senden yardım istiyorum.”  </p>
			<p class="paragraf">Asude, “Tam olarak ne yapmamı istediğini anlamadım. O sebeple benimle daha açık konuşmalısın.” dedi.  </p>
			<p class="paragraf">Olcay, “Bu senin işine de çok yarayacak. Hani şu organlarını kaybetmiş insanların psikolojilerini yazdığın tezine çok fayda sağlayacak. Bence kabul etmen için detaya değil, işine yarayıp yaramadığını öğrenmek istiyorsun.” dediğinde Asude’nin gözleri yerinden çıkacak gibiydi. Onu zaafından ele geçirmişti. Asude, gözlerini hafif kısmış şekilde Olcay’a baktı: “Bu çocuk benim tezimi nereden biliyor? Ayrıca böyle bir fırsatı gerçekten geri çeviremem.” diye düşündü.	  </p>
			<p class="paragraf">Bu sırada Olcay, “Beni bulmak için her şeyi yaptın öyle değil mi? Benden geldiğini bildiğin bilgileri bir araya koyup nerede olduğumu bulmak için sana gönderdiğim şifreyi kırmaya çalıştın. İşte benim de amacımı ve Tanrı’yı bulma arzumu böyle anlayabilirsin.” diyordu.  </p>
			<p class="paragraf">Asude, zaten Olcay ne derse yapacaktı ama bekledikçe, Olcay ona yeni ve güzel hediyeler sunuyordu yardım etmesi için ve artık hayır diyemeyecek kadar tatmin olmuştu.   </p>
			<p class="paragraf">Asude, “Kabul ediyorum.” dedi. “Eğer yanımda olacaksan ve beni asla yanlız bırakmayacaksan, bana verdiğin evlenme sözünü resmî manada tutacaksan, işin içinde adam öldürmek dahi olsa kabul ediyorum.”  </p>
			<p class="paragraf">Olcay, Asude’nin bu açıklamasıyla mest oldu.  </p>
			<p class="resim"><img alt="" class="_idGenObjectAttribute-5" src="../Images/5.png"/>  </p>
		</div>
</body>
</html>