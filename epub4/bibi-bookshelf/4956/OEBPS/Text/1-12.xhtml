<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>1-12</title>
		<link href="../Styles/idGeneratedStyles_0.css" rel="stylesheet" type="text/css"/>
		<link href="../Styles/idGeneratedStyles_2.css" rel="stylesheet" type="text/css"/>

	</head>
	<body id="x1-12" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-6" id="_idParaDest-7">Doğa, boşluğu kabul eder mi?  </p>
			<p class="resim"><img alt="" class="_idGenObjectAttribute-4" src="../Images/4.png"/>  </p>
			<p class="paragraf">Olcay ve Batuhan’ın üniversiteye başladıklarından beri ilk yılbaşı partisiydi. Batuhan’ın sınıfından Emre’nin evinde geçen bu partiye “mavi yılbaşı” adını vermişlerdi. Bunun nedeni, o gece caz gecesi oluşuydu. Okuldaki tüm caz severlere açıktı. Bu yüzden kapı bir türlü kapanamıyordu. Partiye her sınıftan öğrenciler katıldı. Her çeşit içki ve bol yiyecek, salonun içinde çeşitli yerlere yerleştirilmişti. Eski öğrencilerden bazıları içkiyle yetinmemiş, madde de kullanmaya başlamışlardı. Batuhan ve okula yeni başlayan diğer öğrenciler için bu çok yeni bir durumdu. İçlerinde denemeyi reddedenler de, merak edip denemek isteyenler de vardı. Pek çoğu uyuşturucuyla ilk kez o gece tanıştılar. Batuhan ve Olcay da bu ilki yaşayanlar arasındaydı.   </p>
			<p class="paragraf">Arkadaşları, Olcay için bir plan yapmışlardı. Batuhan, Olcay içeri girer girmez kaş göz işaretiyle herkesi susturdu: “Arkadaşlar, görüyorum ki herkesin dövmesi var ama herkesin küpesi yok. İçimizde küpe takmayan var mı?”  </p>
			<p class="paragraf">Herkes önce birbirine, sonra dönüp Olcay’a baktı.  </p>
			<p class="paragraf">Bora, “Bu gece bize katılman gerek Olcay. At artık şu korkuyu!” diye seslendi salonun diğer ucundan.   </p>
			<p class="paragraf">“Korku” sözcüğü Olcay’ın kendi üstüne almak istemeyeceği bir şeydi. Aslında korktuğu için kulağını deldirmiyor değildi ama öyle zannedilmesi hoşuna gitmemişti. Direnmeyi bıraktı.  </p>
			<p class="paragraf">Olcay arkadaşına cevap verdi: “Ne korkması arkadaşım? İhtiyacım yok, sevmiyorum böyle şeyleri ama madem böyle istediniz, sırf muhabbet olsun diye taktıracağım.”  </p>
			<p class="paragraf">Parti tüm hızıyla devam ederken Olcay’ın telefonuna bir mesaj gedi. Gönderen Asude idi: “İyi seneler. Özledim.”  </p>
			<p class="paragraf">Olcay mesajdan dolayı mutlu olmuştu. Asude’nin onu tehdit ettiği CD’leri almak için zaten onun onu özlemesini bekliyordu. Olcay ona cevap yazdı: “Ben de özledim, hem de nasıl? Tarifi yok! Geliyorum hemen.”  </p>
			<p class="paragraf">Asude: “Gelemezsin.”  </p>
			<p class="paragraf">Olcay: “Neden?”  </p>
			<p class="paragraf">Asude: “Uzaktayım.”  </p>
			<p class="paragraf">Olcay: “Neredesin?”  </p>
			<p class="paragraf">Asude: “Almanya’da.”  </p>
			<p class="paragraf">Olcay: “Hımm… O zaman hiç yapmadığımız bir şey yapalım. Yeni yıla seninle sanal seks yaparak girelim, ne dersin?” diye sordu ve dil çıkaran yüz ifadesi yolladı.  </p>
			<p class="paragraf">Asude gülücük işaretiyle birlikte, “Bana uyar.” diye yazdı.  </p>
			<p class="paragraf">Olcay ve Asude birbirlerine tahrik edici mesajlar atıyorlardı. Zaman zaman kendi fotoğraflarını da gönderiyorlardı.  </p>
			<p class="paragraf">Aslında Asude Almanya’da değildi. Funda’yı araştırmak için Olcay’ın dedesinin köyüne gitmişti. Bulduğu bazı notlar ve belgeler aklına bazı ipuçları getirmiş ve kendini Balıkesir’de bulmuştu.  </p>
			<p class="paragraf">Gece boyunca Olcay, arkadaşlarıyla uyuşturucu, alkol, sigara, ne varsa tüketti...   </p>
			<p class="paragraf">After partiye, gecenin bir yarısı her zaman gittikleri dövme merkezindeki arkadaşlarının yanına gidip devam ettiler. Orası zaten o arkadaşlarının hem evi hem de işyeriydi.  </p>
			<p class="paragraf">Olcay, küpeyi kulağının iç kıkırdağına taktırmak istedi. Arkadaşı, Olcay’ı o noktanın daha fazla ağrı vereceği konusunda uyardı ancak Olcay’ı vazgeçiremedi. Otundan derin bir fırt çeken adam, dumanı Olcay’ın yüzüne üfledi ve küpeyi tabancaya taktı ve Olcay’ın kulağındaki işaretlediği noktaya nişan aldı. “Tak” sesi duyulduğunda küpe Olcay’ın kulağındaki yerini almıştı.   </p>
			<p class="paragraf">Yılbaşından birkaç hafta sonra Olcay, annesini ziyaret etmek için Bakırköy Ruh ve Sinir Hastalıkları Hastanesi’ne gitti.   </p>
			<p class="paragraf">Olcay, annesini görür görmez ona sımsıkı sarıldı. Annesinin yüzünde hafif bir tebessüm vardı. Geçirdiği travma sonrasında bir daha hiç konuşmamıştı.  </p>
			<p class="paragraf">Olcay ve annesi, hastanenin bahçesinde yürüyüşe çıktılar. Annesinin yüzünde sürekli mahcup bir ifade vardı ve Olcay hiçbir zaman buna anlam verememişti. Sanki annesinin gözlerinde “Bir şey söylemek istiyorum ama korkuyorum.” bakışı vardı.   </p>
			<p class="paragraf">Ayrılma vakti geldiğinde annesi Olcay’a bir mektup daha verdi. Bu sefer ağlıyordu, eliyle oğlunun yüzüne dokundu. Olcay annesine gülümsedi, gözyaşlarını sildi ve o da kendi yazdığı mektubu annesine uzattı. Çok sık yazmayan Olcay’ın elindeki mektubu görünce annesinin yüzünde güller açtı.  </p>
			<p class="paragraf">Olcay uzun zamandır annesinin gülümsediğini görmemişti. “Bugün güzel bir gün!” diye düşündü. Yüzünde hoş bir ifadeyle evine döndü. Üstünü başını dahi çıkarmadan kendini kanepeye attı, uzandı. Biraz dinlenmek, biraz da geçirdiği günü düşünmek istedi. Tam o sırada kapı çaldı.   </p>
			<p class="paragraf">Gelen arkadaşlarıydı: “Haydi bizi dedenin çifliğine götür, finaller öncesi biraz takılalım.” diyerek onu kandırdılar.  </p>
			<p class="paragraf">Olcay üstünü değiştirip hemen geleceğini söyledi ve arkadaşlarıyla çiftliğin yolunu tuttular. Uzun bir yoldan sonra aklına annesinin ona verdiği mektubu diğer montunun cebinde unuttuğu geldi. Aslında merak ediyordu ama “Eve döndüğümde okurum!” diye düşündü.  </p>
			<p class="paragraf">Batuhan, Olcay’ın kulağındaki kızarıklığı işaret ederek, “Hâlâ geçmedi mi?” diye sordu.  </p>
			<p class="paragraf">Olcay: “Geçmedi bir türlü, acayip ağrıyor. Ot mot çekmesem iyice beter hissederdim herhâlde.”  </p>
			<p class="paragraf">Batuhan: “Pis pis, boyalı ellerinle dokunma bari. Mikrop kapmasın.”  </p>
			<p class="paragraf">Olcay: “Benim ellerim pis olamaz. Zaten başıma siz sardınız, durup dururken acı çekiyorum.”  </p>
			<p class="paragraf">Batuhan: “Sen çifliğe gelmemizi itiraz etmeden kabul ettin, hayırdır? Yol boyu soracağım, unutuyorum.”  </p>
			<p class="paragraf">Olcay: “Bitirmem gereken tablolar var. Ayrıca bir de tuval yapmam lazım, siz de yardım edeceksiniz.”  </p>
			<p class="paragraf">Batuhan: “Şerefizsin oğlum, biliyordum bir çıkarın olduğunu.”  </p>
			<p class="paragraf">Olcay gülümsedi: “Haydi kaza yapacaksın, dikkatli sür şu arabayı, vıdı vıdın bitmedi kız gibi.”  </p>
			<p class="paragraf">Batuhan: “Arkadaki beyfendi! Hoppp tosun! Hiç sesin çıkmıyor?”  </p>
			<p class="paragraf">Fırat: “Rahat bırakın beni, çok uykum var.”  </p>
			<p class="paragraf">Olcay: “Tutamıyoruz zaten.”  </p>
			<p class="paragraf">Çiftliğe varır varmaz Olcay üst kata, resim odasına girdi ve malzemelerini kutularından çıkarıp dizdi. Tuvallerinin arasından, yarım bıraktığı resimlerinden seçtiği bir tanesini şövale üzerine yerleştirdi. Paletini, fırçalarını hazırladı. Bir an önce bu resmi bitirmek istiyordu.   </p>
			<p class="paragraf">Şömineyi yakmaya çalışan Batuhan, Olcay’ın yaptığı resimleri gördü:  </p>
			<p class="paragraf">“Vauvv... Senin bu yaratıcı ruhun müthiş! Bütün bunları nereden tasarlıyorsun? Nereden aklına geliyor? Her birini tek tek karşına alıp baksan saatlerce anlatacak şey çıkarabilirsin. Acayip bir sergi olacak Olcay. Bu resimlerin hepsini bir arada görenler sarhoş olacaklar.”  </p>
			<p class="paragraf">Olcay: “Abartma lan. Resim bunlar, ot değil.”  </p>
			<p class="paragraf">Batuhan: “Ot değil… Bakmasını bilen ottan daha fazla şey bulur bunların içinde.”  </p>
			<p class="paragraf">Olcay: “Anlaşıldı, bundan sonra ot yok, herkes benim resimlerimle kafa yapacak.”  </p>
			<p class="paragraf">Batuhan: “Şaka maka da, sergi gerçekten istediğin gibi olacak mı?”  </p>
			<p class="paragraf">Olcay: “İstediğim gibi? Tabii ki istediğim gibi olacak ama insanlar beğenmiş, beğenmemiş, satın almış ya da almamış umurumda değil. Bu sergiyi açmakla zaten amacıma ulaştım demektir. Van Gogh, yaşamı boyunca yüzlerce resim üretmiş olmasına rağmen dostları dışında hiç kimse tablolarını satın almamış. Bu durumda onu başarısızlık örneği olarak düşünmek ve kabul etmek komik. Adamın her eseri bugün milyonlarca dolara satılıyor.”  </p>
			<p class="paragraf">Batuhan: “Diyorsun ki, birileri bir gün eninde sonunda beğenecek.”  </p>
			<p class="paragraf">Olcay: “Birileri beğensin diye resim yapmıyorum sevgili eleştirmen arkadaşım. Siz eleştirmenler sonuç odaklısınız zaten. Bakıp ‘hımm olmamış’ dersiniz ama o eser ortaya çıkarken çekilen acıdan asla haberiniz olmaz. Onu düşünmezsiniz. Hatta ‘Bir eser de ben ortaya koyayım.” dediğiniz hiç görülmemiştir.”  </p>
			<p class="paragraf">Batuhan, şakayla Olcay’ın kafasına bir kâğıt parçasını buruşturarak attı.  </p>
			<p class="paragraf">Olcay bunu umursamadı ve konuşmasına devam etti:  </p>
			<p class="paragraf">“Ruhunda yaratma isteği olanlar yaratır, buna mecburdur. Yemek ve ardından tuvalete çıkmak gibi. Sonradan olunacak bir şey değildir. Yani derdin olmalı diyorum… Kimi şiir, kimi resim, kimi roman, kimi şarkı... Ayrıca içinden her çıkan güzel çıkacak diye bir kural da yok, her yaptığını herkes beğenmek zorunda değil...”  </p>
			<p class="paragraf">Olcay hızını alamamıştı, “Peki siz eleştirmenler neyle antıyorsunuz derdinizi?” diye sordu.  </p>
			<p class="paragraf">Batuhan, “Hiç yorma beni; saatlerce konuşsam baş edemem seninle! Ben sustum.” dedi sadece.  </p>
			<p class="paragraf">O sırada elinde odunlarla kapıda dikilen ve onları dinleyen Fırat söze girdi: “Size oturarak yapılan işleri sevdiğimi söylemiştim. Beni odun toplamaya yollayıp burada sanat konuşmak ayıp oluyor arkadaşlar. Eleştirmenlik bölümünü ite kaka okuduğum doğrudur ama bu, sanattan anlamıyorum manasına gelmez. Mesela Angelina Jolie’nin dudakları kesinlikle sinema sektörüne damgasını vurmuş; korunması, hatta sigortalanması gereken nadide... Of Allah’ım, cümlemi tamamlayamıyorum…”  </p>
			<p class="yildiz">* * *  </p>
			<p class="paragraf">Bir hafta boyunca çiftlikte kalan gençler çok iyi vakit geçirdiler. Ve bol bol birbirlerine sanat konusunda ukala nutuklar attılar. Ancak acı gerçek; hepsinin bir an önce ders çalışmaya başlaması gerekiyordu. O hafta çok yoğun sınavları vardı. Bir hafta süreyle deli gibi ders çalıştılar.  </p>
			<p class="paragraf">Bu yoğunluk nedeniyle annesinin ona verdiği mektup, Olcay’ın aklına hiç gelmemişti. Sınav zamanına kadar tek bir kelime çalışmadıkları için artık panik hâlinde koşturmakta ve sınavdan başka birşey düşünememekteydiler.   </p>
			<p class="paragraf">Öte yanda Olcay’ın mektubu annesinin elinden düşmüyordu. Sık sık onu cebinden çıkarıyor, özenle açıyor ve tekrar tekrar okuyordu. Oğlu, annesine olan özlemini tüm çıplaklığıyla anlatmış, duygularını satırlara dökmüştü. Mektubu yine çıkardı ve kim bilir kaçıncı kez okumaya başladı:   </p>
			<p class="paragraf">Olcay’ın annesine mektubu şöyleydi:  </p>
			<p class="paragraf"><span class="CharOverride-8">“Annem...  </span></p>
			<p class="paragraf"><span class="CharOverride-8">Bu sessizliğin daha ne kadar sürecek, bilmiyorum ama bir gün çocukluğumda bana söylediğin şarkıları senin güzel sesinden tekrar dinlemeyi inan çok istiyorum. Her cümlemi gözlerinle onaylıyorsun ve o eşsiz sevgini hiçbir şeye değişmeyeceğim gülümsemenle gösteriyorsun. Onlar da çok kıymetli, çok elzem benim için elbette ama artık yanımda ol, artık yanında olayım istiyorum. Liseye başladığımdan beri yalnız ve başka başka insanların sevgileriyle doyurmaya çalışıyorum kendimi. Önce yurtta arkadaşlarla kalmalar, ruh doktorumla haftada iki kere yapılan seanslar, şimdi ise tek başıma kaldığım, arkadaşlarımın beni ara sıra ziyarete geldiği bu sessizliğin koca bir uçuruma dönüştüğü evde ne zaman içine düşsem, bir yerlerim kırılmış, ayılıyorum.  </span></p>
			<p class="paragraf"><span class="CharOverride-8">Yaşadığımız o kara günün her gece kâbus gibi beni uyandırmasına rağmen yıkık ruh sağlığımla ayakta durmaya çalışıyorum...  </span></p>
			<p class="paragraf"><span class="CharOverride-8">Birçok arkadaş edindim; yıllarca ve hepsinin hikâyelerini dinledim. Hatta bazılarını resmettim ve gördüm ki kimse benim sahip olduğum anne gibi duru ve ne kadar zorluk karşında olursa olsun sadakatinden vazgeçmemiş bir anneye sahip değil. Seninle ne kadar gurur duysam az. Birçok kötü baba hikâyesi dinledim elbette ama senin gibi kötülüğün karşısında bir damla bile saflığını yitirmemiş ve çocuklarından başka sevgi dilememiş ya da onları dayanamayıp terk etmemiş anne yok. O bir tek sensin annem. Hepsi sonunda pes etmiş ve seçtikleri herhangi bir yolla gitmişler. Ya evlatlarının hayatlarından ya da bu hayattan gitmiş hepsi... Ama sen hep bizimle kaldın, aklını ve kalbini bizim sevgimiz dışında başka bir sevgiyle doldurmadın ve ben sana âşığım annem...  </span></p>
			<p class="paragraf"><span class="CharOverride-8">Benim değerlim; hatırlar mısın, ben ortaokuldan eve döndüğümde daha içeri girmeden kapıda karşılardı benim için yaptığın kek kokusu... Hatta yalnız beni değil, tüm mahalleyi… Daha ben çalmadan açardın kapıyı, kocaman gözlerin gülerek bakardı yüzüme... İşte onu çok özledim...  </span></p>
			<p class="paragraf"><span class="CharOverride-8">Anne, biliyor musun, uzun zamandır felsefeye merak saldım; Aristotales’in bir sözü ‘Doğa başluğu kabul etmez’ lafı aklımı kurcalayıp duruyor... İçimdeki bu boşluğu neyin dolduracağını çok merak ediyorum.  </span></p>
			<p class="paragraf"><span class="CharOverride-8">Ben doğanın ta kendisiyim ve sensiz kocaman bir boşlukta, nereye savrulduğumu bilmiyorum... Gel artık, gel de ikimizi de kurtar bu kahrolası boşluğun içinden, çünkü boşluk çok karanlık ve karanlıkta yol bulmak kolay değil...  </span></p>
			<p class="paragraf"><span class="CharOverride-8">Benim gülleri kıskandıracak güzelliği olan annem...  </span></p>
			<p class="paragraf"><span class="CharOverride-8">Benim sesi bülbülleri gıpta ettirecek olan annem...  </span></p>
			<p class="paragraf"><span class="CharOverride-8">Benim değerlim...  </span></p>
			<p class="paragraf"><span class="CharOverride-8">Konuş benimle artık, kıymetlim...  </span></p>
			<p class="paragraf"><span class="CharOverride-8">Sevgimi anlatırken belki şaçmalıyorum biraz ama sözcükler yitik kalıyor senin gibi eşsiz, güçlü ve kalbi sadece benimle dolu olmuş olan kadını anlatmaya. O kadına olan sevgimi anlatmaya sözcükler yetersiz, boynu bükük, çaresiz kalıyor.  </span></p>
			<p class="paragraf"><span class="CharOverride-8">Senin bende en sevdiğin yerim gözlerim ve gözlerim sensin...  </span></p>
			<p class="paragraf"><span class="CharOverride-8">Oğlun…”</span>  </p>
			<p class="paragraf">Annesi, oğlundan aldığı bu mektupla mest olmuş ama oğlunun tasvir ettiği anne olup olmadığının endişesine bürünmüştü. Bir yandan iç çekerek ağlayan Feride, bir yandan da çılgın gibi gülüyordu. Hastanedeki bazı işlerini hâlletmek için uğrayan Asude, bahçede Feride’yi gördü. Bir bankın etrafında garip hareketler yapıyordu. Telaşla onun yanına gitti ve konuşmak istediğini söyledi. Feride yine konuşmayı reddedip yazıyla karşılık vermek istedi. Elindeki küçük deftere, “Oğlumun güzel sözleri var, bakın okuyun.” yazdı ve Asude’ye uzattı. Feride’nin yüzünde biraz mutluluk, biraz hüzün, karmaşık duyguların yansıması vardı. Asude kötü bir şey olmadığını görünce rahatladı.   </p>
			<p class="paragraf">Feride, mektubu ilk okuduğundan beri çok garip duygular içindeydi. Oğluna yazdığı mektuptan pişmanlık duyuyor, düşündükçe çılgına dönüyordu. Zaten iyi olmayan ruh hâli giderek fenalaşıyor, bunaldığı anlarda kendini hastanenin koridorlarına atıyor; amaçsız, hedefsiz, koşar adımlarla dolaşıyordu.   </p>
			<p class="paragraf">O gün Asude’den ayrılıp odasına gittiğinde de üzerinde hâlâ mektubun etkisi vardı. Verilen ilaçların bir kısmını içmiş ama çoğunu da saklamıştı. Ceplerini kurcaladı, biriktirdiği ilaçlarını avucuna doldurdu ve hepsini birden yuttu. Üzerindeki bunalım giderek artmaya başladı. Yastığını, yorganını sımsıkı tutup yere fırlattı, odanın kapısını açtı ve kendini yeniden koridorlara bıraktı. Çılgın gibi koşuyordu. Koridorun bir ucuna geldiğinde akvaryumun sonuna gelmiş balık gibi dönüyor ve koridorun öteki ucuna doğru yeniden koşmaya başlıyordu. Bir ara gözüne merdivenler ilişti. Hızla yukarı tırmanmaya başladı. İkinci kat, üçüncü kat… Katlar bitmişti ama yukarıya uzanan bir merdiven daha vardı. Hızla onu da tırmandı. Eski bir kapı, yolunu kesiyordu. Kapıyı biraz zorladı, açtı. Çatıdaki terasa gelmişti. Terası çevreleyen, diz hizasında incecik bir duvar vardı. Çocukluğunu anımsadı. Çocukken de sokakta, bahçede ne zaman böyle bir duvar görse üzerinde dengesini tutturarak yürümeye çalışırdı. Çocuksu bir şevinçle duvarın üstüne çıktı; bir ip cambazı dikkatiyle ayaklarını düşünerek, yavaş yavaş, tek tek atmaya, duvar üzerinde yürümeye başladı. İki kolunu kanat gibi yanlara açmış, dengesini sağlamaya çalışıyordu. Uzaktan şehrin ışıkları ve gürültüsü geliyor, onu şehre davet ediyordu. Gözlerini sıkıca kapadı, o acılarla dolu o şehre değil, kendi hayalindeki bir yerlere yürümek istiyordu. Bahçedeki çam ağaçlarının arasından süzülen rüzgâr başını döndürüyordu. Bir an rüzgârdan mı, yoksa biraz önce içtiği ilaçlardan mı, nedeni belli olmayan bir uğultu kapladı Feride’nin beynini. Başı şiddetli bir şekilde dönmeye başladı. Artık adım atamıyor, duvarın üzerinde düşmeden durabilmek için çabalıyordu. Bir an kendini kaybetti ve çatıdan aşağıya düştü.  </p>
			<p class="paragraf">Feride, bahçe betonu üzerinde saçları darmadağın ve kanlar içinde boylu boyunca yatıyordu.   </p>
			<p class="yildiz">* * *  </p>
			<p class="paragraf">Olcay’ın kulağındaki ağrı gittikçe daha kötü oluyordu. Kulağı kızarmış, şişmiş ve iltihap bağlamıştı. Sancısı dayanılacak gibi değildi. Kız arkadaşlarından birinin, “Ne oldu sana? İğrenç görünüyorsun!” deyip ona tiksinerek bakması, Olcay’ı kötü etkilemişti. Hemen koşup tuvaletteki aynada kendini incelemeye başladı. Görüntüsünden hoşlanmayan Olcay, madde kullandığı için doktora da gitmekten çekiniyordu.   </p>
			<p class="paragraf">Kullandığı maddelerin etkisine rağmen saatlerce ders çalıştıktan sonra okula gitmek için giyindi, üzerine de montunu giydi. Bu mont, en son annesini görmeye giderken giydiği mont idi. Yolda ellerini cebine attığında mektubu fark etti. Hemen açıp okumak istedi ama sınava geç kalıyordu. Mektubu tekrar cebine koydu, okulun yolunu tuttu. Günlerden cuma idi. Son sınavları da bitmişti. Sınavdan sonra Olcay, sessiz sakin bir yer bulup annesinin ona yazdığı mektubu okumaya başladı…  </p>
			<p class="paragraf">Annesinin Olcay’a mektubunda şunlar yazıyordu:  </p>
			<p class="paragraf"><span class="CharOverride-8">“Oğlum…  </span></p>
			<p class="paragraf"><span class="CharOverride-8">Güzel gözlüm benim. Bu okuyacağım mektubu belki pek sevmeyeceksin ama artık gözlerine baka baka senden birşey gizlemek istemiyorum. Senden bir şeyler saklamak, sana yalan söylemek gibi hissettiriyor bana.  </span></p>
			<p class="paragraf"><span class="CharOverride-8">Biliyorum, yanlış yapmıştım ama oldu ve ben zamanı geri alamadım. Hayat bazen çok acımasız olur ve yanlış kararlar aldırır insana. Benimki de öyle oldu.  </span></p>
			<p class="paragraf"><span class="CharOverride-8">Babanın bize olan sevgisizliği sürüklemişti belki de bu yanlışa beni…Bilmiyorum ama yanlıştı, bunun farkındayım.  </span></p>
			<p class="paragraf"><span class="CharOverride-8">Belki de onun dediği gibi benim iffetsizliğimdi. Belki de gerçekten ben şeytandım, hepsi bu yüzdendi ama artık itiraf etmeliyim ki, kardeşinin babası başkasıydı. Baban başka bir adamla olan ilişkimi öğrenmiş ve yıllar önce o senin de kolunun kırılmasına neden olan dayağı atmıştı bana. Henüz Ece doğmamıştı. O olaydan birkaç yıl sonra, ben yine kalbime yenik düşmüştüm. Ardından Ece’me hamile kaldım. Baban hiçbir şey fark etmemişti. Ece’min canına son verene kadar bilmiyordu kendi kızı olmadığını… Hâlâ da bilmiyor.   </span></p>
			<p class="paragraf"><span class="CharOverride-8">Sen benim kalbimsin, lütfen beni affet güzel gözlü oğlum…  </span></p>
			<p class="paragraf"><span class="CharOverride-8">Annen...”</span>  </p>
			<p class="paragraf">Olcay mektubu okuduğu andan itibaren tuhaf davranmaya başladı. Uzun bir süre okuduklarına inanamadı. Sakinleşmek için elinden geleni yapıyordu ama olmuyordu. Aklındakiler yetmiyormuş gibi kulağındaki sızı gittikçe büyüyordu ve artık hiçbirini kaldıramıyordu. Ceketini aldığı gibi annesine hesap sormaya, hastaneye gitti. Hastaneyi gecenin bir yarısı ayağa kaldırdı ve annesinin doktorunu buldu. Doktor Murat, oldukça endişeli görünüyordu. Olcay’ın vereceği tepkiden korkarak, tedbirli davranmaya çalışıyordu. Sonuçta Olcay; terapi görmekte olan, ruh sağlığı bozuk bir genç sayılırdı. Ancak durumun bir şekilde açıklanması gerekiyordu.  </p>
			<p class="paragraf">Doktor Murat, “Nasıl söyleyeceğimi bilemiyorum ama çok üzgünüm… Maalesef annenizi kaybettik… Başınız sağ olsun…”  </p>
			<p class="paragraf">Olcay, söylenenleri anlamaya çalışıyordu. Doktor, annesini kaybettiklerini söylüyordu. “Ne demekti bu? Yoksa bir daha onu göremeyecek miydi? İntihar mı etmişti?”  </p>
			<p class="paragraf">Çılgına dönmüştü Olcay. Yine taş, duvar, ne varsa dünyada onun üzerine çöküyor gibiydi. Çığlıklar atmaya başladı. “Nasıl? Ne zaman?”… Kendi kendine ardı arkası kesilmeyen sorular sordu.  </p>
			<p class="paragraf">Feride’nin ölümünden sonra iki hafta geçmiş ve Olcay’ın ancak haberi olabilmişti. Arkadaşlarıyla çiftlikte geçen bir hafta ve daha sonraki sınav haftasında telefonunu dış dünyaya kapatığı için kendisini arayan hastane yönetimi Olcay’a hiçbir şekilde ulaşamamıştı. Cenaze ve her türlü işlemle avukatın yanısıra Asude de yakından ilgilenmiş, Olcay’ın bu olaydan en hasarsız şekilde çıkabilmesi için elinden geleni yapmıştı.   </p>
			<p class="paragraf">Olcay’ın hastaneye gelmesiyle Asude’ye de haber gitmiş, Asude onu izlemeye almıştı. Olcay hastaneden aldığı bilgiyle annesinin mezarlığına gitti. Asude de belli bir uzaklıktan onu izliyordu. Olcay ağlayarak mezarlığa girdi, annesinin mezarını buldu. Mezar başındaki haykırışları Asude’yi de duygulandırdı, o da ağlamaya başladı. Sanki bir yerden, bir şeylerden kendini hatırlıyor gibiydi. Annesini kaybettiği andaki gibiydi her şey. Onun annesi de pencereden atlamıştı. “Olcay ile ne çok kötü ortak yanımız var.” diye düşündü.  </p>
			<p class="paragraf">Olcay’ın kafası karmakarışıktı. Annesini kaybetmiş olmanın acısı, mektupta yazdıklarından dolayı duyduğu öfke ve annesinin intihar ettiği düşüncesi Olcay’ı annesine karşı daha acımasız yapmıştı.   </p>
			<p class="paragraf">Mezarın başında avazı çıktığı kadar bağırıyordu, “Hani sen beni çok seviyordun, yalancı kadın? Çık dışarı oradan, hesap vereceksin bana! O adam gel gidelim dese, beni bırakacaktın değil mi? Sen benim aklımdaki tek melek yüzdün, meğer babam haklıymış. Şeytanmışsın, senden nefret ediyorum. Yıllarca kocaman bir yalanla büyütmüşsün beni. Sahte bir meleğe inandırmışsın. Bir tek beni sevdiğini söyleyerek kandırdın, sonra da kolayı seçip öldürdün kendini. Sen de diğerleri gibi çıktın. Kalk, hesap ver bana!”  </p>
			<p class="paragraf">Gece yarısına kadar hem ağlayıp hem de annesine öfkesini kusan Olcay, annesinin mezarının dibinde yorgunluktan sızakaldı.  </p>
			<p class="paragraf">Olcay, o geceyi annesinin mezarında, zifiri karanlıkta ölümle koyun koyuna geçirirken, arabanın içinde bekleyen Asude kendini daha fazla tutamadı. Korkuyordu ama Olcay’ı orada daha fazla bırakamazdı. Kendi evine götürmesi imkânsızdı. Her yer Feride ve Funda ile ilgili dosyalarla kaplıydı. Olcay bunları görürse ona hesap veremezdi. Olcay’ın yanına gitti:  </p>
			<p class="paragraf">“Olcay, Olcay, tatlım…”  </p>
			<p class="paragraf">Olcay ses çıkarmadı. Asude, dizlerinin üzerinde yere çömeldi: “Olcay, haydi uyanman lazım.” dedi.  </p>
			<p class="paragraf">Olcay ensesinde duyduğu sesle irkildi. Gözlerini açtığında her şeyin gerçek olduğunun ne yazık ki farkındaydı. Annesi artık yoktu. Kardeşinin babası, bir başkasıydı. Annesine Olcay’ın sevgisi yetmemiş, başka bir adamı sevmişti. Annesi, Olcay’ın aklındaki gibi bir kadın değildi. Her şey Olcay için koca bir yalandı.  </p>
			<p class="paragraf">Ancak gerçek olan bir başka şey daha vardı: Asude orada, yanındaydı. Olcay gerçekle rüya arasında kalmış gibi Asude’ye dokundu. Asude gerçekti, oradaydı. Göğsüne başını dayadı, gözlerini kapattı. O sırada Asude için için ağlamaya başladı. Bir eliyle ona sarılıyor, diğeriyle de Olcay’ın başını okşuyordu. Asude, “Haydi tatlım, burada uyuyamazsın.” dedi.   </p>
			<p class="paragraf">Asude’nin arabasına bindiler. Yol boyu Asude’nin kucağına başını koydu ve öyle kaldı Olcay. Asude hem araba kullanıyor hem de onun saçlarını okşuyor, sakinleştirmeye çalışıyordu.   </p>
			<p class="paragraf">Olcay’ın yeni evini ilk kez gördü. Pek eşyası yoktu. Sade ve geniş bir evdi. Asude kendi evine bu kadar yakın oturduğunu bilmiyordu Olcay’ın. Onu yatağına yatırmadan önce soydu. Olcay sarhoş gibiydi ama Asude, Olcay’ın sarhoş hâlini de bilirdi.   </p>
			<p class="paragraf">“Bu kez bir garipsin Olcay.”  </p>
			<p class="paragraf">Olcay yine ses çıkarmadı.   </p>
			<p class="paragraf">Asude, Olcay’ın saçlarını okşamaya devam ediyordu. Kulağının hâli dikkatini çekti.   </p>
			<p class="paragraf">“Olcay, bu kulağına ne oldu böyle, ne yaptın buraya?”  </p>
			<p class="paragraf">Olcay cevap vermedi.  </p>
			<p class="paragraf">Asude üstelemedi. “Neyse uyu bakalım, sabah anlarız.”  </p>
			<p class="paragraf">Ertesi sabah Olcay uyandığında içeriden çok güzel kokular geliyordu. Rüya değildi, Asude oradaydı.  </p>
			<p class="paragraf">“Günaydın Küçük Prens.”  </p>
			<p class="paragraf">Olcay, mosmor gözleriyle çok berbat görünüyordu. Mutsuz bir sesle “Günaydın.” diye cevap verdi.   </p>
			<p class="paragraf">Asude: “Kendime benzettim seni. Benim tepkilerimi veriyorsun.”  </p>
			<p class="paragraf">Olcay gülümsemeye çalıştı.  </p>
			<p class="paragraf">Asude ona kızgın kızgın bakarak, “Ot burada!” deyip, olduğu yerden bulup çıkardı. “Eroin burada!” deyip onu da bulunduğu yerden çıkardı, “Hap burada!” deyip onu da bulunduğu yerden çıkarırken, “Neler oluyor Olcay? Bunlar ne? Ne ara başladın bunlara?” diye sordu bağırararak…  </p>
			<p class="paragraf">Olcay: “Hiç sırası değil bunun.”  </p>
			<p class="paragraf">Asude: “Tamam, üzerine gelmek istemiyorum ama lütfen dikkat et, abartma bari, sadece birini kullan. Şoka girdim bunları görünce. Batuhan da kullanıyor değil mi? Onun başının altından çıkmıştır bütün bunlar. Bugün akşama kadar buradayım.”  </p>
			<p class="paragraf">Olcay: “Neden akşama kadar? Gece de kal.”  </p>
			<p class="paragraf">“Biletim var, akşam yola çıkmam lazım. Yarın sabah bir toplantıya gideceğim ve birkaç gün orada kalabilirim. Önemli bir durum!”  </p>
			<p class="paragraf">Olcay tepkisiz bir şekilde Asude’yi dinliyordu. Asude devam etti: “Olcay, annenin durumunu ikimiz de biliyoruz. Senin yaşadıklarını ben senden daha küçükken, tam ergenliğimde yaşadım ve tek başınaydım. Doktorum ya da arkadaşım yoktu ve Allah’ın soğuk memleketlerinden birindeydim. Benim gibi ol demiyorum, bunun için sana verecek bir ilacım da yok ama sen zaten kendini uyuşturmanın yolunu bulmuşsun. Hani ne oldu, dünyaya adını kazımak için neler yapıyorsun? Hiç… Lütfen toparla kendini. Yoksa her gün gelip burada akşama kadar dırdır yaparım, ona göre.”  </p>
			<p class="paragraf">Olcay bu sefer gerçekten gülümsedi: “İyi ki geldin. Sahi sen nasıl bildin benim orada olduğumu?”  </p>
			<p class="paragraf">Asude, “Kurcalama orasını, ben bilirim.” diye geçiştirmeye çalıştı bu soruyu…  </p>
			<p class="paragraf">Olcay kaşlarını çattı ve “Bu konuyu tekrar konuşucağız Asude Hanım.” dedi.  </p>
			<p class="paragraf">Asude: “Elbette Olcay Bey.”  </p>
			<p class="paragraf">Olcay, masanın üzerine baktı ve “Mektup nerede?” dedi.  </p>
			<p class="paragraf">Asude, “Kaldırdım.” dedi.  </p>
			<p class="paragraf">“Okudun mu?”  </p>
			<p class="paragraf">“Evet, sakıncası yoktu umarım?”  </p>
			<p class="paragraf">“Hayır, yoktu.”  </p>
			<p class="yildiz">* * *  </p>
			<p class="paragraf">Asude, üstünde Olcay’ın pijamaları etrafı toparlamaya çalışırken Olcay her zamanki garip sorularını ve cevaplarını Asude’ye aktarmaya başladı.  </p>
			<p class="paragraf">“Kadınlar din kitaplarında hep kötü, günahkâr olarak yazılır. Eskiden okuduğumda bu soruya cevap veremezdim ama şimdi verebiliyorum.”  </p>
			<p class="paragraf">Asude: “Neymiş cevabın?”  </p>
			<p class="paragraf">Olcay: “Kitaplar haklı! Kadınlar gerçekten katlanılamaz ve her zaman insanları günaha ve yanlışa götüren canlılardır.”  </p>
			<p class="paragraf">Asude: “Annen sadece başka bir adamı sevmiş. Çünkü baban ona kötü davranıyordu Olcay, bunu anlaman lazım.”  </p>
			<p class="paragraf">“Belki bu yüzdendir kötü davranması. Belki bir sürü kişiyle birlikteydi, ondan sürekli dayak atıyordu.”  </p>
			<p class="paragraf">“Bunu araştırmamız lazım. Ayrıca o zaman da annen kötü biri demek anlamına gelmez bu. Herkes istediği gibi yaşama özgürlüğüne sahiptir.”  </p>
			<p class="paragraf">“Hayır, nasıl hukuk kuralları varsa ve uymak zorundaysak, belli bir çizgimiz de var. Bütün toplumların var ve biz biraz daha katıyız diğerlerine göre. Bu yüzden nerede yaşıyorsan, oraya ayak uydurmak zorundasın.”  </p>
			<p class="paragraf">Asude: “Off, tartışamayacağım seninle, pes!” deyince Olcay yeniden gülümsedi.  </p>
			<p class="paragraf">“O aklını hayalin için kullan, başka bir şey için değil!” diye de ekledi Asude…  </p>
			<p class="yildiz">* * *  </p>
			<p class="paragraf">Asude, bilgisayarını açıp çalışmaya başladı. Olcay hiç iyi değildi ama dün annesinin öldüğünü öğrenmesi neyi değiştirmişti? Hiçbir şeyi... Olcay, özlem bile hissetmediğini fark etti bir anda. Aslında yapayalnız kalacakken, Nurhayat onu yurda göndermiş ve arkadaş edinmesini kolaylaştırmıştı. Nurhayat’a bir kez daha teşekkür etti içinden. İyi ki yurtta kalmıştı. Böylece hem okumuş, hem de arkadaşlar edinmişti. Şimdiki evinde annesiyle ilgili hiçbir anısı yoktu. Oysa çocukluğunun geçtiği evde kalmış olsaydı, her an bir odadan annesi çıkacakmış gibi düşünecekti. Kalbinde tarifi zor bir acı vardı elbette. Her yer hüzün kaplıydı ama daha kötüsü de olabilirdi. Kendi kendine içinden konuşan Olcay’ın sesini, Asude’nin “Kahve içer misin?” sorusu kesti.  </p>
			<p class="paragraf">Olcay bir an ayıldı: “Evet, çok güzel olur.”  </p>
			<p class="paragraf">Asude: “Kokuttum seni. Dalmıştın sanırım?”  </p>
			<p class="paragraf">Olcay: “Evet, düşünüyordum.”  </p>
			<p class="paragraf">Asude: “İyi yapıyorsun. Bu aralar kimse böyle şeyler yapmıyor. Anlat bakalım düşüncelerini.”  </p>
			<p class="paragraf">Olcay: “Biz insanlar kötüyüz biliyorsun ve sadece kendimizi düşünüyoruz. Mesela annemin gitmesi bu dünyadan, ilk bana ‘Ben ne yaparım onsuz?’ diye düşündürttü. ‘Sen nereye gittin anne, başına ne gelecek?’ diye düşünmedim.”  </p>
			<p class="paragraf">Asude: “Hımmm.”  </p>
			<p class="paragraf">Olcay: “Hımmm ya! Biz böyle yaratıklarız. Yani tehlike varsa, en sevdiğimizi dahi bir kenara atar, kaçarız. ‘Ben her zaman yanındayım senin,’ deriz ama asla kimsenin yanında olmayız, birisi hayatımızdan gitmek istediğinde… ‘Gitme, orada çok canın yanar!’ demeyiz. ‘Ben sensiz ne yaparım?’ deriz. Biz böyle yaratıklarız.”  </p>
			<p class="paragraf">Asude: “Şu ana kadar dediklerinin tıpkısının çeşit çeşitlerini dinledim. Ondan sana şaşırmış ifadesi yapamıyorum. Lâkin güzel olan şu ki, herkesten çok daha çabuk büyüyorsun. Tabi güzel dedim ama ne derece güzel bilemem. Belki kötü bir durum da olabilir, seni incelemem lazım durumu yorumlamam için.”  </p>
			<p class="paragraf">Olcay: “Bana da fare muamelesi yapma!”  </p>
			<p class="paragraf">Asude: “O ne demek şimdi?”  </p>
			<p class="paragraf">Olcay: “Hastalarına yardımcı oluyor musun, olmuyor musun bilmem ama bazen bazı konuşmalarında onları, bulduğun bir ilacı denemek için ya da bulduğun bir hastalığı gözlemlemek için kullandığını düşünüyorum. Beni ilgilendirmez, bu senin işin tabii ki ama bana yapma lütfen.”  </p>
			<p class="paragraf">Asude: “Pek haksız sayılmazsın ama ben kendimi dahi bu durumun içine koyuyorum. Yani incelenmesi gereken bensem dahi incelenmeliyim. Gerekirse ben de senin deyiminle fare olurum, sorun yok. Bana göre aşağılayıcı bir durum değil canım.”  </p>
			<p class="paragraf">Olcay: “Aşağılayıcı değil belki ama rahatsız edici. Bu arada benim CD’lerim nerede?”  </p>
			<p class="paragraf">Asude: “Nereden aklına geldi şimdi? Bugünün konusu değil hem o. Şimdilik geçici bir süre ateşkes imzaladık. Alışveriş bittiğinde kalıcı olarak imzalayacağız ve herkes işine bakacak. Kimse kimseyi tekrar görmeyecek.”  </p>
			<p class="paragraf">Olcay: “Nasıl, ne demek oluyor bu? Buna izin vermem.”  </p>
			<p class="paragraf">Asude: “Nasıl izin vermem?”  </p>
			<p class="paragraf">Olcay: “Farkında ol ya da olma ama ben her zaman senin yakınındaydım. Seni hep izledim. Sapık gibi yapmadım bunu ama ara ara seni görmeye geldim.”  </p>
			<p class="paragraf">Asude: “Bunu bilmiyordum. Neden geldin, gerek var mıydı?”  </p>
			<p class="paragraf">Olcay: “Sende bana ait bir şey değil, bir sürü şey var Asude!”  </p>
			<p class="paragraf">Asude: “Bana bak! Her şeyi yaşadık ve birbirimizi de incitip bitirdik. Sonuca da gitmemiz gerek. Artık bitti! Şu değiş tokuş işini bitirirsek…”  </p>
			<p class="paragraf">Olcay, Asude’nin sözünü kesti ve “O kart zampara herifle daha rahat fingirdersin eskilerin deyimiyle, değil mi?” diye çıkıştı.  </p>
			<p class="paragraf">Asude kahkaha atarak, “Kim o kart? Ne diyorsun?” diye sordu.  </p>
			<p class="paragraf">Olcay, Asude’yi ara ara takip ettiği dönemlerde Asude bir adamla sık sık buluşuyor, yemek yiyor, uzun uzun sohbet edip onunla vakit geçiriyordu. Aslında bu adam, Asude’nin araştırmalarına yardım eden bir arkadaşıydı. Hem kendi geçmişindeki Cemşit denen adamı, hem de Olcay’ın annesi ve annesinin arkadaşı Funda’yı arıyordu. O dönemde Funda’nın kanserden dolayı çoktan hayatını kaybettiğini öğrenmişti ama aynı zamanda onun bir kitap yazdığını ve bu kitabın notlarını bir banka kasasında sakladığını öğrenmişti. O notlarda Feride’nin hikâyesi yazılıydı. Asude bu notları merak ediyordu elbette ama bugün onları bulmasının çok ama çok daha gerekli olduğunu anladı. Yoksa Olcay bundan sonra annesinden nefret edecekti.  </p>
			<p class="paragraf">Asude, Olcay’ın yanına oturdu.  </p>
			<p class="paragraf">“Kimsem yok benim. Sevgilim yok!” derken Olcay’ın gözlerinin içine baktı. Olcay onun yalan söylemediğini anladı.  </p>
			<p class="paragraf">Olcay: “Peki kim o adam?”  </p>
			<p class="paragraf">Asude: “Bir iş arkadaşı. Bana araştırmalarımda yardım ediyor.”  </p>
			<p class="paragraf">Olcay’ın içi rahatlamıştı biraz ama Asude’nin sözleri onu parçalamıştı. Bu CD alışverişi bitince bir daha görüşmeme fikri onu dehşete düşürmüştü. O an için annesine duyduğu üzüntünün yerini bu korku kapladı.  </p>
			<p class="paragraf">Olcay, “Gitmesen olmaz mı?” diye sordu.  </p>
			<p class="paragraf">Asude: “Dönünce yine geleceğim, söz.”  </p>
			<p class="paragraf">Olcay’ın içi bu son cümleyle biraz daha rahatladı ama bu sefer de kulağındaki ağrının şiddeti artmaya başladı. Ne var ki madde kullanması yasaktı.  </p>
			<p class="paragraf">Asude, Olcay’ın yüz ifadesinden bir sorun olduğunu anladı.  </p>
			<p class="paragraf">Olcay: “Biraz ağrım var.”  </p>
			<p class="paragraf">Asude: “Kulağında iltihap var Olcay ve onu kurutmamız lazım. Bu senin canını yakıyor. Ben hemen çıkıp alırım bir ilaç.”  </p>
			<p class="paragraf">Olcay: “Gitme, kal burada.”  </p>
			<p class="paragraf">Asude: “Beş dakika sürmez.”  </p>
			<p class="paragraf">“Batuhan gelecek, ben ona mesaj atarım, o alır.”  </p>
			<p class="paragraf">Asude: “Tamam o zaman.”  </p>
			<p class="paragraf">Olcay, Asude’nin bir an olsun yanından gitmesini istemiyordu. Birkaç ağrı kesici içti ve Asude’nin tuvalete gitmesini fırsat bilip bilgisayarına baktı. O “pislik” isimli dosya hâlâ oradaydı ve içindeki fotoğraflar, bilgiler çoğalmıştı. Olcay aceleyle bu bilgileri kendi flash belleğine attı ve hiçbir şey olmamış gibi camdan dışarıyı seyretmeye başladı. Penceresi, Bakırköy’ün İncirli Caddesi’ne bakıyordu. Burası hep kalabalık olurdu. Sürekli arabalar, kornalar… Olcay gürültüyü, kalabalığı severdi, şikâyetçi değildi. Şimdi akşamüstü olduğu için yoğunluk iyice artmıştı.  </p>
			<p class="paragraf">Asude, elinde saleple Olcay’ın yanına geldi: “Ağrın nasıl oldu, daha iyi misin?”  </p>
			<p class="paragraf">“İyiyim. Sen burada olduğun sürece ben iyiyim.”  </p>
			<p class="paragraf">Asude gülümsedi ve “Elindekini içtikten sonra biraz uyu istersen. İyi gelir.” dedi.  </p>
			<p class="paragraf">Olcay: “Ben senin hastanım, doktor. Sen ne dersen o. Ama bir isteğim var.”  </p>
			<p class="paragraf">Asude: “İste bakalım.”  </p>
			<p class="paragraf">Olcay: “Kucağında uyumak.”  </p>
			<p class="paragraf">Asude: “Olmuş bil.”  </p>
			<p class="paragraf">Salepi bitiren Olcay, bilgisayarında çalışan Asude’ye çaktırmadan odasına gitti ve iki tane hap aldı. Olcay’ın içeri gittiğini fark eden Asude, “Uyku vakti geldi sanırım.” dedi.  </p>
			<p class="paragraf">Olcay, kapının önünde pijamalarla “Evet.” dediği zaman yaramaz çocuklar gibi görünüyordu.  </p>
			<p class="paragraf">Asude yanına gitti. Ona bir öpücük verdi ve yatağa uzanarak onu da koynuna aldı. Birlikte uyudular…  </p>
			<p class="yildiz">* * *  </p>
			<p class="paragraf">Birkaç saat sonra Asude uyanmıştı ve geç kalmıştı, gitmeliydi. Her ne yaptıysa Olcay uyanmadı, o da kendisine bir not bıraktı.  </p>
			<p class="paragraf">“Acil çıkmak zorundaydım ve her ne içtiysen bir türlü uyanmadın. Gelince hesabı sorulacak Küçük Prens!”  </p>
			<p class="paragraf">Olcay uyandığında Asude’nin evde olmadığını fark etti. Asude ona söz vermişti ama belki de bir daha onu göremeyecekti. Asude’nin yokluğu, annesinin ölümü ve kulağındaki o katlanılmaz acı birleşmiş, Olcay’ın ruhunu kemiriyordu. Yatağının başındaki komodinden bir hap daha aldı. Tuvalete gitmek için ayağa kalktığında, odasındaki kitaplıkta duran zarf “Ben buradayım!” der gibi birden gözüne ilişti. Zarfın içinde annesinin mektubu vardı. Zarfı açtı, her satırı dikkatli dikkatli tekrar okudu. Mektubu elinin içinde öfkeyle kırıştırdı. Asude’nin notunu görmemişti. Ağrısı giderek artıyor, katlanılmaz hâle geliyordu. Yaşadıklarına olan öfkesini evindeki eşyalardan çıkardı. Her şeyi tekmeledi, fırlattı, bütün evi alt üst etti.  </p>
			<p class="yildiz">* * *  </p>
			<p class="paragraf">Bir taksi tuttu ve Batuhan’nın evine gitti. Kapıyı açan Batuhan, Olcay’ın yüzünü görünce şok oldu. O gelmeden önce başladığı tıraşını yarım bıraktı. Yüzünü havlu ile kuruladı.  </p>
			<p class="paragraf">Batuhan, “Al sen şu tozu kullan, uyutur o seni. Ben hemen bir doktor bulup geliyorum.” dedi.  </p>
			<p class="paragraf">Olcay gözüyle arkadaşını onayladı.  </p>
			<p class="paragraf">Batuhan gider gitmez Olcay tozu çekip uyudu. Yaklaşık yarım saat sonra uyanan Olcay banyoya gitti, sanki bir rüyanın içinde gibiydi. Hareketleri tuhaf derecede ağırdı. Aynada kulağını gördü. Daha da çok gerildi. Lavabonun kenarında duran, arkadaşının unuttuğu usturayı fark etti ve eline aldığı gibi kendi kulağını yerinden kopardı. O sırada yaranın içinden etrafa kan ve irin saçıldı. Olcay’ın elleri yüzü, üstü başı, kan ve iltihap içindeydi.  </p>
			<p class="paragraf">Batuhan doktorla birlikte eve döndüğünde Olcay, salondaki koltukta kanlar içinde yatıyordu. Kulağında biriken iltihap ve kanlar suratını kaplamış hâldeydi. Doktor önce çok korktu. “Buna ben bir şey yapamam, dokunamam. Hastane lazım!” dese de madde kullanan gençlerin hastaneye gitme şansları yoktu. Bu yüzden Batuhan, doktoru ikna etti ve yarayı temizleyip kapattılar ama kulağı bulamadılar ki zaten kulağı bulsalar bile doktorun dikebilme imkânı yoktu.  </p>
			<p class="paragraf">Olcay, bir süre Batuhan’nın evinde kaldı. Batuhan, arkadaşının yarasını sabah akşam kendi temizliyordu.   </p>
			<p class="paragraf">Batuhan, arkaşının ihtiyacı olan eşyalarını almak için onun evine gitti ve evdeki dağınıklığı fark etti. Ardından Olcay’ın annesinin ona yazdığı mektubu gördü ve okudu. Okuduklarına inanamayan Batuhan, kendi kendine, “Bu çocuğun başına daha neler gelecek?” diye söylenirken aniden telefonu çaldı.  </p>
			<p class="paragraf">Arayan, Batuhan’ın sevgilisi Simge idi. Simge, yüksek lisans yapmak için Londra’ya gitmişti. Uzun boylu, sarışın ve güzel bir kızdı. Batuhan onu gerçekten çok seviyordu.  </p>
			<p class="paragraf">Simge, telefonda haftasonu geleceğini söyledi. Batuhan buna hem çok sevindi, hem de arkadaşı Olcay onda kalıyordu, ne yapacağını şaşırdı ama sevinci gözlerinden okunuyordu.   </p>
			<p class="paragraf">Batuhan Olcay’ı çok seviyordu. Lisede aynı yurtta birlikte kaldıkları zaman Batuhan’nın babasının iflas etmesiyle her şey altüst olmuş, hatta neredeyse Batuhan okulu bırakacak durumda kalmıştı. O dönem Olcay, Batuhan’nın tüm okul ve dershane giderlerini karşılamıştı. Batuhan ve Olcay arasındaki arkadaşlık bağı o dönemde daha da güçlenmişti.   </p>
			<p class="paragraf">Batuhan, Olcay’ın bazı eşyalarını, orada bulduğu bir valize doldurdu ve evden çıktı. Olcay’ın yanına gittiğinde o hâlâ uyuyordu. Batuhan, arkadaşı için çok endişeliydi…  </p>
			<p class="paragraf">Aradan birkaç gün geçmiş, hafta sonu gelmişti. Batuhan o sabah çok heyacanlıydı. Olcay da artık gitmesi gerektiğini biliyordu, eşyalarını toparlayıp evden ayrıldı. Evine döndüğünde pansuman saati gelmişti. Kendi kendine yapmak için aynanın karşısına geçti, kulağını gördüğünde o ânı hatırladı, o kulağını kestiği ânı…  </p>
			<p class="paragraf">Arkadaşından döneli daha birkaç gün olmuştu. Her şey çok ani gelişmişti. Yaşadıklarına anlam veremiyordu bir türlü. Kendi kendine düşünürken kulağını nereye fırlattığını hatırladı. Şimdi hemen apar topar arkadaşının evine geri dönmeliydi. Batuhan’ın kapısını çaldı, arkadaşı evde yoktu. Kendi anahtarıyla kapıyı açtı ve kulağını kısa bir aramadan sonra düşündüğü yerde buldu. Tam evden ayrılırken arkadaşı geldi, ağlıyordu.   </p>
			<p class="paragraf">Olcay yıllardır Batuhan’ın ağladığını görmemişti ve çok şaşırdı.  </p>
			<p class="paragraf">Olcay: “Neler oluyor, ne bu hâl?”  </p>
			<p class="paragraf">Batuhan: “Boş ver, senin dertlerinin yanında benimki bir şey değil.”  </p>
			<p class="paragraf">Olcay: “Saçmalama, haydi anlat.”  </p>
			<p class="paragraf">Batuhan: “Peki, ben niye sana anlat dediğimde hiçbir şey anlatmıyorsun?”  </p>
			<p class="paragraf">Olcay: “Lan şu kahrolası koca dünyada bir sen varsın benim için anlatacağım, hadi anlat!”  </p>
			<p class="paragraf">Batuhan: “Simge!”  </p>
			<p class="paragraf">Olcay: “Ne olmuş oğlum Simge’ye? Daha dün bin tane fotoğraf atmışsınız instagramdan.”  </p>
			<p class="paragraf">Batuhan: “Evet öyle yaptık.”  </p>
			<p class="paragraf">Olcay: “Çatlatma lan adamı, doğru düzgün anlat şunu!”  </p>
			<p class="paragraf">Batuhan: “Simge geldi, hiçbir sorun yokmuş gibi hafta sonunu benimle geçirdi. Yedik, içtik, eğlendik, yiyiştik, seviştik... Giderken de ‘Ben ayrılmak istiyorum, Londra’da sevgilim var.’ dedi.”  </p>
			<p class="paragraf">Uzun bir sessizlik oldu…  </p>
			<p class="paragraf">Olcay: “Yuh amk. İşte bunlar kadınlar.”  </p>
			<p class="paragraf">Batuhan’ın sesi çıkmıyordu.  </p>
			<p class="paragraf">Olcay: “Sen Pandora’yı biliyor musun Batuhan?” diye sordu.  </p>
			<p class="paragraf">Batuhan, “Bilmiyorum.” der gibi başını salladı.  </p>
			<p class="paragraf">Olcay anlatmaya başladı:  </p>
			<p class="paragraf">“Zeus tarafından insanlığı cezalandırmak için hazırlandığına inanılırmış. Efsaneye göre Zeus, kendinden ateşi çalıp insanlara veren Prometheus’un kardeşi Epimetheus’a balçıktan yapılmış tanrısal güzellik ve zekâya sahip Pandora’yı eş olarak göndermiş. Epimetheus, kardeşinin tüm uyarılarına karşı Pandora ile evlenmiş. Zeus, Pandora’ya evlilik hediyesi olarak topraktan yapılmış, çömlek benzeri bir kavanoz hediye etmiş ama bu kavanoz asla açılmamalıymış. Bir süre sonra merakına yenilen Pandora, kavanozu açmış ve içindeki tüm kötülükler dünyaya yayılmaya başlamış. Ancak son anda kutuyu kapatmış; bu da insanların içindeki umutmuş; kötülüğün yayılmamış olması umudu olmuş. Yani Antik Yunanca’da Tanrılar armağanı anlamına gelen Pandora, biz erkekleri cezalandırmak için gönderilen meraklı kadınmış.”  </p>
			<p class="paragraf">Batuhan, hiç ses çıkarmadan donuk donuk bakarak arkadaşını dinliyordu ve Olcay devam etti:  </p>
			<p class="paragraf">“Yani kardeşim, kadın meraklı bir şeytandır. Kadın, benim annem bile olsa şeytandır. Büyüyünce sanki babama hak vermeye başladım.”  </p>
			<p class="paragraf">Batuhan, Olcay’a tuhaf tuhaf bakarak, “Neden böyle dedi?” diye düşündü.  </p>
			<p class="paragraf">Olcay, “O zaman sıra bende!” diyerek tüm yaşadıklarını arkadaşına sırasıyla anlattı.  </p>
			<p class="paragraf">Batuhan duyduklarına inanamadı ve Olcay’a, “Artık kadınlara savaş açıyorum.” dedi.  </p>
			<p class="paragraf">Kısa bir sessizlik oldu.  </p>
			<p class="paragraf">Batuhan, “Bir buçuk aylık sevgilim olan kızı Londra’da yüksek lisans yapmaya gitmesi için ben ikna ettim bir de lan!” deyince, Olcay kendini tutamadı ve gülmeye başladı.  </p>
			<p class="paragraf">O sırada Batuhan’a bir mesaj geldi. Batuhan okuyunca, sinir bozan bir kahkaha attı.  </p>
			<p class="paragraf">Olcay merak edip telefonu aldı ve baktı. O da gülmeye başladı.  </p>
			<p class="paragraf">Mesajda, Batuhan’ın Simge’ye hediye aldığı telefon ve bilgisayarın taksit ödemesi zamanının geldiğine dair uyarı gelmişti.  </p>
			<p class="paragraf">Olcay: “Biz erkekler…”  </p>
			<p class="paragraf">Batuhan: “Tamam lan… Salağız lan… Malız lan biz… Ben gündüz okuyorum, akşam ve hafta sonu çalışıyorum. Peki neden? Beni düzüp bırakan kıza bilgisayar ve telefon almak için mi? Daha güzel mekânlarda yemek yedirebilmek için mi?”  </p>
			<p class="paragraf">Yeniden bir sessizlik daha oldu.  </p>
			<p class="paragraf">Olcay: “Yarın okula gidebilir miyiz sence?”  </p>
			<p class="paragraf">Batuhan: “Gideriz ya. O değil de ben acıktım. İşe de gitmek istemiyorum… Ne yesek? Pizza mı yesek?”  </p>
			<p class="paragraf">Olcay: “Olur, ben de acıktım. İşe de bir şey uydururuz.”  </p>
			<p class="paragraf">Batuhan: “Tamam, sipariş veriyorum. Sen de Fırat’a haber ver, belki gelir. Ona da sipariş vereyim, yoksa bizi aç bırakır, yer hepsini.”  </p>
			<p class="paragraf">Olcay: “Tamam yazıyorum. Sen de artık bırak şu işi. Paran mı yok? Ben destek olurum sana.”  </p>
			<p class="paragraf">Batuhan: “Destek olacağını biliyorum Kanka, ama şimdi bu konuyu konuşmanın hiç sırası değil.”  </p>
			<p class="paragraf">İki arkadaşın konuşmaları Asude’nin mesajıyla bölündü.   </p>
			<p class="paragraf">Olcay, “Bak şeytanların başı da mesaj çekti işte.” diyerek güldü.  </p>
			<p class="paragraf">Batuhan: “Kusura bakma da öyle şeytan baş üstüne, hehehe.”  </p>
			<p class="paragraf">Olcay: “Bu özel bir şeytan, bizim gibi. Bir tek görüntüsü kadın.”  </p>
			<p class="paragraf">Batuhan: “Gerçekten ilişkiye bakışı erkek gibi Asude’nin. Darısı başıma.”  </p>
			<p class="paragraf">Güldüler.  </p>
			<p class="paragraf">Olcay: “O ne domuzdur o, bakma sen öyle güzel göründüğüne.”  </p>
			<p class="paragraf">Batuhan: “Çekilir dert olmasa sen çekmezdin.”  </p>
			<p class="paragraf">Olcay: “Bak o doğru. Özlemiş, gitmek lazım.”  </p>
			<p class="paragraf">Batuhan: “Haklı kız.”  </p>
			<p class="paragraf">Olcay, Asude’ye “Yemek yiyip hemen geliyorum.” mesajı attıktan sonra kendini biraz tuhaf hissetti. Asude ne tepki verecekti onun bu görüntüsüne? “İster mi beni eskisi gibi?” diye düşündü. “Belki de yarayı görünce benden tiksinecek.”  </p>
			<p class="paragraf">O sırada gelen pizzacının kapıyı çalmasıyla Olcay’ın aklından geçen bütün düşünceler kayboldu. Olcay ve Batuhan, o gün oynanan basket maçını açtıkları gibi hem maça yorum yapıyorlar, hem de pizza yiyorlardı. Sanki biraz önceki dertli insanlar onlar değildiler. Maçın bitmesiyle Olcay, Asude’nin evinin yolunu tuttu.   </p>
			<p class="paragraf">Asude arabadan inerken Olcay onu fark etti ve ona doğru yürüdü. Asude epeyce yorgun görünüyordu.   </p>
			<p class="paragraf">Olcay: “Selam domuzcuk. Nereden geliyorsun bu saatte?”  </p>
			<p class="paragraf">Asude, Olcay’ın sesiyle biraz irkildi. “Selam Küçük Prens.” dedi ve onu öptü. “Ofisten geliyorum. Çok çalıştım bugün. Her yerim ağrıyor.”  </p>
			<p class="paragraf">Olcay: “Sana masaj yaparım, hepsi geçer.”  </p>
			<p class="paragraf">Asude: “Buna hayır diyemeyeceğim. Bagajdan bavulumu alır mısın?”  </p>
			<p class="paragraf">Olcay: “Tabii ki. Yine seyahatteydin sanırım?”  </p>
			<p class="paragraf">Asude: “Hayır, birkaç hafta öncesinde gitmiştim ama bavulu eve taşıma cesaretim olmadı bir türlü.” dedi ve Olcay’ın kaşkolunun altındaki sargı bezini fark etti.   </p>
			<p class="paragraf">Olcay gülerek: “Beni bekledin yani taşımam için.” dediği sırada Asude, “Bir dakika. O nedir?” diye sordu.  </p>
			<p class="paragraf">Olcay: “Ne nedir?”  </p>
			<p class="paragraf">Asude: “O kulağındaki nedir?  </p>
			<p class="paragraf">Olcay: “Küçük bir kaza. Boşver.”  </p>
			<p class="paragraf">Asude: “Ne demek boşver!”  </p>
			<p class="paragraf">Olcay: “Off Asude!”  </p>
			<p class="paragraf">Asude: “Oflamayı kes, hadi yukarı!”  </p>
			<p class="paragraf">İki sevgili, Asude’nin evine çıktılar. İkisi de yorgun ve hiç olmadıkları kadar keyifsiz görünüyordu. Asude Olcay’a yaklaştı. Yavaşça kulağının üzerindeki bandajı açtı. Yarayı gördüğünde korkunç derecede midesi bulandı ama bunu Olcay’a kesinlikle fark ettirmedi. Kulağın yerinde olmadığını ve o bölgenin garip bir şekilde dikildiğini fark ettiğinde tepki gösterdi:  </p>
			<p class="paragraf">“Hangi doktor bunu dikti böyle özensiz?”  </p>
			<p class="paragraf">Olcay: “Gece Batuhan bulmuş birini, getirmiş. Adam korkmuş önce, yapamam demiş ama zorla yaptırmış işte.”  </p>
			<p class="paragraf">Asude: “Belki doktor bile değildir. Mahalle çıkıkçısı falandır.”  </p>
			<p class="paragraf">Olcay: “Yok canım. Batuhan saf çocuktur tamam ama dikişi de çıkıkçıya attırmaz yani.”  </p>
			<p class="paragraf">Asude, ecza dolabından pansuman malzemelerini getirdi ve Olcay’ın yarasına pansuman yaptı. Temiz bir gazlı bezle yarayı kapattı. Onun bu haline dayanamadığı için hiç CD konusunu açmadı. Olcay’a iyi gelmeye çalışıyordu. Onun yüzünde, boynunu ellerini gezdiriyordu ki; Olcay, “Hani benim nar şarabım?” diye sordu.  </p>
			<p class="paragraf">Asude, hiçbir şey olmamış gibi davranması gerektiğini biliyordu, “Ooo Küçük Prens, iyi alıştın bakıyorum.”  </p>
			<p class="paragraf">Olcay: “Sen demek, nar şarabı demek kraliçem.”  </p>
			<p class="paragraf">Asude: “Bekle o zaman, getiriyorum.”  </p>
			<p class="paragraf">Olcay’ın planını Asude anlamamıştı. Olcay, Asude’yi çok özlemişti elbette. Onunla sevişmeyi dünyada hiçbir şeye değişmezdi ama yine de o CD’leri bulması gerekiyordu. Olcay, Asude’nin aşırı güveninden kaynaklı olarak CD’leri kolay bir yere saklayacağını düşündü. Bu yüzden CD’lerin dışarıda bir yerde değil de evde olma ihtimali daha büyüktü. “İlk bunu araştırmalıyım.” dedi kendi kendine. Asude, elindeki buz dolu kovanın içinde bir şişe nar şarabı ve iki adet kadehle geldi. Masanın üzerinde duran kuruyemişlerin kapaklarını açtı. Asude, Olcay’a, hayatında kimseye göstermediği merhameti gösteriyor, kimseye vermediği sevgiyi veriyordu. Bu gece ise ona karşı daha sıcaktı. Birkaç kadehden sonra ikisi de gevşedi. Yavaş yavaş sohbetin yerini dokunuşlar, dokunuşların yerini öpüşmeler aldı. Farkında olmadan kendilerini yatak odasında buldular. Olcay bir yudum nar şarabıyla birlikte kendi ağzına bir hap atmıştı. Hepsini sevgilisinin ağzının içine bıraktı. Asude farkında bile olmadan hapı yuttu. Her sevişmeleri birbirinden farklıydı. Bazen çok hızlı. Bazen çok sert. Bazen çok aşk dolu ama bu kez çok yavaş ve uzundu…   </p>
			<p class="paragraf">Asude ilacın da etkisiyle gece yarısından hemen sonra uyuyakaldı. Olcay önce Asude’nin yatak odasındaki dolapları kontrol etti, ardından kullanılmayan odadaki çekmeceli şifonyerin bütün çekmecelerini boşalttı. Hiçbir şey bulamadı.   </p>
			<p class="paragraf">Kulağı ağrımaya başladı. Acele etmeliydi. Salonun koltuklarının altlarına kadar aradı ama evde yoktu CD. Aklına mutfak geldi. Orayı da çıldırmış gibi aradı ama yine hiçbir şey bulamadı. Yeniden yatak odasına döndüğünde Asude yatağın içinde çok güzel görünüyordu. Olcay kendini tutamadı ve birkaç fotoğrafını çekti. Etrafı toplamaya çalıştı ama kulağı ve başı çok ağrıdığı için onu da başaramadı. Bir ağrı kesici içti ve Asude’nin yanında uyuyakaldı.  </p>
			<p class="paragraf">Olcay uyandığında saat sabahın sekiziydi ama Asude hâlâ ilacın etkisindeydi. Belki de ilk kez madde kullanmış oldu. Asude’nin anlamasını istemiyordu. Olcay, etrafı biraz topladı ve evden çıktı.   </p>
			<p class="paragraf">Asude uyandığında Olcay’ı yanında göremedi. Kendisini tuhaf hissediyordu. Başında bir ağrı vardı. Nar şarabı onu hiç böyle etkilemezdi ama bugün etkiledi sandı. Mutfağa gittiğinde ise Olcay onun için kahvaltı hazırlamış, çay yapmıştı. Her şey çok güzel görünüyordu. Hemen kapıya gelen dergileri aldı ve oturup kahvaltı yapmaya başladı. Bir ara başını yukarı kaldırdığında mutfaktaki neredeyse hiç kullanmadığı en üst küçük dolaplardan birinin kapağının tam kapalı olmadığını fark etti. Ama bu imkânsızdı. Oraya ulaşmak için bir merdiven gerekirdi. “Zaten neden açılmış ki o kapak?” diye düşündü. Üzerinde fazla durmadan kahvaltısına devam etti. Kahvaltı masasını topladı ve hazırlanmak için yatak odasına döndü. Kıyafetlerini hazırlarken dolabında garip bir dağınıklık fark etti. “Burayı daha yeni düzenlemiştim, çok garip…” diye düşündü. Banyoda ellerini yıkarken arkasındaki dolabın açık kalmış kapısını fark etti. İçinden “Sanki evde biri bir şey aramış.” diye düşündü ve hemen aklına Olcay geldi. Onu aradığında “Dersteyim.” mesajıyla cevap geldi. Ardından Olcay, Asude çırılçıplak uyurken üzerini açıp onun eşsiz güzelliğini telefonuyla çektiği fotoğrafları ona yolladı. Fotoğrafları gören Asude deliye döndü. Asude, Olcay’a bir mesaj çekti: “Beni kullanmanın hesabını sorarım ben sana!”  </p>
			<p class="paragraf">Olcay içinden, “Kesinlikle endişelenmeliyim. Başıma pek de iyi şeyler gelmeyecek.” diye düşündü.  </p>
			<p class="paragraf">Olcay ve Batuhan kısa bir aradan sonra tekrar okula gitmeye başladılar ama bu Olcay için artık o kadar kolay değildi. Her gün birinin lafı karşısında kalmaktan ne ders dinleyebiliyor, ne de ruhunu sağlam tutabiliyordu. Artık her gün arkadaşlarından sabrını taşıracak şeyler duyuyordu,  </p>
			<p class="paragraf">“Eski kulağı kesik arkadaşımız geliyor.”  </p>
			<p class="paragraf">“Kimin ahını aldın da başına geldi bu?”  </p>
			<p class="paragraf">“Allah kimsenin yaptığını yanına koymaz.”  </p>
			<p class="paragraf">“Düzdüğün ve bıraktığın kızların ahı tutmuş.”  </p>
			<p class="paragraf">Olcay, gitgide onlardan daha çok nefret ediyordu ve artık o okulda okuması da imkânsız olmuştu.  </p>
			<p class="paragraf">Eskiden birlikte olduğu kız arkadaşlarından biriyle okulda karşılaştı ve tek kelime etmedi. Fakat kız arkadaşı, “Bay Narkisos nasılsınız diye sormayacağım. Bakıyorum da kendinize âşık olmuşsunuz ve kendi aksinizde boğulmuşsunuz. Böyle çok güzel olmuşsunuz.” dedi.   </p>
			<p class="paragraf">Olcay, öfke ve utançtan kıpkırmızı olmuş, terliyordu. Hızlı adımlarla uzaklaşmaya çalıştı. Arkadaşı arkasından bağırarak, “Bilmiyorsan hikâyeni internetten yaz. Vikipedi’den bulursun kolayca.” dedi ve kötü bir de kahkaha attı.  </p>
			<p class="paragraf">Bütün bunları koridorun diğer tarafında bulunan Batuhan da duydu, koşarak arkadaşının yanına geldi.   </p>
			<p class="paragraf">Her nereye gitse, özellikle kadınlar, kulağına ne olduğunu soruyordu ama artık Olcay bunu soru olarak değil, hakaret olarak algılıyordu.   </p>
			<p class="paragraf">Bir gün elinde eskiz defteri, karakalem resim yaparken Batuhan yanına geldi. Olcay şaşırdı: “Beni nasıl buldun?”  </p>
			<p class="paragraf">Batuhan, “Lisede bir tek sen mi yurttan kaçıp buraya gelirdin kafa dinlemeye?” deyince iki arkadaş karşılıklı olarak gülümsedi.  </p>
			<p class="paragraf">Batuhan, “Aklıma bir şey geldi.” dedi.  </p>
			<p class="paragraf">Olcay, adeta kendiyle dalga geçer gibi, “Kulak kesildim, söyle!” dedi.  </p>
			<p class="paragraf">Batuhan: “Neden bir estetik doktoruna gitmiyorsun?”  </p>
			<p class="paragraf">Olcay: “Kanımda uyuşturucu bulunmasın diye olabilir mi? Ayrıca insanların gerçek tepkilerini görmemek için yabancı bir maddeyi, plastik ya da başkasına ait bir şeyi vücuduma neden ekleteyim? Hem neden ben tamam olmak için uğraşayım ki? Neden bende eksik varmış? Belki o kulak fazlaydı, belki de gitmesi gerekiyordu. Biliyor musun, şu ana kadar aldığım kötü tepkilerin hepsi kadınlardan... Erkeklerden tek tepki bile almadım. Ne tuhaf değil mi? Her şeyi sormak, her şeyi bilmek zorundalar. Her şeye tepki vermek, her şeye yorum yapmak zorundalar.”  </p>
			<p class="paragraf">Batuhan: “Ah kadınlar… Ne geliyorsa başımıza, ne çekiyorsak onlardan çekiyoruz ve gördüğün gibi konu yine dönüp dolaşıp onlara geldi…”  </p>
			<p class="paragraf">Olcay: “Malesef…”  </p>
			<p class="paragraf">Batuhan: “Kanındaki maddeyi bir şekilde hallederiz. Gerekirse yurt dışında ameliyat olabilirsin ama diğer soruların ve düşüncelerinde ise haklısın. Kimse için yaptırmamalısın. Sen istiyorsan yaptırırsın ama kendini daha iyi hissettirmeyecekse hiç gerek yok.”  </p>
			<p class="paragraf">Olcay: “Ben o ânı yaşadım. Aklımda ve asla unutmayacağım diğer yaşadıklarım gibi… Bu yüzden gitmesinin bir manası yok, aksine gittikçe anlamlı hâle geliyor benim için… Özel biri olduğumu hissettiriyor…”  </p>
			<p class="paragraf">Batuhan: “Garip adamsın, her zaman derim. O küpeyi benim yüzümden taktın ama bir tek kelime söylemedin. Küfür bile etmedin bana ve yüzümdeki yara iziyle yaşayacağım onu sevdim, diyorsun. Kesin kararlısın yani?”  </p>
			<p class="paragraf">Olcay: “Ameliyat olsam da asla eskisi gibi olmaz ve yine sorarlar, yine sorarlar. Çünkü onlar kadınlar ve sadece bizim zaaflarımızı kullanıp canımızı yakarlar. Kendilerini çok güzel, harika görüp bizi eksik görürler. Biz de eksikliğimizi, onlara kalbimizi, hayatımızı, cüzdanımızı açarak kapatmaya çalışırız. Bundan sonra öyle olmayacak, ben başka türlü de tamamlamasını bilirim!”  </p>
			<p class="paragraf">Batuhan: “Ne demek istiyorsun?”  </p>
			<p class="paragraf">Olcay: “Boş ver, şaçmalıyorum işte.”  </p>
			<p class="resim"><img alt="" class="_idGenObjectAttribute-5" src="../Images/5.png"/>  </p>
		</div>
</body>
</html>