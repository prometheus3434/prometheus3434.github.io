<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>1-16</title>
		<link href="../Styles/idGeneratedStyles_0.css" rel="stylesheet" type="text/css"/>
		<link href="../Styles/idGeneratedStyles_2.css" rel="stylesheet" type="text/css"/>

	</head>
	<body id="x1-16" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-6" id="_idParaDest-9">İki Yıl Sonra  </p>
			<p class="resim"><img alt="" class="_idGenObjectAttribute-4" src="../Images/4.png"/>  </p>
			<p class="paragraf">Olcay, eski okulu ve arkadaşlarından ayrı kaldığı iki yıl boyunca çok değişti. Başka arkadaşlıklar kurdu. Bazı derneklere üye oldu. Üye olduğu derneklerden biri için çok özel bir sergi düzenlemişti. Bu sergiye dünyanın birçok yerinden ünlüler katılacaktı. Okuldaki konuşmalardan bunu duyan Batuhan, Olcay’ın da orada olacağını tahmin ettiği için sergiyi her gün ziyaret etmeyi aklına koymuştu. Batuhan daha içeri girer girmez upuzun sergi salonunun sonunda, arkası dönük, altında salaş kot pantolon, paçaları botun üzerindeki düzensiz duruşuyla bu kişinin Olcay olduğunu düşündü. Üzerinde salaş, ince bir kazak vardı, ceketi yoktu. Yavaş yavaş ona doğru yürüdü. “Kesinlikle sergi sahibi olmalı. Olcay bu adam!” dedi kendi kendine. Omzuna elini attı ve adam yüzünü döndüğünde Olcay olmadığını gördü.   </p>
			<p class="paragraf">Batuhan mahcup oldu birden: “Çok özür dilerim. Ben… Bir arkadaşıma benzettim.”  </p>
			<p class="paragraf">Adam sergiye katılan yabancı ressamlardan biriydi.  </p>
			<p class="paragraf">“What. Sorry I don’t know Turkish.” diye cevap verdi John.  </p>
			<p class="paragraf">Batuhan İngilizce bilmediği için, “Yes yes... No problem...” derken hızla ilerleyen uzun saçlı birini fark etti, onun ardından aceleyle koşturdu. Uzun saçlı adam, sergi salonunun arka çıkış kapısından kaçar gibi gidiyordu ama Batuhan onu yakaladı ve ardından “Neden?” diye bağırdı.   </p>
			<p class="paragraf">Adamın arkası dönüktü. Yüzünü dönmeye cesareti yok gibiydi. Duyguları karışıktı. O adam Olcay idi.  </p>
			<p class="paragraf">Batuhan: “Ben sana ne yapmış olabilirim ki benden böyle kaçıyorsun?” diye bağırdı Olcay’ın arkasından…  </p>
			<p class="paragraf">Olcay bu duruma daha fazla dayanamadı ve Batuhan’a dönerek, “Senden kaçmıyorum, sana zarar vermekten kaçıyorum.” dedi.  </p>
			<p class="paragraf">Batuhan: “Hayatım boyunca bana tek bir zarar vermedin. Bana zarar vereceğine inanmıyorum. Artık yeter! Bu zırvalıklarla kendi kafanı karıştırdığın gibi benim de kafamı karıştırmaya çalışma! Ayrıca zarar veren biri varsa o da benim. Zarar gören ise sensin. Her ne olduysa oldu ve bitti. Ben bir kere daha arkadaşımı kaybetmek istemiyorum!” diye haykırdı bir anda…  </p>
			<p class="paragraf">Olcay’a, Batuhan’ı görmek dahi iyi gelmişti. Onca zaman bunu kendi bile fark etmemişti, ama onu özlemişti, belliydi. “O zaman kaybetmezsin arkadaşım.” dediğinde, Batuhan’ın yüzünde alaycı, tatlı bir gülümseme oluştu. Sarıldılar.   </p>
			<p class="paragraf">“Haydi, o zaman, dönelim şu sergiye de bakalım bizim uzun saçlı oğlumuz neler yapmış iki yıldan beri?” dedi Batuhan gülümseyerek.  </p>
			<p class="paragraf">Olcay: “Onu bu sergide göremezsin ama haydi bakalım.”  </p>
			<p class="paragraf">Batuhan: “Akşam sürprizim var.”  </p>
			<p class="paragraf">Olcay güldü: “Dakika bir, gol bir.”  </p>
			<p class="paragraf">Birlikte sergiyi gezmeye başladılar. Batuhan, bazı resimlere garip tepkiler veriyordu. Ayrıca ilk kez tabloların yanında onlar hakkında bilgiler olan bir sergi görmüştü. Bunlardan birinde Hazreti İsa’nın çarmıha gerilişi anlatılmış ama yanında Meryem Ana’nın hamile olarak çarmıha gerilişi de çalışılmıştı. Ayrıca Meryem Ana’nın bacaklarının arasından kanlar akıyordu. Yanında bulunan açıklamada ise; Hazreti İsa’nın her acı çekişini Meryem Ana’nın kendi rahminde hissettiği acı ve her damla akan kanının Meryem Ana’nın rahminden akan kan olduğu anlatılıyordu. Olcay, Hazreti İsa’nın yaşadığı ızdırabı, “Ağlayan İnanış” isimli tablosunda aktarmaya çalışmıştı. Batuhan bunu çok beğendi.  </p>
			<p class="paragraf">Olcay, “Evet sayın sanat eleştirmenimiz. Ne düşünüyorsunuz bu tablo hakkında?” diye sordu.  </p>
			<p class="paragraf">Batuhan, “Şu an eleştiremiyorum, o kadar yani. Dediğini yapmışsın arkadaşım. Dinî, felsefî bilgilerini görüyorum ki başarıyla aktarıyorsun tuvale. Tek kelimeyle bravo!”  </p>
			<p class="paragraf">Olcay, “Daha çok var, haydi dolaşalım. Sergi hakkında yorum yazdıracağım sana, bizim sanat dergisinde.” diyerek arkadaşını kolundan çekti.  </p>
			<p class="paragraf">Batuhan, “Hemen işe alındım yani?” diye sordu gülerek.  </p>
			<p class="paragraf">“Daha iyisini mi bulacağım aslanım?”  </p>
			<p class="paragraf">Batuhan, “Hunharca eleştireceğim seni!” dediğinde ikisi de güldüler.  </p>
			<p class="yildiz">* * *  </p>
			<p class="paragraf">Batuhan, arkadaşının doğum gününe Olcay’ı zorla götürdü. Kadıköy’de salaş bir bardan içeri girer girmez barın sonunda telefonla konuşan kumral, orta boylu, buğday tenli, güzel mi güzel, genç bir kız gördü Olcay. Gözlerinin takıldığı bu güzelliğe hayran kaldı. Bütün gece; yürüyüşü, yemek yemesi, konuşması hatta ara ara Olcay’a ufak bakışlar atışı ile Olcay’ın aklına, “Bu güzel gözlü kız da kimdi böyle?” sorusunu getirdi. Hiç sıradan değildi, başka bir sır vardı sanki gözlerinde. Olcay hissettiklerine inanamadı ve “İşte o!” dedi.   </p>
			<p class="paragraf">Azra, Erasmus öğrencisiydi ve İstanbul’a yeni gelmişti. Zengin bir ailenin eğitimli, özgürlüğüne düşkün ve kim görürse görsün fark edilecek güzelliğe sahip bir genç kızdı. Kendi de güzelliğinin ve yeteneklerinin farkındaydı. Etrafındaki birçok kişiye böcek gibi bakıyordu. Olcay onu izlerken, “Güzel kavramı ne kadar da geniş bir şey… Kıza bak, bir kuğu gibi serin ve dingin. Asude’nin kollarında yorulduktan sonra, avuçlarında dinlenmeli bu kadının.” diye düşündü.   </p>
			<p class="paragraf">Azra da Batuhan ile ortak arkadaşlarının doğum günü partisi için oradaydı. İçki almak için bara gittiğini gören Olcay da hemen peşinden gitti. Azra’nın yanına sokuldu, yan yana oturdular.   </p>
			<p class="paragraf">Olcay’ın bakışlarının altında kaldığını hisseden Azra, “Selam, adın ne?” diye sordu.  </p>
			<p class="paragraf">Olcay, gayet rahat bir şekilde: “Selam, ben Olcay... Ya senin?”  </p>
			<p class="paragraf">“Adım Azra... Memnun oldum.”  </p>
			<p class="paragraf">Olcay gülümseyerek “Ben de memnun oldum.” dedi.  </p>
			<p class="paragraf">Azra: “Olcay ismi, pek duyduğum bir isim değil. Ne demek?”  </p>
			<p class="paragraf">Olcay: “Şans demek.”  </p>
			<p class="paragraf">Azra: “Ne güzel... Şanslı mısın peki?”  </p>
			<p class="paragraf">Olcay, “Sorma gitsin!” der gibi kaşlarını kaldırıp, “Yaaaa evet, çooook şanslıyım. Dünya bana dünya, senin anlayacağın. Bu arada senin adının anlamı ne? Ben pek takılmam ama merak ettim sen sorunca?” dedi.  </p>
			<p class="paragraf">Azra kendini beğenen bir ifadeyle, “El değmemiş, bakire demek.”  </p>
			<p class="paragraf">Olcay patlattığı kahkahanın ardından, “Hiç öyle görünmüyorsun ama neyse.” dedi.  </p>
			<p class="paragraf">Azra, Olcay’ın bu lafına biraz bozuldu ama “Tepki verip seni mutlu etmeyeceğim Bay Ukala!” diye geçirdi içinden.  </p>
			<p class="paragraf">Azra’nın o sıra keyfi kaçar gibi olsa da çalan şarkıya işaret ederek eşlik etti.  </p>
			<p class="paragraf">“İnsan yalnız kalamaz, yapamaz ah... Döner durur yatağında, uyuyamaz ah...”  </p>
			<p class="paragraf">Olcay, uzun zamandır ilk defa böyle hissettiğinin farkına vardı. Artık emindi kendinden. Bu kız aradığıydı. Güzelliğiyle, kibriyle oydu ve içinden, “Artık dünyanın adımı duymasına beş kalayım.” diye düşündü. Azra’ya “Hemen geliyorum.” dedi ve dışarı çıktı.  </p>
			<p class="paragraf">Telefonu eline aldığı gibi Asude’yi aradı.  </p>
			<p class="paragraf">Asude: “Buradayım Küçük Prens’im. Beni mi özledin?”  </p>
			<p class="paragraf">Olcay: “Ben seni yanındayken bile özlerim kadın! Onun sorusu olmaz.”  </p>
			<p class="paragraf">Asude çok seksi bir şekilde, “Hımmm.” dedi.  </p>
			<p class="paragraf">Olcay: “Onu buldum!”  </p>
			<p class="paragraf">Asude şaşırmış bir sesle: “Son anahtar?” diye sordu.  </p>
			<p class="paragraf">Olcay: “Evet tatlım o!”  </p>
			<p class="paragraf">Asude: “Sana güveniyorum, sergi hazırlıklarını başlatıyorum o zaman.”  </p>
			<p class="paragraf">Olcay: “Kesinlikle başlatmalısın.”  </p>
			<p class="paragraf">Asude: “Ama sen yine de biraz süre ver kendine. Bakalım hâlâ aklında kalacak mı? Ayrıca, kızın tavırları ve kibrini ben de kontrol etmek isterim.”  </p>
			<p class="paragraf">Olcay: “Elbette doktorum.”  </p>
			<p class="paragraf">Asude: “Öpüldün.”  </p>
			<p class="paragraf">Olcay: “Yedim seni.”  </p>
			<p class="paragraf">Olcay, tekrar içeri girdiğinde Azra’nın gözü kapıda, gelişini izlediğini fark etti. Olcay gülümsedi ve ona doğru yürüdü. “Beni mi izliyorsunuz Bayan Bakire?” dediğinde, Azra çok serin görünse de içinde kocaman bir bomba vardı. Olcay’ın bu saldırgan, garip tavrından dolayı kendini tutamadı:  </p>
			<p class="paragraf">“Kadınlar tarafından tecavüze uğramış gibisin. Hem öfkeli, hem de tecavüze isteklisin.” dedi.  </p>
			<p class="paragraf">Olcay, Azra’nın bu soktuğu lafı gerçekten beğenmişti. “Bingo!” dedi. Azra düşündüğünden daha fazlasıydı belki de. “Bu kızı kesinlikle tanımalıyım! İçimdeki ses, ‘evet o’ diyor ama yine de tüm sağlamaları yapmalıyım.” diye düşündü.  </p>
			<p class="paragraf">Partiden ayrılırken Azra’ya ait hiçbir iletişim bilgisi istemedi. Azra bu duruma bozulsa da oralı olmadı. Batuhan, doğum günü kızı ve diğer arkadaşlarıyla ilgilenirken Olcay ve Azra’nın muhabbet ettiklerini görüp durumu bozmak istememişti. “Yeni bir aşk doğuyor, bozmayalım diye düşündü.” Kafeden dışarı çıkarken Olcay’ı gördüğünde, “Neredesin oğlum, gene kaçtın sandım.” dedi.  </p>
			<p class="paragraf">Olcay: “Yandık anasını satayım, artık her gün yaparsın bu soğuk espiriyi.”  </p>
			<p class="paragraf">Batuhan, “Yaparım tabi. Lan kızlar annesinin, babasının evinden bohçasını alır, kocaya kaçar. Sen kime kaçtın? Bohçan nerede? Bunlar önemli sorular?” dediğinde ikisi de güldüler.  </p>
			<p class="paragraf">Olcay: “Göstereceğim ben sana dalga geçmeyi, sen eğlen şimdilik.”  </p>
			<p class="paragraf">Batuhan: “Korkmalı mıyım?”  </p>
			<p class="paragraf">Olcay: “Korkmalısın tabii ki. Gider bütün kızlara lisede yatağa işediğini anlatırım. Korku filmi izleyemediğini de. Ayrıca hâlâ çizgi film izlediğini de anlatırım, ona göre!”  </p>
			<p class="paragraf">Batuhan: “Yok artık, bunu bana yapamazsın Kanka! Tamam, konu kapandı, tekrarı yok. Zaten soğuk bir şakaydı.”  </p>
			<p class="paragraf">Olcay: “Heh şöyle.”  </p>
			<p class="yildiz">* * *  </p>
			<p class="paragraf">Birkaç gün boyunca Azra’yı düşünen Olcay, onun “Son Anahtar” olduğundan artık emindi. Telefonu eline aldığı gibi Batuhan’ı aradı.   </p>
			<p class="paragraf">Batuhan: “Efendim Kanka?”  </p>
			<p class="paragraf">Olcay: “Doğum gününde benim konuştuğum kızın adı Azra. Onun hakkında her şeyi bul.”  </p>
			<p class="paragraf">Batuhan, Olcay’ın sesindeki bu soğukluğa ve garipliğe anlam verememişti ve “Sana da selam Kanka. Derhal ilgileniyorum.” dedi.  </p>
			<p class="paragraf">Olcay’ın, “Peki” deyip telefonu kapatması üzerine Batuhan’a bu tavrı iyice garip gelmişti. Zaten Olcay’ın iki yıl boyunca neler yaşadığını merak ediyordu, şimdi daha da meraklanmıştı. Batuhan, o ne dediyse fazlasıyla yaptı. Azra’ya ait birçok şeyi bulmuştu. Telefon numarasını, sosyal medya hesaplarını, ev adresini, hobilerini, en çok gittiği mekânları, her zaman gittiği kitapçıyı... Hatta şiir yazdığını bile öğrenmişti. Her şeyi ama her şeyi öğrendiği gibi Olcay’a iletti.   </p>
			<p class="paragraf">Kendi içinde verdiği karardan sonra Olcay gerçekten bu kızla tanışıp onun “Son Anahtar” olduğunu Asude’ye göstermek istiyordu.   </p>
			<p class="paragraf">Bir gün kızın sık sık gittiği kafenin yakınında bekledi. Azra kafeden çıkmıştı. Olcay ona hiç görünmeden arkasından takip etti. Azra bir kitapçıya girdi ve Olcay da peşinden... Olcay, bir arka raftan bir şeylere bakar gibi yaparak kızı izliyordu. O gün Azra yine çok güzel ve bakımlıydı. Üzerinde sırt dekoltesi olan bir kazak vardı. Kitapçıya girdiğinde montunu üzerinden çıkarıp saçlarını yanına doğru alınca ensesinin bitip sırtının başlama noktasında iki kürek kemiği arasında Janus’un dövmesini Olcay fark etti. Her adımda Olcay’ın aklında merak uyandıran bu kız, kitapçıda felsefe rafının önünde Aristotales’in Retorik adlı eserini seçmiş, inceliyordu. Olcay yine kendi içinde biraz kararlı, biraz kararsız Azra’ya doğru yürümeye başladı ve kızın kadife tenini ve teninin üzerindeki dövmeyi incelerken merhaba bile demeden, “Janus dövmeniz çok ilgi çekici Bayan Okumuş.” deyiverdi.  </p>
			<p class="paragraf">Azra, yüzünde tebessümle Olcay’a döndü ve “Bu ne güzel tesadüf demek isterim günün sonunda?” diyerek Olcay’a hemen oracıkta kahve içmeyi teklif etti.  </p>
			<p class="paragraf">Olcay, kızın işini kolaylaştırmasının keyfiyle gülümsedi ve teklifini kabul etti.  </p>
			<p class="paragraf">Olcay, “Nereye gitmek istersiniz Bayan Okumuş?” diye sordu.  </p>
			<p class="paragraf">Azra, “Bay .... ne demeliyim bilmiyorum. Ve soyadımı nereden biliyorsunuz? Söylediğimi hatırlamıyorum.” dedi.  </p>
			<p class="paragraf">Olcay, “Ağzınızdan kaçırdığınız soy isminizi fark etmemeniz için, alkol sizi sarsmış olmalı; yoksa konuştuğumuz hiçbir şeyi hatırlamıyor musunuz? Beni hatırlıyorsunuz değil mi?” diyerek sanki Azra’nın soy ismini ilk tanıştıkları gün söylediğine inandırdı. Azra, durumun üzerinde çok durmadı ve aralarında gittikçe büyüyen bir bağ oluşmaya başladı. Birbirlerini tanımayan iki insanın o müthiş tanıma merakı, heyecanı içinde birbirlerine baktılar ve akıllarında sanki çok soru varmış ama soracak hiçbir şey yokmuş gibi hissettiler...  </p>
			<p class="paragraf">Azra, elindeki kitabı satın almak için kasaya gitti. Ancak Olcay o kitabı çoktan almıştı Azra için. Birlikte kitapçıya yürüyerek bir iki dakika uzaklıktaki bir kafeye gittiler.   </p>
			<p class="paragraf">Azra, kendisi için şekersiz bir Türk kahvesi istedi. Olcay’ın yüzünde şaşırmış bir ifade vardı.Kendisi de aynen “Ben de şekersiz bir Türk kahvesi istiyorum.” dedi.  </p>
			<p class="paragraf">Azra, Olcay’a sordu: “Mimiklerinle ne ifade etmek istediniz Bay...?”  </p>
			<p class="paragraf">Olcay önce, “Bay Bilir.” diye cevapladı tebessüm ederek.  </p>
			<p class="paragraf">Azra: “Evet, Bay Bilir. Sorumun cevabını alayım.”  </p>
			<p class="paragraf">Olcay: “Türk kahvesi değil de Frappuccino, Latte ya da Macchiato tercih edersin diye düşündüm.”  </p>
			<p class="paragraf"> Azra: “Yanlış düşünmüşsünüz Mösyö. Türk kahvesi bütün kahvelerin anasıdır ve benim favorimdir.”  </p>
			<p class="paragraf">Olcay: “Peki bakalım. Bu arada neden Janus dövmesi?  </p>
			<p class="paragraf">Azra, “Çünkü bir yüzü geçmişe, diğer yüzü ise geleceğe bakar. Ayrıca biliyorsun ki latince “January”, Januarius’dan geliyor; o da Janus’a ithaf ediliyor ve ocak ayı da bir yüzüyle geçmiş yılı, diğer yüzüyle de yeni yılı gösterir.” diye dövmesinin manasını anlatırken, Olcay’ın yüzündeki tebessümü fark etti ve Azra durdu...  </p>
			<p class="paragraf">Olcay: “Neden durdun?”  </p>
			<p class="paragraf">Azra: “Zaten bildiğin bir hikâyeyi neden bana anlattırıyorsun?”  </p>
			<p class="paragraf">Olcay: “Ben Janus ne demek bilmiyorum demedim ya da hikâyesini bilmiyorum da demedim. Sadece neden Janus dövmesi diye sordum.”  </p>
			<p class="paragraf">Azra: “Hımm. Evet, haklısın, benim dikkatsizliğim... Toplum cahillikten öldüğü için... Biliyor olma ihtimalin düşük geldi doğal olarak.”  </p>
			<p class="paragraf">Olcay, Azra’nın bu kibrini seviyordu, çünkü uzaktan onları izleyen Asude, zaten ikna olmuş gibi görünüyordu. Bu sözleri de Olcay’ın kaydından dinlediği zaman asla itiraz edemeyecekti.   </p>
			<p class="paragraf">Olcay: “Eee… Peki, o zaman sorumun cevabı nedir? Ha, bu arada hikâyeyi senden tekrar dinlemek hoşuma gitti, demeden geçemeyeceğim.”  </p>
			<p class="paragraf">Azra: “Yedi Ocak benim doğum günüm ve lisede okurken mitolojiye merak sarmıştım. Bu merak, benim Yunan tanrılarının yanında Roma tanrılarını da öğrenmemi sağladı ve Janus’u okuduktan sonra hikâyesini sevdim, çünkü benim doğduğum aya ithaf ediyordu, tıpkı benim gibi özel anlamlar içeriyordu. Benim de onun gibi bir yüzüm geçmişe bakıyor, diğer yüzüm geleceğe...”  </p>
			<p class="paragraf">Olcay: “Hah, şimdi oldu. O zaman kolyendeki yedi sayısının nedenini de öğrenmiş olduk.”  </p>
			<p class="paragraf">Azra: “Sen beni mi inceliyorsun sürekli? Biraz da senden bahsedelim, sıra bende. Pek beceremem ama biraz inceleyeyim seni. Ne okuyorsun? Ne yaparsın? Ne okursun? Birini okul, birini kitap manasında sordum.”  </p>
			<p class="paragraf">Olcay gülümsedi ve “Ben bir ressamım.” dedi. “Altını çiziyorum; resim bölümünde okuyan bir öğrenci değil, ben bir ressamım. Bu arada yedi sayısının benim için anlamı büyük. Öncelikle ben de ayın yedisinde doğdum, yedi nisanda ve yedi sayısı benim uğurlu sayımdır.”  </p>
			<p class="paragraf">Azra, Olcay’ın bu kendine güvenen vurgulu açıklamasından etkilendi ve sesini çıkarmadan onu dinlemeye devam etti.  </p>
			<p class="paragraf">Olcay da anlatmaya devam etti: “Elindeki kitabın yazarını, o yazarın arkadaşlarını, hatta o yazarlara şerhler yazanları dahi okurum, çok da severim. Ayrıca Tevrat, Zebur, İncil ve Kur’an okumayı, araştırmayı da çok severim. ‘Ne yaparım?’ sorusuna gelirsek, son günlerde uzun soluklu, uluslararası bir sergi planlamaktayım. Defalarca sergilerim oldu ama bunun, senin dövmendeki gibi bir yüzü geçmişe, bir yüzü geleceğe bakan bir sergi olmasını istiyorum. Sadece resim de değil, bu serginin müziği ve hikâyesi olsun, kendine özel derin ve insanları görünce bir daha unutamayacakları şekilde etkilesin istiyorum. Hatta insanların geleceğinde de, geçmişinde de iz bıraksın istiyorum. Bu yüzden de çok çalışıyorum.”  </p>
			<p class="paragraf">Azra: “O zaman seni az göreceğiz demek oluyor bu.”  </p>
			<p class="paragraf">Olcay: “O zaman beni tekrar görmek istiyorsun demek oluyor bu.”  </p>
			<p class="paragraf">Azra’nın yanakları hafifçe kızardı: “Ben oğlak burcuyum. Kalbimden ya da aklımdan ne geçiyorsa onu karşımdakine söylerim. Dolaylı yollara başvurmam.” diyerek durumu kurtardı.  </p>
			<p class="paragraf">Olcay, “Ben de koç burcuyum. Konuyla alâkası yok ama bilirsin, seri katiller genelde koç burçlarından çıkar.” dedi ve ekledi: “Geç oldu, artık eve gitme vakti...”  </p>
			<p class="paragraf">Azra bunun üzerine bir kahkaha attı ve “Evet, hadi gidelim.” dediğinde Olcay’ın telefonu çaldı.   </p>
			<p class="paragraf">Arayan kişi Asude idi. Ancak yabacı biri gibi konuşuyordu. Sanki bir kargo şirketinden arar gibi Olcay’ın adresini istedi. Olcay ise duruma hiç şaşırmadı, adresini gayet her şey doğal gibi verdi ve çiftliğini tarif etti. Telefonu kapatır kapatmaz kalktılar.   </p>
			<p class="paragraf">Azra’yı bir taksiye bindirdi ve arkasından el salladıktan sonra karşıda Asude’nin yüzünde daha önce hiç görmediği bir ifadeyle beklediğini fark etti. Yanına gitti.   </p>
			<p class="paragraf">Olcay: “Kraliçem, bu ne surat?”  </p>
			<p class="paragraf">Asude: “Ne varmış suratımda?”  </p>
			<p class="paragraf">O sırada yan taraftaki kuşlar hızla geçen arabanın etkisiyle birden havalandılar. İkisi de kuşların bu tepkisine irkilerek karşılık verdi ve Olcay, “Kuşlar, Asude seni kıskandı diyor.” dedi.  </p>
			<p class="paragraf">Asude aniden, “Yalan söylüyorlar.” diye tepki gösterdi.  </p>
			<p class="paragraf">Olcay gülmeye başladı ve “Kuşlar mı?” diye sordu inanmayarak…  </p>
			<p class="paragraf">Asude, Olcay’ın tuzağına düşmüştü:  </p>
			<p class="paragraf">“Öf, git başımdan, uğraşma benimle.”  </p>
			<p class="paragraf">Olcay: “Böyle de çok tatlı oluyorsun ama bu haksızlık.”  </p>
			<p class="paragraf">Asude: “Ne tatlısı? Resmen yaşlanıyorum.”  </p>
			<p class="paragraf">Asude’nin bu sözüne Olcay üzülmüştü. Onu hep güçlü görmeye alıştığı için arada bu tip konuşmaları Olcay’ı hüzünlendirmeye yetiyordu.  </p>
			<p class="paragraf">Olcay, “Yapma... Senin güzelliğin, duruşun başka tatlım. Tanrıça gibisin... Bu diğer kadınlar güzel değil demek değil. Ama güzellik tabiata senden dağılıyor gibi. Güzelliğin distribütörü gibisin kız! Anlatabiliyor muyum?” dediğinde Asude’nin yüzündeki ifade tatlı bir gülümsemeyle yerini mevsimlerden ilkbahara bırakmıştı.  </p>
			<p class="yildiz">* * *  </p>
			<p class="paragraf">Azra ile Olcay birbirlerinin numaralarını almışlardı ama ikisi de birbirlerine ne yazacaklarını bilmiyorlardı. Olcay, birkaç ressam arkadaşının sergisine yardım etmekte ve kendiyle öyle meşguldü ki Azra’ya yeterince vakit ayıramıyordu. Bu yüzden aradan iki hafta geçmiş ama Azra’ya tek kelime mesaj atmamıştı.   </p>
			<p class="paragraf">Azra, bir kere mesaj atmış, ancak mesajına cevap alamadığı için bir daha kesinlikle yazmamıştı. O büyük gurununu kibriyle beslediği için o yazmadan asla yazmam diyordu.   </p>
			<p class="paragraf">Aklında bir sürü sorular oluşmuştu. Olcay, Azra için hayatın zor sınavıydı ve Azra Olcay’ı gerçekten merak ediyordu. Ne yapıyor? Nerede yaşıyor? Bunları bilmek istiyordu ama aramaya cesareti yoktu, çünkü o da hissetmişti ki, Olcay gerçekten garip bir kişilikti ve Azra ondan etkilendiği gibi aynı zamanda çekiniyordu da… Hatta buna korku bile diyebilirdi. Kafası karışmıştı. Sürekli bir şeyler okuyor, onu aklından çıkarmaya çalışıyordu ama başarılı olamıyordu. Her okuduğu cümlede Olcay’ı anımsatan bir şeyler çıkıyordu. Hatta okuduğu kitaptaki “O, L, C, A, Y” harfleri birden büyüyor ve yine Olcay aklına geliyordu.  </p>
			<p class="paragraf">Yürüyüş yapmak için dışarı çıktı. Azra, Beyoğlu’nda yürürken sessiz, dar bir ara sokaktan tanıdığı birinin sesinin geldiğini duydu ve o tarafa doğru bakınca Olcay’ı fark etti. Olcay onu fark etmemişti. Biriyle garip bir tartışma içinde, çıldırmış gibi bağırıp çağrıyordu. Azra, bunu nefesi kesilmiş gibi izledi. Olcay, her zamanki gibi üzerinde kalın montu, boynunda atkısı ve uzun saçları, sakallarının arasından parlayan (yeşil-mavi) gözleriyle adeta Azra’nın içine işliyordu. Oysaki Olcay o sırada ağza alınmaycak laflar sarf eden, sinirli, korkulacak bir adamdı. Lâkin Azra için bu böyle görünmüyordu. Aksine, ona bütün varlığıyla dokunmak hatta o anda gidip ona sarılmak istiyordu ama korkuyordu. Kimdi bu adam ve Azra bu adamdan neden bu kadar etkilenmişti? Olcay’ın başını diğer tarafa çevirmesiyle, Azra arkasını dönüp hızlı adımlarla oradan uzaklaştı...   </p>
			<p class="paragraf">Azra, hayatı boyunca iki kere gördüğü bu adamla uyuyup bu adamla uyanıyordu. Neden? Aklının içinde gezen bu adam kim, kim, kim? Ve binlerce soru içinde uyuyakalmıştı.  </p>
			<p class="paragraf">Uyandığında Olcay’dan mesaj gelmişti. Azra şok olmuş, biraz da korkmuştu. “Yoksa beni gördü mü? Ya beni gördüyse? Allah’ım, yoksa kızacak mı? Lütfen güzel bir şeyler yazmış olsun.” diye dua ederek mesajı açtı.  </p>
			<p class="yildiz">* * *  </p>
			<p class="paragraf"><span class="CharOverride-4">Mesaj </span>  </p>
			<p class="paragraf"><span class="CharOverride-8">Günaydın Lady. Biliyorum çok uzun zaman oldu yazamadım sana ama aklım hep sendeydi bunu bil. Bu arada akşam seni almaya geleceğim saat on birde. Gideceğimiz yer süpriz ama biraz soğuk ve itiraz kabul edilemez. Evin mi? Onu ben zaten biliyorum.</span>  </p>
			<p class="yildiz">* * *  </p>
			<p class="paragraf">Azra, Olcay’ın bu kendine güvenine anlam veremedi ve işi olduğunu yazdı. Tam mesajı göndermek istiyordu ki kalbini dinledi. Kalbi gitmek istiyordu. Hatta nereye gittiği hiç önemli değildi. Azra, bütün varlığıyla Olcay’ı görmek istiyordu.  </p>
			<p class="paragraf">Akşama kadar Azra ne giyeceğini şaşırdı ama sonunda hazırdı. Olcay’ın soğuk olacak tembihini unutmamış bir şekilde kalın montunu, botlarını, şapkasını bile takmıştı. Olcay kapıdaydı ve Azra heyecanlıydı. Buluştular...  </p>
			<p class="paragraf">Olcay, arkası kapalı GMC bir pickup ile gelmişti Azra onun böyle bir araba kullanmasına şaşırmıştı.   </p>
			<p class="paragraf">Arabaya bindi ve “İlginç bir araba seçimi.” dedi.  </p>
			<p class="paragraf">Olcay, “Ne kullansam sana ilginç gelmezdi?” diye sordu.  </p>
			<p class="paragraf">“Biraz daha pahalı ve farklı, mesela Mercedes jeeplerden olabilir.”  </p>
			<p class="paragraf">Olcay, “Ooo çok severim ama resim malzemeleri için tualler falan biliyorsun. Bu daha iyi oluyor.” diye yanıtladı.  </p>
			<p class="paragraf">“Hımm... O zaman oldu işte.” dedi Azra.  </p>
			<p class="paragraf">Aralarındaki aniden başlayan bu konuşmada, sanki en son dün görüşmüşler gibi bir hava vardı. Kimse kaç haftadır görüşmüyoruz muhabbeti yapmıyordu.  </p>
			<p class="yildiz">* * *  </p>
			<p class="paragraf">Kilyos yakınlarında bir kafenin bahçesi parti için düzenlenmiş ve içeri girince “Soğuk Dans” yazısının alevlerin arasından hoşgeldin demesi ve o büyük kalabalık, Azra’yı çok şaşırtmıştı. “Bu saatte, burada, bu soğukta müthiş!” dedi. Müzik başladı ve hemen dans etmeye başlayan insanlara şaşkın şaşkın bakan Azra’ya Olcay güldü ve onu da dansın içine düşürdü. Birlikte saatlerce dans ettiler, içtiler, ot çektiler ama hiçbir şey konuşmadılar. Azra, hem konuşmak ister gibi hem de içinde bulunduğu mutluluğun ve bu güzel dansın bitmemesini istiyordu.  </p>
			<p class="paragraf">Oluruna bıraktı geceyi. Hiç konuşmadı, soru sormadı, sadece dans etti ve tüm geceyi sevgilisi sandığı bu adama sarılarak geçirdi. Aslında her şey olması gerekenden daha güzeldi. Çünkü Azra yirmi beş yaşındaydı ve hiçbir sevgilisiyle böyle bir gece geçirmemişti. Daha önceki sevgilileri “Tanışalım, hemen konuşalım, hemen sevişelim, oldu bitti” idi. Ama şimdi bu yavaş yavaş ilerleyen, sakin sakin ilerleyen her neyse, Azra onun içinde kaybolmak istiyordu. Güneşin doğuşunu izleyip bir şeyler atıştırdılar.   </p>
			<p class="paragraf">Olcay, “Artık eve gitme vakti geldi. Haydi bakalım.” dedi ve yerdeki minderlerin üzerine yayılmış olan Azra’ya elini uzattı. Azra cevap veremeyecek kadar uykusuzdu. Arabaya biner binmez uyuyakaldı. Azra yol boyunca uyudu. Olcay uyumamak için radyoyu açmış, sevdiği şarkıları seçip onları dinliyordu.   </p>
			<p class="paragraf">Kapının önüne arabayı park ettikten sonra bir süre Azra’yı inceledi, sonra arabadan inip kucağına aldığı gibi evine, hatta yatak odasına götürdü. Yatağına yatırdı. Önce ayakkabılarını ayaklarından çıkardı, sonra eldivenlerini, montunu, kazağını, pantolonunu… Bir süre sözde sevgilisinin çıplak bedenine hayranlıkta baktı, üşümemesi için üstünü örttü.   </p>
			<p class="paragraf">Hemen pijamalarını aramaya başladı. Dolapta kedili bir polar pijama buldu, güldü ve ona giydirdi. Banyoya gitti makyaj temizleyicilerini buldu, baygın hâlde uyuyan Azra’nın makyajını temizledi. Şimdi yatağında savunmasız, çok da güzel görünüyordu Olcay için. Birkaç tane fotoğraf çekti telefonu ile. Anahtarlığı eline aldı ve iki tane olan kapı anahtarlarından birini kendine aldı ve diğerini Azra’nın başucundaki komidinin üzerine bıraktı. Azra’nın kıyafetlerini askıya astı, ayakkabılarını dolaba koydu, her yeri düzenledi. Azra’nın çalar saatini on bire ayarlayıp üzerine not yazdı: “Akşam tekrar rahat uyumak için bugün biraz az uyumalı Bayan Okumuş.”  </p>
			<p class="paragraf">Mutfağa girdi. Pek fazla kahvaltılık olmadığını fark etti. Buzdolabının üzerindeki market numarasını gördü ve aradı, kahvaltılık bir şeyler sipariş etti. İstedikleri gelene kadar Azra’nın çalışma odasını biraz karıştırdı. İlgisini çeken birkaç şey vardı ama onun dışında her şey normaldi, tabi zengin olduğu da belliydi. Her kitabın yeni basımı, orjinaline sahipti. Yazıcı, bilgisayar, televizyon, her şey son teknoloji, ışıl ışıl parlıyordu ki bir kitap dikkatini çekti. Daha doğrusu, kitap olmayı bekleyen bir yazıcı dökümü… “Aşk Sandım” yazıyordu kapağında. Hemen ilk şiiri okudu. “Hadi bir şarkı söyle” idi şiirin adı.   </p>
			<p class="yildiz">* * *  </p>
			<p class="paragraf"><span class="CharOverride-8">Hadi bir şarkı söyle!  </span></p>
			<p class="paragraf"><span class="CharOverride-8">İçinden olmasın,   </span></p>
			<p class="paragraf"><span class="CharOverride-8">Bağıra çağıra şöyle avaz avaz...  </span></p>
			<p class="paragraf"><span class="CharOverride-8">Her hecede acıtsın ses boğazını da dinsin iç sızın.  </span></p>
			<p class="paragraf"><span class="CharOverride-8">Geceymiş, uyuyan varmış kime ne?  </span></p>
			<p class="paragraf"><span class="CharOverride-8">Üstünü ört engellerin,  </span></p>
			<p class="paragraf"><span class="CharOverride-8">Silinmesi gerekenleri sil de, yer açılsın, yeni her güzelliğe, içinde sen de ben de.  </span></p>
			<p class="paragraf"><span class="CharOverride-8">Balta mı iyi gelir balyoz mu, kafesin her duvarını kırmak için?  </span></p>
			<p class="paragraf"><span class="CharOverride-8">Yeni güneşe tek gözünü kapatıp bakmaya çalışırken, bu gün ben iyiyim de.  </span></p>
			<p class="paragraf"><span class="CharOverride-8">Eve giderken içine çubuk konan kokulardan al, yasemin olsun benimki.   </span></p>
			<p class="paragraf"><span class="CharOverride-8">Ama yanıma geleceksen eğer,  </span></p>
			<p class="paragraf"><span class="CharOverride-8">Ateş kokusu vardı.  </span></p>
			<p class="paragraf"><span class="CharOverride-8">Yaksak mı dersin yeni günü güneşi?  </span></p>
			<p class="paragraf"><span class="CharOverride-8">Hani bile bile ateş koksun taş toprak.  </span></p>
			<p class="paragraf"><span class="CharOverride-8">Kim ateş, kim barut bilmem?  </span></p>
			<p class="paragraf"><span class="CharOverride-8">Lâkin yolun buralara düşerse,  </span></p>
			<p class="paragraf"><span class="CharOverride-8">Gelme demem.  </span></p>
			<p class="paragraf"><span class="CharOverride-8">Gülümserim yoluma, düşüşlerine.   </span></p>
			<p class="paragraf"><span class="CharOverride-8">He, yok cesaret edemem ben yanmaya, diyorsan,  </span></p>
			<p class="paragraf"><span class="CharOverride-8">Hiç konuşmayalım,  </span></p>
			<p class="paragraf"><span class="CharOverride-8">Susalım,  </span></p>
			<p class="paragraf"><span class="CharOverride-8">Tüm sevişmelere oruç tutalım.   </span></p>
			<p class="paragraf"><span class="CharOverride-8">Yine de bil, kapısız evim barkım,  </span></p>
			<p class="paragraf"><span class="CharOverride-8">Kıyık değil, hepten açık,  </span></p>
			<p class="paragraf"><span class="CharOverride-8">Korunaksız, uçsuz bucaksız,  </span></p>
			<p class="paragraf"><span class="CharOverride-8">Yağmalanabilir.  </span></p>
			<p class="paragraf"><span class="CharOverride-8">Rahatsız edici bir huzur, bir sessizlik var içeride.  </span></p>
			<p class="paragraf"><span class="CharOverride-8">Hadi bir şarkı söyle!  </span></p>
			<p class="paragraf"><span class="CharOverride-8">Şöyle cayır cayır, avaz avaz olsun.  </span></p>
			<p class="paragraf"><span class="CharOverride-8">Hem insana huzur yetseydi zamanında, merak peşinde koşup elmayı yemezdi.  </span></p>
			<p class="paragraf"><span class="CharOverride-8">Sakin olmak isteyen yok!  </span></p>
			<p class="paragraf"><span class="CharOverride-8">Bakma öyle deli deli,  </span></p>
			<p class="paragraf"><span class="CharOverride-8">Ne yalancıyım ne sahtekâr...  </span></p>
			<p class="paragraf"><span class="CharOverride-8">Sadece sarındım rüzgârına,  </span></p>
			<p class="paragraf"><span class="CharOverride-8">Kaç kez olur ki insan böyle?  </span></p>
			<p class="paragraf"><span class="CharOverride-8">Kaç kez, kaç kişi, kaç isim için kaç gece sabah olur üst üste?  </span></p>
			<p class="paragraf"><span class="CharOverride-8">Hadi söyle!  </span></p>
			<p class="paragraf"><span class="CharOverride-8">Ya da söyleme!  </span></p>
			<p class="paragraf"><span class="CharOverride-8">Ben çıplak ayaklarımla ıslak kaldırımda yürümeye başlayayım.   </span></p>
			<p class="paragraf"><span class="CharOverride-8">Sen durma git!  </span></p>
			<p class="paragraf"><span class="CharOverride-8">Ben elimde kitabımla bilmediğim bir yolda,  </span></p>
			<p class="paragraf"><span class="CharOverride-8">Akıllı akılsız yürüyeyim.  </span></p>
			<p class="paragraf"><span class="CharOverride-8">Sen durma git!  </span></p>
			<p class="paragraf"><span class="CharOverride-8">Ömrüm yüzüme bakmıyor.  </span></p>
			<p class="paragraf"><span class="CharOverride-8">Kader gülüyor.  </span></p>
			<p class="paragraf"><span class="CharOverride-8">Ben, paçalarım ıslanmış, nereye gittiği belli olmayan bir yoldayım, dümensiz frensiz...   </span></p>
			<p class="paragraf"><span class="CharOverride-8">Farkında olmadan ilerlemek bu olsa gerek.  </span></p>
			<p class="paragraf"><span class="CharOverride-8">Zaman hâlime ağlıyor mu ne?  </span></p>
			<p class="paragraf"><span class="CharOverride-8">Ama susuyorum, soramıyorum.  </span></p>
			<p class="paragraf"><span class="CharOverride-8">Ayaklarım çıplak, paçalarım ıslak, elimde bir kitap, bir bank buldum.  </span></p>
			<p class="paragraf"><span class="CharOverride-8">Büktüm dudağımı oturdum.  </span></p>
			<p class="paragraf"><span class="CharOverride-8">Sen yoksun neden?  </span></p>
			<p class="paragraf"><span class="CharOverride-8">Oysaki gözlerini görünce her şey tamamdı.  </span></p>
			<p class="paragraf"><span class="CharOverride-8">Sen bir bakardın, ben yanardım.  </span></p>
			<p class="paragraf"><span class="CharOverride-8">Gittiğim yol belliydi,  </span></p>
			<p class="paragraf"><span class="CharOverride-8">Aklımda yarın için.  </span></p>
			<p class="paragraf"><span class="CharOverride-8">Hadi açalım küf kokan sandığı,  </span></p>
			<p class="paragraf"><span class="CharOverride-8">Geçip karşısına bir bakalım,  </span></p>
			<p class="paragraf"><span class="CharOverride-8">Neler doldurmuşuz el ele verip.  </span></p>
			<p class="paragraf"><span class="CharOverride-8">Kim kazanır dersin?  </span></p>
			<p class="paragraf"><span class="CharOverride-8">Bir insan her adımda pişman olur mu dersin?  </span></p>
			<p class="paragraf"><span class="CharOverride-8">Yediğim haltların hesabı sor sor biter mi dersin?   </span></p>
			<p class="paragraf"><span class="CharOverride-8">Yalan dolan anlattığım hikâyelere,  </span></p>
			<p class="paragraf"><span class="CharOverride-8">Mutlu görünme çabalarıma ne dersin?  </span></p>
			<p class="paragraf"><span class="CharOverride-8">Tutamam ki içimde,  </span></p>
			<p class="paragraf"><span class="CharOverride-8">İçim dilimde, sen de bilirsin.  </span></p>
			<p class="paragraf"><span class="CharOverride-8">Göz göz oldu, üstüme dökülen kurşunlar.  </span></p>
			<p class="paragraf"><span class="CharOverride-8">Kaçamam içinden, yolundan,  </span></p>
			<p class="paragraf"><span class="CharOverride-8">Gitmek gerekir ya!  </span></p>
			<p class="paragraf"><span class="CharOverride-8">Hiç haber vermeden etmeli.  </span></p>
			<p class="paragraf"><span class="CharOverride-8">Yapma, etme hiç demeden gidilir mi?  </span></p>
			<p class="paragraf"><span class="CharOverride-8">Son rakıyı masaya vurmadan,  </span></p>
			<p class="paragraf"><span class="CharOverride-8">Ardından su dökecek kimse olmadan gidilir mi?  </span></p>
			<p class="paragraf"><span class="CharOverride-8">Hadi gittin diyelim?   </span></p>
			<p class="paragraf"><span class="CharOverride-8">O yol, bu yola düşerse,  </span></p>
			<p class="paragraf"><span class="CharOverride-8">Yere düşen yüz alınıp takılır mı, takılır da gelinir mi?  </span></p>
			<p class="paragraf"><span class="CharOverride-8">Oysa sen beni bırakıp gitmezsin ki...   </span></p>
			<p class="paragraf"><span class="CharOverride-8">Yapma, dur, sakın, olmaz!  </span></p>
			<p class="paragraf"><span class="CharOverride-8">Cümlem tek yüklem…  </span></p>
			<p class="paragraf"><span class="CharOverride-8">Gizli öznem gitme!  </span></p>
			<p class="paragraf"><span class="CharOverride-8">Gizli aşkım gitme!  </span></p>
			<p class="paragraf"><span class="CharOverride-8">Gizli sevdam gitme!  </span></p>
			<p class="paragraf"><span class="CharOverride-8">Ya da suya at uzuvlarını, oluruna gitsin.  </span></p>
			<p class="paragraf"><span class="CharOverride-8">Bu gece hiç sevişme sesi yok.  </span></p>
			<p class="paragraf"><span class="CharOverride-8">Hıçkırık dolu boğazına kadar,  </span></p>
			<p class="paragraf"><span class="CharOverride-8">Rüzgâr yok,  </span></p>
			<p class="paragraf"><span class="CharOverride-8">Ayaz vuruyor yüzüme,  </span></p>
			<p class="paragraf"><span class="CharOverride-8">Acı acı kuruttu, dilimi dudağımı.  </span></p>
			<p class="paragraf"><span class="CharOverride-8">Saplanıyor yaka kavura, içime içime.  </span></p>
			<p class="paragraf"><span class="CharOverride-8">Bu öyle bir yanmak değil!   </span></p>
			<p class="paragraf"><span class="CharOverride-8">Başkalaşıyorum satır satır,   </span></p>
			<p class="paragraf"><span class="CharOverride-8">Dikiş tutturamıyorum ya bir türlü,  </span></p>
			<p class="paragraf"><span class="CharOverride-8">Dikine dikine gidiyorum.   </span></p>
			<p class="paragraf"><span class="CharOverride-8">Isırdığım ne varsa yavan,   </span></p>
			<p class="paragraf"><span class="CharOverride-8">İçtiğim ne varsa sası,  </span></p>
			<p class="paragraf"><span class="CharOverride-8">Kokladığım ne varsa hiç!  </span></p>
			<p class="paragraf"><span class="CharOverride-8">Çirkinleştim mi?  </span></p>
			<p class="paragraf"><span class="CharOverride-8">Bir şey çekilip gitti benden.   </span></p>
			<p class="paragraf"><span class="CharOverride-8">Bulan selam söylesin,   </span></p>
			<p class="paragraf"><span class="CharOverride-8">Alan kıymetini bilsin.  </span></p>
			<p class="paragraf"><span class="CharOverride-8">Birleştirmeye çalıştığım kırık cam olmuyor,  </span></p>
			<p class="paragraf"><span class="CharOverride-8">Doğru parça yerini bulmuyor.  </span></p>
			<p class="paragraf"><span class="CharOverride-8">Susma, kelâmsız gece, ses ver.   </span></p>
			<p class="paragraf"><span class="CharOverride-8">Hangi parçam yanlış yerde?  </span></p>
			<p class="paragraf"><span class="CharOverride-8">Gün ağaracak, tek kelime etmedin ki sohbet iki kişilik olsun;  </span></p>
			<p class="paragraf"><span class="CharOverride-8">Küfür edince laf yerini bulsun.  </span></p>
			<p class="paragraf"><span class="CharOverride-8">Kaç kişi uyanık, dertli?   </span></p>
			<p class="paragraf"><span class="CharOverride-8">Kaç kişi sevişiyor,  </span></p>
			<p class="paragraf"><span class="CharOverride-8">Kaç kişi dans ediyordur şimdi?   </span></p>
			<p class="paragraf"><span class="CharOverride-8">Belki bir yerlerde birileri denize giriyordur şimdi.  </span></p>
			<p class="paragraf"><span class="CharOverride-8">Susup oturmak olur mu?  </span></p>
			<p class="paragraf"><span class="CharOverride-8">Geç karşıma, soyun dökün dertlerini.   </span></p>
			<p class="paragraf"><span class="CharOverride-8">Eşlik et çıplaklığıma,  </span></p>
			<p class="paragraf"><span class="CharOverride-8">Zaten öyle gelmedik mi?..   </span></p>
			<p class="yildiz">* * *  </p>
			<p class="paragraf">Olcay çok etkilenmişti. Gerçekten çok iyiydi bu yazı. Evet, biliyordu Azra’nın şiir yazdığını ama “Bu kadarını ummuyordum.” diye düşündü. O sırada kapı çaldı, market siparişleri getirdi. Olcay büyük bir keyifle kahvaltıyı hazırladı. Bir tepsiye dizdi, üzerini kapattı ve üzerine Fransızca “Ye beni!” yazdı sözlükten bakıp. Azra Fransızca okuyordu. Buzdolabına hazırladıklarını bıraktı ve evden çıkarken aldığı yedek anahtarla kapıyı kilitleyip gitti.  </p>
			<p class="paragraf">Saat on bir buçukta, çalar saatin o berbat sesiyle Azra yataktan adeta fırladı. Başında hafif bir ağrı vardı. Önce saati susturdu, sonra tekrar yatıp uyumaya devam etmek istedi ama o sırada aklına o gece geldi.   </p>
			<p class="paragraf">Belli bir yerden sonra her şey kopuktu ve saati sustururken notu eliyle düşürmüştü. Olcay ne olmuştu? Şimdi neredeydi? Nasıl gelmişti eve? Üstünü nasıl çıkarmıştı? Hatta pijamalarını nasıl giymişti? Evin içinde bir o tarafa bir bu tarafa koşturup duruyordu ki gözü kıyafet dolabına gitti. Elbiseleri askıya asılmıştı. Kendisi asla böyle bir şey yapmazdı. Bir de uykusuz ve sarhoşken asla yapmaz, her şeyi oraya buraya atardı.   </p>
			<p class="paragraf">Nasıl olmuştu? “Olcay... Aman Allah’ım, hiçbir şey hatırlamıyorum. Yoksa? Yoksa seviştik mi?” diye düşündü. Olcay’ı arayamıyordu çünkü bu utanç vericiydi. “Bir şeyler yiyip kafamı toplamam gerek!” dedi ve elini yüzünü yıkayıp mutfağa gitti. Sanki biri mutfağı temizlemiş gibi hissetti. Buzdolabını açınca o yazıyı gördü. Fransızca “Beni ye!” yazıyordu ve bütün soruların cevabı oldu. Ama şimdi başka bir heyecan kaplamıştı kalbini. “Kesin seviştik, hatırlamıyorum, olamaz ama hatırlamam lazım…” diye kendi kendine söylendi. Bir an midesinden gelen sese teslim oldu. Hazır kahvaltı tepsisini aldığı gibi yarı avangart, kadife yeşil koltukların bulunduğu oturma odasına gitti. Hemen ortada bulunan, antikaya benzeyen sehpaya tepsiyi bırakıp sehpayı biraz koltuğa doğru çekti. Ve tekrar mutfağa gidip kendine bir sallama çay yaptı, her zaman olduğu gibi içine tarçın atmayı unutmadı. Televizyonu açtı; haberlerde yine şehitlerin olduğunu duydu ve değiştirdi kanalı. Diğer kanalda yemek programı, öbür kanallarda evlilik programı vardı. Bunların hiçbiri Azra’ya göre değildi ve bir belgesel kanalında Cemal Süreyya’nın hayatı anlatılıyordu. Onu izlemeye başladı. Bir yandan da kahvaltı yapıyordu...  </p>
			<p class="yildiz">* * *  </p>
			<p class="paragraf">Olcay çiftliğe dönmeden Batuhan’nın evine gitmişti. Arkadaşı yeni evine eşyalarını diziyordu. Olcay’ın bu ani ziyareti Batuhan’ı hem şaşırtmış hem de mutlu etmişti. İki arkadaş birlikte eşyaları yerleştirirken Batuhan, “İki yıl oldu.” dedi. “Seni görmeyeli tam iki yıl oldu...”  </p>
			<p class="paragraf">Olcay, Batuhan’a bakıp tebessüm etti.  </p>
			<p class="paragraf">“Tam iki yıl seninle konuşmaya çalıştım hatta seni bulmaya çalıştım diyebilirim. Doğal olarak merak ediyorum, iki yıl boyunca neler yaptın? Yeni arkadaşlar edindin mi? Başka bir okula geçiş yapmıştın, bitirdin mi okulu? Yoksa onu da terk mi ettin?”  </p>
			<p class="paragraf">Olcay, “Hepsini zamanla öğreneceksin, acele etme.” diye cevap verdi. “Ha, bu arada Simge ile barıştığını duydum. Hâlâ görüşüyor musun?”  </p>
			<p class="paragraf">Batuhan’ın yüzü ceset görmüş gibi oldu. Bu ifadeyi gören Olcay, yolunda gitmeyen bir şeyler olduğunu anladı. Batuhan, “Şimdi bunu konuşmak istemiyorum.” diye yanıtladı Olcay’ı.  </p>
			<p class="paragraf">O sırada kapı çaldı. Batuhan, Olcay için yatak almıştı ve onu getirmiş olacaklarını söyledi. Batuhan, evin odalarından birini Olcay’ın odası yapmıştı. Olcay bu duruma sevindi. Artık şehrin içinde yaşadığı bir ev yoktu ve şehir içinde olması gereken zamanlarda salaş pansiyonlarda kalıyor, kullandığı uyuşturucu maddelerden dolayı sorun yaşayıp kavga çıkarıyordu. Ama şimdi artık rahat edecekti. İki arkadaş, evi yerleştirdiler. Her şey gayet rahat görünüyordu, hatta Azra’yı ilk buraya getirebilirdi.  </p>
			<p class="paragraf">Batuhan ve Olcay yemek için dışarıya çıktılar. Nişantaşı’nın o meşhur caddesinde bir restoranda henüz masalarına oturmuşken Batuhan’ın arkasından bir kız geldi ve Batuhan’ın gözlerini kapattı. Olcay kızı tanıyor gibiydi ama çıkaramadı da. Batuhan’ın elleri, kızın ellerinin üzerinde, “Sen kimsin, kimsin?” diye bu gereksiz şakaya ortak olmaya çalışıyordu. “Doğum günü hızlı biten minik kız Eda!” dedi kız.  </p>
			<p class="paragraf">Batuhan da; “Gel buraya minyatür Eda!” dedi. Eda, bu lafa sinir olurdu.  </p>
			<p class="paragraf">Batuhan Olcay’ı işaret ederek: “Olcay ile tanışmış olman lazım Eda’cım.” dedi.  </p>
			<p class="paragraf">Eda: “Evet, partime hediyesiz gelen arkadaş: Merhaba!”  </p>
			<p class="paragraf">Bu arada gözlerini Olcay’dan alamıyordu.   </p>
			<p class="paragraf">Olcay içinden, “Tüm anahtarlarla birlikte Son Anahtar’ı da buldum. Bana iş atıyorsun kuzum, ama kısmetin kapalı diyelim.” diye düşünürken kendi düşüncesine gülüyordu.  </p>
			<p class="paragraf">Eda: “Kendi kendine gülen arkadaş, hayırdır? Selamı da mı unuttun?”  </p>
			<p class="paragraf">Olcay: “Ah pardon. Merhaba. Daldım bir an.”  </p>
			<p class="paragraf">Eda, “Haydi ben kaçıyorum, yemeğim gelmiştir.” dedi ve gitti.   </p>
			<p class="paragraf">Batuhan, Olcay’a, “Kıza bir kelime bile etmedin oğlum ya!” deyince Olcay: “Ettim ettim, sen merak etme. O da bana etti!” deyip göz kırptı.   </p>
			<p class="paragraf">Olcay’ın tüm gün telefonu kapalıydı ve Azra tüm gün onu aramış ama ulaşamamıştı. Batuhan, yemekte Olcay’a Azra’yı sordu: “Gecen nasıldı?”  </p>
			<p class="paragraf">Olcay, Azra’nın her ânı gözlerinin önünden geçer gibi anlatmaya başladı... Evinden aldığı andan başlayıp, rujunun rengini dahi atlamadan, Azra’nın en çok kendini kollarına bıraktığı şarkının adının Mal De L’Amor olduğunu, hatta o şarkıda Azra’nın onu öptüğünü, bütün herkesin gitmiş olmasına rağmen sadece ikisinin kalıp güneşin doğuşunu izlediklerini, bir şeyler atıştırıp Azra’yı eve bıraktığını, onu yatağına yatırdığını, kıyafetlerini değiştirdiğini, makyajını çıkardığını, ona kahvaltı hazırladığını hatta şiirini okuduğunu ve çok etkilendiğini bile anlattı...   </p>
			<p class="paragraf">Batuhan, dinlediklerinden çok etkilendi ama bir o kadar da Olcay’ın bir film izler gibi detay vererek bunları anlatmasına şaşırdı:  </p>
			<p class="paragraf">“Çok sevmiş olmalısın bu kızı.”  </p>
			<p class="paragraf">Olcay, “Nasıl yaptın bu çıkarımı?” diye sordu.   </p>
			<p class="paragraf">Batuhan: “İnsan sevdiğini böyle detaylı anlatır. Ve tabi sevdiğini böyle şımartır. Şaşırdım gerçekten. Sen Asude’nin dışındaki bütün kadınları itici bulurdun. Âşık olmuşsun bu kıza işte!”  </p>
			<p class="paragraf">Olcay: “Haklısın ama sadece sevdiğini değil; insan yapması gerekenleri de böyle sıralı anlatır. Unuttuğum bir şey var mı kontrolü için?”  </p>
			<p class="paragraf">Batuhan: “Bu son cümle Türkçe miydi?”  </p>
			<p class="paragraf">Olcay gülümsedi: “Yavaş yavaş aslanım. Acele etme. Acele işe şeytan karışır. Acele bilgi de adamı şaşırtır, yolu karıştırır.”  </p>
			<p class="paragraf">Batuhan: “Senin dediğin gibi olsun.”  </p>
			<p class="paragraf">Olcay: “Hadi doyduysan kalkalım. Çok uykum var. Dün geceden beri uyumadım doğru düzgün. Parça pinçik kestirmelerle ayakta durmaya çalışıyorum. Gidip yeni yatağımı denemek istiyorum.”  </p>
			<p class="paragraf">Batuhan: “Yuh oğlum! Nasıl dayandın lan, niye demiyorsun?”  </p>
			<p class="paragraf">Olcay: “Gerçi sabah Azra’nın koynunda biraz kestirdim ama o uyku sayılmaz.” dedi ve tuvalete gitti.  </p>
			<p class="paragraf">Batuhan, “Olcay lisede dahi Asude ile olan ilişkisinden böyle detay vermiyordu. Şimdi ne oldu böyle?” diye aklında geçirdi.   </p>
			<p class="paragraf">Olcay geri döndü: “Hâlâ mı getirmediler hesabı?”  </p>
			<p class="paragraf">Batuhan: “Hesabı ödedim, hadi gidelim.”  </p>
			<p class="paragraf">Olcay: “Kesene bereket Kanka!”  </p>
			<p class="paragraf">Ertesi gün Asude, Olcay’ı aramıştı. Olcay’ın mutlaka yurtdışına gitmesi gerekiyordu. O planladığı dünyanın yedi kıtasında yapacağı müthiş sergi için hazırlıklar yapmalıydı. Telefonunu henüz açan Olcay, Azra’nın mesajlarını ve aramalarını fark etti. Onu aramalıydı, ne diyecekti bilmiyordu ama aramalıydı. Olcay, Azra’yı aradı ve serginin açılışı için yurtdışına gitmesi gerektiğini söylemek istedi ama Azra’nın telefonu kapalıydı ve Olcay bundan hiç hoşlanmadı.   </p>
			<p class="paragraf">Azra, Olcay’a kızmış ve telefonunu kapatmıştı. Olcay, Asude’yi bilgi almak için aradı. İkisinin arasında geçen konuşmaya Batuhan kulak misafiri oldu.   </p>
			<p class="paragraf">Batuhan kendi kendine düşündü, “Bu Asude, lisedeki seksi psikoloğu olmasın? Hani şu Olcay’ın ilk...”  </p>
			<p class="paragraf">Olcay odadan dışarı çıktı. Batuhan’a acil yurtdışına çıkması gerektiğini, bunun sergisiyle ilgili olduğunu söyledi. Batuhan her ne kadar inanmasa da inanmış gibi yaptı:  </p>
			<p class="paragraf">“Asude’nin ismini duydum. Bu o mu?”  </p>
			<p class="paragraf">“Tabii ki o. Gelince anlatırım.”  </p>
			<p class="paragraf">Olcay çok yoğun çalışmaya başladı. Son anahtarı bulmuştu ve artık aklındaki yapmak istediği o müthiş dünya çığlığı olabilecek serginin başlamasını engelleyecek hiçbir sebep yoktu. Olcay, tam üç hafta dünyanın birçok yerine seyahat edip sergi için gerekli olan tüm izinleri alıp geri dönecekti ki yurtdışından Azra’yı aradı, ulaşamadı ve geri dönmeden önce tarihi, aşk ile ilgili bir yerde kendi fotoğrafını çekti ve Azra’ya yolladı. Fotoğrafta öyle güzeldi ki, Azra onu aramak istemese de dayanamadı ve aradı. Aralarında geçen küçük masum muhabbetten sonra Olcay, döneceği günü ve saati Azra’ya bildirdi ve ardından onu almasını istedi.  </p>
			<p class="paragraf">Olcay, bir cumartesi gecesi Türkiye’ye geri dönüş yaptı ve onu havaalanından Azra aldı. Ardından Etiler’de çorba içebilecekleri bir mekâna gittiler.   </p>
			<p class="paragraf">İki sevgili, çorbacıda hiç denecek kadar az konuştular. Sadece birbirlerine bakışlarından, birbirleri hakkında düşündükleri hissediliyordu.  </p>
			<p class="paragraf">Yemeklerini bitirdikleri gibi Batuhan’ın evinin yolunu tuttular. Azra, yol kenarına arabayı park ederken eve yeni gelen Batuhan onlarla yolda karşılaştı. Olcay arabadan indiği gibi arkadaşına sarıldı. Batuhan’da bir gerginlik vardı. Göz göze geldiler Olcay’la. Azra hiçbir şeyin farkında değildi. Arabayı park ettiği gibi indi ve uykulu hâli fazlasıyla belliydi. Olcay’ın koluna girip ondan destek alarak yukarı çıktılar. Batuhan, herkese birer bira açtı. Olcay yurt dışında neler yaptığını anlatmaya başladı. Hangi ülkelere gittiğinden bahsetti. Fotoğraflarını gösterdi. Olcay ve Azra bir koltukta, Batuhan ise karşı koltukta uyuyakaldı.   </p>
			<p class="paragraf">Ertesi sabah Olcay, ikisinden de önce uyandı. İlk uyandığı andaki mahmurlukta Azra’yı Asude sandı ve yüzündeki o tatlı ifade kendini gösterdi. Ama göğsünde uyuyanın Azra olduğunu anlayınca ilk memnuniyeti kayboldu. Azra’yı rahatsız etmeden kalktı ve bir not yazdı:  </p>
			<p class="paragraf">“Çalışmam gerekiyor. Biliyorsunuz çok yoğunum, her şeyin üst üste geldiği bir dönem ve yetiştirmem gereken çalışmalar var. Kendinize benden güzel bir kahvaltı ısmarlayın.”  </p>
			<p class="paragraf">Olcay, hemen hemen her gün çok az uyuyor ve sürekli çalışıyordu. Sergilenecek tüm resimlerin hikâyeleri neredeyse bitmiş hâldeydi. Resimlerin ise son rötuşları kalmıştı ama aynı zamanda arkadaşlarının sergileri için çalışması gerekiyordu. “Dünya duysun beni!” diye yapacağı serginin dışında yapması gereken resimler de vardı. Bu yoğunluk ne kendine, ne arkadaşlarına, ne de Azra’ya zaman ayırmaya fırsat veriyordu. Azra sürekli Olcay’a ulaşmaya çalışıyor, ya birkaç dakika konuşuyorlar ya da birbirlerine söyleyecekleri şeyler, sesli mesaja düşüyordu. Sonunda sabrına yenik düştü ve Olcay’ın da önce başka birine verdiği adresi hatırladı. “O adreste Olcay’ın atölyesi var ve süpriz yaparsam onu görebilirim.” diye düşündü. Yanına biraz yiyecek aldı, benzinini kaybolma ihtimaline karşı full doldurdu ve yola çıktı. Çiftlik, İstanbul’un biraz dışında kalıyordu. Yol üzerinde, evin adresini sorabileceği kimseye denk gelmemişti. Aklındaki adrese göre devam ederken karşı yoldan gelen bir aracı fark etti. Sellektör, korna, el hareketi, her şeyi yaptı gelen aracı durdurmak için. Araba durduğunda Azra: “Merhaba. Ben buranın yabancısıyım ve şu adresdeki ‘Tanrı Bilir’ çiftliğini bulmak istiyorum. Bana yardımcı olabilir misiniz? Lütfen.” diye sordu.  </p>
			<p class="paragraf">Araçtaki sürücü Azra’ya doğru döndü, “Merhaba. İsminiz nedir?” dedi.  </p>
			<p class="paragraf">“Benim adım Azra; ya sizin?”  </p>
			<p class="paragraf">“Benim adım Asude. Neden arıyorsunuz çiftliği?”  </p>
			<p class="paragraf">“Bir arkadaşıma süpriz yapmak istiyorum. Ama neden soruyorsunuz bunları?”  </p>
			<p class="paragraf">“Belki hırsızlık yapacaksınız ya da daha kötüsü de olabilir, anlamadan kimsenin adresini göstermek istemem.”  </p>
			<p class="paragraf">“Hımm anlıyorum. Peki, biliyor musunuz?”  </p>
			<p class="paragraf">Asude, “Elbette biliyorum, buradaki birçok yeri bilirim. Ama tarifle oraya gidemezsiniz. Ancak benim yolumun üstü orası. İsterseniz beni takip edin, sizi oraya götürürüm.” dedi.  </p>
			<p class="paragraf">Azra son duyduğu teklife sevinmişti: “Lütfen, çok isterim.”  </p>
			<p class="paragraf">Asude: “Ama önce kasabada biraz işlerim var onları halletmem gerek.”  </p>
			<p class="paragraf">Azra: “Hımm. Tamam o zaman, kaybolmaktansa biraz geç gitmeyi tercih ederim.”  </p>
			<p class="paragraf">Asude kurduğu oyundan memnundu. Çiflikten yeni çıkmıştı. Olcay ile Asude hayatlarındaki herkesi ertelerlerdi ama birbirlerini asla! Asude, gece yarısı gelmiş ve adını “Nar Gecesi” koydukları bir gece daha yaşamışlardı. Sabah, Olcay sevgilisinin süprizini karşılıksız bırakmamış ve onun için muhteşem bir kahvaltı ve ardından sabah orgazmını hediye etmişti. Şu anda Azra’nın, Olcay’ın yanına gitmesi, kendisi ve Olcay’ın planları için tehlikeli olabilir diye düşündü Asude. Yaptığı planla Azra’nın gitmesini geciktirmeyi başardı. Yola çıktıklarında Azra, Asude’yi takip ediyordu. Asude telefonla Olcay’ı aradı.   </p>
			<p class="paragraf">Olcay: “Ne çabuk özledin sen beni.”  </p>
			<p class="paragraf">Asude: “Görüyorsun, bir dakika bile sensiz kalamıyorum.Sensiz kaldığım her an kasıklarım sızlıyor bebeğim, adeta Olcay Olcay diye sayıklıyorlar.”  </p>
			<p class="paragraf">Olcay kahkaha attı: “Anlat bakalım.”  </p>
			<p class="paragraf">Asude: “Seninki süpriz yapmaya gelmiş.”  </p>
			<p class="paragraf">Olcay: “Bu kadar çabuk oltaya gelmesi de son anahtarın doğru kişi olduğunun ispatıdır. Gördüğün gibi aşırı derece yenik düşüyor heyecanına.”  </p>
			<p class="paragraf">Asude: “Haklısın tamam, kes!”  </p>
			<p class="paragraf">Olcay: “Ama sen o adresi onun aklında tutup gelebileceğini nasıl bildin? Tebrik ediyorum seni.”  </p>
			<p class="paragraf">Asude: “Her insanın focus olduğu şey farklıdır. Bu kız, duyduklarıyla daha çok etkileniyor. Yani ona en olmayacak şeyi dahi güzel bir dille -ki biz ona retorik diyoruz- anlatırsan kabul etmemesi imkânsız.”  </p>
			<p class="paragraf">Olcay: “Bu senin işin doktorum. Ve ben senin bir numaralı hastanım. Sonsuza kadar...”  </p>
			<p class="paragraf">Asude güldü ve: “Çok vaktim yok. Bir şeyi bahane edip kahve içeceğim bu kızla bir yerde. Ortamı müsait hâle getirip haber ver bana.”  </p>
			<p class="paragraf">Olcay: “Elbette kraliçem, siz yeterki emredin, hükmedin bana.”  </p>
			<p class="paragraf">Asude kasabaya indiğinde bir kenara, Azra da onun yakınında bir yere park etti. Asude, elindeki paketi bir yere verip gelmesi gerektiğini söyledi ve Azra’yı hemen ilerideki kafeye götürdü. Asude, uydurduğu iş bahanesiyle arabada biriktirdiği çöpleri bulundukları yerden biraz ileri götürüp attı.  </p>
			<p class="paragraf">Azra onu göremiyordu ama Asude onu uzaktan izliyordu. Azra huzursuz görünüyordu. Asude, onun tüm hareketlerini bir deftere not aldı. Burnunu defalarca kaşımasını, sıkılgan ve huzursuz durumunu, etrafı hangi bakışlarla izlediğini, hepsini elindeki mini dürbünle izliyor ve not alıyordu. Sonunda Azra’nın kaşınmaya başladığını görünce sıkılma durumunun biraz daha yoğunlaştığını hissetti ve onun yanına döndü. Kafeden içeri giren Asude’yi gören Azra ayağa kalktı ama Asude, garsona çoktan iki kahve söylemişti. Kahveleri geldi.   </p>
			<p class="paragraf">Azra birden kendini hayatını anlatır buldu Asude’nin psikolog olduğunu öğrenince. Sonunda mahcup oldu: “Kusura bakmayın Doktor Hanım. Siz öyle konuya girince bütün hayat hikâyemi bir çırpıda anlattım. Bir saattir konuşup her şeyimi döktüm, başınızı şişirdim.” dedi.  </p>
			<p class="paragraf">Asude, “Sorun değil,” dedi. “Benim işim bu zaten. Başım şişmez, aksine size yardımcı olmak isterim her konuda. Telefon numaramı kaydedin. Siz ne zaman dertleşmek, içinizi dökmek isterseniz ben adresimi veririm, gelirsiniz, sorunlarınızı birlikte çözeriz. Bir sıkıntı var ise birlikte onu ortadan kaldırırız. Her türlü travmada destek olurum.”  </p>
			<p class="paragraf">Azra bu duruma sevinmişti. Ara ara psikoloğa gitmek aklına geliyordu ama bir türlü gidememişti. “Şimdi erteleycek bir durum yok. Artık başlayabilirim.” diye düşündü. O sırada Asude’nin telefonuna Olcay’dan bir mesaj geldi.   </p>
			<p class="paragraf">“Gönder gelsin, bakalım ne istiyor?”  </p>
			<p class="paragraf">Asude mesajdan hoşlandı. Çünkü Azra, Asude’nin almak istediğinden fazlasını anlatmış ve Asude’yi gerçekten çok sıkmıştı bu kız. Artık kurtulacağı için mutluydu.  </p>
			<p class="paragraf">Asude, “Haydi kalkalım o zaman.” dedi. Yola çıktıklarında arkada Asude’yi takip eden Azra, Asude’nin ne kadar güzel bir kadın olduğunu düşündü.   </p>
			<p class="paragraf">Azra, “Burada ne yapıyor acaba?” dedi. “Kendim konuşmaktan ona tek kelime soramadım.” diye kendine kızıyordu.   </p>
			<p class="paragraf">Çiftliğe geldiklerinde balkonda duran Olcay’dı. Asude camını açtı ve Azra’ya, “Geldik, görüşürüz.” dedi. Geri geri çıkarken Azra çiftliğe doğru yürüyordu. Asude, Olcay’a bakıp dudaklarını yaladığında Olcay’ın yüzünde seksi ve çok içten bir gülümseme belirdi. Azra bunun kendisi için olduğunu sansa da Olcay’ın umurunda değildi. Olcay’ın gözleri Asude’nin üzerindeydi. Asude gitti ve Azra ile Olcay başbaşa kaldı.   </p>
			<p class="paragraf">Olcay, Azra’yı bayağı şaşırmış bir şekilde karşıladı: “Bu ne güzel süpriz.”  </p>
			<p class="paragraf">Azra: “Özledim, geldim. Çünkü seninle iletişimimiz sadece üç ya da beş dakika.”  </p>
			<p class="paragraf">Olcay: “Haklısın, çok yoğunum bu ara. “  </p>
			<p class="paragraf">Azra, “Haklı olmak istemiyorum. Sevgilimi görmek istiyorum!” dedi.  </p>
			<p class="paragraf">Olcay, şaşırmış gibi yaptı ve sordu: “Biz sevgili mi olduk?”  </p>
			<p class="paragraf">Azra, yüzüne indirdiği masum kedi bakışlarıyla Olcay’ı kandırdığını sandı.   </p>
			<p class="paragraf">Olcay, onun bu görüntüsüne inanmış gibi yaptı ve yüzünü avuçlarının arasına aldığı gibi öpmeye başladı. Azra’nın canını yakıyordu ama kimsenin umrunda değildi. O sırada Olcay’ın telefonu çalmaya başladı. İkisi de huzursuz oldu. Keyfi kaçan Olcay, telefona baktı. Batuhan arıyordu.   </p>
			<p class="paragraf">Olcay: “Efendim Kanka?”  </p>
			<p class="paragraf">Batuhan: “Sana bir kargo geldi. Ödemesini biz yapacakmışız, alayım mı?”  </p>
			<p class="paragraf">Olcay: “Ah evet, oranın adresini vermiştim. Çok önemli o gelen. Al hemen.”  </p>
			<p class="paragraf">Batuhan: “Tamam alıyorum, haydi görüşürüz.”  </p>
			<p class="paragraf">Olcay: “Bye.”  </p>
			<p class="paragraf">Azra ve Olcay kaldıkları yerden devam etmek yerine, kış bahçesine geçip biraz oturdular. On beş dakika sonra bir kadın belirdi. “Yemek hazır, isterseniz buraya hazırlayabilirim.” dedi.   </p>
			<p class="paragraf">Olcay, “Gerek yok. Sen sepeti bırakıp gidebilirsin.” diye yanıtladı kadını.  </p>
			<p class="paragraf">Sepetin içinden her şey iki kişilik çıktı. Servisler, yemekler, her şey... Azra öyle heyecanlanmış ve hayran kalmıştı ki Olcay’ın resimlerine, evine, hatta öpüşüne, hiçbir ayrıntının farkında değildi.   </p>
			<p class="paragraf">Olcay önce masaya örtüyü örttü. Ardından servisleri, şarap bardaklarını ve yemekleri koydu. Birlikte yemek yedikleri sırada Azra, Asude ile karşılaşmasını ve onunla konuşmalarını anlattı. Olcay şaşırmıştı. Asude’nin normal plan yapıp bunları elde ettiği diğer anahtarları düşününce son anahtarda şanslı olduklarını fark etti. Her şeyin yolunda gidiyor olması, Olcay’ın keyfine keyif kattı. Azra çiftliği çok sevmişti. Uzun zamandır yediği en güzel pilav, en güzel salata, en güzel bonfile, en güzel ıspanak ve her şey taptaze, mükemmeldi.   </p>
			<p class="paragraf">Yemek bittiğinde Azra, “Mest oldum, muhteşem!” dedi.   </p>
			<p class="paragraf">Olcay gülümsedi ve “Organik yaşama hoşgeldiniz küçük hanım!” dedi.   </p>
			<p class="paragraf">Hava serinlemişti ve kış bahçesindeki soba yanmıyordu. Azra’nın titrediğini görünce hemen “Gidelim haydi.” dedi. İçeri girdiler.   </p>
			<p class="paragraf">Olcay, “Ben kahve yapıyorum, sen resimleri inceleyebilirsin.” deyip mutfağa geçti.  </p>
			<p class="paragraf">Azra: “Evet, baktım demin ama inceleyemedim.”  </p>
			<p class="paragraf">Azra bütün resimleri tek tek inceledi. Bir kadın vücudu vardı, büyük bir resimdi. Kadının arkası dönüktü. Yüzü yarım görünüyordu, fotoğraf gibiydi ve Azra’yı çok etkilemişti. Olcay, filtre kahveleri hazırlayıp geldiğinde resmin yanında çırılçıplak bekleyen Azra’yı gördü. Soğuktan cildi biraz ürpermişti ama yine de güzel görünüyordu.  </p>
			<p class="paragraf">Olcay elindeki kahvelerle kalakalmıştı: “Sakın bana Titanik’ten alıntı yapalım deme!” dedi.  </p>
			<p class="paragraf">Azra, “Hayır Titanik’ten alıntı yapmayalım. Orada kadın tek başına ve adam karşısında resmini yapıyor, ben yan yana olalım istiyorum.” dediğinde karşıda duran fotoğraf makinasına bakıyordu.   </p>
			<p class="paragraf">Olcay, “Tamam o zaman.” dediği anda Azra onun sözünü kesti: “Haydi soyun ve gel!”  </p>
			<p class="paragraf">Olcay, eline aldığı bir yeşil şal ile Azra’nın cinsel organının görünmesini engelledi.  </p>
			<p class="paragraf">“Önce bana poz vermen gerekli. Sonra benimle birlikte aynı karede olmaya hak kazanırsın.” dedi. Azra bu şartı kabul etti. Olcay Azra’ya ne derse, Azra itiraz etmeden kabul ediyordu.   </p>
			<p class="paragraf">Olcay, yere siyah bir battaniye serdi, avangart turkuaz bir koltuk yanına getirdi. Elinde siyah fincanda filtre kahvesini yudumlayan Azra’nın, yeşil şalın arasında kumral teni, kuytu, derin bir orman gibi görünüyordu. Olcay’ın aklına farklı farklı temalar geliyor ve onlara uygun fotoğraflar çekiyordu. Olcay, “İlk çekim bitti.” dediğinde tam iki buçuk saat Azra’nın kendisine poz vermesini istemiş ve onun çok yorulmasına sebep olmuştu.   </p>
			<p class="paragraf">Azra: “Sonunda ikinci çekime geldik o zaman.”  </p>
			<p class="paragraf">Olcay: “Evet geldik ama bu senin istediğin çekim değil henüz.” dedi.   </p>
			<p class="paragraf">Azra’ya arkası dönük fotoğraf makinasının parçalarını değiştiriyordu.   </p>
			<p class="paragraf">Azra, “Neymiş peki?” dedi.   </p>
			<p class="paragraf">Olcay, hâlâ arkası dönük bir şekilde cevap verdi: “Bana pornografik pozlar vermeni istiyorum.”  </p>
			<p class="paragraf">Azra’nın yüzü düşmüştü. Birden gerildi. Olcay, arkası dönük olduğu hâlde bunu hissedebiliyordu. “Sen bu hamleyi de başarırsan, benimle aynı karede uzun bir süre bulunmayı hak edeceksin.” dedi. Azra onunla olmak istiyordu ve kabul etti.   </p>
			<p class="paragraf">Olcay, “Bildiğin her şeyi uygula ve bilmediklerini ben söylerim.” dedi. Azra, tam bir saat boyunca pornografik pozlar verdi. Ne yaptığının kendi bile o anda farkında değildi. Sonunda Olcay bir tabure uzattı: “Bitti ve şimdi bunun üzerine otur, bekle.” dedi.  </p>
			<p class="paragraf">Azra çok yorulmuştu.Taburenin üzerinde kendini bile tutamıyordu. Olcay, fotoğraf makinasını süreli çekim için ayarladı ve Azra’nın yanına geldi, oturdu. Sırt sırtalardı. Azra, “Ne yapıyoruz?” dediğinde, “Senin sevdiğin gibi Janus oluyoruz!” dedi. Azra’nın hoşuna gitmişti bu ama dört saatlik soğukla ve poz vermekle olan mücadelesi onu çok yormuştu. Garip, normal dışı bir gün geçirmişti. Olcay ise istediği her şeyi yine kolay yolla almanın keyfini çıkarıyordu. Azra’nın giyinmesine yardım etti. Giyinirken bile uyuyabilirdi. Olcay onu toparladı ve “Haydi birlikte çıkalım.” dedi. Azra, ona verdiği pozlardan sonra Olcay’ın onunla sevişmemesini garip buldu ama iyi yönde yorumladı bu tavrını. Olcay’ın bu davranışı, Azra’nın gözünde puan kazandırdı kendisine. Oysaki bunların hepsi Asude’nin Olcay’a verdiği taktiklerdi. İkisi de hazırlandı ve Azra’nın arabasıyla yola çıktılar.  </p>
			<p class="yildiz">* * *  </p>
			<p class="paragraf">Olcay, Azra ile Janus oldukları resmi ve tüm sergi resimlerini bitirmiş, hatta bazılarını ülkelerine kargolatmıştı. O ana kadar her şeyin güzel ilerlemesi ve tabloların bitmesi şerefine mini bir parti düzenlendi çiftlikte. Azra’nın birkaç arkadaşı, Olcay’ın bütün anahtarları, Batuhan, hatta Asude dahi oradaydı. Azra, bir an için şaşırmıştı bu duruma ama bu küçük kasabada komşular birbirlerini elbette tanıyabilirlerdi. Bu konu üzerinde fazla durmayan Azra, Olcay’dan artık resmi açmasını istedi. Herkes bir köşede, üzeri perdeyle kapalı olan resmin açılmasını bekliyordu.   </p>
			<p class="paragraf">Olcay tek hamlede sıyırdı perdeyi resmin üzerinden. Perde yerlerde, insanların gözleri hayretle tablodaydı. Olcay, Asude’nin yüzündeki o belli belirsiz huzursuzluğu fark etti. Azra ve Olcay çok güzeliz diye sarılıyorlar, Asude kadehine nar şarabı dolduruyordu. Aklı Olcay’daydı ve bu durum Olcay’ın inanılmaz derecede hoşuna gidiyordu.   </p>
			<p class="paragraf">Bir süre sonra Batuhan’ın balkonda tek başına sigara içtiğini gören Olcay, onun yanına gitti.   </p>
			<p class="paragraf">Batuhan gülümsedi ve “Neler olduğunu biliyorum. Belki yüzde yüz değil ama bir kısmını da olsa biliyorum.”  </p>
			<p class="paragraf">Olcay: “Buna sevindim. İşim daha kolay olacak o zaman.”  </p>
			<p class="paragraf">Batuhan: “Nasıl yani?”  </p>
			<p class="paragraf">“Gördüğün şu kızlar var ya… Onlar benim anahtarlarım. Hepsinde sonuca ulaştım. Bir tek ‘Son Anahtar’ kaldı: Azra. Onunla da sonuca ulaştığım anda yarın sabah yuvasına varan tablolarımın, Cennet ve Cehennem’in kapılarını açmasında hiçbir sorun kalmayacak. Ve dünya insanı, son Tanrı adamının kendilerine sunduğu bu kapılardan içeri girerken, son şanslarının ve son anahtarlarının olduğu bilincine varacaklar. Eğer bu son anahtarı da kaybederlerse, Tanrı onlara bir daha yüzünü dönmeyecek. Yaptıklarının farkında olacak ama onlara her zaman sırtını dönecektir. Tanrı, bizleri sırtı dönülecek insanlardan etmesin. Ben Tanrı’nın hem kulu, hem de hizmetçisiyim. Onun için çalışırım.”  </p>
			<p class="paragraf">Batuhan: “Peki neden sadece kadınlar?”  </p>
			<p class="paragraf">Olcay: “Görevler hisle gönderiliyor. Şimdiki görevim bu. Başarılı bir şekilde görevimi yerine getirmeye çalışıyorum. Bu görev bittiğinde hızla yeni bir görev gönderilecek. Eğer gönderilen mesajları doğru hissetmezsem; biliyorum ki Tanrı bu hissizliğimi farklı bir travma ile cezalandırıp bana dolaylı değil, doğru yoldan gösterecektir. Tıpkı kulağımda olduğu gibi.”  </p>
			<p class="paragraf">Batuhan: “Haklı olabilirsin. Tanrı bazı insanları, diğerlerini uyarması ve yol göstermesi için göndermiş olabilir. Bu bir futbol, voleybol takımındaki kaptan gibi ya da herhangi bir grubun başında birinin lider seçilmesi gibi. Yani deyim yerinde ise Tanrı; takımın adı, Tanrı adamı; kaptan ve yol gösterilmesi gerekenler diğer oyuncular… Hatta bunu ülke lideriyle bile örneklendirebilirim. Ülke ismi Tanrı ve cumhurbaşkanından başbakana Tanrı’nın adamları ve millet de Tanrı’nın adamları tarafından yönetilenler, doğru yola çağrılanlar.”  </p>
			<p class="paragraf">Olcay: “Evet, örneklerin bir nebze de olsa durumu açıklayabilir. Aramıza hoş geldin.”  </p>
			<p class="paragraf">Batuhan, Olcay’ın iki yıllık hikâyesinin bir kısmını öğrendiği günden beri şaşkın ama ona hak verir bir tutum içindeydi. O sırada dışarı çıkan birkaç kişi gördü. Bütün misafirlere, uykuları çabuk gelsin ve birbirleriyle fazla konuşma kaynaşma gibi riskli durumlar olmasın diye içeceklerine birer ilaç konulmuştu. Bir tek Azra, Olcay, Batuhan ve elbetteki Asude içmemişti. Gece yarısından önce bütün herkesi tek tek evine gönderdi Asude. Sadece Azra, alkolden mayışmış şekilde oradaydı. Herkesin gitmesinin ardından bir motor sesi duyuldu. Olcay’ın tanımadığı bir adam gelmişti. Kapının önündeydi. Olcay, adamın yüzünü tam göremiyordu.   </p>
			<p class="paragraf">Asude, Batuhan’a seslendi ve arabasının anahtarını ona attı. “Sen benim arabamla dönersin. Yarın sana geleceğim.” dedi.   </p>
			<p class="paragraf">Batuhan farkında bile olmadan kabul etti. Bu gizemli adamın motosikletine Asude binmek için kaskını takarken, Olcay yerinden fırladı. Asude kaskı takmadan önce Olcay’a güzel bir bakış ve gülümseme attı. Olcay, meraklı bakışlarla ona bakıyordu. Batuhan da durumdan bir şey anlamadı. Ama o da yavaş yavaş çıkmalıydı. Motosikletli adam ile Asude gittiğinde, bu sefer Olcay’ın aklı Asude’de kalmıştı ve bu Asude’nin çok hoşuna gidiyordu.   </p>
			<p class="paragraf">Batuhan, Olcay’ın bu bakışlarından biraz rahatsız oldu: “Ben de artık gitmeliyim.” dedi ve çıktı.   </p>
			<p class="paragraf">Azra ve Olcay yalnız kalmışlardı. Olcay bir kenarda uyumak üzereyken, Azra onun yanına sokuldu. Olcay uyumaya çalışıyor ama Azra onu tahrik etmek istiyordu. Aklından Asude’yi atamayan Olcay, onun hayalinden bir türlü kurtulamadı ve bu kıskançlık öfkesini Azra ile bastırmak istedi. Bir hamleyle Azra’nın ince bedenini kendi altına aldı. İç çamaşırını çıkartırken Azra’nın canını epeyce yaktı. Asude’nin dışında kiminle birlikte olsa sinirli oluyordu. Olcay, aklında Asude’yleydi ama bu, dokunduğu son anahtardı. Onun istediği her neyse bunu ona verdi. Azra, uzun zamandır Olcay’ı içinde istiyordu. Olcay da sonunda ona istediğini verdi ama uzatmadı. Çünkü o, âşık olduğu kadın değidi. Uzun bir ön sevişme yaşatmadı. Asude dışında hiçbir kadına oral seks de yapmazdı. “Bir insan sadece âşık olduğu kadına oral seks yapabilir.” derdi her zaman. Ait olduğu tek kadın Asude idi ve sadece onu mutlu etmek için bunu yapardı. Azra’nın her ona dokunmak isteyişinde daha sert ve daha canını yakan hareketlerle ilerliyordu. Azra’nın sesi, iniltiden çok çığlıklara dönüşmüştü ama şikâyet etmiyor, dur bile demiyordu. Olcay’dan korkar gibiydi. Sonunda kendini dayak yemiş gibi hissediyordu. Eliyle Olcay’ın saçlarını düzeltirken Olcay’ın kulağının orada sevişme sırasında eline gelen bir pürüz dikkatini çekti. Karanlıkta fark edemedi ve uykuya yenik düştü.   </p>
			<p class="paragraf">Sabah uyandığında kimse yoktu, şömine yanıyordu. Güzel kokular da vardı. Olcay kapıdan içeri girince Azra’nın yüzü güldü.   </p>
			<p class="paragraf">Azra: “Günaydın.”  </p>
			<p class="paragraf">Olcay biraz soğuk bir tavırla, “Günaydın.” diye karşılık verdi.  </p>
			<p class="paragraf">Azra, Olcay’ın bu tavrının nedenini anlamamıştı ama sabahın etkisinden olduğunu düşündü. Birlikte hiç konuşmadan kahvaltı yaptılar. Azra daha fazla dayanamadı ve Olcay’a doğru sokulmaya başladı.   </p>
			<p class="paragraf">Azra: “Benim yakışıklı ressamım sabahları gergin mi olurmuş?” cümlelerini bir çocuk sever gibi sesini değiştirerek söylüyordu. Sonra onu öpmeye başladı. Hem öpüyor, hem de masaj yapıyordu. Olcay’ı öpmeye yüzünden başladı. Göğsüne indi ve daha aşağıya. Olcay’ın Asude’den başkasına yapmadığını o Olcay’a yapmaya başladı. Olcay, kendini bir masaj koltuğuna bırakmış gibi bedenini ve ruhunu dinlendiriyordu. Arada bir Azra’nın saçlarını okşuyor ve harika olduğunu söylüyordu. Azra yeniden Olcay’ın dudaklarına döndüğünde ona yarasını sordu. Hem konuşuyor, hem de Olcay’ı öpüyordu. Ama Olcay için bunun hiç sırası değildi. Susmasını istedi. Ama Azra, “Haydi, haydi” diyerek sürekli onun yarasını sorduğu için Olcay büyük bir öfkeyle susup işini bitirmesini söyledi.   </p>
			<p class="paragraf">Azra, Olcay’ın tepkisinden korkup onun istediğini yaptı ve üzerini giyindi. Gitmek istiyordu ama Olcay buna izin vermedi.  </p>
			<p class="paragraf">Olcay: “Seni ilk gördüğüm anda bir prenses gibiydin ama şimdi öyle misin? Hayır. Neden? Çünkü dürtülerin devreye girdi ve dürtülerin devreye girince kontrolünü kaybettin. Kitap okumayı, satın almayı çok severdin değil mi? Beni düşünmekten bunu yapabiliyor musun? Spor yapmayı çok seviyorsun ama onu da beni tanıdığından beri yapmıyorsun. Şiir yazmıyorsun tanıştığımız günden beri. Yapmayı çok sevdiğin ve her gün yaptığın her şeyi çöpe attın tanıştığımız günden sonra. Ama ne olacak biliyor musun? Bir süre sonra benden sıkılacaksın ve onları özleyeceksin. Beni hayatının merkezine koydun ve onları özlediğinde beni oradan çıkarıp atacaksın ve ben ortada kalmış gibi hissedeceğim. Yani siz kadınların erkeklere yaptığı şey bu. İşte senin zaafın bu. Bunu terbiye etmek zorundasın, ben bunun için seçtim seni.”  </p>
			<p class="paragraf">Azra: “Gitmek istiyorum.”  </p>
			<p class="paragraf">Olcay: “Gideceksin ama önce sende bana ait olan bir şey var, onu almam gerek. Ve seni terbiye etmem gerek.”  </p>
			<p class="paragraf">Azra, “Ben sadece yaranın nasıl olduğunu sordum. Bunda bu kadar büyütecek ne var anlamıyorum?” derken bir yandan da üzerindeki gömleği sıyırdı:  </p>
			<p class="paragraf">“Bak şuraya, bak! Küçükken kuzenimle ağaca çıkmıştık ve ikimiz de düştük. Benim belimde uzun çizgi gibi bir iz oluştu ama ondaki iz çok büyük. Bunun gibi bir anıdan bahsediyorum.”  </p>
			<p class="paragraf">Olcay, “Bu öyle bir şey değil ve seni ilgilendirmez. Şimdi senin değil, benim kurallarım, sorularım ve cevaplarım önemli.” diye cevap verdi.  </p>
			<p class="paragraf">Azra çok gergindi: “Sana ne benim zaafımdan! İstediğimle istediğim zaafımı yaşarım, sana ne? Gitmek istiyorum!”  </p>
			<p class="paragraf">Olcay, onun bu bağrışlarına daha fazla dayanamadı ve Azra’yı bir odaya kapattı.   </p>
			<p class="paragraf">Azra ne hissettiğine, ne de yaşadığına anlam verebiliyordu. Odanın penceresini kırmaya çalıştı. Defalarca kapıyı tekmeledi. Çığlıklar, bağırışlar bir süre devam etti ama sonra yorgunluktan kendini bıraktı ve uyuyakaldı. Olcay, onun bu sesizliğini kameradan izliyordu. Bir eroin hazırladı ve Azra’nın yanına gitti. Bu eroini Azra’nın kolundan ona verdi. O sırada Azra uyandı ama artık çok geçti. Azra, Olcay’ın ona ne yaptığını anlamadı.   </p>
			<p class="paragraf">Azra, “Bu nedir. Ne yaptın bana?” diye sordu.   </p>
			<p class="paragraf">Olcay’a vurmaya başladı. “Gitmek istiyorum, rahat bırak beni!” dedi.   </p>
			<p class="paragraf">Olcay ona gülümsedi ve “Gerçekten gitmek istesen gidersin. Bence gitmek istemiyorsun.” dedi ve odadan çıkıp kapıyı tekrar kitledi.   </p>
			<p class="paragraf">Göndermesi gereken mailler ve ilgilenilmesi gereken sergi düzeni vardı. Dünyanın yedi kıtasında var olacak olan Cennet ve Cehennem Sergisi’nin her biri aynı düzende olmalıydı ve Olcay bunun disiplinini her ülkedeki anahtarlarla konuşup, istediği düzenin çizelgelerini onlarla mail üzerinden sağlıyordu. Sürekli fotoğraf ve bilgi paylaşımı içindeydiler. Aynı zamanda sergi açılış konuşmasını hazırlıyordu. Bütün işlerinin arasında ne yazık ki kafasını kurcalayan başka şey ise Asude’nin kiminle çiftlikten ayrıldığıydı. Onu arıyor ama bir türlü ulaşamıyordu. Öfkeyle yerinden kalktı ve gidip kendisi de uyuşturucu aldı.  </p>
			<p class="yildiz">* * *  </p>
			<p class="paragraf">Azra, eroinin etkisiyle garip hareketler yapıyordu. Ağlamaya başladı. Bilinci bir açılıyor, bir kapanıyordu. Birden çıldırmış gibi ağlamaya başladı. Normal bir ağlama gibi değildi bu. Sanki ağlama nöbeti geçiriyordu. Sesleri duyan Olcay, sinirli bir şekilde odaya doğru yürüdü. Kapıyı açtığında Azra yerde hem kıvranıyor, hem de ağlıyordu.   </p>
			<p class="paragraf">Olcay, “Neden ağlıyorsun?” diye sordu ama Azra cevap vermedi ve ağlamaya devam etti. Olcay, “Neden ağlıyorsun?” diye tekrar sordu ama Azra yine tepkisizdi. Sonunda öfkesine yenik düşen Olcay’ın büyük bir bağırışla aynı soruyu sorması, Azra’nın korkup irkilmesine sebep oldu. Duvarın köşesine iyice sokuldu. Olcay’ın gözlerine bir bakıyor, bir kaçırıyordu gözlerini. Olcay, “Ses çıkarma!” dedi ve kapıyı kitleyip odadan ayrıldı.   </p>
			<p class="paragraf">Asude, “Kızın sana âşık kalmasını sağlamalısın. Önce çek kendine doğru ve sonra it ama çok öfkelendiği zaman biraz daha çek, sonra tekrar itersin. Böylece senin git-gel ruh hâlinde sıkışıp kalacak ve seninle olmak isteyecek. Tüm kitaplar böyle der.”  </p>
			<p class="paragraf">Yaklaşık üç saat sonra Asude’nin bu sözleri Olcay’ın aklına geldi ve Azra’nın yanına gidip: “Artık yukarı çıkıp kendine çekidüzen verebilirsin, çünkü birazdan yemek yiyeceğiz.” dedi. Azra buna çok sevindi ama Olcay, “Bir şartla!” dedi ve elindeki bir hapı yutmasını istedi. Azra’nın korktuğu her hâlinden belliydi, ama hapı yutmak zorundaydı ve Olcay’ın istediğini yaptı. İlacı içti. Bu ilaç, on-on beş dakika içinde etkisini gösterdiği için Olcay rahattı. Artık evin içinde bile dolaşabilirdi. Azra, izni aldığı gibi kendini banyoya attı. İlacın ona ne yaptığını bile bilmiyordu. Önce bir duş aldı, sonra yanında getirdiği ama henüz giymediği bir geceliği giydi. Üzerine siyah bir elbise... Yemek için aşağıya indi.   </p>
			<p class="paragraf">Yemek masası gerçekten iştah açıcı görünüyordu. Menüde; mısır çorbası, spagetti, köfte, patates püresi ve sulu yemek olarak da zeytinyağlı fasulye vardı. Tabii ki salata da... Gece yarısına yakın bir saatti ama Olcay ve Azra henüz yeni akşam yemeği yiyeceklerdi. Azra odadan içeri girdiğinde, ilk geldiği andaki gibi yeniden büyülendi. Ama Olcay’ın gözlerinde onu korkutan, aynı zamanda büyüleyen bir şey vardı. Belki de Olcay haklıydı; oradan gitmek istemiyordu. Olcay ona acı çektiriyor, o da bu acının içinde olmak istiyordu. Aklından geçen bu düşünceleri Olcay’ın “Hadi başlayalım.” cümlesi böldü. Her şey yolunda görünüyordu. Sanki tüm gün yaşananlar yaşanmamış gibiydi.   </p>
			<p class="paragraf">Azra: “Sergiyle ilgili her şey yolunda mı?”  </p>
			<p class="paragraf">Olcay: “Yolunda.”  </p>
			<p class="paragraf">Azra: “Temâsı ne serginin?”  </p>
			<p class="paragraf">Olcay: “İnsanlığa Tanrı’nın kapattığı Cennet ve Cehennem kapısını açıyorum.”  </p>
			<p class="paragraf">Azra bir kahkaha attı. Ama Olcay’ın yüzünde tek bir gülme işareti yoktu.  </p>
			<p class="paragraf">Azra: “Haklısın, aslında insanlar okumadan ne evreni, ne de var oluşlarını anlamadan yaşıyorlar. Kimsenin kendine vakit ayırıp, evinde bir köşe ayırıp, kitap okuduğunu ya da spor yaptığını gördün mü? Hayır, ama herkesin evinde televizyon için en baş köşe hazırdır. Kimse aklını maalesef kullanmıyor; aklını kullanmadıkları gibi bedenleri için de herhangi bir çaba harcamıyorlar ve zaman içinde insan ruhu kötüleşerek ilerliyor.”  </p>
			<p class="paragraf">Azra, bu cümlelerle Olcay’ın safında olduğunu ona hissettirmek istemişti. Olcay tek kelime etmiyor, sadece yemeğini yiyordu. Azra, onun sesizliğine daha fazla dayanamadı. Olcay masayı toparlamaya başlamıştı ki, Azra giyinirken aklına gelen kurtulma planını uygulamaya çalıştı. Olcay’ın gitgide garip davranışları onu korkutuyordu. Belki onu yeniden etkiler ve tahrik edebilirse, Olcay ona yeniden iyi davranabilirdi diye düşündü.  </p>
			<p class="paragraf">Olcay mutfaktan döndüğünde, Azra içeride sadece geceliğiyle bekliyordu. Olcay onu böyle gördüğünde içini büyük bir öfke kaplamıştı ama yine de onun neler yapacağını izlemek için koltuğa oturdu. Masanın üzerinde çekilmek için hazırlanmış iki ayrı toz vardı. Azra, açtığı bir oryantal müzik ile Olcay’a dans ediyordu. Olcay’ın yanındaki masaya yaklaştığında, Olcay kendisine tozu çekmesi gerektiğini söyledi ve Azra onu dinlemek zorundaydı. Azra’nın hareketleri gittikçe Olcay için sinir bozucu oluyordu. Oyun oynayan seksi kızdan bir fahişeye dönmüştü yaptıkları, ama sonunda Olcay’a doğru ilerleyip onun vücuduna dokunduğu zaman Olcay onu tuttuğu gibi yere fırlattı. Azra korkuyordu ama Olcay’ın üzerine doğru tekrar geldi ve tekrar Olcay onu yere fırlattı. Azra, evin içinde koşmaya başladığında, “Öyle basit oyunlarla değil küçük hanım!” dediği gibi Olcay yerinden fırladı. Azra’yı yakaladığı gibi hiç planlamadığı şeyi yaptı. Onunla zorla birlikte oldu. Ona tecavüz etti. Azra, bulunduğu yerde ağlıyor bağırıp duruyordu.   </p>
			<p class="paragraf">Azra, “Niye yapıyorsun bunu bana? Ben sana ne yaptım? Gitmek istiyorum buradan!” diye haykırdıkça Olcay’ın sinirleri git gide geriliyordu.   </p>
			<p class="paragraf">Azra, “Sen nasıl bir manyaksın? Satanist misin nesin?” dediğinde yerden kalkmış, dizlerinin üzerindeydi.   </p>
			<p class="paragraf">Olcay, onun bu sözlerinin de etkisiyle artık o ânın geldiğine karar verdi ve kızın kulağını yerinden kopardı.   </p>
			<p class="paragraf">Azra, kulağının acısıyla bayıldı ve olduğu yere yığıldı.   </p>
			<p class="yildiz">* * *  </p>
			<p class="paragraf">Ertesi sabah uyandığında her şey bir rüya gibiydi. Sanki hiçbiri yaşanmamış gibi... Ama kulağındaki ağırlık ve eliyle dokunmak istediği anda fark ettiği sargı bezi, her şeyin gerçek olduğunu anlamasını sağladı. İçeride hiç ses yoktu. Odanın kapısı açıktı. Ayağa kalktı ve yavaşça yürümeye başladı. Başında garip bir ağrı vardı. Evin gidilmemesi gereken yasak bölgesi mahzendi ve oraya kesinlikle gitmeyi düşünmüyordu. Banyoya girdi ve yarayı görmek istedi. Sargı bezinin ufak bir kısmını açıp baktı; kulağı yerinde yoktu ve görüntüden midesi bulandı. Onu bulup buz torbasına koyarsa kurtarabileceğine inanıyordu. Ama kulağının nerede olduğunu bilmiyordu. Önce kulağı bulması gerektiğini düşündü ve odaları tek tek kurcalamaya başladı.  </p>
			<p class="paragraf">Resim atölyesine çıktığında, içeride bir buz kovasının içinde kulak vardı. Sevinerek eline bir poşet aldı. Hem kulağı hem de buzları poşete koyup kaçmak istiyordu ama son anda bir şey fark etti. Kulağın üzerindeki küpe ona ait değildi. Hatta bu kulak, kesinlikle ona ait değildi. Azra’nın midesi bir kez daha bulandı ve bu sefer resim odasında kusmaya başladı. İçindeki korku kat kat artmıştı. Biraz sakinleştikten sonra aramaya devam etti. Resim odasının bulunduğu katın koridorunda bir buzdolabı daha vardı. Normal dolaplardan daha farklı görünüyordu ama Azra ona aldırış etmeden buz bulmak için kapağını açtı. Kendi kulağı ve buzlar orada, karşısındaydı. Bulduğu bir poşetin içine hepsini koydu. Derin bir nefes aldı; artık kaçabilirdi oradan. Ama birden kapanan bir kapı sesi ve yaklaşan ayak sesleri duymaya başladı. Yaklaştıkça yaklaşıyordu. Azra, korkuyla ne yapacağını bilemedi ve resim odasındaki bir bıçağı eline aldığı gibi kapının arkasında bekledi.  </p>
			<p class="paragraf">Olcay, yukarı çıkmadan önce Azra’nın yanına gitmiş, orada olmadığını fark edince sanki dalga geçercesine; “Minik Azra neredeymiş? Benim cesur kızımı kimse bulamaz!” gibi cümleleri çocuk şarkısı hâlinde ard arda sıralıyor, Azra’nın korkusuna korku katıyordu.   </p>
			<p class="paragraf">Resim odasına girdiğinde, bir elinde buz torbası, bir elinde bıçak olan Azra, Olcay’a saldırdı. Olcay’ın onu itmesiyle elindeki torba düştü ama bıçak hâlâ elindeydi. Hızlıca yerinden kalktı ve torbaya doğru ilerlerken Olcay onu kolundan yakaladı. Ona direnen ve kurtulmaya çalışan Azra, elindeki bıçağı onun bacağına sapladı ama Olcay hâlâ ona zarar verecek kadar güçlüydü. Kulağından da vazgeçip kaçmaya çalışan Azra, yerdeki vazoya çarptı ve kırılan vazonun içinden kumlarla birlikte bir anahtar çıktı. Bir taraftan bacağını Olcay’dan kurtarmaya çalışırken bir taraftan da anahtarı daha önce gördüğünü hatırladı. Ayağını Olcay’dan kurtarır kurtarmaz anahtarı aldı ve oradan kaçtı. Olcay peşinden yetişemedi. Bacağı yaralıydı. Büyük bir şey değildi ama hareketini kısıtlıyordu. Azra, arabasına bindiği gibi yola çıktı.   </p>
			<p class="yildiz">* * *  </p>
			<p class="paragraf">Yolda çıldırmış gibi araba kullanan Azra’yı Asude zaten bekliyordu. Bunun olma olasılığını bildiği için hazırlıklı olan Asude’yi görünce Azra kendi indi arabadan. Olanları aceleyle anlatmaya çalıştı ama Asude onu sakinleştirmenin yollarını biliyordu. Tepkisi, o ânı ve korkusu, Asude’nin doktora tezi için mükemmeldi. Azra’nın gözbebeklerindeki büyüme, davranışlarındaki değişim… Kibirden zavallıya dönüşümü... Yardım ederken yardım isteyene dönüşümü… Bunların hepsi muhteşem derecede gözle görünür şekilde ortadaydı. Tüm belirtileri istisnasız yazacaktı. Her insanın içinde, zor durumda kaldığı zaman yalvarma potansiyelinin olduğunu düşündü. Okuduklarının yanısıra kendisi için deneme faresi olarak kabul edilen bu kişilerde, kitapta yazan her şeyi tek tek görmüş oluyordu. Olcay, ona güzel bir laboratuvar sağlamıştı. Ama kendi test olmak istemiyordu. Birçok psikolojik durumu kendisi denemişti ama bunu denemeye niyeti yoktu. Azra konuştukça Asude onu dinlemiyor, tamamen inceliyordu. Sonunda sakin olması gerektiğini söyledi.   </p>
			<p class="paragraf">Azra: “Tamam seni dinliyorum.”  </p>
			<p class="paragraf">Asude: “Bu adam biraz farklıdır senin de dediğin gibi ama bu bölgede onun hakkında kötü bir şey söylersen, sana zarar verirler. İnsanlar ona yemekler götürür, hediyeler kapısına bırakılır.”  </p>
			<p class="paragraf">Azra: “Doğru söylüyorsun, yapıyorlar ama neden?”  </p>
			<p class="paragraf">Asude: “Çünkü o adam kutsal kabul edilir burada ve bazı bölgelerde. Sen tanımamış olabilirsin ama böyle. Tabi istersen hemen şimdi gidelim polise birlikte; her şeyi anlat onlara, belki sana yardım edebilirler ama beni dinlersen hiç bulaşma bu işlere.”  </p>
			<p class="paragraf">Azra: “O zaman bana yardım et, ne yapmalıyım? Bu adam bana tecavüz etti, o yetmedi kulağımı yerinden kesti. Onunla birlikte hayatıma birçok madde bağımlılığı girdi.”  </p>
			<p class="paragraf">Asude: “Ne zamandan beri kullanıyorsun maddeleri?”  </p>
			<p class="paragraf">Azra: “Dört aydır.”  </p>
			<p class="paragraf">Asude: “Bu durumda sen bile suçlu çıkarsın.”  </p>
			<p class="paragraf">Azra: “Tamam Doktor Hanım, seni dinliyorum, bana yardım et!”  </p>
			<p class="paragraf">Asude: “Şuradaki polikliniğe gidelim, yarana bir baksınlar.Sonrasını konuşuruz.”  </p>
			<p class="paragraf">Azra: “Tamam.”  </p>
			<p class="paragraf">İkisi birlikte kliniğe girdiler. Azra’nın kulağının pansumanı yapılırken, Asude Olcay’ı aradı ve neler olduğunu bildiğini söyledi. Olcay ona ulaşamadığı için öfkeliydi. Sesinden belliydi ama aynı zamanda Olcay’ın sesinden acı çektiği de anlaşılıyordu.   </p>
			<p class="paragraf">Asude ne olduğunu sordu.   </p>
			<p class="paragraf">Olcay, “Bıçakladı bacağımı sürtük, günahkâr sürtük!” dedi.  </p>
			<p class="paragraf">Asude şaşırdı. Azra, her şeyi söylemiş ama onu söylememişti. Pansumandan sonra yola çıktılar.Yolda çok uykulu olan Azra’ya, “Biraz benim evimde uyumak ister misin?” diye sordu.   </p>
			<p class="paragraf">Azra, bunun çok iyi olacağını, aynı zamanda aç olduğunu söyledi.  </p>
			<p class="paragraf">Asude giderken yanlarına yiyecek aldı ve çiftliğe yakın bir yerde tuttuğu evine Azra’yı götürdü. Azra yemeğini bile zor bitirdi. Bir anda uyuyakaldı. Asude onun uykusunu uzatmak için zaten içeceğine takviyede bulunmuştu.   </p>
			<p class="paragraf">Hızlı bir şekilde hazırlandı ve kapıyı kitleyip evden çıktı. Olcay’ın yanına gitti.  </p>
			<p class="paragraf">Olcay, salondaki mor koltuğun üzerinde uyuyakalmıştı. Asude yanına yaklaştı. Olcay bacağına çoktan pansuman yapmış, evini de birisine temizlettirmiş, sanki o evde hiç böyle bir olay yaşanmamış bir hâle getirmişti. Asude, Olcay’ın yanına oturdu. Ve önce bacağındaki sargı bezini açmak istedi. Yarayı merak ediyordu derin mi değil mi diye. Henüz eli yaranın üzerindeyken, Olcay aniden Asude’nin elini tuttu ve onu kendine doğru çekti:  </p>
			<p class="paragraf">“Ortaya çıktınız sonunda kraliçem.”  </p>
			<p class="paragraf">“Bunun sırası değil şimdi.” dedi Asude.  </p>
			<p class="paragraf">“Benim hayatımdaki sıralamanın tepesinde sen varsın. Seninle ilgili her şeyin, her zaman sırasıdır ve şimdi bana hemen söyler misin, kimdi o motorla gelip seni alan adam?”  </p>
			<p class="paragraf">Asude, Olcay’ın onu kıskanmasından hoşlanmıştı. Aklı onda kalmış, Azra’nın yanındayken dahi onu düşünmüştü ve bu, Asude için çok keyifliydi.  </p>
			<p class="paragraf">Asude: “Peki söylüyorum; spor hocamdı, yaşam koçum yani. Ve gelmesini, beni oradan öyle almasını ben istedim. Seni, biriyle aynı evde sevişeceğini bilerek bırakmanın nasıl bir duygu olduğunu sen de yaşa istedim. Güzel miydi?”  </p>
			<p class="paragraf">Olcay: “Sen beni delirtcek misin kadın?”  </p>
			<p class="paragraf">Asude, kendine bir nar şarabı doldurdu ve “Bundan daha fazla delirmemelisin bence.” dedi.  </p>
			<p class="paragraf">İkisi de güldü.”  </p>
			<p class="paragraf">Olcay: “Seviştin mi onunla?”  </p>
			<p class="paragraf">Asude: “Önemli mi?”  </p>
			<p class="paragraf">Olcay: “Buradasın ve benimlesin; o zaman önemli değil.”  </p>
			<p class="paragraf">Asude: “Sevişmedim. İçimden gelmedi. Her neyse, çok gevezelik ettik, vaktim yok. Seninki benim evimde mışıl mışıl uyuyor.”  </p>
			<p class="paragraf">Olcay: “Bravo kadın! Harikasın.”  </p>
			<p class="paragraf">Asude: “Boş konuşma, şimdi farem olma zamanı.”  </p>
			<p class="paragraf">Olcay: “Oof, yapma! Her kulak kesişimden sonra sana duygularımı anlatmaktan sıkıldım.”  </p>
			<p class="paragraf">Asude: “Bu onunla ilgili değil.”  </p>
			<p class="paragraf">Olcay: “Ne ile ilgili?”  </p>
			<p class="paragraf">Asude: “Tecavüzle ilgili!”  </p>
			<p class="paragraf">Olcay: “Hımm.”  </p>
			<p class="paragraf">Asude: “Hazır mısın?”  </p>
			<p class="paragraf">Olcay: “Bana da bir bardak şarap verirsen evet.”  </p>
			<p class="paragraf">Asude, mutfaktan bir kadeh daha aldı, içine nar şarabı doldurdu ve Olcay’a verdi.   </p>
			<p class="paragraf">Asude: “Neden ona tecavüz ettin? Bu duyguyu o tanrısal bilginle benim için yorumlar mısın?”  </p>
			<p class="paragraf">Olcay bir yudum şarap içti ve: “Kadınlar neden bir labirentin içinde kaldıklarında bedenlerini, cinsiyetlerini kullanırlar, sen bunu açıklar mısın? Neden daha akılsal bir plan yerine, fiziksel ve kendilerini kullandıracak bir plan yaparlar? Bunu yaparken ilk kendileri kendilerini delikten ibaret görmüş olmazlar mı?” diye sordu.  </p>
			<p class="paragraf">Asude: “Söylediklerin kabul edilmiştir. Anlıyorum öfkeni ama onların böyle davranması sana ceza verme yetkisi sağlamaz. Yanılıyor muyum?”  </p>
			<p class="paragraf">Olcay: “Yanılıyorsun Doktor! Gayet sağlar. Tanrı, benim gibi bazı insanları diğerlerine ceza verip doğruyu bulmaları için gönderdi. Bunu kaç defa söylemeliyim.”  </p>
			<p class="paragraf">Asude: “Buna inanmadığımı biliyorsun. Ben seninle bir anlaşma yaptım ve kurallara uygun davranıyorum.”  </p>
			<p class="paragraf">Olcay: “Sen önceden Tanrı’ya da inanmıyordun ama benimle zaman geçirdikçe inandın. Buna da inanacaksın zamanla, merak etme.”  </p>
			<p class="paragraf">Asude: “Zamanla sana inanır mıyım bilmem, ancak anlattığın şeyler nedense dün izlediğim bir savaş filmini hatırlattı. Cinselliğin ceza unsuru, aşağılayıcı bir eylem olarak kullanılması orada da geçiyordu ve bundan hoşlanmadım. Şimdi de senin düşüncelerine bakılacak olursa, işte o savaş dönemlerinde milletlerin de diğer milletlerin kadınlarına tecavüz etmeleri, onları dışarıda çıplak gezdirerek aşağılamaları normal kabul edilir.”  </p>
			<p class="paragraf">Olcay: “Hayır, tabii ki edilmez. Bazı erkekler düşkündür Doktor. Eğer konuyu biraz daha açarsam; sevişmek kelimesinden habersizdir. O tip erkekler için bu paylaşımın adı becermektir. Yani amaç becermek olunca, karışındaki kişiyi mutlu etmek değil, onu kullanmak haz verir ona. Bu tip kişiler, savaş ortamlarında da asker gibi özel bir kelimeyle isimlediklerinde, kendini daha fazla etken kişi olarak görür. Hatta bazıları kendi işedikleri kaplarda başkalarının yemek yemesini bile ister. Hatta karşısındaki erkek ya da kadın için bu fark etmez. Çünkü onların çişleri bile temizdir, onlara göre. Ve farkındaysan bu tip birçok pis şeyi topluluk önünde yapmak isterler. Neden? Çünkü kadını hem kendi milletinden insanların, hem de oradaki diğer askerlerin önünde becermenin ve aşağılamanın ona güç, itibar kazandırdığını sanar; oysaki kocaman bir hiçtir.   </p>
			<p class="paragraf">Mesela bazı erkekler eşiyle alışverişe gider ama eşinin dediklerinden çok, orada onlara yardım eden tezgâhtar kızın dediklerini dinlerler. Hatta eşi A ürününü beğense, ama tezgâhtar ‘B ürünü güzel’ dese, bu tip adamlar genelde tezgâhtarın dediğini eşine alır. Aslında iki durumda da ‘ben iktidarım’ duruşunu sergilemektedir.  </p>
			<p class="paragraf">Diğer bir örnek ise; bazı erkeklerin kendi gücünü kullanarak diğer bir erkeği ezmesidir. Para ya da konumu karşısındaki kişiden yüksekse bunu o kişiyi ezmek için kullanabilir ki özellikle toplum içinde bunu yapar ve itibarına itibar katacağını düşünür. Bazılarının gücü artıkça kadınlar onlara yetmez, temiz yüzlü oğlan peşine düşerler ve onu becerdiklerini de etrafa söylemezler ama hissettirirler. Çünkü erkeği becermek, kadını becermenin üstünde bir durumdur. Ben İktidarım! Ben kazanırım. O masalların etkisi burada da yok değil.   </p>
			<p class="paragraf">Bu tip erkeklerle beni bir tutamazsın. Benim karşımdaki kadın zaten benim onun içinde salınmamı istiyordu ve benim istediğimse onun kontrollü olması ve zor durum karşısında basitleşmeden kurtulmasıydı. Biliyorsun, kaçabilirdi ya da beni daha zeki bir şekilde yatağa yönlendirebilirdi. Ancak o basitleşti ve ondan tiksinmeme sebep oldu. Ben de ona istediği şeyi basitleşerek elde etmeye çalışırsa basit bir şekilde elde edeceğini gösterdim. Doğru yolu görmeden önce yanlış yolda canının acısını iliklerine kadar hissetmelisin, diğer türlü hangisi doğru anlayamazsın, gösterseler inanmazsın. Önce canın yanmalı…  </p>
			<p class="paragraf">Yani benim Tanrı adamı olmam, erkek olmamdan gelmiyor. Seçilmiş olmamdan geliyor. Kadınlar, görevim şu anda… Bir sonraki görevim; yoldan çıkmış, yolu kaybetmiş erkekler de olabilir.”  </p>
			<p class="paragraf">“Ne demek istediğini biraz anladım sanırım. Kafan sürekli güzel olduğu için bu karmaşık anlatımına yorum yapmayacağım. Şimdi yeniden soruyorum. Neden ve nasıl o kıza tecavüz ettin ve o sırada ne hissettin?”  </p>
			<p class="paragraf">“O bayan üsten bakan, benimle sevişmek için defalarca ortamı kendi hazırladı. Seviştik. Seninle hissettiklerimi hissetmedim tabii ki. Ama sevişmek onunla anlamını yitirdi. Ancak ‘Son Anahtar’ ondan başkası olamaz, biliyorsun bunu. Sabah tekrar bunu yapmak istedi. Ben madde kullandığım için o ânı ayrıntılı hatırlamıyorum ama sürekli yarayı soruyordu. Öpüşürken bile yarayı sormaya başladı. Ona sus dediğim hâlde buna devam etti. Sonra tartışmaya başladık, ona uyuşturucu verdim ve odaya kapattım. Yeniden ayıldığında sesini duyup yanına gittiğim zaman beni etkilemek için resmen fahişe gibi davranmaya başladı. Sonrası nasıl gelişti, ne oldu hatırlamıyorum ama onu tekme tokat dövmek yerine bunu yaptım. Şu anki hissimle bunu söylüyorum. Ardından da bana ait olan parçayı aldım.”  </p>
			<p class="paragraf">“Anladım... Bu gece merakına yenik düşüp geri gelecek. Ona bunu kodlamak benim için kolay değil. Bu fırsatı iyi değerlendir. Onu şimdi tam kıvamdayken ikna edebilirsin bu gece.”  </p>
			<p class="paragraf">“Merak etme. Bu gece Son Anahtar bizim olacak.”  </p>
			<p class="paragraf">“Senden bir şeyler isteyebilir. Kişilik yapısında bu var. Duyduklarından etkilenecek ve kendisi de senden bir şeyler isteyecek. Ona evet diyebilirsin.”  </p>
			<p class="paragraf">“Sen öyle diyorsan haklısındır. Bunu nasıl başarıyorsun bilmiyorum ama her zaman haklı çıkıyorsun.”  </p>
			<p class="paragraf">Asude gülümsedi: “İşim bu, artık gitmeliyim. Son Anahtar’ımız uyanmak üzeredir.”  </p>
			<p class="paragraf">Olcay: “Görevim bittiğinde bir süre sadece seninle ilgeneceğim kadın.”  </p>
			<p class="paragraf">Asude: “Memnun olurum Tanrı adamı.”  </p>
			<p class="paragraf">Asude eve dönerken tüm anahtarları ve onlardan çok farklı olan Azra’yı düşünüyordu. Onun aklına yeniden Olcay’ı düşürmeliydi. Azra, Olcay’a yeniden âşık olmalıydı belki de. Yol boyunca bunu düşünen Asude, arabayı kısa bir süreliğine yol kenarına çekip defterine bazı notlar aldı. Bunlar, Azra’nın olaylara karşı verdiği tepkilerdi. Duyduklarına verdiği tepkiler, yaşadıklarına verdiği tepkiler ve gördüklerine verdiği tepkiler… Yanısıra elinde Azra’ya ait fotoğraflar ve ona ait bazı yazılar, şiirler vardı. Azra, sevgilisini o gelmeden önce sürpriz yapıp soyunup bekleyen bir kadın. Ayrıca “pornografik poz ver” sözlerini itiraz etmeden kabul eden bir kadın. Odaya kilitlendiği zaman, kilitli olduğu odanın camlarından birinden kaçma şansı vermek için özel olarak açık kapı bırakıldığı hâlde kaçmamış bir kadın. Yani eğer kaçmayı düşünüp plan yapsaydı, gerçekten o açığı fark ederdi. Yani bu durumda amacı kaçmak değil, Olcay’ı kendine bağlamaya çalışmak olmuş. Çığırmalar, ağlamalar, haykırmalar, hepsi Olcay’ın ilgisini çekmek içinmiş. Bu, günlük yaşantımızdaki sıradan kadınların eşlerine karşı bayılma numarası yapıp istediklerini yaptırma ve ilgiyi üzerine çekme çabası gibi. Ancak sonrasında Olcay’ın kulağını kesmesiyle korktuğu için oradan plansız ve ani bir refleksle kaçtı. O sırada Asude’nin aklına basit ama işe yarayacak bir plan geldi: “Azra’yı, Olcay’ın safında olmaya ikna ederse, Olcay’ı elde edebileceğine inandırmak. O zaman Olcay’ın istedikleri yerine gelmiş olur. Azra ise Asude’nin evinden kendi evine gitmek yerine Olcay’ın yanına geri döner.”  </p>
			<p class="paragraf">Asude, yaptığı plandan memnundu ve tekrar yola çıktı. Eve geldiğinde, Azra yattığı yerde yoktu. Önce biraz paniklese de sifonun sesiyle birlikte, aniden gelen panik, aniden yok oldu.   </p>
			<p class="paragraf">Azra tuvaletten çıktığında, Asude’yi görünce önce uyku sersemliğiyle korktu ama sonra, “Neredeydin? Ne zaman gittin? Çok uyudum mu?” diye sorular sormaya başladı.   </p>
			<p class="paragraf">Asude: “Hişşşt sakin ol. Geç otur şöyle, biraz konuşalım.”  </p>
			<p class="paragraf">Azra: “Evet, konuşalım. Kendimi hiç iyi hissetmiyorum. Bana bir ağrı kesici verebilir misin varsa?”  </p>
			<p class="paragraf">Asude: “Elbette.”  </p>
			<p class="paragraf">Azra, ilacı içtikten sonra yine nefes almadan aynı sorulara yenisini de ekleyerek devam etti.  </p>
			<p class="paragraf">Asude: “Sakin ol lütfen. Tek tek ve mümkünse mantıklı sorular sor.”  </p>
			<p class="paragraf">Azra: “Peki, hiçbir şey sormuyorum Asude. Zaten her şeyi biliyorsun. Sen söyle ne yapmalıyım? Sen benim yerimde olsaydın ne yapardın? Bunu doktor olarak değil, bir arkadaş olarak yanıtla lütfen!”  </p>
			<p class="paragraf">Asude: “Hımm, o zaman yorumum değişir ama.”  </p>
			<p class="paragraf">Azra: “Değişsin! Benim şu anda arkadaş tavsiyesine ihtiyacım var.”  </p>
			<p class="paragraf">Asude, bu durumda daha rahat konuşabileceği için, bu kızın sürekli işini kolaylaştırmasından memnundu.   </p>
			<p class="paragraf">“O zaman küçük hanım, önce bilgi vermeliyim. Bahsettiğimiz adam güçlü bir adam. Ayrıca çok da zengin… Anladığım kadarıyla sen de ona âşık olmuşsun.”  </p>
			<p class="paragraf">Azra: “Maalesef evet.”  </p>
			<p class="paragraf">Asude: “Acı gerçek şu ki; nasıl adamları tercih ediyorsan, onların hayatlarını kabul etmiş oluyorsun. Mesela bu adam sana nasıl davrandı? Her gün aradı mı seni etkilemek için? Her gün günaydın mesajı çeken bir tip mi mesela? Sürekli sen niye beni merak edip aramıyorsun diyen erkek modeline giriyor mu? Bazı erkekler öyledir. Günaydın mesajı hastalığı vardır. Biz onlara sıradan erkekler diyoruz. Sabah, öğle, akşam çok severler ilgilenmeyi. Sen mesaj atmazsan hemen ‘niye beni merak etmiyorsun, neden bana yazmıyorsun’ diye sitem ederler ama sonra sen ona yazarsın. Bu sefer, arkadaşlarıyla olduğunu, sürekli neden mesaj attığını ve iki dakika sohbet etmesine izin vermediğini iddia eden ne istediğini bilmeyen sümsük modellerimizdir bunlar. Babalarının parasıyla yaşayan, onun şirketinde çalışan ya da babalarının verdiği sermayeyle iş kurup çalıştığını sanan, bir nevi kızların küçükken evcilik oynadığı gibi çalışmacılık oynayan tiplerdir. Bu lafı da şimdi uydurdum. Ayrıca daracık pantolon giyerler, tayt gibi. İçinde iğrenç görünürler. Rengârenk kıyafetler giyerler; gözünde patlar mavisi, yeşili. Benim nefret ettiğim erkek modeli... Böyle bir adamsa durum başka... Hani arkadaşça anlat dediğin için böyle detaylı detaylı anlatıp soruyorum.”  </p>
			<p class="paragraf">Azra: “Dinliyorum, nereye varacaksın çok merak ediyorum. Devam et lütfen.”  </p>
			<p class="paragraf">“Diğer bir tipse, ‘Sen kendini çok yoruyorsun. Çabuk yaşlanırsın. Ben seni rahatlatırım, mutlu ederim. Hatta seni bu hayatan kurtarırım. Bir elin yağda, bir elin balda olur. Bak şimdi söyle; istediğin arabayı yollatırım ayağına. Sen ağanı dinle, gel bana, kurtarayım ben seni bu hayattan!’ der. Sen o sırada kendini Külkedisi gibi hissedersin ve onun tarafından kurtarılman gerekiyormuş gibi bir algıyla hareket edersin. Çünkü çocukken okuduğun bütün masal kitaplarında kadınlara ‘evde kurtarılmayı bekle’ dayatması yapılmıştır. Burada ne acı ki erkekler de nasibini almış. Zavallılar, mutlaka bir şey kurtarmak zorundaymış gibi güç gösterisi sergiliyorlar. Bu da aynı masalların etkisi... Bunların deri koltuğu, portakalda vitaminken yaptırılmış. Giyim tarzları da olmaz, zaten kimi görürlerse ona özenirler onu giyerler. Bir gün popçu, bir gün arabeksçi... Benim tiksindiğim model… İşte böyle bir adamsa durum başka...  </p>
			<p class="paragraf">Bir de sır küpü adamlar vardır. Çok konuşmazlar. Ama sürekli yeni yetenekleri ortaya çıkar. Sanat, iş, entellektüel konular, her konuda bilgili ve gizemlidirler. Spor yapmayı çok severler ve ben spor yapan erkeklere bayılırım. Arkadaşça dediğin için bu detayları veriyorum. Bir görürsün onları, sonra aniden yok olurlar. Onlar yok olur ama isimleri ve yüzleri aklına kazınır. Yaptıkları işte lider olmak isterler. Kendilerini özel ve kutsanmış sanırlar ve çoğu gerçekten öyledir. Her konuda nettirler. Yarı yolda asla bırakmazlar. Ancak her an yanında olmazlar, merak ettirirler kendilerini. İlk tanıştığın gün, her gün yanında olacak sanırsın, o bir daha ses, seda etmez. Ama birkaç hafta sonra bir telefonla sana ‘gel’ der, sen orada olursun. Yanında olduğun anda, kanun kaçağı bile olsan sana öyle bir gün ve gece yaşatır ki sen diğer günlerini alıp çöpe atmak istersin. Sonra tekrar kaybolur, üstünde kokusunu bırakır, gider. Ama sonra yine gelir, her şey büyülenir. Yol dikenlidir, zordur. Onlarla yan yana olmak dahi korkutabilir insanı. Yanındayken bile bu tipleri merak edebilirsin. Baba parasını araç olarak kullanırlar. Kendi varlıklarını ispat ederler. Babalarının parasını kendilerine sermaye yapmak bile istemezler belli bir yaştan sonra. Tam bağımsızlık önemlidir onlar için. Lâkin bakış açıları faklıdır. Herkes gibi inanmazlar. Herkes gibi düşünmez ve olaylara herkes gibi bakmazlar. Onların dünyaya baktıkları pencereleri başkadır ve etrafındaklerin onlara hak vermesini isterler. Eğer bu tipleri anlarsan, amaçlarını görebilirsen ve gerçekten bakış açını yenilersen, işte o zaman hak kazanırsın aradığında ulaşmaya bu tipleri. Salaş giyinirler. Asla parlak renkler tercih etmezler. Aşırı dar kıyafetler kesinlikle giymezler. Her zaman salaş ve soft renkler tercih ederler. Özel günlerinde ve ana renkleri genellikle siyahtır. Kesinlikle benim adamım böyle bir adamdır. Böyle bir adamsa eğer işin çok zor. Diğer bir tip ise...”  </p>
			<p class="paragraf">Azra, Asude’nin sözünü kesti ve “Diğer tipe geçmene gerek yok! Adamımız üçüncü ve ben perişanım. Sen anlatırken bile adama yeniden âşık oldum.” dedi.  </p>
			<p class="paragraf">Asude içinden, “Amacıma ulaştığımı görmeyi bekliyordum ama duymayı beklemiyordum.” diye geçirdi ve “Oooo işimiz çok zor o zaman.” dedi.  </p>
			<p class="paragraf">Odada bir sessizlik oldu. Azra, endişeli ve kararsız görünüyordu.  </p>
			<p class="paragraf">Asude, “Aslında bu adamın böyle bir tip olduğunu ben biliyordum. Yani kaç yıldır buradayım ve kendisiyle de bir iş planım var.” dediğinde Azra’nın gözleri yuvalarından çıkacak gibi oldu.  </p>
			<p class="paragraf">Azra, “O zaman niye beni uğraştırıyorsun? İşte haydi ne yapacağımı söyle! Ayrıca ne iş yapıyorsun onunla? Nasıl? Nereden?”  </p>
			<p class="paragraf">Asude: “Önce sana nasıl davrandığını anlamalıydım canım. Diğer soruların önemi yok şimdi.”  </p>
			<p class="paragraf">Azra: “Tamam, haklısın.”  </p>
			<p class="paragraf">Asude, “Şimdi adım adım ilerleyelim. Üzgünüm ama sen bu adama hukuk yoluyla hiçbir şey yapamazsın. Öncelikle ona âşıksın ve anladığım kadarıyla onu kaybetmek değil, kazanmak istiyorsun.”  </p>
			<p class="paragraf">Azra bir süre sesiz kaldı ama sonra, “Evet evet. Allah kahretsin ki evet.” dedi.  </p>
			<p class="paragraf">Asude içinden gülüyordu. Oturduğu koltukta kollarını iki yana açıp gerindi ve koltuğun yaslanma yerlerine koyup ayaklarını orta sehpaya uzattı:  </p>
			<p class="paragraf">“Şimdi karar ver! Bu adamı öldürmek mi istiyorsun onunla yaşamak mı? Çünkü onu sadece öldürebilirsin.”  </p>
			<p class="paragraf">Azra: “Bir şey söylemem gerekiyor.”  </p>
			<p class="paragraf">Asude: “Nedir o?”  </p>
			<p class="paragraf">Azra: “Ben onu bıçakladım kaçarken. Ölmüş olabilir.”  </p>
			<p class="paragraf">Asude, gerçekten şaşırmış gibi sordu: “Oha be kızım! Bu şimdi mi söylenir? Ne yapacağız şimdi? Farkındaysan seni saklamış oluyorum. Beni bile şuçlu görebilirler.”  </p>
			<p class="paragraf">Azra biraz panik oldu ama “Tamam, kimse görmedi beni buraya girerken. Telefonumu da kapatırım. Sorunumuz kalmaz.” dedi.  </p>
			<p class="paragraf">Asude, içinden gülmek istiyordu ama kendini zor tutuyordu. Zavallı Azra gerçekten nasıl bir oyunun içinde olduğunun farkında değildi. Asude için her şey bir oyun ama Olcay içinse her şey Tanrı’nın emriydi. Azra, hiçbir şeyden haberi olmayan kurbanlardan son anahtar...   </p>
			<p class="paragraf">Asude: “Neyse ben çok acıktım. Bir şeyler getirdim, haydi yiyelim.”  </p>
			<p class="paragraf">Azra: “Peki.”  </p>
			<p class="paragraf">Birlikte yemek hazırlığı yaptılar ve yemek yerken Azra yine duramadı:  </p>
			<p class="paragraf">“Sustun… Adamı tarif ettin ve ne yapmam gerektiğini söylemedin.”  </p>
			<p class="paragraf">Asude: “Sen farkında değilsin ama söyledim, sen de aldın.”  </p>
			<p class="paragraf">Azra: “Ne demek oluyor bu?”  </p>
			<p class="paragraf">Asude: “Adam senin kulağını kesmiş, sen de onun bacağını. Yani sen onu suçlarsan, o da seni suçlar.”  </p>
			<p class="paragraf">Azra: “Ama ilk o bunu yaptığı için ben onun bacağını bıçakladım.”  </p>
			<p class="paragraf">Asude: “Şimdi biri gitse, ona sorsa, o da dese ki; ‘O benim bacağımı bıçakladı, ben de can acısıyla neresi elime geldiyse orasını kestim!’ diye. Kime inanırlar? Orası o adamın evi ayrıca. Sen oraya isteyerek gitmişsin. ‘Evime zorla girdi, haneye tecavüz yaptı!’ bile diyebilir. ‘Onu reddettim, beni bıçakladı!’ der.”  </p>
			<p class="paragraf">Azra, duyduklarının karşısında şoka uğramış gibi elinde çatal, donmuş bir heykel görüntüsündeydi.   </p>
			<p class="paragraf">Asude, onun verdiği bu poza bir süre baktı ve devam etti: “Ama sorunumuz bu değil. Sorunumuz; sen bu adama âşıksın ve şu anda bile beni değil, onu görmek istiyorsun.”  </p>
			<p class="paragraf">Azra, hiç ses çıkarmadan yemeğini yemeye devam etti.  </p>
			<p class="paragraf">Asude tam anlatmaya devam edecekken Azra bu sefer onu kesti ve: “Evet, Asude haklısın, anladım seni. Daha fazla devam etmemize gerek yok.” dedi.   </p>
			<p class="paragraf">Asude, yemeğini bitirir bitirmez çıkması gerektiğini, İstanbul’da işlerinin olduğunu, eğer isterse anahtarı Azra’ya bırakabileceğini söyledi. Asude, onun orada kalmak isteyeceğini düşündü ama durum öyle olmadı. Azra, “Ben de seninle birlikte çıkarım.” dedi. İkisi de yemeklerini yediler ve etrafı topladıktan sonra hazırlanıp çıktılar. Asude ve Azra, arabalarının yanına indiklerinde Asude hâlâ endişeliydi. Azra, Olcay’ın yanına geri dönecek mi yoksa dönmeyecek miydi?  </p>
			<p class="paragraf">Azra, Asude’ye sarıldı ve ona her şey için teşekkür etti. “Yarın sabah eğer vaktin olursa İstanbul’da, bu sefer Doktor Asude’ye gelmek isterim.” dedi. Onun bu son sözü, “Olcay’ın yanına gitmeyeceğim.” diyordu. Azra tam arabasına binerken endişeli bir ses tonuyla, “Asude!” diye seslendi. O sırada Asude de tam arabasına biniyordu ki geri döndü.   </p>
			<p class="paragraf">Azra: “Yukarıda ‘Sen onun bacağını yaralamışsın, o da senin kulağını kesmiş, ödeşmişsiniz...’ gibi bir şey dedin.”  </p>
			<p class="paragraf">Asude, sessizce bu sözü başıyla onayladı.  </p>
			<p class="paragraf">Azra: “Ben sana onu bıçakladım dedim. Onun bacağını bıçakladım dememiştim, bunu nasıl bildin?”  </p>
			<p class="paragraf">Asude yutkundu. Gözlerini Azra’nın gözlerinden alamıyordu. Bazen aşırı güven insana hata yaptırıyor diye düşündü içinden. İyi ki hava karanlıktı ve Asude’nin minik minik terlemesi görünmüyordu. Asude önce gülümsedi ve dudakları yaladıktan sonra: “Bazı insanlar uykudan uyandıkları zaman nerede olduklarını bir iki dakika sonra algılarlar. Sanırım sen de onlardansın. Baş ağrısı, uyku hâli, travma, kafan karıştı gibi. Sen onu bıçakladım demedin. Onu bacağından bıçakladım dedin!” dedi.   </p>
			<p class="paragraf">Azra: “Yok eminim. Onu sadece bıçakladım dedim.”  </p>
			<p class="paragraf">Asude, “Off, uğraşamayacağım bununla! Git evine ve uyu. İyice dinlen, öyle düşün, net hatırlarsın.” diye kendine aşırı güvenle konuşunca, Azra kendi hafızasından şüphe etti ve “Peki.” dedi.  </p>
			<p class="paragraf">Asude arabasına binerken son kozunu oyuna soktu:  </p>
			<p class="paragraf">“Ah, unutmadan bu anahtar senin sanırım. Yukarıda unutmuşsun.” dediğinde, elinde Olcay’ın mahzeninin anahtarları vardı. O elinde salladıkça üzerindeki mavi taşlar gecenin rengini böldü, Azra’nın gözlerinin önüne Olcay’ın gözlerini getirdi. Azra, bu kozdan etkilenmiş görünüyordu.   </p>
			<p class="paragraf">Azra, “Evet, benim anahtarım.” dedi ve anahtara doğru yürüdü. Anahtarı eline aldı ve “İstanbul girişine kadar ben seni takip ederim Asude.” dedi.   </p>
			<p class="paragraf">Asude onun geri döneceğinden umutluydu ama yine de içinde büyük bir heyecan vardı. Azra, Olcay’ın yanına geri dönmeliydi. Eğer bu olmazsa B planını uygulamak zorunda kalacaktı ve Asude bunu kesinlikle yapmak istemiyordu.   </p>
			<p class="paragraf">Yol boyu arkasından gelen Azra’yı takip ederken maç izler gibi “Haydi dön artık!” diye stres dolu cümleleri arka arkaya kuruyordu. Azra, arabanın içinde ne yapacağını bilmiyor ama bir taraftan Olcay’a bu kadar yakın olup yanına gitmemenin, gidememenin acısını çekiyordu. “Neden bana bunu yaptı?” diye düşünürken aklına onun kulağı geldi. Onun kulağına ne olmuştu? Bu adamı bu hâle getiren şey neydi? Bütün bu sorulara cevap arıyordu. O sırada bulduğu diğer kulak… O kimin kulağıydı? Mahzene inmesine izin vermemişti, orada ne vardı? Ya bu anahtar üzerindeki simge? Bunlar da neydi böyle? “Nasıl bir şaçmalığın içindeyim?” diye düşündü ve merakına yenik düştüğü anda direksiyonu aniden çevirdi. Son hızla Olcay’ın evine doğru arabayı sürmeye başladı.   </p>
			<p class="paragraf">Kendi arabasının içinde Azra’nın bu dönüşünü fark eden Asude, “Evet!” diye zafer çığlığını attı. Yol boyu kalbi ağzındaydı ama sonunda maçı o kazandı. Bundan sonraki aşamalarda başarılı ilerlerse, Asude hem tezinde başarılı olacak, hem Olcay’ı elde edecek, hem de hayatı boyunca çalışsa elde edemeyeceği bir servete kavuşacaktı. Bu yüzden Azra’ya fark ettirmeden o da dönüp ardından Azra’yı takip etmeye başladı. Azra, bütün hızıyla Olcay’ın evine doğru gidiyordu. Asude Olcay’ı arayıp uyardı.   </p>
			<p class="paragraf">Azra, çiftliğin kapısına geldiğinde içini büyük bir heyecan kapladı. Hiçbir ışık yanmıyordu. Çiflik, terk edilmiş gibi karanlık ve soğuk görünüyordu. Azra, korku içinde arabadan indi. Hem arabanın anahtarını hem de mahzene ait olduğunu düşündüğü anahtarları elinde sıkı sıkı tutuyordu. Çiftliğin kapısının önüne geldi. Kapı kapalı görünüyordu. Etraftaki saksıların içinde bir anahtar olabileceğini düşündü ve hepsine tek tek baktı ama bulamadı. Kapının üstündeki çıkıntıyı ve yerdeki paspasın altını kontrol etti ama hiçbir şey yoktu. En son çaresizce elini kapının üstüne koyduğunda kapının kıpırdadığını fark etti. Sanki birisi çekmiş ama kapanmamıştı. Belki de en son kendisi çıkarken ardından böyle kalmış olabilir diye düşündü.  </p>
			<p class="paragraf">Yavaşça kapıyı itti. Sessiz sessiz mahzene inen koridorda yürüdü ve merdivenlerden aşağıya inmeye başladı. Son üçüncü merdivenin gıcırdamasıyla ödü patladı ama bir süre duyan oldu mu diye bekleyip devam etti. Mahzenin kapısının önüne geldiğinde elindeki anahtarı havaya kaldırıp ona iyice baktı ve kilidi açacağından emin gibi bir yüz ifadesi takındı. Anahtar kilide uydu ve Azra ilk rahatlamayı yaşadı. Anahtarı çevirdiğinde kapı açıldı ama Azra içeri girmeye korkuyordu. Önce derin bir nefes aldı ve bütün korkusuna rağmen içeri adım attı. İçeriden buzdolabı gibi soğukluk geldi; değişik bir koku vardı ama karanlıktı, bir şey göremiyordu. Elleriyle karanlık odada bir duvara tutundu ve orada ışığı açabileceği bir düğme aradı. Sonunda buldu ve ışığı açtı. Gördüğü manzara karşısında dehşete düşmüştü. Tam altı tane kadın kulağı, buz kütlesinin içinde dondurulmuş olarak bekliyordu ve önlerinde parafin kapları vardı. Belli ki onları parafinlemek için bir hazırlık yapılmıştı. Duvarda bütün kulakların yağlı boya resimleri sanki canlı gibi duruyordu. Her tablonun yanında, kime aitse isimlerini içeren birer de bilgi tablosu asılıydı. Azra, gördükleri karşısında gözleri yuvalarından çıkacak gibi oldu. İçindeki korku gitgide büyümüştü ki, aniden kapının kapandığını fark etti. Anahtarı kapının üstünde bırakmıştı. Ve ışık da bir yanıp bir sönüyordu. Azra ne yapacağını şaşırdı ama kaçma şansı artık yoktu. Var gücüyle defalarca bağırdı:  </p>
			<p class="paragraf">“Kimsin sen? Kimsin sen? Kimsin sen?”  </p>
			<p class="paragraf">Birden Olcay’ın sesini duydu.   </p>
			<p class="paragraf">Olcay henüz karşısına çıkmamıştı ama: “Ben Cehennem’in ayak sesleriyim, kulak ver bana.” dedi.   </p>
			<p class="paragraf">Azra, “Yemin ediyorum, kimseye hiçbir şey söylemeyeceğim. Bana bunu neden yaptın? Bilmek istiyorum.”  </p>
			<p class="paragraf">Olcay ortaya çıktığında elinde iki büyük kadeh ve bir şişe nar şarabı vardı. Azra onu görür görmez yine yenik düştü tutkusuna. İçinden, “Bu kadar kötü bir adama nasıl âşık olabildim? Nasıl göremedim?” diye düşünüyordu ki Olcay, “Sorduğun sorunun cevabı uzun. Fakat sen dinlemek zorundasın!” dedi ve başladı:  </p>
			<p class="paragraf">“Erkekler kandırılmaya müsaittir Azra. Mesela ailenin direği dendiğinde erkek aklımıza gelir. Oysaki bu kocaman bir yalandır. Kadın yöneticidir her zaman ve her yerde. Kadın nasıl istiyorsa; ilişki, erkek farkında olmadan öyle yürür ya da yürümez. Ama kadınlar erkeklere, sanki onları erkekler yönetiyormuş gibi hissettirir. Gerçekte her şeyi kendileri yönetirler. Sevişirken bile erkek ‘beceren’, kadın ‘becerilen’ olarak bilinir hani, oysaki bunu yapma hâline bile beni sen sokuyorsun. Yani işin gerçeği; beni beceren sensin ama benim seni becerdiğimi düşündürüp gene beni kandırıyorsun. Dünya bile bu şekilde yönetiliyor. Erkekler kendilerinin yönettiğini sanıyorlar, oysaki kadınlar yönetiyor ve bize bizim yönettiğimizi sandırıyorlar.”  </p>
			<p class="paragraf">Bunları söyledikten sonra şöyle sordu Olcay:  </p>
			<p class="paragraf">“Hep kadınlar kısıtlandıklarını söylerler. Hayatında kendi rahatı bozulmasın diye karşısındaki erkeğin hayatını kısıtlayan kimse yok mu?”  </p>
			<p class="paragraf">Azra’nın o anda aklına annesi geldi, onu düşünüyordu.   </p>
			<p class="paragraf">Olcay: “Dürüst ol Azra ve rahat ol.”  </p>
			<p class="paragraf">Azra, itirafını çok geçmeden yaptı. “Var, annem. Babama öfkesinden, onun servetini başkasının yemesine izin vermemek için ve onu boşayamaması için binlerce dava, koruma, elinden ne geliyorsa yaptı. Yapmaya da devam ediyor.”  </p>
			<p class="paragraf">Olcay: “İşte gördüğümüz gibi güzel bir örnek. Hayatı bir kadının elinde sıkışmış bir adam.”  </p>
			<p class="paragraf">Azra: “Ama bu adam istediği kadınla birlikte olabiliyor ve toplum, evli olmasına rağmen ona doğal bakıyor. Eğer annem bir ilişki yaşasaydı o zaman toplum anneme orospu gözüyle bakacaktı.”  </p>
			<p class="paragraf">Olcay: “Bu doğru... Erkek, varlığından beri çok eşliliğini koruduğu için normal kabul ediliyor. Erkek için de normal, toplum için de normal bir durum. Ama kadınlarda geçerli değil. Kadınlar cinsiyetinde de bu duruma toplumun normal bakması için önce bu duruma kadınların kendilerinin normal bakmaları lazım.”  </p>
			<p class="paragraf">Azra: “Nasıl yani?”  </p>
			<p class="paragraf">Olcay: “Sen hiçbir kadınla sevişti diye intihar eden erkek gördün mü? Ya da bir kadının tecavüzüne uğradı diye intihar eden bir erkek gördün mü? Hayır. Ama seviştikleri kızları tek tek anlatan erkekler görmüşsündür. Hatta sevişmediklerini bile seviştim diye anlatan erkekler ben gördüm. Yani kadınlar, eğer bu yaşanmışlıklardan sonra kirlenmiş hissini, doğarken yırttıkları plasenta gibi yırtabilirlerse, o zaman belki yavaş yavaş toplumun da kadınların ilişkilerine bakışı değişebilir. “  </p>
			<p class="paragraf">Azra: “O zaman her kadın, her erkek, istediğiyle istediği kadar sevişir demek mi bu?”  </p>
			<p class="paragraf">Olcay: “Kesinlikle değil. Kurduğum cümlelerden çok, alt metni okuyabilen anlar beni. Sonuçta burada seksten bahsetmiyorum. İlişkiden bahsediyorum. Aşkın olduğu bir bütünleşmeden bahsediyorum. Bir gün bittiğinde erkek gider ve anılarını da yanında, aklında götürür ama kadın anılarını, kendini kirletilmiş olarak düşünür ve yolu kendi kirletir. Bu kirlilik, o kadında intikam alma ve benzeri duygular doğurur, böylece hayatının geri kalanını da kirli intikam düşünceleriyle, kendi kazdığı çukura gömer.”  </p>
			<p class="paragraf">Azra: “Peki, o her gün haberlerde gördüğümüz kocaları tarafından öldürülen kadınlar için ne diyeceksin? Bu durumda da yine kadınlar mı suçlu?”  </p>
			<p class="paragraf">Olcay: “Ben kadınlar suçlu demedim. Seninle yaptığım konuşmalarda da senden önceki konuşmalarımda da asla böyle bir cümle kurmadım. Ben her zaman ‘Kadınlar yolu şaşırmış ve kirletmiştir.’ sonucuna giden cümleler kurdum ve Tanrı tarafından onları kurtarmak için dünyanın bu topraklarında görevlendirildiğimi söyledim.”  </p>
			<p class="paragraf">Azra: “Tanrı tarafından mı görevlendirildin?”  </p>
			<p class="paragraf">Olcay: “Bunu anlaman ve kabul etmen çok zor Azra. Bu konuyu konuşmamıza gerek yok.”  </p>
			<p class="paragraf">Azra: “Peki, benden ve bu diğer altı kadından ne istiyorsun?”  </p>
			<p class="paragraf">Olcay: “O altı kadın, istediklerimi anladı ve benimle aynı yolda yürümeyi kabul etti. Seninle bu yolda yürüyeceğimden kuşkum yok, ama biraz daha sohbet etmemiz gerektiğini düşünüyorum.”  </p>
			<p class="paragraf">Azra: “Ne hakkında?”  </p>
			<p class="paragraf">Olcay: “Senin amacın hakkında... Bir amacın var mı?”  </p>
			<p class="paragraf">Azra: “O ne demek?”  </p>
			<p class="paragraf">Olcay: “Sorum gayet açık... Önce kendin, sonra insanlık, evren için… Âlemlerin Tanrısı için bir amacın var mı?”  </p>
			<p class="paragraf">Azra: “Ben üniversitede Fransız Dili ve Edebiyatı okuyorum, onu bitirmek üzereyim. Aynı zamanda şiir yazıyorum, kitap çıkaracağım.”  </p>
			<p class="paragraf">Olcay, Azra’yı durdurdu ve “Yeniden sormayacağım, çünkü çok üzgünüm ama senin hem amacın yok, hem de amaç ne demek onu dahi bilmiyorsun.” dedi.  </p>
			<p class="paragraf">Azra bozulsa da pek fark ettirmeden sorusunu Olcay’a yöneltti:  </p>
			<p class="paragraf">“Peki, senin amacın ne?”  </p>
			<p class="paragraf">Olcay: “Bir filozof, unutulması imkânsız bir ressam, hatta Tanrı gibi adımı kazımak dünyaya…”  </p>
			<p class="paragraf">Azra, Olcay’ın cevabından çok etkilenmişti. Onun böyle bir amacı neden yoktu, bilmiyordu.   </p>
			<p class="paragraf">Olcay: “Siz kadınlar, dayatmalarınızın kurbanı oluyorsunuz. Olmayın diye ben gönderildim. Okul okumak amaç değildir; amacını gerçekleştirmek için kullanacağın araçtır. Benim resim yapmam gibi… Kitap yazmak, yine öyle amaç değildir. Amacına giden yolda araçtır. Amaç çocuk yapıp evde oturmak asla değildir. Amaç, bir okulu biritip, işe başlayıp, etliye sütlüye karışmadan para kazanmak, kesinlikle değildir. Amaç dünyayı güzelleştirmek için hangi kolda iyiysen o kolda çalışmaktır. Amaç, varlığını yitirene kadar doğru yerde doğru nefesi almaktır. Hangi meditasyonu yapıyorsan, o meditasyonda en tepeye ulaşabilmektir. Kendi merkezinde kalabilmektir amaç. Kendini bulmak için, okumayı sevmektir amaç. Sen hiç Tevrat, Zebur, İncil ya da Kur’an okudun mu?”  </p>
			<p class="paragraf">Azra: “Hayır.”  </p>
			<p class="paragraf">Olcay: “Neden okumadın?”  </p>
			<p class="paragraf">Azra: “İnanmıyorum çünkü ve bu yüzden felsefe okumayı seçtim onların yerine.”  </p>
			<p class="paragraf">Olcay: “Felsefe benim kıymetlimdir ama okumadığın kitaba neden inanmıyorsun ya da inanıyorsun?”  </p>
			<p class="paragraf">Azra: “Bu konuları hiç merak etmedim açıkçası. Ama haklısın, okumam gerekirdi.”  </p>
			<p class="paragraf">Olcay: “Oku Azra, lütfen oku. Kendini bulmak için, kendin için oku.”  </p>
			<p class="paragraf">Azra: “Amacın çok zor ama bir o kadar da etkileyici. Düşünüyorum da bir Sokrates gibi adını kazımak ya da Picasso olmak çok güzel olurdu.”  </p>
			<p class="paragraf">Olcay’ın yüzünde küstahça ve kibirli bir gülümseme vardı:  </p>
			<p class="paragraf">“Şimdi sana soruyorum; benimle bu yolda yürüyecek misin? Son Anahtar olmayı kabul edecek misin?”  </p>
			<p class="paragraf">Azra: “Bir sorum daha var ama. Neden kulağımı ve onların kulaklarını kestin?”  </p>
			<p class="paragraf">Olcay: “Bir insanın değişime uğraması için travma geçirmesi gerekir. Yaşadığımız evren gibi. Hiç eski haritalara baktın mı, nasılmış dünya haritası?”  </p>
			<p class="paragraf">Azra: “Hayır.”  </p>
			<p class="paragraf">Olcay: “Bakarsan anlarsın. Yaşanan depremler, seller ve diğer yanardağ patlamalarıyla doğa üzerindeki değişimler meydana gelmiş. Bunlar, doğanın travmaları. İnsan da doğanın bir parçası ve aynı tepkileri insan da verir. Ben kendim bizzat bu travmayı yaşadım ve gözlerim açıldı, görevimin ne olduğunu anladım. Bu sebeple seçtiğim kadınların da yaşamaları gerektiğine olan inancımla bunu yaptım. Bunun gerekli olduğuna hâlâ inanıyorum. Yoksa sen asla bu gün buraya gelmez, merak edip benim görüşlerimi dinlemezdin. Şimdi yüzünde beni sana her gün hatırlatacak bir iz var. Ama ben istiyorum ki o iz sana beni değil, amacını ve doğayı kontrol eden bir yaratıcının olduğunu hatırlatsın. Şimdi sana tekrar ve son kez soruyorum. Son anahtarım olmayı ve benimle çalışmayı kabul edecek misin?”  </p>
			<p class="paragraf">Azra: “Evet, ama bir şartla.”  </p>
			<p class="paragraf">Olcay: “Dinliyorum şartını.”  </p>
			<p class="paragraf">Azra: “Benim kitabımın da bir an önce basılmasını ve satışa sunulmasını sağlamanı istiyorum. Aynı zamanda senin buraya kocaman harflerle yazdığın Cennet ve Cehennem sergisinin bulunduğu her yerde içeri sokmasan bile kapıda, dışarı çıkan insanlara hediye edilmesini, onlara dağıtılmasını istiyorum.”  </p>
			<p class="paragraf">Olcay: “Amacımdan çok etkilenmişsin bakıyorum.”  </p>
			<p class="paragraf">Azra: “Neden olmasın? Benim de travma geçirmemi sağladın bak, kendimi bulmaya başladım.”  </p>
			<p class="paragraf">Olcay, Azra’nın son demecinden hoşlandı ve ona gülümsedi. “Yani sonuç?” diye sordu.  </p>
			<p class="paragraf">Azra: “Sen evet diyorsan, senin Son Anahtar’ın olmayı kabul ediyorum.”  </p>
			<p class="paragraf">Olcay: “O zaman anlaştık. Sen benim, ben ise insanlığa gönderilmiş Son Anahtar’ım. Biz dünyanın son şansıyız Azra! Tanrı bize güç versin.”  </p>
			<p class="paragraf">Olcay, Azra’ya yaklaşıp onun elini tutar tutmaz, Azra onu dudaklarından öptü.   </p>
			<p class="resim"><img alt="" class="_idGenObjectAttribute-5" src="../Images/5.png"/>  </p>
		</div>
</body>
</html>