<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>1-18</title>
		<link href="../Styles/idGeneratedStyles_0.css" rel="stylesheet" type="text/css"/>
		<link href="../Styles/idGeneratedStyles_2.css" rel="stylesheet" type="text/css"/>

	</head>
	<body id="x1-18" xml:lang="tr-TR">
		<div class="Basic-Text-Frame">
			<p class="split">  </p>
			<p class="anabaslik ParaOverride-6" id="_idParaDest-11">Arkadaşımın Hikâyesi -Feride  </p>
			<p class="resim"><img alt="" class="_idGenObjectAttribute-4" src="../Images/4.png"/>  </p>
			<p class="paragraf">Fatih, babasının servetini arkadaşlarına hava atmak, gezmek, tozmak, gününü gün ederek kullanmak istiyordu ama Akif Bey bu durumdan hiç memnun değildi. Oğlunun kendini geliştirmesi için her imkânı sağlamıştı. Onu pek çok kursa gönderse de o hepsini yarım bırakmış ve hiçbirini bitirememişti. Üniversite sınavını da kazanamayınca, babasının fabrikasında işçi olarak en alt kademeden işe başlamıştı.  </p>
			<p class="paragraf">Feride, günlük stok raporunda yaptığı hatayı düzeltmek için fabrikaya geri döndü. Zeytinyağı fabrikasının sabun üretim bölümünde ürün stok kartlarını incelerken birden Fatih’in sesiyle irkildi.  </p>
			<p class="paragraf">Fatih, “İyi geceler Feride Hanım. Hayırdır, bu saatte buradasınız?” diye kibarca sordu.   </p>
			<p class="paragraf">Feride, “İyi geceler.” diye cevap verdi. “Stok kartlarında bir hata yapmışız, onu bulmaya çalışıyorum. Peki ya siz neden buradasınız?” dedi.  </p>
			<p class="paragraf">Fatih, “Cüzdanımı unutmuşum, onu almaya geldim. Ne zaman biter işiniz? İsterseniz bırakabilirim sizi.” diye cevap verdi.  </p>
			<p class="paragraf">Feride ve Fatih, fabrikada ara sıra karşılaşırlar, sadece selamlaşıp geçerlerdi. Fabrikadaki bütün kadınlar Fatih’i tanır, onun zampara, tehlikeli olduğunu söylerlerdi ama o akşam Fatih’in davranışları Feride üzerinde farklı bir etki yaratmıştı.  </p>
			<p class="paragraf">Feride, Fatih’e; “Biraz işim kaldı, onları halledip çıkarım. İsterseniz siz çıkın, bekletmek istemem.” dedi.  </p>
			<p class="paragraf">Fatih, “Sorun değil, beklerim Feride Hanım.” diye ısrar etti.  </p>
			<p class="paragraf">Feride, işi bittiğinde kapının önüne çıktı. Fatih, babasının ona on sekiz yaş günü hediyesi olarak aldığı arabayla gelmişti. Feride’yi görür görmez arabadan inip ona kapısını açan Fatih, fabrikada konuşan dedikoducu kadınların tüm kötü yorumlarını Feride’nin aklından silip atmıştı.   </p>
			<p class="paragraf">Araba, karanlık orman yolundan şehre doğru ilerlerken Fatih yüzünde gülümser bir ifadeyle Feride’ye döndü: “Senin hakkında bir şeyler biliyorum ama çok az. Biraz kendinden bahseder misin?” diye sordu.  </p>
			<p class="paragraf">Feride, “Öyle mi? O zaman siz bildiklerinizi anlatın, ben de gerisini tamamlarım.” dedi.  </p>
			<p class="paragraf">“Yeni yapılan üniversitenin arka sokağında babaannenle birlikte yaşıyorsun. Dedenden kalan maaş ve senin kazancınla geçiniyorsunuz. Sanırım ev de dedenden kalmıştı… Bir de...”  </p>
			<p class="paragraf">“Bir de?”  </p>
			<p class="paragraf">“Bir de... Çok güzelsin.”  </p>
			<p class="paragraf">“Evet, anlattıklarınız doğru. Ayrıca teşekkür ederim.”  </p>
			<p class="paragraf">“Devamını sizden bekliyorum.”  </p>
			<p class="paragraf">“Ama devamı için vaktimiz yok, biraz ileride inmeliyim. İyi akşamlar.”  </p>
			<p class="paragraf">Bir hafta sonra Feride, Fatih’i yemekhanede tek başına otururken gördü. Yüzünden düşen bin parça, elindeki tespihi öfkeyle sallıyordu. Ne olduğunu merak eden Feride, yanına yaklaşarak, “Fatih Bey nasılsınız? İyi görünmüyorsunuz.” dedi.  </p>
			<p class="paragraf">“Merhaba Feride Hanım. Çok mu kötü görünüyorum?”  </p>
			<p class="paragraf">“Maalesef evet. Umarım kötü bir şey yoktur.”  </p>
			<p class="paragraf">“Hep aynı mesele, pederle biraz atıştık.”  </p>
			<p class="paragraf">“Anlatmak isterseniz dinlerim.”  </p>
			<p class="paragraf">“Şu an konuşabileceğimi sanmıyorum ama akşam vaktiniz olursa, birlikte yemek yer, sohbet edebiliriz.”  </p>
			<p class="paragraf">Feride, fabrikada çalışanların aksine Fatih’i çok aklı başında ve kibar buluyordu, hatta yakışıklı olduğunu bile düşünüyordu. O akşam Fatih’in bu teklifi, Feride’yi çok mutlu etmişti. Giderken biraz daha özenli görünmek için süslü arkadaşı Funda’nın dolabından kendine çok zarif, siyah, üzerinde minik çiçekler olan bir elbiseyi seçti ve Funda’nın Fatih hakkında söylediklerini duymazdan gelerek onun makyaj malzemeleriyle kendini bir güzel süsledi.   </p>
			<p class="paragraf">Feride’nin heyecanlı olduğu her hâlinden belliydi. Boy aynasında kendine bakan Feride, gördüğünden memnundu. Ve artık vakit gelmişti. Feride dışarı çıkmış ve Fatih’in kapıda onu beklediğini görmüştü ki Fatih, Feride’nin bu yeni görüntüsünden etkilenmiş, bakakalmıştı. Aniden ayılan genç adam, kibarca Feride’nin kapısını açtı, binmesini bekledi ve kapıyı kapattı, yola çıktılar.   </p>
			<p class="paragraf">Fatih: “Güzel bir balıkçıda yer ayırttım bizim için. Biraz uzak ama seveceksin, eminim.”  </p>
			<p class="paragraf">Feride, “Nerede? Çok uzak değildir umarım, büyükannem merak eder sonra.” dedi biraz telaşla.  </p>
			<p class="paragraf">“Endişelenme Feride, ben tam vaktinde seni evine bırakırım.” dedi Fatih.  </p>
			<p class="paragraf">Feride, heyecanını gizlemeye çalışsa da sesinden, davranışlarından kendini ele veriyordu. İçinden, “Allah’ım, inşallah bir hata yapıp bu güzel geceyi bozmam.” diye düşündü. Ancak Funda’nın Fatih hakkında söyledikleri ya gerçekse düşüncesi, ayrıca lokantanın şehre ve evine uzak oluşu, Feride’yi epeyce endişelendiriyordu.  </p>
			<p class="paragraf">Feride, kafasındaki olumsuz düşünceleri bir tarafa atıp bu akşamın çok güzel olacağına inanmak istiyordu. Bir saatlik yoldan sonra lokantaya geldiler.  </p>
			<p class="paragraf">Lokanta, o bölgenin en lüks denilebilecek mekânıydı. Daha önce de adını duyduğu ama hayatında hiç gitmediği bir yerdi. Kapının önünde lüks otomobiller diziliydi ve yanaşan arabaya özel kıyafet giymiş bir vale gelip kapıyı açtı. Heyecanı daha da artmıştı.   </p>
			<p class="paragraf">İçeri girdiğinde masaların üzerindeki süsler, mumlar ve etraftaki ışıklar çok güzel görünüyordu. İçerisi çok kalabalıktı, masalarda şık giyimli insanlar yemek yiyordu. Dinlendirici bir Yunanca şarkı çalıyordu. Şef, Fatih ve Feride’nin yanına gelip onları masalarına kadar götürdü. Masanın üzeri gül yapraklarıyla kaplanmıştı. Orta yerde kocaman bir şamdan ve kovalarda çeşit çeşit şaraplar vardı.  </p>
			<p class="paragraf">Fatih, “Şarap seçimini sana bırakıyorum Feride.” dedi.   </p>
			<p class="paragraf">Ama Feride hayatında hiç şarap içmemişti. Yanakları kızararak, ”Ben pek anlamam Fatih Bey. İsterseniz siz seçin.” dedi.  </p>
			<p class="paragraf">Fatih, tabii ki Feride’nin anlamadığını biliyordu. Sadece onunla uğraşmak istemişti.   </p>
			<p class="paragraf">“Bugün biraz erken başladım içmeye. O yüzden şimdi daha hafif bir şarap mı içsek diyorum Feride, ne dersin?”  </p>
			<p class="paragraf">“Ben içmem zaten. Hiç içki içmedim, bilmiyorum. Belki kötü etkiler beni ama siz ne istiyorsanız içebilirsiniz”.   </p>
			<p class="paragraf">Fatih, “Olmaz öyle şey, yalnız mı bırakacaksın beni?”  </p>
			<p class="paragraf">“Ama Fatih Bey...”  </p>
			<p class="paragraf">“Israr ediyorum. Hem yanında ben varım, bana güvenebilirsin”.  </p>
			<p class="paragraf">Feride: “Tamam o zaman, bir kadeh eşlik ederim”.  </p>
			<p class="paragraf">Fatih, Feride’yi ikna etti. Birlikte sohbet edip yemek yerken Fatih onu sanki dinlemiyor, sadece izliyordu. Saçları daha farklıydı bugün. Makyajı onu çekici hâle getirmişti. Fatih’in gözleri, zaman zaman Feride’nin göğüs dekoltesine takılıyordu. Giydiği siyah elbisenin içinde beyaz teni parlıyordu. Gözleri mum ışığıyla birlikte biraz elâ, biraz yeşil oluyordu. Fatih, Feride’nin gözlerini, dudaklarını inceliyordu. Kumral saçları yarı toplu, yarı dağınıktı. Uzun kirpikli büyük gözleri vardı.  </p>
			<p class="paragraf">Zaman ilerledikçe Feride tedirgin olmaya başlamıştı ama o içtikçe garson bardağını dolduruyordu ve ne kadar şarap içtiğinin farkında değildi. Fatih zaten çakırkeyif geldiği lokantada iyice sarhoş olmuştu.  </p>
			<p class="paragraf">“Artık kalkalım mı?” diye sordu Feride.   </p>
			<p class="paragraf">“Elbette.” diye yanıtladı Fatih.  </p>
			<p class="paragraf">Birlikte geri dönüş yoluna çıktılar. Orman yolundan giderken Feride, “Burası ne kadar karanlık ve ürkütücü!” dedi.  </p>
			<p class="paragraf">“Korktun mu?” diye sordu Fatih ve arabayı ormanda, ağaçlar arasında bir yere sürerek durdurdu.  </p>
			<p class="paragraf">Feride, “Hayır korkmadım. Neden durduk?”  </p>
			<p class="paragraf">“Sarılmak istedim sana, öyle güzelsin ki...”  </p>
			<p class="paragraf">Fatih, Feride’nin saçlarına, yüzüne dokunmaya başladı. Feride korkuyordu. Arabadan indi. Fatih, Feride’nin peşinden yetişip onu yakaladı. İkisi de sarhoştu. Feride, midesi bulandığı, başı dönüyor olduğu hâlde Fatih’i itmeye çalıştı ama başarılı olamadı. Fatih, Feride’ye ânın keyfini çıkarmasını söyleyip duruyordu ama Feride korkuyor, eve gitmek istiyordu. O gece ormanda uyuyakaldılar. Uyandıklarında sabah olmuştu. Feride yaşadıklarına inanamıyordu. Bir rüyanın içinde gibiydi. Fatih uyandı ve garip bir sırıtışla üstünü başını giymeye başladı. Ara ara Feride’den makas alıyor, bu olayın aralarında kalması için onu uyarıyordu.   </p>
			<p class="paragraf">“Bundan sonra da işine hiçbir şey yokmuş gibi devam edeceksin. Kimseye bir şey anlatmayacaksın. Yoksa başına geleceklerden ben sorumlu olmam.” diye tehdit etti.   </p>
			<p class="paragraf">Feride ne ağlıyor, ne de cevap verebiliyordu. Şok olmuş gibiydi. Eve gittiğinde kendisini banyoya attı ve çıktığında büyükannesine sarılmış ağlıyordu. Kadıncağız onun eve gelmediğinin bile farkında değildi. “Ne oldu?” diye sorup durdu, Feride hiçbir şey anlatamadı. Geçiştirmek için “Annemi ve babamı özledim, ondan ağlıyorum.” dedi.   </p>
			<p class="paragraf">Birkaç saat sonra Feride’nin telefonu çaldı. Funda, “Neden işe gelmedin? Meraktan çatladım. İyisin, değil mi?” diye soruları peş peşe sıraladı.   </p>
			<p class="paragraf">Feride, “İyiyim, “ diyordu ama sesi kötüydü.  </p>
			<p class="paragraf">Funda kötü bir şeyler olduğunu anladı ve “Akşam geleceğim, o zaman konuşuruz. Bugün idare ederim seni.” dedi.  </p>
			<p class="paragraf">Akşamüzeri Feride’nin telefonuna bir mesaj geldi.   </p>
			<p class="paragraf">Fatih, “Yarın mutlaka işe gel, konuşmamız lazım.” diyordu.   </p>
			<p class="paragraf">Feride ne yapacağını bilmiyordu. Fabrikadaki çalışanlar haklı çıkmıştı; Fatih tehlikeli biriydi ama artık çok geçti. “Bunları yapan adam daha neler yapmaz?” diyordu Feride kendi kendine. Ondan korkuyordu. Kararsızlık, şaşkınlık, pişmanlık ve korku içindeydi ama ne yapması gerektiği düşüncesinin içinden çıkamıyordu.   </p>
			<p class="paragraf">Kapı çaldı. Arkadaşı Funda gelmişti. Telaşla sordu:  </p>
			<p class="paragraf">“Feride, çok merak ettim seni, nasılsın? Gelmedin ve telefonda sesin çok kötüydü. Hadi çabuk anlat, neler oldu dün gece?”  </p>
			<p class="paragraf">Feride, anlatmamak için kendini zor tuttu. Her anlatmak istediğinde aklına Fatih’in “Kimseye söyleme!” tembihleri geliyordu. Kafası iyice karışmıştı. Funda, küçük yeşil gözlerini sonuna kadar açmış, Feride’nin ağzından çıkacak kelimeleri bekliyor gibiydi. Feride hemen bir yalan uydurmaya çalıştı.   </p>
			<p class="paragraf">“Dün gece iyiydi. Yemek yedik, geldik. Sabaha karşı rüyamda annemle babamı gördüm, çok etkilendim. Sabah ağlayarak uyandım, kendimi iyi hissetmediğim için işe gitmek istemedim.”  </p>
			<p class="paragraf">Funda derin bir iç çekti: “Ah canım arkadaşım, keşke yapabileceğim bir şey olsa.” dedi. “Ben de bu mendebur çocuk sana kötü bir şey yaptı diye korktum. Ondan sesin kötü geliyor sandım.”  </p>
			<p class="paragraf">“Yok canım. Fatih Bey bana neden kötü bir şey yapsın?” diyerek geçiştirdi Feride…  </p>
			<p class="paragraf">Ertesi gün Feride tekrar işe başlamıştı. Onu oturduğu yerden göz ucuyla süzen Fatih, bir ara yanına geldi, herkesin fark edebileceği bir şekilde Feride’ye samimi davranmaya başladı.   </p>
			<p class="paragraf">Feride durumdan rahatsız oldu: “Fatih Bey, insanlar dedikodu yapacak. Lütfen eskisi gibi daha mesafeli davranalım.”  </p>
			<p class="paragraf">“İnsanlar öğrensin istemiyorum diyorsun yani?”  </p>
			<p class="paragraf">“Evet, aynen öyle diyorum.”  </p>
			<p class="paragraf">“O zaman sana bir mesaj atacağım, oraya bekliyorum akşam.” dedi Fatih. Bakışlarında açık seçik tehdit vardı.   </p>
			<p class="paragraf">Paydos saati geldiğinde Feride’nin telefonuna mesaj geldi. Korkarak mesajı açtı. Gönderen Fatih’ti, adresi göndermişti.   </p>
			<p class="paragraf">Funda, Feride’ye, “Haydi, gelmiyor musun?” diye seslendi.   </p>
			<p class="paragraf">Birden irkilen Feride, bir şey saklarmış gibi telefonunu kapattı. Aceleyle servise yetişti. Büyükannesine ilaç alma bahanesiyle başka bir yerde inerek bir taksiye bindi ve Fatih’in gönderdiği adrese gitti. Fatih ona kapıyı açtı. Feride içeri girdiğinde gözlerine inanamadı. Salonun ortasında bir masa vardı. Üzeri yine güllerle kaplıydı. Ortasında bir mum ve bir şişe şarap konmuştu. Loş ışık ve çalmakta olan şarkı etkileyiciydi.  </p>
			<p class="paragraf">Feride tam konuşmaya başlarken Fatih onun sözünü kesti: “Hişşşt. Hiç konuşmak yok. Olanlar oldu. Güzel dakikaları düşün. Kötüleri unut…”  </p>
			<p class="paragraf">Feride, Fatih’in bu iki farklı kişiliği arasında sıkışmıştı. Birlikte sadece bakışarak, hiç konuşmadan yemeklerini yediler. Fatih, yeniden Feride’nin saçlarına dokunmaya başladı, sonra yüzüne...  </p>
			<p class="paragraf">Feride ona karşı gelmek istedi: “Yapmayın lütfen”.   </p>
			<p class="paragraf">Fatih, “Ne lütfen? Bayağı istiyorsun beni, bunun yüzde yüz farkındayım. At kafandaki şu kötü düşünceleri, biz artık sevgiliyiz ve sevgililer sevişir.” dedi.  </p>
			<p class="paragraf">Feride, “Biz sevişmedik, siz benimle zorla birlikte oldunuz.” diye karşı çıkmaya çalıştı.   </p>
			<p class="paragraf">Fatih, “Saçmalama Feride! Sana şarap dokundu sanırım. Gece kâbus gördün, biz seninle seviştik!” diye ısrar etti.  </p>
			<p class="paragraf">Feride’yi yine kandırmayı başaran Fatih, ona bu durumu doğal göstermek için türlü türlü oyunlar düzenliyor, etkilemek için sürprizler, çiçekler, hediyeler alıyordu.  </p>
			<p class="paragraf">Aylar sonra Feride ve Fatih’in ilişkisi, sevgili olmaktan çok sürekli olarak bir evde ya da otelde buluşup sevişmek hâline gelmişti. Fatih, artık Feride’yi sadece kullanıyordu. Feride korktuğu için, o ne derse yapmak zorunda kalıyordu. Bir gün Feride işyerinde aniden bayıldı. Fabrikadaki revirde kendine geldiğinde, arkadaşı Funda’yı yanı başında buldu. Kimse neler olduğunu anlamadı ama Funda’nın aklına kötü şeyler geliyordu. Akşam Feride ve Funda birlikte eve döndüler. Funda, Feride’yi konuşturmak için zorladı ama Feride, “Sadece midemi üşütmüşüm.” diyerek geçiştirdi.   </p>
			<p class="paragraf">Olanları duyan Fatih, Feride’ye “yalnız kalır kalmaz onu aramasını” yazdığı bir mesaj yolladı. Feride, Funda yanındayken mesajı gördü ve arkadaşı Funda’yı “Uykum geldi.” diyerek kibarca gönderdi.   </p>
			<p class="paragraf">Funda, ”Yarın işe gelme, ben sana uğrayacağım.” dedi ve gitti.   </p>
			<p class="paragraf">Feride yalnız kaldığında Fatih’i aradı. Fatih’in ilk cümlesi: “Sakın bana servet avcısı kadınlar gibi, hamileyim falan deme!” oldu.   </p>
			<p class="paragraf">Feride’nin aklına bu ihtimal hiç gelmemişti. Çarşıya çıkmak için hazırlandı. Üzerine tiril tiril ince bir elbise giydi. İçinde çok güzel görünüyordu. Aynada kendine baktı, içinden güzel görünmek gelmiyordu. O yaz temmuz ayının sonlarına doğru aşırı sıcaklardan evlerde durulmuyordu Balıkesir’de ama Feride için ne sıcağın, ne de soğuğun bir anlamı vardı. Hiçbir şey hissetmiyor gibi içinde bulunduğu dertle yanıp tutuşuyordu. Yolda ona selam verenlerden tedirgin oluyor, sanki herkes Feride’nin karnındaki bebeği görüyor gibi hissediyordu. Korkusu gözlerinden belliydi. Yolda Hasan Usta’yla karşılaştı. Hasan Usta onun dedesini tanırdı ve onun bu gözleri şişmiş, solgun hâlini görünce merakla ona ne olduğunu sordu. Feride, bir sorunun olmadığını, alerji problemi yaşadığını söyledi.   </p>
			<p class="paragraf">Sesi titriyerek, “Eczaneden alerji ilacı alıp eve geçeceğim.” dedi.   </p>
			<p class="paragraf">Bu karşılaşma, Feride’nin aklına buradan test almaması gerektiğini getirdi, çünkü eğer buradan alırsa herkes öğrenebilirdi. Eczaneden yalnızca bir alerji ilacı alarak çıktı ve ilk atladığı otobüsle en yakın kasabaya gitti ve bir eczaneden test alıp eve gelmeyi bile bekleyemeden bir kafenin tuvaletinde korkuyla uyguladı. Sonuç pozitifti. Hamile olduğunu öğrenince daha da telaşlandı. Oradaki doktorlara gidemezdi, duyulursa rezil olurdu, orada yaşayamazdı.   </p>
			<p class="paragraf">Fatih’i arayıp durumu anlattı: “Servet avcısı falan değilim ama hamileyim ve ne yapacağımı bilmiyorum.” dedi.   </p>
			<p class="paragraf">Fatih, “Bana mı söylüyorsun bunu? Ben hiçbir şey bilmiyorum. Ayrıca ne malum benden olduğu? Beni bu işe karıştırma, artık etrafımda dolaşma!” diyerek Feride’yi başından savdı.   </p>
			<p class="paragraf">Bütün gece sabaha kadar ağlayan Feride’nin gözleri kan çanağına dönmüştü. Ertesi gün işten erken çıkan Funda, Feride’nin bu hâlini görünce şok oldu: “Bu ne hâl, neler oluyor Feride? Anlatır mısın lütfen?”  </p>
			<p class="paragraf">Feride birden ağlamaya başladı. Funda sorular soruyor, Feride cevap veremiyor, sadece ağlıyordu.  </p>
			<p class="paragraf">Funda, Feride için bir melisa çayı yaptı. “Bunu iç, biraz sakinleş. Ve her ne olduysa, tek tek anlat; birlikte çözelim.”  </p>
			<p class="paragraf">Feride, sakinleşir sakinleşmez bütün yaşadıklarını bir bir, hiç atlamadan Funda’ya anlattı.   </p>
			<p class="paragraf">Duyduklarına inanamayan Funda, “Âlimden zalim doğar, zalimden âlim dedikleri bu olsa gerek. Babası melek, oğlu şeytan!” diye mırıldandı.   </p>
			<p class="paragraf">Feride, Funda’nın ellerini tuttu: “Aman ha, kimseye söyleme! İnsan içine çıkamam böyle ve bu bebekle ne yapacağım bilmiyorum.”  </p>
			<p class="paragraf">Funda: “Şimdi sen sakin ol, bir süre gelme işe. Evde dinlen. Ben her gün gelip seni kontrol ederim ve işyerinde de senin işlerine bakarım.”  </p>
			<p class="paragraf">Feride, “İyi ki varsın Funda.” dedi.  </p>
			<p class="paragraf">Funda: “Sonrasını sen iyiyken konuşuruz.” diye ekledi.  </p>
			<p class="yildiz">* * *  </p>
			<p class="paragraf">Aradan bir hafta geçmişti. Feride ile Funda, yine bir araya gelerek ne yapacaklarını konuşmak üzere oturup düşünmeye başladılar.   </p>
			<p class="paragraf">Funda, “Sorular soracağım, seni rahatsız eden olursa ara veririz arkadaşım.” dedi.   </p>
			<p class="paragraf">Feride gülümsedi.   </p>
			<p class="paragraf">“Fatih ile sevgili gibiydiniz ama o şimdi bebeği de, seni de istemiyor. Doğru değil mi? Bunu yüz yüze konuştunuz mu?”  </p>
			<p class="paragraf">Feride, “Hayır, yüz yüze konuşmadık. Fabrikada bayıldığımı duymuş, beni aradı. ‘Eğer hamileysen başının çaresine bak, beni ilgilendirmez!’ dedi.”  </p>
			<p class="paragraf">Funda, “Belki o anda panik olmuştur. Yüz yüze konuşsaydık, ya da şimdi bir arasak ne dersin?”  </p>
			<p class="paragraf">“Beni hiç aramadı. Ben şimdi arasam ne değişecek?”  </p>
			<p class="paragraf">Funda: “Aslında haklısın, bir şey değişmeyecek. Zaten…”  </p>
			<p class="paragraf">Feride: “Ne zaten?”  </p>
			<p class="paragraf">Funda: “Fatih başka bir kızla birlikteymiş, sevgiliymiş. Bütün fabrikayla tanıştırmış.”  </p>
			<p class="paragraf">Feride duyduklarına inanamadı ve ağlamaya başladı:  </p>
			<p class="paragraf">“Ama nasıl olur? Daha on gün oldu.”  </p>
			<p class="paragraf">Funda: “Aklıma bir şey geldi. Biz hiç Fatih ile konuşmayalım, gidip onun babasıyla konuşalım.”  </p>
			<p class="paragraf">Feride: “Nasıl, Akif Bey ile mi konuşacağız?”  </p>
			<p class="paragraf">“Evet onunla. Hatta sen gelme, ben konuşurum.”  </p>
			<p class="paragraf">Feride, Funda’yı engellemek istedi ama bundan daha iyi bir fikri yoktu. Funda, Akif Bey’in yanına gidip olanları tek tek anlattı. Akif Bey hemen aynı akşam Feride’nin evine gelip olanın bitenin doğru olup olmadığını öğrenmeye çalıştı. Feride’nin yalan söylemediğinden emin olan Akif Bey, ertesi gün Feride ve Funda’yı odasına çağırdı.   </p>
			<p class="paragraf">Akif Bey, Feride ve Funda’yı odasının yanındaki toplantı salonuna aldı ve orada biraz oturmalarını istedi. Daha sonra oğlunu odasına çağırarak duyduklarını ona tek tek anlattı. Fatih çok telaşa kapılmıştı. Babasının bunları bu kadar detaylı nasıl bildiğini anlayamadı.   </p>
			<p class="paragraf">Fatih, “Kim söyledi?” diye sordu babasına.  </p>
			<p class="paragraf">Akif Bey, “Önemli olan konu, kimin söylediği mi şu anda? Yoksa senin yediğin haltlar mı? Sen oyuncaklarınla mı oynadığını sanıyorsun? Sıkılınca at kenara, yenisi gelsin… Sende hiç mi insanlık yok, hiç mi bir şey öğretemedim ben sana? Yediğin önünde, yemediğin arkanda ama ne baltaya sap oldun, ne okudun… Koskoca adam, burnun sürtsün, bir kendine gel diye altı aydır konuşmuyorum seninle ama yok… Sen fabrikadaki çalışan kızları kandır, hamile bırak. Utanmaz arlanmaz… İtibarımı iki paralık etmene izin vermem! Evleneceksin o kızla. Tek kelime duymak istemiyorum.”  </p>
			<p class="paragraf">“Yok artık, daha neler! O köylü kızla ben mi evleneceğim?”  </p>
			<p class="paragraf">“Niye? Çocuk yaparken kentsoylu muydu?”  </p>
			<p class="paragraf">Akif Bey telefonu eline aldı ve toplantı odasını aradı. Telefonu açan Funda’ya “Buraya gelin!” dedi.  </p>
			<p class="paragraf">Funda ve Feride, Akif Bey’in yanına gittiler.  </p>
			<p class="paragraf">Kapıdan içeri girdikleri anda Fatih’in ağlamaklı yüzünün morluklarla dolu olduğunu ve burnundan kan geldiğini gördüler. Feride görüntüden çok korktu. Ne Akif Bey’i, ne de Fatih’i bu hâlde görmemişti. Ama biliyordu ki Fatih, bunun intikamını Feride’den alacaktı.   </p>
			<p class="paragraf">Akif Bey, birkaç şehirde fabrikası olan bir adamdı. Şirketin kontrolleri için diğer şehirleri dolaşır, gittiği şehirlerde birer ay kalırdı. Bu yüzden bu evliliğin bir an önce olmasını istiyordu.  </p>
			<p class="paragraf">Düğün istemeyen Akif Bey, isteklerini bir bir Feride ve Fatih’e bildirdi:  </p>
			<p class="paragraf">“Her ne olduysa oldu, şimdi ikiniz de adıma yakışır şekilde hareket edeceksiniz. Öncelikle yaygara koparan bir düğün istemiyorum. Ailemizin adına yakışır bir evlilik olması için otelde küçük bir kokteyl ve nikâh planladım. Çağrılabilecek kişilerin isimleri verdiğim listede.”  </p>
			<p class="paragraf">Feride ve Fatih, Akif Bey’i dinlemek zorundaydı. Bir ay içinde Akif Bey’in belirlediği yerlerden evlilik alışverişi yapıldı, tüm eşyalar ve gelinlik alındı. Tutulan ev dahi onun verdiği emlakçı adresinden yararlanılarak bulundu. Kimse ne olduğunu anlamadan Fatih ve Feride evlendi.   </p>
			<p class="paragraf">İlk akşam Fatih, Feride’ye “Madem bu kadar çok istiyordun benimle aynı yatakta yatmayı, o zaman yatak fantezilerime katlanmak zorundasın Küçük Hanım!” dedi.   </p>
			<p class="paragraf">Feride ile sevişmiyor, onu cezalandırıyor gibiydi. Her ilişkiye girdiklerinde “Seni becerirken içindeki piçin de zevk alıyor mudur?” gibi rahatsız edici, aşağılayıcı cümleler kuruyordu. İşyerindeyken bile onu tuvalete, boş bir odaya, ya da ormanlık bir yere götürüp, yaptıklarıyla kendisini kullanılacak bir eşya, cansız bir varlık, hatta pislikmiş gibi hissettirmeye çalışıyordu.   </p>
			<p class="paragraf">Bir gün işten birlikte çıktılar. Fatih direksiyona geçti ve Feride’yi yanına oturttu. Bir süre hiç konuşmadan yol aldılar. Bir yandan, göz ucuyla birbirlerini süzüyorlar, tavırlarını anlamaya çalışıyorlardı. Fatih, Feride’nin bakışını yakalayınca suratında sinsi bir sırıtma belirdi. Onu atkuyruğu yaptığı saçından sert bir şekilde tuttuğu gibi kucağına götürdü, “İlgilen benimle!” dedi.   </p>
			<p class="paragraf">Feride’den kendisine oral seks yapmasını istiyordu. Feride’nin saçlarını öyle sıkı çekiyordu ki kızcağız, bağırmamak için kendini zor tutuyordu. Feride, Fatih’in istediğini yol boyu yaptı. Eve geldiklerinde arabadan inmeden Fatih, “Bundan sonra eve dönüş yolunda bu ilgiyi bekliyorum sevgili karıcığım.” diyerek sırıttı.   </p>
			<p class="paragraf">Feride tecavüzcüsüyle evlenmişti. Bu seçiminin, hayatı boyunca tecavüze maruz kalacağı anlamına geldiğini bilmiyordu.   </p>
			<p class="yildiz">* * *  </p>
			<p class="paragraf">Feride üç aylık hamileydi. Karnı hafifçe belirmeye başlamıştı. Akif Bey, diğer şehirlerdeki işlerini bitirip fabrikaya dönmüş, artık bir süre orada kalacaktı. Bu durum, Fatih’in sevmediği dönemlerden biriydi. Babası fabrikada olduğu dönemler, o dilediği çılgınlığı yapamıyor, kısıtlanıyordu. Kendince bir kaçma planı yaptı. En azından bir süre oradan uzaklaşmak istiyordu. Bu kaçışı biraz da eğlenceye çevirebilmek için Fatih tatile gitmek istiyordu.   </p>
			<p class="paragraf">Babasına, “Balayı yapamadık, şimdi çıkıyoruz.” bahanesini uydurdu.   </p>
			<p class="paragraf">Feride ve Fatih Bodrum’da bir otele tatile gittiler. Fatih, Feride’ye birkaç tane tanga bikini almıştı. Feride hayatı boyunca otelde tatile gitmemiş, bikini bile giymemişti.   </p>
			<p class="paragraf">Feride, “Ben bunu nasıl giyerim herkesin içinde?” dedi.   </p>
			<p class="paragraf">“Hâlâ seçme hakkın olduğunu sanman ne hoş Feride. Hemen git giyin, havuza iniyoruz.”  </p>
			<p class="paragraf">Feride çaresiz, bikiniyi giydi. Üzerine de uzun bir elbise geçirdi. Hamile olmasına rağmen çok kilolu değildi. Havuz başına indiklerinde elbisesini çıkarmaya utanıyordu. Fatih içecekler almıştı. Onları sehpanın üzerine bıraktı ve Feride’nin elbisesinin düğmelerini açtı, yavaşça çıkarttı. Feride utancından kıpkırmızıydı. Kendinden başka tanga giymiş kimse yoktu havuzda. Fatih onu utandırmak için elinden gelen her şeyi yapıyordu. Ona sanki karısı gibi değil de bir fahişeymiş gibi davranıyordu. Feride, “Bütün insanlar bana bakıyor gibi hissediyorum.” diyordu ama zaten bütün insanlar onlara bakıyordu. Oradaki insanlar için bu gayet normal bir giyimdi ama Feride için alışılmadık olması ceza gibi olmuştu.   </p>
			<p class="paragraf">Fatih’in içi hınç doluydu. Babasının kararıyla yaptığı evlilik ve bu köylü kızın her şeyi ciddiye alan tavırları onu çıldırtıyordu. Onunla birkaç kez sevişmenin cezası böyle olmamalıydı. Fatih’in aklında bu düşünceler gezinirken, telefonunun sesiyle irkildi. Arayan, şirketten biriydi. Feride’ye ulaşamamışlardı, çünkü Fatih onun telefonunu elinden almıştı. Telefondaki kişi, Feride’nin büyükannesinin öldüğünü, gelmeleri gerektiğini söyledi ama Fatih onlara gelemeyeceklerini, gerekenleri onların yapmasını söyledi. Feride, büyükannesinin ölümünden habersizdi.  </p>
			<p class="paragraf">Şezlongun üzerinde sırtüstü, gerine gerine yatarken bir ara Feride’nin de üzerine uzanmasını istedi. Feride, kızarıp bozardı, karşı çıktı ama Fatih ısrarlıydı. Uzanıp elinden tuttu ve üzerine çekip yüzüstü yatırdı. Feride, Fatih’in üzerine yatmış, çırpınıyordu. Fatih, Feride’yi utandırmaktan büyük keyif alıyor, onunla böyle herkesin önünde oynaşarak küçük düşürmek istiyordu. İşi daha da ileri götürerek, herkesin görebileceği şekilde onun cinsel organına dokunmaya başladı. Feride’nin kurtulma çabaları sonuç vermiyor, dışarıdan görenler o hareketliliği birbirleriyle cilveleşmeleri olarak yorumluyordu. Etraftaki bazı misafirler rahatsız olmuştu. Otel çalışanlarından biri geldi ve onları uyardı: “Havuz başında çocuklu misafirlerimiz var ve rahatsız olabilirler. İsterseniz deniz kenarında localarımız var, orada misafir edelim sizi.” dedi.  </p>
			<p class="paragraf">Fatih tekliften hoşlanmıştı ama bağıra bağıra, “Ne kadar geri kafalısınız? Doğanın kanunu bu!” diyerek sağa sola laf atarak daha da çok dikkat çekiyordu.  </p>
			<p class="paragraf">Feride fırsattan yararlanarak üstünü giymek istedi ama Fatih izin vermedi. Havuz başından sahile uzunca bir yol vardı. Feride bütün yolu minicik tangasıyla yürürken erkek kadın herkes ona bakıyordu. Neredeyse çıplaktı bu bikininin içinde ve üstelik bir de hamileydi.   </p>
			<p class="paragraf">Denizde, kumsalda, locada her fırsatta insanların görebileceği şekilde ilişkiye girmek istiyordu Fatih. Feride onunla evlendiği için çok pişmandı. O gün Funda ile konuşmaya çok ihtiyacı vardı ama Fatih, “Funda’ya ve ailesine zarar veririm, o kızla görüşmeni istemiyorum.” demişti. Arkadaşı zarar görmesin diye ona hiçbir şey söylememişti ve artık eskisi gibi görüşemiyorlardı. Akif Bey ile de yardımcı olması için konuşmak istemiyor, kaderine razı olmuş görünüyordu.   </p>
			<p class="yildiz">* * *  </p>
			<p class="paragraf">Feride, evine geri döndüğünde büyükannesinin öldüğünü, hatta defin edilme işleminin bile tamamlandığını öğrenince yıkıldı. Mezarının üzerine kapandı ve “Seni toprağa verirken yanında olamadım. Zor gününde, son yolculuğunda kimsesiz gibi gömüldün benim yüzümden. Ne olur beni affet büyükanne! Ömrüm boyunca seni üzmemek için elimden geleni yaptım. Yıllarca hep birlikte yaşadık, mutlu olduk. Bu yaşıma kadar seni yaralayacak bir şey yapmadım ama ömrümden geçip giden bir kara gece bizi ne hâle düşürdü böyle.”  </p>
			<p class="paragraf">Feride hem ağlıyor, hem de dertleşiyordu büyükannesiyle. Eve dönüp Fatih’i görür görmez ona bağıra çağıra saldırdı. Fatih onu döve döve sakinleştirdi. Acıyla kıvranan Feride’nin kanaması başladı, ancak bebeğine bir şey olmamıştı.  </p>
			<p class="paragraf">Fabrikada işler yolunda gidiyor, Akif Bey yatırımlarını arttırma projeleri ile uğraşıyordu. İşi daha da büyütmeye karar vermişti. Yurtdışına mal satışlarını artırmak için İstanbul’da bir şube açmanın yararlı olacağını düşünüyordu. Şirketteki bir toplantıda İstanbul’da bir satış ofisi açmayı planladığını ve bu ofisin başına geçecek birini seçeceğini söyledi. Bu sözlerden bazı kişiler umutlandı, mutlu oldu. Pek çoğu İstanbul’da yaşamayı tercih ediyordu. Fatih, onlara bu şansı kaptırmak niyetinde değildi. İstanbul satış ofisinde izlenecek yol, satış stratejisi, çalışma kadrosu, görev dağılımı gibi detayların olduğu bir sunum istemişti Akif Bey. Şirket çalışanlarından Birol, Serkan ve Sadullah, başarılı üç ayrı sunum hazırladılar. Fatih onlara bu sunumları kendisine yapmalarını söyledi. Onlardan aldığı bilgileri birleştirerek Akif Bey’e kendisi sundu. Akif Bey şaşırmıştı. Bu zamana kadar fabrikadaki işlerle hiç ilgilenmeyen Fatih’in bu bilgilere sahip olması ve İstanbul ofisi için çıkış yolu önermesi, ona Fatih’in düzelmekte olduğu izlenimini verdi. Bir an için evliliğin ona iyi geldiğine inandı ve İstanbul ofisinin başına Fatih’in geçmesine karar verdi. Bu durum, Feride ve Fatih’in hayatında da değişikliklere neden oldu. Yedi nisanda Feride doğum yaptı. Üç buçuk kiloluk bir bebek gelmişti dünyaya. Feride uzun uzun düşündü ismi ne olsun diye. Neredeyse bir hafta isimsiz kaldı bebekçik. Bir gece bebeği emzirdiği sırada televizyondaki dizide bir annenin oğluna “Olcay” diye seslenmesi hoşuna gitti. Anlamını öğrenmeye çalıştı. Olcay ismi “şans” demekti. “Hem isim, hem de anlamı güzel. Umarım bu isim sana şans getirir bebeğim.” dedi Feride ve oğlunun adını Olcay koydu.  </p>
			<p class="paragraf"> Olcay’ın doğumundan bir ay sonra İstanbul’a taşındılar. İstanbul, Feride’nin yaşamında yeni bir sayfa olacaktı. Balıkesir’de çektiği tüm sıkıntıları geride bırakmak ve Fatih’e karşı daha güçlü olmak istiyordu. Artık o ne yaparsa yapsın, istemediği şeylere izin vermeyecek ve üzülmeyecekti.   </p>
			<p class="paragraf">İyi bir semtte büyük, bahçeli, güzel bir villada yaşamaya başladılar. Feride, evin eşyalarını, içmimarın getirdiği kataloglardan seçmişti.   </p>
			<p class="paragraf">Feride yeni evinde oğluyla çok mutluydu. Her sabah erkenden oğlunun sesiyle uyanıyor, bebeğin karnını doyurup altını temizledikten sonra kendisi için kahve yapıyor ve kış bahçesine kurduğu çiçek serasındaki çiçeklerin arasında kitap okuyordu. Kahvesi ve okuması bittiğinde çiçekleri tek tek suluyor, onlarla konuşuyor, solmuş yaprakları temizliyordu.   </p>
			<p class="paragraf">Olcay gün geçtikçe büyüyor ve büyüdükçe çok güzel bir çocuk oluyordu. Annesiyle parka gezmeye gittikleri zaman, herkes başına toplanıp ona ilgi gösteriyordu.   </p>
			<p class="paragraf">Olcay büyüdükçe babasının annesine dayak atmasının kötü bir şey olduğunun farkına varmaya başladı. Kendisi için korunak olarak gördüğü ve çok sevdiği annesinin böyle ezilmesi, neler olduğunu tam olarak anlamasa da korkup ağlamasına sebep oluyordu. Annesi, Olcay’ın korkularının farkındaydı ve onun kafasını dağıtmak için sık sık resim yapmaya yönlendiriyordu. Olcay’ın en sevdiği şeydi resim yapmak. Dört buçuk yaşında başladığı ana sınıfındaki diğer çocukların yaptığı resimlerle karşılaştırıldığında, Olcay’ın yaşıtlarından çok farklı olduğu, öğretmeninin de çok dikkatini çekmişti.   </p>
			<p class="paragraf">Olcay’ın annesini okula çağıran öğretmeni, Feride’ye yıl sonunda bir yarışma olduğundan bahsetti ama bu yarışmaya ilkokul birinci sınıf öğrencileri katılıyordu. Olcay o sırada henüz beş buçuk yaşındaydı ama yine de öğretmeni onun bu yarışmaya katılmasını istiyordu. İlk iş olarak Feride’den izin aldı ve yarışma şartlarını belirleyen okul yönetimiyle görüşüp Olcay’ı kabul ettirdi.   </p>
			<p class="paragraf">Öğretmeninin ilgisi ve konuşmaları karşısında Olcay karşılık vermiyor, çekingen bir şekilde ve sessizce oturup olanları izliyordu. Ancak ne zaman biri ona resimden bahsetse, o zaman kendini kaybedip konuşmaya başlıyordu.  </p>
			<p class="paragraf"> Öğretmeni bir gün Olcay’a “Mutluluğun resmini yapabilir misin?” diye sordu. Olcay, kendine güvenle “Elbette yapabilirim.” dedi ve hazırlıklara başladılar.   </p>
			<p class="paragraf">O gün okul servisi Olcay’ı evine getirip kapıyı annesi açar açmaz onun kucağına zıpladı. Annesi, “Neler oluyor oğlum, bu ne heyecan?” diye sorunca Olcay, “Ben büyüklerle yarışmaya katılacağım. Öğretmenim benim resimlerimi çok beğendi.” diye olanları annesine heyecanlı bir şekilde anlattı. “Hemen odama gidip resim yapmalıyım!” derken, sabırsızlıkla odasına doğru koştu. Feride, “Tamam tamam, dur. Acele etme, ben sana yardım ederim.” dedi.   </p>
			<p class="paragraf">Olcay, annesiyle resim yapmayı çok seviyordu ve onun yardım edeceğini duymasıyla sevinci kat kat arttı.   </p>
			<p class="paragraf">Defteriyle, kalemiyle, boyalarıyla saatlerce uğraştı. Yaptığı bütün resimler güzeldi ama mutluluğun resmini henüz yapamamıştı. Mutfağa, annesinin yanına somurtarak geldiğinde annesi, “Çok gerginiz galiba?” diye takıldı.  </p>
			<p class="paragraf">Olcay, “Mutluluğun resmini bulamadım, ondan canım sıkıldı.” dedi. Bu cümlenin hemen ardından Feride kocaman bir kahkaha atınca Olcay’ın aklına oracıkta bir şeyler geldi ve sağa sola çarpa çarpa odasına doğru koşturdu. Hemen oturdu resmin başına ve büyük bir hevesle çizmeye başladı. Mutluluğun resmini gülen bir güneş, gülen bir ay, gülen bulutlar, gülen yağmur damlaları ve oğluna gülerek bakan bir anneyle anlatmıştı resimde.   </p>
			<p class="paragraf">Ertesi gün öğretmeni Olcay’ın resmini çok beğendi. Hatta Olcay’a, “Kesinlikle birinci sen olacaksın.” dedi ve göz kırptı.   </p>
			<p class="paragraf">İstanbul’da açılan satış ofisi için yapılacak işler, Fatih’in düşündüğü gibi kolay gitmiyordu. Yan gelip yatma düşüncesi yürümedi ve Fatih dört yıl boyunca babasının ve şirketin arasında sıkışıp kaldı. Şirketin yeni açtığı perakende mağazalar nedeniyle İstanbul’daki işler, beklenenden de daha yoğunlaşmıştı. Akif Bey’in sürekli İstanbul’a gelip gitmesi Fatih’i çok rahatsız ediyordu. Çoğunlukla babasıyla birlikte çalışıyor, ara sıra da fuarlar ve diğer iş bağlantıları için yurtdışına gidiyordu.   </p>
			<p class="paragraf">Fatih’in dışarıda olduğu zamanlarda Feride kendini cennette gibi hissediyor, yaşadığı her andan zevk alıyordu. Ancak her geri döndüğünde bahçesindeki çimenin yeşilinden, balkondaki güllerin kırmızısına, her şey kapkara oluyordu onun gözünde. Her yer onun küfürleri, bağırışları ve hırçınlığıyla çınlıyor, bu bağırışlardan Feride de nasibini alıyordu. İstanbul’a dönmekle hiçbir şey değişmemişti, yine sürekli hakaretler işitiyor, hatta bazen dayak da yiyordu.   </p>
			<p class="paragraf">Bir dönem böyle geçen kargaşalı çalışma hayatından sonra, İstanbul satış ofisinde işler yoluna girdi ve Akif Bey orayı istediği düzene ulaştırdığını düşünerek gönül rahatlığıyla fabrikasına geri döndü. Fatih için yine keyifli günler başlamıştı. İstanbul’da babasından uzakta, dilediği gibi bir hayata yeniden yelken açmıştı. Eve eskisi kadar bile uğramıyor, serseri takımından arkadaşlarıyla gece gündüz içiyor, herkesle kavga ediyordu. Eve geldiği zamanlarda ise yalnız Feride’yi değil, Olcay’ı bile tartaklıyordu. Feride için değişen tek şey, eskisi gibi seksle cezalandırılmak yerine daha da çok dayak yemesiydi. Feride kocasından nefret ediyor, her gün onun eve gelmemesi için dua ediyordu.   </p>
			<p class="paragraf">Akif Bey, biraz da olanlardan haberdar gibi, ani bir kararla Fatih’i yurt dışındaki işler için görevlendirdi. Önce İstanbul’daki satış ofisine güçlü bir kadro yerleştirdi. Fatih’in bu işleri beceremeyeceğini biliyordu, bu nedenle ona göstermelik bir müdür ünvanı vermiş ama tüm yetkiyi, hazırladığı kadroya bırakmıştı. Fatih’i sürekli yurt dışında tutma kararıyla onu Feride’den uzak tutmaya çalışıyordu.   </p>
			<p class="paragraf">Fatih artık her yılın dört beş ayını başka bir ülkede yaşıyordu. O uzaktayken Feride kendini biraz olsun toparlıyor, içinde kaldığı baskıdan kurtuluyordu. Fatih, her eve döndüğünde ise Olcay biraz daha büyümüş ve babasından duyduğu korku daha da artmış oluyordu. Fatih’in hayatında içki, kumar, zamparalık, her şey vardı. Bunları özellikle Feride’nin yanında yaparak ona acı çektirmeye bayılıyordu.   </p>
			<p class="paragraf">Olcay, korku içinde geçirdiği çocukluğunun etkisiyle biraz içine kapanık yetişmişti. Pek arkadaş edinemeyen, kimseyle konuşmayan sessiz, sakin bir çocuktu. Öğretmeninin bu durumu fark etmesiyle Feride, Olcay’ı daha ana sınıfındayken doktora götürmüş ama doktor onun için “Sadece ileri zekâlı bir çocuk. Bu sebeple biraz sıkıcı gelebilir diğer arkadaşlarının yaptıkları ona.” demişti. Kendiyle kalmayı, resimlere bakmayı seven bir çocuktu. Arkadaşlarıyla oyun oynamak yerine her fırsatta resim yapmayı tercih ediyordu. Büyük bir heyecanla ilk eğitim ve öğretim döneminde, birinci sınıfa başladı Olcay. Annesinin de yardımıyla hızlı bir şekilde okumayı söktü. Doktorlar, gereğinden fazlasını öğretmeyin diye tembihlemişti nedense. Ancak Olcay zaten okuyabiliyordu ama birinci sınıfın başlamasıyla okumasında büyük bir ilerleme katetti.  </p>
			<p class="paragraf">Götürüldüğü doktorların ortak kanısı; Olcay’ın psikolojik durumunda çok önemli veya tehlikeli bir şey olmadığı ama gelişmelerin sürekli olarak kontrol altında tutulması gerektiği yolundaydı.   </p>
			<p class="paragraf">Evde şiddet yaşandığını fark eden öğretmeni, Feride’yi özel görüşmeye çağırdı. Feride’nin pek çok yeri darbe izleriyle doluydu. Bu nedenle görüşme sırasında konunun üzerine çok fazla gitmek yerine, onlara bu konuda yardımcı olacak bir uzman tavsiyesinde bulundu.   </p>
			<p class="paragraf">Olcay’ın anasınıfı ve ilkokul öğretmenleri arkadaştı. Anasınıfı öğretmeni, Olcay’ın özel durumu ve başarılarını arkadaşına anlatmıştı. Olcay’ın, ilk ödülünü henüz anasınıfındayken almış bir harika çocuk olduğunu öğrenen öğretmeni, arkadaşına onunla özel olarak ilgileneceğine dair söz vermişti.  </p>
			<p class="paragraf">İlkokulun bütün dönemleri, resim yarışmaları düzenlenir ve bütün yarışmalarda birinci olurdu. Üçüncü sınıftayken, Uluslararası Minik Eller Yarışması’nın Altın Çerçeve ödülünü kazanmıştı. Olcay, ardı ardına resim yarışmalarına katılıyor ve her katıldığı yarışmadan birinci olmadan dönmüyordu.   </p>
			<p class="paragraf">Psikologlarıyla arası pek de iyi değildi Olcay’ın. Çok sık doktor değiştiriyor, hiçbirine tam olarak ısınamıyor, gitmek istemiyordu. Feride, onu her hafta zorla doktora götürmeye çalışmaktan bıkmıştı. Olcay, “Bana saçma sapan kartlar gösterip acayip sorular soruyorlar. Gitmek istemiyorum.” deyip kaçıyordu. Feride, onu nasıl yakalayıp doktora götüreceğini bilemiyordu artık. Olcay, gittikleri doktorlarla hiç konuşmuyor ve bir kez daha gitmek istemediğini söylüyordu.  </p>
			<p class="paragraf">Bir hafta sonu Akif Bey torununu görmeye geldiğinde, Feride Olcay’ın doktorlarla olan savaşını anlatınca Akif Bey, onları Nurhayat Hanım’ın yanına gönderdi. Nurhayat, işinde çok başarılı, ödülleri olan bir doktordu. Akif Bey’in ise eski sevgilisiydi.   </p>
			<p class="paragraf">Nurhayat ile seanslara başladılar; ancak Olcay, seanslarda pek rahat görünmüyordu. Bunun üzerine Nurhayat, Olcay’ı biraz rahatlatmak ve onun iç dünyasına girebilmek için ondan resimler yapmasını istedi. Zaten en sevdiği şey idi resim yapmak ve ona uzattığı poşette rengârenk çeşit çeşit boyaları, boy boy resim defterlerini görünce sevinçten yerinden fırladı.  </p>
			<p class="paragraf">Nurhayat, “Güzel gözlü Olcay, benim için resimler yapar mısın?” diye sordu. Olcay, “evet” der gibi başını salladı. Yeni resimleri Nurhayat’ın muayenehanesinde yapmaya başlamıştı. Olcay’ın resim yaparken çok mutlu, hatta heyecanlı olduğu görülüyordu. Nurhayat’ın muayenehanesindeki malzemeleri evine götürmek istiyordu ama söyleyemedi. Onları orada bıraktı ve Nurhayat’ın orada onun için ayırdığı panoya yaptığı resimleri astı.  </p>
			<p class="paragraf">Eve dönüş yolunda ikisi birlikte yürürken Olcay, “Anne resim yapmak için boyalar alabilir miyiz? Bir de Hamburger yiyebilir miyiz?” diye sordu. Annesinden pek bir şey istemeyen, susup oturan bir çocuktu Olcay ve o gün boya istemesi, annesiyle birlikte bir yerlere gitmek istemesi, Feride’yi çok mutlu etmişti.   </p>
			<p class="paragraf">Düzenli olarak haftada bir gün Nurhayat’ın yanına gitmeye başladılar. Orada, birlikte konuşuyor, resim yapıyor ve resimleri yorumluyorlardı. Feride ise onları odanın dışında bekliyordu. Bir keresinde Olcay, annesinin de katılıp katılamayacağını sordu Nurhayat’a.   </p>
			<p class="paragraf">Nurhayat, Olcay’ın yüzüne gülümsedi ve “Elbette katılabilir.” dedi. Resim yaptıkları seansa annesiyle birlikte katılmaya başlayan Olcay, çok mutlu olmuştu. Annesi onu böyle görünce gözyaşlarını tutamadı.   </p>
			<p class="paragraf">Olcay ve annesi evde haftanın altı günü resim yapıyor, cuma günleri de Nurhayat’ın yanına gidiyorlardı. Sevmişti Nurhayat’ı Olcay. Onun davranışlarından çok olumlu etkileniyordu. Her sabah uyandığında annesine, “Bugün cuma mı? Nurhayat’a gidecek miyiz?” diye soruyordu. Kendisine bir takvim yapmıştı; onun yanına gideceği günleri tek tek belirliyor ve kaç gün kaldığını o takvime göre sayıyordu.   </p>
			<p class="paragraf">Kısa bir süre sonunda Olcay’ın tanısı konuldu. Durumu çok ağır değildi ama düzenli bir şekilde destek alması, bundan sonraki yaşamı için gerekliydi. Henüz on yaşında olmasına rağmen yaşıtlarına göre daha olgun davranıyordu. Çizdiği resimler bile çok etkileyiciydi. Kendini annesiyle birlikte çizdiği bir resimde; Güneş’i, Ay’ı, ağaçları ve Allah’ı çizmeye çalışmıştı.   </p>
			<p class="paragraf">Nurhayat, “Onu nereden duydun?” diye sorunca Olcay, “Televizyonda bir adam anlatıyordu, Allah bizi yukarıdan izliyormuş.” diye cevap verdi.   </p>
			<p class="paragraf">Nurhayat gülümsedi.   </p>
			<p class="paragraf">Olcay, “Neden bizi izliyor Allah yukarıdan?” diye sordu.   </p>
			<p class="paragraf">Nurhayat ne diyeceğini bilemedi önce ama daha sonra “Mutsuz olursak bize destek olmak için olabilir.” diye cevapladı Olcay’ın sorusunu.   </p>
			<p class="paragraf">Bu cevap Olcay’ın hoşuna gitmişti. Eğer mutsuz olursa, birisi ona destek olacaktı.  </p>
			<p class="paragraf">Bir gün okul müdürü, Olcay’ı annesiyle birlikte okula çağırmıştı. Feride, ilk önce kötü bir şey oldu sanıp korkmuştu ama müdürün odasına gidince anlattıklarının korkulacak değil, sevinecek birşeyler olduğunu anladı. Okul müdürü, Olcay’ın resimlerini Amerika’da yapılan bir yarışmaya göndermek istiyordu. Büyük bir yarışmaydı. Ödülü de sadece simgeleyici bir şey değil, aynı zamanda paraydı. “Olcay’ın bu yarışmayı kazanacağından eminiz, ama kazanamasa bile resmi oraya gitmeli ve o yarışmada bulunmalı!” dediğinde Olcay’ın yüzünde kocaman bir gülümseme vardı. Annesi, onun bu sevincine kesinlikle hayır diyemezdi. Müdür Bey’e, “Elbette katılabiliriz.” diye cevap verdiğinde Müdür Bey, “Ama henüz bitmedi Feride Hanım. Ayrıca Olcay’ın tüm ödül kazanmış, yarışmaya katılmış resimlerini Avrupa’daki çocuk sergilerine göndermek istiyoruz.” dediğinde Olcay heyecandan altında diken varmış gibi bir o yana bir bu yana hareket ediyor, duramıyordu.   </p>
			<p class="yildiz">* * *  </p>
			<p class="paragraf">Feride uzun bir aradan sonra tekrar hamileydi. Olcay’ın tedavileri sürerken, Feride’nin hamilelik belirtileri gitgide artıyordu. Bu durum Olcay’ın seanslarını da aksatmaya başlamıştı. Artık Nurhayat’a iki ya da üç haftada bir gidebiliyorlardı.  </p>
			<p class="paragraf">Olcay’ın durumunda gözle görülür bir iyileşme vardı. Eskiden hiç kimseyle konuşamazken, son zamanlarda çok samimi olmasa da birkaç arkadaş edinmişti.   </p>
			<p class="paragraf">Nurhayat, eski sevgilisi Akif Bey’in hatırına Olcay ile özel olarak ilgileniyor, hatta seans için uygun vakitlerde evlerine bile gidiyordu. Son zamanlarda daha da artan bir şekilde Feride’nin yüzünde gizlemeye çalıştığı kocaman bir hüzün olduğu, Nurhayat’ın gözünden kaçmadı.   </p>
			<p class="paragraf">Nurhayat, “Feride Hanım, pek iyi görünmüyorsunuz, neyiniz var? Paylaşmak ister misiniz?” diye sordu.  </p>
			<p class="paragraf">Feride, “Ben iyiyim Doktor Hanım. Siz Olcay’a iyi geliyorsunuz ya, o bana yeter.” diyerek yanıtladı.  </p>
			<p class="paragraf">Nurhayat, “Aslında aklımda sizinle de görüşmelere başlamak var ama ne tepki verirsiniz, bunu bilemediğim için teklif etmedim. Şimdiyse doktor olarak değil, dost tavsiyesi olarak algılayın bu teklifimi lütfen. Ayrıca benden rahatsız olursanız, başka bir doktor da bulabiliriz.” dedi.  </p>
			<p class="paragraf">Feride gülümsedi ve “Teşekkür ederim ilginiz için. Eğer tedavi almayı düşünürsem kesinlikle sizinle olmasını isterim.” dedi.  </p>
			<p class="paragraf">Doktor Hanım evden çıkarken, Olcay koşa koşa onu yolcu etmeye geldi. Feride’nin yüzünde güller açıyordu oğlunu böyle mutlu görünce.   </p>
			<p class="paragraf">Birkaç gün geçmişti ki Olcay okuldayken Feride mutfakta kek yapıyordu. Kapı zili çaldı. Feride önce saatine baktı, Olcay’ın geliş saati değildi. Fatih ise o dönemde yurt dışındaydı. Kimseyi beklemiyordu. Ellerini kuruladı ve kapıyı açtı. Karşısındaki Funda idi; belki on yıldır görmediği arkadaşı Funda.   </p>
			<p class="paragraf">İkisi de birbirlerine bakıp kaldılar öylece. Sonra birden sarıldılar. Çocukluk arkadaşıydı onlar. Gözyaşlarını tutamadılar. Feride, arkadaşını içeriye buyur etti. Funda, Feride’nin evine girerken çok şaşırmıştı. Çok güzel bir evdi burası. Feride, “Kek yapıyordum.” dedi.  </p>
			<p class="paragraf">Funda, “Hadi birlikte yapalım.” dedi.   </p>
			<p class="paragraf">Tıpkı eski günlerdeki gibi kek, poğaça, börek yapan iki arkadaş, bir yandan da o günleri anlatıp bol bol gülüştüler.   </p>
			<p class="paragraf">Funda keki fırına koyar koymaz, “Sana kızgın değilim Feride, üzülme.” dedi. Feride’nin gözyaşları sanki “Hazır ol” da bekliyor gibiydi dökülmek için.   </p>
			<p class="paragraf">“O pislik herif sana çok şey çektirdi, biliyorum. Anlatsan da anlatmasan da tahmin ediyorum. Benimle görüşmeni de o istemedi, bunu da biliyorum.”  </p>
			<p class="paragraf">Funda, Feride’nin yanına oturdu ve onun ellerini tutup, “Sen her ne olursa olsun benim canım arkadaşımsın. Hata, yanlış, her ne yaparsan yap… Ayrıca bir tek sen mi hata yaptın? Ben de yaptım. Adamın birine âşık oldum, peşinden gittim, belki dünyanın en güzel aşkını yaşadım, gezdim, tozdum, sonra seviştik. Adam aldı başını gitti, bir daha izini bile bulamadım.” dedi.  </p>
			<p class="paragraf">Feride, “İnanamıyorum, gerçekten mi? Çok üzüldüm Funda.” dedi. “Demek yalnız değilim bu hayatta.”  </p>
			<p class="paragraf">Funda, “Değilsin arkadaşım, bu hayatta hata yapan tek sen değilsin. O yüzden biraz içini ferah tutmanı istiyorum, söylemesi kolay cinsinden.” diye yanıtladı arkadaşını.  </p>
			<p class="paragraf">Feride kendini biraz toparladı ve Funda’ya “Gözlerin, bir şey demek istiyorum ama diyemiyorum der gibi bakıyor sevgili arkadaşım. Uzun süre ayrı kalmış olabiliriz ama bu, mimiklerini unuttuğum anlamına gelmiyor. Dökül bakalım”.  </p>
			<p class="paragraf">Funda: “Evet, önce hangisini söylesem, bilemiyorum.”  </p>
			<p class="paragraf">Feride: “İki şey var yani.”  </p>
			<p class="paragraf">Funda: “Ben, biliyorsun hep kitap yazmak istemişimdir. Önce istediğim gibi bir konu bulamadım ama sonra senin hikâyen geldi aklıma. Seni yazmak istiyorum Feride. Tabii ki izin verirsen... Ve seni kötü etkilemeyecekse…”  </p>
			<p class="paragraf">Feride önce şaşırdı. Ama sonra “Olur, neden olmasın ki?” dedi. “Yaz arkadaşım, beni yaz. Yaz ki insanlar bilsinler ve benim yaptığım hatayı yapmasınlar. Tecavüzcüleri ile evlenmesinler. Bu sadece fiziksel değil; ruhsal tecavüzcüleri de içeriyor ki onlar, bedensel tecavüzcülerden daha da beterler.”  </p>
			<p class="paragraf">Funda’nın gözleri faltaşı gibi açıldı: “Tamam o zaman, hemen başlayabilirim”.  </p>
			<p class="paragraf">Feride: “Evet arkadaşım, başlayabilirsin ve senin bilmediğin yerleri ben anlatırım bütün detaylarıyla.”  </p>
			<p class="paragraf">Funda: “Bu seni kötü etkilemesin Feride, emin misin?”  </p>
			<p class="paragraf">Feride: “Şimdiki hâlimden daha aşağıya ya da daha yukarıya taşıyacak bir şey yok beni. Endişelenme arkadaşım.” dedi.  </p>
			<p class="paragraf">Funda: “O zaman anlaştık.”  </p>
			<p class="paragraf">Feride: “Eee? İkincisini alayım o zaman.”  </p>
			<p class="paragraf">Funda: “Üzülmek yok. Ben çok iyiyim.” diyerek söze başlayınca Feride panikledi. “Hadi Fundaaa?”  </p>
			<p class="paragraf">“Ben kanserim.”  </p>
			<p class="paragraf">Bunu duyan Feride yıkıldı. Tedavi kelimesini bile söylerken zorlandı.  </p>
			<p class="paragraf">Funda arkadaşını yatıştırmaya çalıştı:  </p>
			<p class="paragraf">“Feride, korkma. Tedavi görüyorum. İlerleme yok hastalıkta ama maalesef ki gerileme de yok. Doktor her şey için geç olmadan bir liste yapmamı söyledi. Sevdiğim şeyler listesi… Yaptım ve birçok maddeyi yerine getirdim. Şimdi tek arzum, ben gidince bu dünyada bana ait bir parçanın kalması…”  </p>
			<p class="paragraf">Feride, “Neden ilk bunu söylemedin Funda? Ya hayır deseydim ne olacaktı? O zaman kendimi affedemezdim.”  </p>
			<p class="paragraf">“Hayır Feride, içinden gelerek evet demeni istedim. Şimdi kitabı yazıyoruz, öyle değil mi?”  </p>
			<p class="paragraf">“Evet arkadaşım yazıyoruz.”  </p>
			<p class="paragraf">“Biliyor musun, ismi hazır.”  </p>
			<p class="paragraf">“Çok merak ettim?”  </p>
			<p class="paragraf">Funda, “Kitabımın ismi; ARKADAŞIMIN HİKÂYESİ - Feride” dedi.  </p>
			<p class="paragraf">Feride, “Sen sormadan da başlamışsın zaten.” dediğinde iki arkadaşın gözyaşları kahkahalarıyla kaybolup gitti.  </p>
			<p class="paragraf">Mutfaktan kek kokuları gelmeye başlamıştı ki zil çaldı. Kapıdaki bu kez Olcay’dı, okuldan gelmişti. Hep birlikte masayı hazırladılar. Olcay annesine, “Bu kadın kim?” dediği zaman, annesi onun Funda teyzesi olduğunu söyledi.   </p>
			<p class="paragraf">Olcay, “Neden daha önce hiç gelmedin Funda Teyze?” diye sordu.   </p>
			<p class="paragraf">Funda ne diyeceğini bilemezken Feride, “O da bizim gibi babandan korkuyor canım, ondan gelmedi. Babana söylemek yok o yüzden, anlaştık mı?”  </p>
			<p class="paragraf">Olcay, “Anlaşılmıştır.” diye onayladı annesini.  </p>
			<p class="paragraf">Masada peynirli börek vardı. Havuçlu tarçınlı kek ve bademli un kurabiyelerini de Funda hazırlamıştı. Ayrıca kahvaltılık, Olcay’ın en sevdiği şeyler olduğu için kendisi tek tek dolaptan onları çıkarıp masanın üzerine koydu. Her şey yolundaydı.   </p>
			<p class="paragraf">Kapı zili tekrar çaldı. Olcay, her çocuk gibi birden fırladı, bakmadan kapıyı açtı ve çok normalmiş gibi, “Anne Hakan Abi geldi, bana da oyuncak getirmiş.” dedi.  </p>
			<p class="paragraf">Olcay’ın Hakan’ı tanıması, Feride’nin yanaklarının kızarmasına, Funda’nın ise soru soran bakışlarına sebep oldu. Hakan içeri girdi. Uzun boylu, temiz yüzlü, kumral bir adamdı. Feride’ye samimi davranışı, Funda’nın dikkatini çekmişti. Onlar bir süreliğine mutfağa gittiğinde Funda onun kim olduğunu Olcay’a sordu.   </p>
			<p class="paragraf">Olcay, “Eski yaşadığı yerden arkadaşıymış. Onun da isminin gizli kalması gerekiyormuş babamdan. Sanırım o da senin gibi babamdan korktuğu için gelemiyor. Her zaman o yokken geliyor.” dedi.   </p>
			<p class="paragraf">Funda her şeyi anlamıştı. “Tamam tatlım. Annen ne derse öyle yap.” dedi.  </p>
			<p class="paragraf">Feride ve Hakan içeri girdikleri zaman bir sessizlik oldu. Kısa bir şekilde tanıştırdı Feride onları. Bir süre sonra Funda kalkmak istedi. Balıkesir’e dönmesi gerekiyordu ve saat geç olmadan yola çıkmalıydı. Kapının önünde konuşurlarken Feride manalı bir şekilde Funda’nın gözlerine baktı ve gülümsedi. Feride, “Çok garip bir şey fark ettim.” dedi.   </p>
			<p class="paragraf">Funda, “Nedir o?”  </p>
			<p class="paragraf">“Seninle son görüştüğümüzde de hamileydim, şimdi yine hamileyim.”  </p>
			<p class="paragraf">Funda şaşkınlık içindeydi. Feride, içeride oturan Hakan’a doğru bakınca bu bebeğin Hakan’ın bebeği olduğunu anladı. “Seni anlıyorum Feride ama keşke umudunu başka bir erkeğe bağlamasaydın. En kısa zamanda seni tekrar arayacağım. Hadi git, misafirini bekletme.”  </p>
			<p class="paragraf">Hakan ile Feride bir aradayken çok mutluydular. Hakan, Olcay ile çok ilgileniyor, onunla oyunlar oynuyordu ama Fatih’ten korkuyordu. İki sevgili sürekli plan yapıyorlardı: ”Nerede yaşarsak bizi bulamaz, mutlaka bir yolu olmalı.” diye düşünüp duruyorlardı.  </p>
			<p class="paragraf">O gün onların haberi olmadan Fatih yurt dışından eve döndü. Olcay yukarıdaki odasında resim yapıyordu. Hakan ve Feride baş başa oturuyorlardı. Daha içeri girmeden, odanın camından bunu görmüştü Fatih ve içeri girer girmez doğruca Hakan’a yöneldi ve ona vurmaya başladı. Hakan kendini savunmaya çalışıyor, Fatih ise onu öldüresiye dövüyordu. İçerideki kavganın gürültüsüne Olcay odasından indi. Korkudan donup kalmıştı. Babasının burnu kanıyor, Hakan’ın kaşı patlamış bir hâldeydi. Fatih, Hakan’ı döve döve evden dışarı attı ve kapıyı kapattı. İçeri döndüğünde bu kez Feride’yi yakalayıp onu dövmeye başladı. Ufacık yaşına rağmen annesini kurtarmaya çalışıyordu. Ama annesinin de, kendisinin de her yeri morluklar içinde kalmıştı. Fatih, “Ben yokken eve adam atıyorsun demek. Senin ruhun fahişe!” diyerek Olcay’ı umursamadan Feride’ye hakaretler yağdırdı. Feride, oğlu duymasın diye çocuğunun kulaklarını kapamaya çalışıyordu. Olcay’ı da alıp yukarıdaki odalarına gittiler ve kapıyı içeriden kilitlediler.   </p>
			<p class="paragraf">Feride, ertesi gün Olcay’ı okula göndermedi, o hâlde gitmemeliydi. Sabah erkenden Nurhayat’ı arayıp, olanları anlattı. Nurhayat duyduklarından sonra hemen Olcay’ın yanına geldi. Hâllerini görünce dehşete düştü. Feride’nin suratı yaralar içindeydi ve Olcay çok kötü görünüyordu.   </p>
			<p class="paragraf">Nurhayat, “Lütfen Feride, sen de görüşmeye gel. Hem kendin, hem de Olcay için. Ayrıca biraz Fatih’ten bahset ki ona nasıl davranmamız gerektiğine bakalım.” diye rica etti.  </p>
			<p class="paragraf">Feride, “Tamam Doktor Hanım, geleceğim.” dedi. Oğlu gibi kendi de artık haftada bir, bazen iki haftada bir, görüşmeye katılıyordu.   </p>
			<p class="paragraf">Feride, hamilelikten dolayı fazla kilo almasa da aldığı fiziksel ve psikolojik darbeler nedeniyle süreç ağır geçiyordu. Bu bebek hayata tutunmak için epeyce inatçıydı. Feride, son yediği dayaklar sırasında bebeğinin düşeceğinden korkmuş ama hiçbir şey olmamıştı. Gayet sağlıklıydı. Arada bir gizli gizli doktora gidiyor, kontrollerini yaptırıyordu. İlk hamileliği gibi zor değildi durumu; hamileydi ama evli bir kadındı. Fatih, bebeğe yine karşı olmakla birlikte fazla da aldırmıyordu. Bebeğin, her eve döndüğünde Feride’ye yaptığı tecavüzleri hatırlatacağını düşünüyor ve bundan da keyif alıyordu.  </p>
			<p class="paragraf">O günden sonra Hakan, Feride’yi bir daha aramadı, ona gelmedi. Feride onun evine gitti, Hakan oradan taşınmıştı. Telefon numarasını değiştirdiğinden, ona ulaşmanın hiçbir yolu kalmamıştı. Belli ki korkup kaçmıştı… Feride, o zamanlar yaklaşık üç aylık hamileydi ama ona “hamileyim” bile diyemeden Hakan kaybolmuştu.  </p>
			<p class="paragraf">Feride aylarca Hakan’ı düşündü. Neredeydi, ne yapıyordu? O da Feride’yi merak ediyor muydu? Feride, Hakan’ı düşündükçe içinde ona ait bir parça büyüyordu. Bir gün yürüyüş yapmak için sahile indi. İnsanları izliyor, Funda’nın ona yolladığı kitaptan bölümler okuyor, eklemek istediği şeyleri arayıp söylüyordu.   </p>
			<p class="paragraf">Bu günlerden birinde sahilde bir bankta otururken, kendi kendine, “Neden annem ve babamla yaptığımız kazada ben yaşadım ki yani? Buna gerek var mıydı? Off, lanetlendim sanırım, ondan bütün bunlar. Sürekli her şey düzelecek diyorum kendime. Kaç yıldır kandırıyorum kendimi, ben bile unuttum. Kandırılmışım, hiç olmuşum, kimsenin umurunda mı? Şurada geberip gitsem, sanki dünya dönmeyi bırakacak. Oysaki istediğim huzurlu bir omuzdu, yumuşak bir dokunuş... Gençliğimde okuduğum Cemal Süreyya’nın dediği gibi,<span class="CharOverride-8">‘Bir dilim ekmeğin, bir iki zeytinin başınaydı doymamız...’</span> Ama olmadı…Sıra bana gelince sevgi lüks oldu ve gerçekte lüks olan her şey sıradanlaştı.”  </p>
			<p class="paragraf">Feride eve döndüğünde kapıda oğluyla karşılaştı. Olcay okuldan gelmişti. Annesine sarıldı ve kardeşini öper gibi annesinin karnını öptü. Gün gelmişti. İsmini daha doğmadan Olcay’ın koyduğu kardeşi doğmak üzereydi. Ece geliyordu. Annesiyle birlikte zaman kaybetmeden hastaneye yetiştiler. Ece çok güzel bir bebek olacaktı.   </p>
			<p class="paragraf">Akif Bey pek ziyarete gelmezdi onları ama Olcay’ı çok severdi. Ece’nin doğumunu ise kaçırmadı. Duyar duymaz o da hastanedeydi. Dokuz Eylül’de Ece dünyaya geldi. Fatih’in nerede olduğu ise belli değildi.  </p>
			<p class="paragraf">O zamanlar Olcay bir tane değil, birçok heyecan ve mutluluk içindeydi. Hem bir kardeşi olmuştu, hem de katıldığı yarışmayı kazanmıştı. Ayrıca ona ait olan tam dokuz tane birbirinden güzel resim, Avrupa’nın çeşitli yerlerindeki sergilerde birçok milletten insanla buluşmuş, Olcay’ın okuluna onunla ilgili övgü dolu kartlar gelmişti. Kendi okulunda da bütün resimleri geri dönünce, “Olcay’ın hitleri” diye yeni minik bir sergi planlanıyordu. Bütün resimleri okullar açılmadan önce kargoyla geri gönderilecekti.  </p>
			<p class="yildiz">* * *  </p>
			<p class="paragraf">Yıllar su gibi hızlıca akıp geçmişti. Serin bir ilkbahar sabahının henüz kurumamış nemli sokaklarında yürüyen Akif Bey, ellerinde torunlarına aldığı hediyelerle kapının önünde beliriverdi. Çocuklar bahçede dedelerini görür görmez ona doğru koştular. Akif Bey uzun boylu, iri yarı bir adamdı. Olcay küçükken onu gördüklerinde mutlaka koşup omzuna çıkmak isterdi ama artık Olcay büyüyüp ağırlaşmış, aralarına Ece de katılmış ve Akif Bey de yaşlanmış, güçsüzleşmişti. Omzuna alamadığı için çömelerek onlara sarıldı ve bir süre öylece hasret giderdiler. Henüz beş yaşında olan Ece; sarışın, beline kadar bukle bukle saçları olan, güzeller güzeli ama büyümüş de küçülmüş bir kızdı.   </p>
			<p class="paragraf">Dedeciğim, hediyemi çok beğendim ama bu sefer fabrikadaki işleri kontrol etmeyi çok uzattınız ve ben sizi çok özledim. Bir daha lütfen bu kadar uzamasın.”  </p>
			<p class="paragraf">Ece’nin bu sözleri karşısında Akif Bey gülümsemeyle, “Olmaz elbette Küçük Hanım, siz nasıl isterseniz.” dedi.  </p>
			<p class="paragraf">Olcay, kardeşi ve çok sevdiği dedesi arasında geçen bu konuşmayı dinliyordu ki dedesi onun kendi hediyesini açmadığını fark etti. Olcay’ı hayranlıkla süzdü. Uzun boyu, büyük mavi gözleri ve esmer teniyle Olcay çok güzel bir genç olmuştu. Dedesi, “Sevgili torunum, neden açmıyorsun hediyeni?” diye sordu.  </p>
			<p class="paragraf">Olcay, “Varlığınız, konuşmanız bana zaten hediye, dedem.” diyerek dedesine bir kez daha sarıldı. Olcay, dedesine büyük mutluluk veriyordu.  </p>
			<p class="paragraf">Akif Bey, “Benim yakışıklı torunum, derslerin nasıl bu yıl? Takdir mi, teşekkür mü geliyor?”  </p>
			<p class="paragraf">Olcay, gülümseyerek, “Dedeciğim, tabii ki takdir geliyor.”  </p>
			<p class="paragraf">Sonra Akif Bey’in yüz ifadesi biraz değişti, biraz da endişeyle, “Şimdi sıra geldi o sevmediğin soruyu sormaya.” dedi.  </p>
			<p class="paragraf">Olcay, hızla dedesinin sözünü kesti ve “Ruh doktoruma gidiyorum dedeciğim. İlaçlarımı da düzenli alıyorum. Endişelenmeyin lütfen.”  </p>
			<p class="paragraf">Akif Bey, “Şimdi rahatladım. Hadi o zaman kardeşine de seslen, artık içeri girelim.”  </p>
			<p class="paragraf">Olcay, kardeşi Ece’yi de yanına alarak dedeleri ile birlikte annelerine sürpriz yaptılar.  </p>
			<p class="paragraf">Olcay, “Hemen gidelim dedeciğim. Size de benim bir hediyem var.” dedi.  </p>
			<p class="paragraf">Akif Bey, torununun hediyesini çok merak etmişti.   </p>
			<p class="paragraf">Kayınpederini ve çocuklarını kapıda, karşısında gören Feride önce şaşırdı ve sonra hemen onları içeri buyur etti.  </p>
			<p class="paragraf">Çocuklara sıcak çikolata, kayınpederine de salep getiren Feride’nin yüzündeki endişe, Akif Bey’in gözünden kaçmadı. Ece, paketin içinden çıkan oyuncaklara öyle sevinmişti ki onunla oynamaktan kimsenin farkında değildi. Olcay ise biliyordu hediyesini… Araba koleksiyonu yapıyordu ve dedesinden istediği tek şey, her gittiği ülkeden ya da şehirden Olcay için araba almasıydı. Onu da koleksiyonun içine, en güzel köşeye yerleştirdi. Akif Bey Olcay’a; “Ee yakışıklı torunum, neymiş bakalım bana hediyen?” diye sordu. Olcay, “Hemen getiriyorum.” dedi ve yukarı çıktı. İlk olarak, büyükler arası resim yarışmasına katılışıydı ve oradan büyük ödüller almıştı. Bunlardan biri ise bir kanat heykeliydi. Resim yarışmasını bir heykeltraş Londra’da düzenlemiş, Olcay’ın yarışmaya katıldığı kompozisyonuna bayılmıştı. Ona kurşun ve bakır maddesinden yapılmış, üzeri bir kısmı altın, bir kısmı gümüş ile detaylandırılmış özel bir ödül gönderilmişti. Olcay, bu ödülü dedesine hediye etti. Akif Bey, hem torununun başarısına, hem de aldığı ödüle çok sevinmişti. Olcay, “Sadece bunlar değil. Ayrıca Londra’da bir aylık resim kursunu hediye olarak kazandım ve bana fotoğraf makinesi hediye ettiler. Tabi övgü dolu kartları unutmamam lazım.” dedi sevinçle…  </p>
			<p class="paragraf">Dedesi bunları duyunca; “İşte benim torunum!” dedi. “Aslan torunum benim!” diye onu sevdiği sırada Fatih kapalı kapının arkasındaydı ve onların bu sevgi dolu iletişimini duymuştu. Kendi farkında değildi ama oğlunu kıskanıyordu. Kapıyı çalmadan orayı terk etti.  </p>
			<p class="paragraf">Akif Bey, “Evet çoçuklar; şimdi annenizle konuşmam gereken şeyler var. Siz keyfinize bakın burada.” dedi.  </p>
			<p class="paragraf">Çocuklar duymadan onunla konuşmak için, kendisine bu yıl serasına ektiği yeni çiçekleri göstermesini istedi. Birlikte çiçek serasına gittiler. Feride isteksiz olsa da kocası Fatih hakkındaki bazı durumları kayınpederine anlattı. Fatih alkole, kadınlara ve kumara düşkün bir adamdı. Onun bu kötü huyları babasıyla arasının her zaman kötü olmasına neden olmuştu.   </p>
			<p class="paragraf">Feride’nin ellerini tutan Akif Bey, “Benim güzel gelinim, hangi cümleyi söylesem az mutsuzluğuna. Seni zorlamasam, şikâyet etmek bir yana, belki tek kelime bile söylemeyecektin ama sen ve torunlarım için elimden geleni yapacağım, bana güvenebilirsin. Oğlumun sana gösterdiği bu davranış, yaşattığı zulüm için onun yerine ben senden özür diliyorum. Şimdi lütfen söyle, benden yapmamı istediğin bir şey var mı? Sen ne istersen yapacağım.”  </p>
			<p class="paragraf">Feride, kayınpederinin bu erdemli davranışının karşısında kendini tutamayıp ağlamaya başladı.  </p>
			<p class="paragraf">“Allah sizi başımızdan eksik etmesin babacığım. Her zaman yanımızda olun, bu bana ve çocuklarıma yeter.”  </p>
			<p class="paragraf">Feride’nin anlattığı son olaylar, Akif Bey’i çok öfkelendirmiş ve üzmüştü. Oğlu, her zaman sorumsuz ve başına buyruktu, çevresine sürekli zarar veriyordu ama bu sefer gelinini ve torunlarını dövdüğünü öğrenince Akif Bey üzüntüden yıkıldı.   </p>
			<p class="paragraf">Akif Bey, Feride’nin anlattıklarından sonra zaten düşünmekte olduğu şeyi yaptı.  </p>
			<p class="paragraf">Artık kararını vermişti, hemen avukatını çağırıp mirasında istediği değişiklikleri yaptırttı. Servetinin hiçbir parçasına dokunamaması için oğlu Fatih’i yetkisiz bıraktı. Fatih, yalnızca sınırlı bir maaş ile hayatını sürdürebilecek, mirastan yararlanamayacaktı.   </p>
			<p class="paragraf">Ne yazık ki bu gelişmelerden üç ay sonra Akif Bey, bir kalp krizi sonucu hayata veda etti.   </p>
			<p class="paragraf">Akif Bey’in ölümünü duyduğunda Fatih üzüldü, ancak artık her şeyin hâkimi olacağını düşünerek içten içe keyif de almaya başladı.   </p>
			<p class="paragraf">Fatih, babasının ölümünden sonra artık çok daha rahat para harcayan, eve haftada bir uğrayan, kumar, kadın gibi alışkanlıklarının zirvesine çıkacaktı. Üstelik artık ona karışan, engelleyen, eleştiren kimse kalmamıştı. Babasından kalan servet, ayaklarının altına serilmek üzereydi.  </p>
			<p class="paragraf">Henüz birkaç gün geçmişti ki, Akif Bey’in avukatının okuduğu miras mektubu ile Fatih’in dünyası yıkıldı. Rahmetli Akif Bey, yaşadığı konağı, bankadaki tüm parayı ve çok sayıda tarlayı, neredeyse servetinin tamamına yakınını torunu Olcay’a bırakmıştı. Şimdilik vasi kontrolünde olacak bu miras, on sekiz yaşına geldiğinde ve liseyi bitirmek şartıyla Olcay’a devredilecekti.  </p>
			<p class="paragraf">Son anda ortaya çıkan miras mektubu, Fatih’in dünyasını darmadağın etmişti. İyice dengesi bozulmuş, miras işinin içinden çıkmak için her türlü yolu araştırmaya başlamıştı. Avukatlardan aldığı bilgiler onu mutsuzluğa düşürmeye başlamıştı. Artık içmeye sabah başlıyor ve gün boyu devam ediyordu. Etrafından eksik olmayan serseri sürüsü daha da kalabalıklaşmış, hepsi Fatih’e kaldığını umdukları mirastan kendilerine düşeceklerin beklentisiyle ona her yerde eşlik ediyor, onunla eskisinden daha fazla ilgileniyorlardı.   </p>
			<p class="paragraf">Fatih, olanlardan dolayı Olcay’a iyice düşman oldu. Ona karşı müthiş bir nefret duyuyor, mirası onun elinden almak istiyordu. Hukuksal olarak çaresizliğe düştükçe ona karşı çok daha kötü davranmaya başladı.   </p>
			<p class="paragraf">Son zamanlarda Nurhayat’ın profesyonel desteğiyle kendini toparlamaya başlayan Olcay, çok sevdiği dedesinin kaybıyla iyice yıkılmıştı. Dedesi onu gerçekten seven ve her türlü zor durumunda ona destek veren, en güvendiği kişiydi. Şimdi kendini iyice öksüz kalmış gibi hissediyordu. Babasının ona düşman gibi davranması, daha da içine kapanmasına neden oluyordu. İçinde çok karmaşık duygulara sahipti. Her şeyle, herkesle iletişimini kesmek, kimseyle konuşmamak geliyordu içinden ama bir yandan da içinde bulunduğu duruma isyan ediyor, hayattan bunun intikamını almak istiyordu.  </p>
			<p class="paragraf">Resim odasından dışarı uzun bir süre çıkmadı Olcay. Orada yalnız başına kalıyor ve dedesinin onun için aldığı arabaları düzeltiyor, bazen ağlıyordu. İkisinin birlikte çektirdiği bir fotoğraf dikkatini çekti. Sonra çerçeveyi eline aldı ve içinden resmi çıkardı. Önce şövalesini, sonra boyalarını, tuvalini hazırladı. İlk olarak resmin çizimini tuvale yaptı; ardından akrilik boya ve yağlı boyalarla resmi yapmaya başladı. Bir yandan ağlıyor, bir yandan da dedesinin yüzündeki çizgileri, gözlerini çizmeye çalışıyordu. İlk kez fark etmişti dedesinin yüzündeki yorgunluğu. İnsan iyi bakmayınca anlamıyormuş karşısındakinin hâlini diye düşündü.  </p>
			<p class="paragraf">“Şimdi bu yüzünde gördüğüm her kırışıklık, gözlerindeki bu buğulu bakış, ‘ben gülümsüyorum ama çok yoruldum’ der gibi…” dedi. O anda kızdı kendine, neden bu resmi daha önce yapmadım diye. “Keşke onunla daha çok vakit geçirseydim. Bu resmi yapıp ona hediye edebilseydim keşke!” dedi. Annesi içeri girdiğinde oğlunu görünce tutamadı kendini. Hem abisinin hem de annesinin ağladığını gören Ece, henüz yeni uykudan uyanmıştı. Onları ağlıyor görünce o da ağlamaya başladı. Gözyaşları bulaşıcı hastalığa dönmüştü evin içinde; üçü de birbirine sarıldı. Feride, şimdi ne olacak, onları kim koruyacak bilmiyordu. Çok korkuyordu ama çocuklarına, “Biz birlikteyiz. Dedeniz bizi yukardan izliyor olacak ve sürekli böyle ağladığımızı görürse o bizim için çok üzülür.” dedi. “Bu yüzden ne yapıyoruz? Onun sevdiği şeyleri yapıyoruz anlaştık mı?”  </p>
			<p class="paragraf">Olcay ve Ece cılız bir sesle “Anlaştık...” dedi.   </p>
			<p class="paragraf">Ece, dedesine ne olduğunu tam olarak anlayamıyordu ama üzülecek bir şey olduğunun farkındaydı.  </p>
			<p class="paragraf">Akif Bey’in ölümünden sonra iki hafta geçmişti. Bir akşam Fatih’in telefonu çaldı; arayan kumar arkadaşlarından biriydi. Telefondaki kişi, “Yeni mekân bulduk kumar oynamak için. Adresi veriyorum, hadi gel.” dedi. Fatih, yeni adresi yazmak için kâğıt kalem aradı, bulamadı. O telaşla Olcay’ın odasına daldı. Olcay yatağında uyuyordu. Onu nefretle süzdü, masanın üzerinde kâğıt kalem ararken bir kenarda Olcay’ın annesi için yaptığı portresini gördü. Bu tablo, Olcay ile annesinin arasındaki o muhteşem ilişkinin bir simgesi gibiydi. Fatih, ne annesiyle böyle bir ilişki yaşamıştı, ne de babasıyla. Sevgi çok fazla tanımadığı bir duyguydu. Olcay ise hem annesiyle, hem de dedesiyle, Fatih’in çok kıskandığı bir ilişki içindeydi. Hatta dedesi bu işi daha da ileri götürmüş, tüm servetini, kendisi dururken Olcay’a bırakmıştı.   </p>
			<p class="paragraf">İçinden kıskançlık, öfke, nefret gibi tüm kötü duygularla Olcay’dan intikam almak geldi. Onun en sevdiği şeyi, annesinin tablosunu parçalamaya başladı. Tabii ki bu, yapacaklarının tamamı değildi.  </p>
			<p class="paragraf">Olcay hiçbir şeyin farkında olmadan derin bir uyku içindeydi. Uyandığında çalışma masasının üzerinde paramparça hâlde duran tabloyu gördü. Önce neler olduğunu anlayamasa da, “Bunu yapsa yapsa, o manyak herif yapmıştır.” diye düşündü. Olcay için o resim çok değerliydi, annesi onun için saatlerce modellik yapmıştı.  </p>
			<p class="paragraf">Bu olaydan sonra babası uzun bir süre eve gelmedi. Ece, Feride ve Olcay birkaç günlük bir program yaptılar. Her gün birinin istediği şeyleri yapacaklar, onun istediği yere gideceklerdi. Ece önce akvaryum, sonra oyuncaklar müzesi, ardından da lunaparka gitmek istedi. Olcay ise o günlerde açılan tüm resim sergilerini gezmek istiyordu. Feride’nin de bir planı vardı. O da çocuklarıyla birlikte birkaç film izlemek istiyordu. Fatih’i ve verdiği üzüntüleri geride bırakarak istedikleri her şeyi yaptılar. Bu dopdolu üç gün onları çok yormuştu ama değerdi… Fatih’in günlerdir eve uğramaması, Feride’nin çocuklarını da yanına alarak kendileri için yaptıkları programlar onları çok mutlu ve birbirine kenetlenmiş hâle getirmişti.  </p>
			<p class="paragraf"><span class="CharOverride-8">Asude’den Not: “Buradan sonrasını zaten biliyorsun Olcay. Seni daha fazla üzmek istemiyorum. Bu kitabı, kötü dahi olsa gerçek olanı bilmen için roman gibi yazdım.</span>  </p>
			<p class="yildiz">* * *  </p>
			<p class="paragraf">Olcay, Asude’nin onun için yazdığı bu kitabın son satırlarındayken artık gözleri kan çanağına dönmüştü. Onun kitabı bitirmesiyle Asude’nin uyanması bir oldu.   </p>
			<p class="paragraf">Asude esneyerek: “Hiç uyumadın değil mi?” diye sordu.  </p>
			<p class="paragraf">Olcay: “Uyudum kedicik merak etme.”  </p>
			<p class="paragraf">Asude: “Gözlerin öyle söylemiyor ama. Tavşan gibi bakıyorsun.”  </p>
			<p class="paragraf">Olcay: “Yakaladım diyorsun yani.”  </p>
			<p class="paragraf">Asude: “Evet, yakaladım.”  </p>
			<p class="paragraf">Olcay: “Otele yaklaştık. Hadi toparlanma vakti. Şimdi gidip rahat rahat uyuyalım, yarın zor bir gün olacak.”  </p>
			<p class="paragraf">Asude’nin aklına hiçbir şey gelmiyordu. Evet, bazı sırları vardı ama Olcay’ın bulması imkânsızdı. Ona hiçbir şey anlatmamıştı. Aklında soru işaretleriyle otel kapısından içeri girdi. Odalarına gittiklerinde ikisi de çok yorgundu. Sadece soyundular ve hiçbir şey giymeden yattılar. Olcay, Asude’nin saçlarını okşuyordu.   </p>
			<p class="paragraf">Olcay: “Yazdıklarında senin eklediğin bir şey var mı?”  </p>
			<p class="paragraf">Asude: “Nasıl yani?”  </p>
			<p class="paragraf">Olcay: “Romanlaştırmak için katkısı olsun istediğin bir şey?”  </p>
			<p class="paragraf">Asude: “Çok üzgünüm Olcay. Oradaki tüm olanları annen yaşadı. Bunu ona baban yaşattı. Bunları bizzat annenin sesinden olan kayıtlardan çıkardım. En yakın arkadaşına yazdığı mektuplardan alıntıladım. Ayrıca annenin kendisi için yazdığı günlük gibi bir defterini buldum. Orada da beni dehşete düşüren hikâyeleri vardı maalesef. Yazabileceklerimi alıntıladım. Bir kadın olarak hem duyguları sömürülmüş, hem de aşırı derecede aşağılanmış annen. Bu, beni kitabı yazarken çok üzdü ve yıprattı. Kim bilir, o nasıl etkilenmiştir yaşarken. Ama sen yine de babamı kurtaracağım ve onun avukat masraflarını karşılayıp aftan yararlanmasını sağlayacağım diyorsan sana karışamam, sadece saygı duyarım. Ben sadece senin bildiğin konularda dünyayı aydınlatma isteğin gibi ben de kendi bildiğim konularda seni aydınlatmak istedim.”  </p>
			<p class="paragraf">Olcay gülümsedi: Teşekkür ederim Asude’m. Avukatla konuşacağım. Ona yardım edeceğim.”  </p>
			<p class="paragraf">Asude biraz gergin, “Gerçekten ona yardım edeceksin öyle mi?” diye sordu.  </p>
			<p class="paragraf">Olcay, Asude’nin gözlerine keskin bir bakış attı ve “Evet!” dedi. “Şöyle olacak; ona, ‘Avukatını buldum, sana yardım ediyorum.’ diyeceğim ve işler yolunda sanacak, af konusu ortadan kalkana kadar kendisi de hiçbir girişimde bulunmayacak. Böylece af ortadan kalkınca, o ortada kalacak.”  </p>
			<p class="paragraf">Asude’nin gözleri parlamıştı: “İşte bu! Harikasın Olcay!” diye çığlık attı.  </p>
			<p class="paragraf">Olcay: “Herkes, her şey ortaya çıktığına göre artık bu oyun burada bitebilir ve bu konu da kapandığına göre artık rahat rahat uyuyabiliriz.”  </p>
			<p class="paragraf">Asude’nin yüzünü birden hüzün kapladı.  </p>
			<p class="paragraf">Olcay: “Yine bir şey oldu?”  </p>
			<p class="paragraf">Asude: “Kapanmayan bir konu daha var.”  </p>
			<p class="paragraf">Olcay: “Neymiş o?”  </p>
			<p class="paragraf"> Asude: “Bir kişi eksik!”  </p>
			<p class="paragraf">Olcay: “Kim?”  </p>
			<p class="paragraf">Asude: “Ecenin babası... Şimdi o bir yerlerde ve birilerinin kalbine giriyor, kötü birşey yapmadığını sanıyor ama insanların kalplerine tecavüz ediyor.”  </p>
			<p class="paragraf">Olcay: “Nasıl yani?”  </p>
			<p class="paragraf">Asude: “Şöyle anlatayım. Mesela evli bir kadına, annene âşık olurken cesur olabiliyor. Onunla konuşurken, buluşurken cesur olabiliyor. Onunla sevişirken dahi cesur olabiliyor ama sıra onun yanında olmak olunca korkup kaçıyor.”  </p>
			<p class="paragraf">Olcay: “Hımm, benim detaycı, akıllı, duygusal kraliçem. O zaman peşine düşeriz.”  </p>
			<p class="paragraf">Asude gülümsedi: “Olcay Bilir, dünyaya adını duyurdun. Şimdi onu kazımaya geldi sıra.”  </p>
			<p class="paragraf">Olcay gülümsedi ve Asude’yi öptü: “İyi geceler kraliçem.”  </p>
			<p class="paragraf">Asude: “İyi geceler Küçük Prens’im.”  </p>
			<p class="paragraf">Ertesi gün Olcay ve Asude kahvaltılarını yapar yapmaz yola çıktılar. Araba durdu ve Olcay, “İniyoruz, geldik.” dedi.   </p>
			<p class="paragraf">Asude dışarıya baktı. Garip bir manzarayla karşılaştı.   </p>
			<p class="paragraf">Asude: “Burası neresi böyle? Tuhaf bir yer.”  </p>
			<p class="paragraf">Olcay: “Korktun mu?”  </p>
			<p class="paragraf">Asude: “Korkmak değil de senin işin belli olmaz hani. Beni ortadan kaldırmayı planlamış olabilir misin acaba diye düşünmedim değil şu anda.”  </p>
			<p class="paragraf">Olcay bir kahkaha attı: “Seni göremeyeceğim bir yere göndermem, merak etme.”  </p>
			<p class="paragraf">Asude: “Ooh, içime soğuk sular serpildi, teşekkür ederim. Ayrıca bunu yapmasan iyi edersin, çünkü CD’ler hâlâ bende ve bana bir şey olursa bütün foyan ortaya çıkar.”  </p>
			<p class="paragraf">Olcay: “Aah sevgilim, beni çok korkuttun. Öleceğim korkudan, öp geçsin.” deyince, Asude Olcay’ı öptü ve arabadan aşağıya indiler.   </p>
			<p class="paragraf">Olcay, sevgilisinin elini sıkıca tuttu. Mezarın başına geldiklerinde, Asude, eskimiş tahtanın üstünde yazan ismi okur okumaz yüzündeki munzur ifade kayboldu. Gözyaşlarını tutamadı. Ağlamamak için kendini sıkıyordu ama imkânsızdı. Hayatı boyunca bu adamı arayıp hesap sormak istemişti. Yıllarca aradığı ve bir türlü bulamadığı Cengiz Kurnaz, karşısındaki mezarın içinde yatıyordu. Asude, kendini sıktığı gibi avucundaki sevgilisinin de elini sıkıyor, hatta neredeyse tırnaklarını onun derisinin içine geçiriyordu. Onun bu hâline daha fazla dayanamayan Olcay, ona sıkıca sarıldı. Gözyaşlarını sildi ve onu öptü. Asude, diliyle sormaya cesaret edemediği soruyu gözleriyle sormuştu Olcay’a: “Nasıl öğrendin ve nasıl buldun bu adamı?” diye. Olcay da onun gibi gözleriyle cevapladı ve gülümsedi.   </p>
			<p class="paragraf">Asude: “Hiç ölmeyeceğiz sanıyoruz öyle değil mi?”  </p>
			<p class="paragraf">Olcay: “Öyle.”  </p>
			<p class="paragraf">Asude: “Hiç düşündün mü ne zaman öleceğimizi?  </p>
			<p class="paragraf">Olcay: “Hayır, hiç düşünmedim?”  </p>
			<p class="paragraf">Asude: “Diğer insanlar düşünmüş müdür?”  </p>
			<p class="paragraf">Olcay: “Sanmam.”  </p>
			<p class="paragraf">Asude: “Hiç iyi ki varsın dediğin biri oldu mu?”  </p>
			<p class="paragraf">Olcay: “Hayır olmadı. Ya senin?”  </p>
			<p class="paragraf">Asude: “Hayır henüz olmadı ama şimdi olacak. İyi ki varsın Olcay.”  </p>
			<p class="paragraf">Olcay: “İyi ki varsın Asude.”</p>
			<p class="resim"><img alt="" class="_idGenObjectAttribute-5" src="../Images/5.png"/>  </p>
		</div>
</body>
</html>