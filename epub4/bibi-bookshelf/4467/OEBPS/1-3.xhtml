<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>ON DAKİKA OTUZ SEKİZ SANİYE</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-7" xml:lang="tr-TR">
		<div>
			<p id="_idParaDest-4"><st c="0">Bir dakika</st></p>
			<p><st c="11">Öleli henüz bir dakika olmuştu. </st><st c="44">Sadece altmış saniye. </st><st c="66">Bu süre içinde, Tekila Leyla’nın bilinci tıpkı meddücezirle kıyıdan uzaklaşan deniz suları gibi yavaş ama kararlı bir şekilde çekilmeye başladı. </st><st c="211">Kansız kalan beyin hücreleri artık tamamen oksijenden yoksundu. </st><st c="275">Ama durmadılar. </st><st c="291">Henüz değil. </st><st c="304">Kalan son bir enerjiyle sayısız nöron harekete geçti, baş döndürücü bir hızla birbirine bağlandı. </st><st c="402">Kalbinin atışı çoktan durmuş olsa da zihni direniyordu, sonuna dek savaşacaktı. </st><st c="482">Yepyeni bir farkındalıkla bedenin ölümünü izliyordu beyin; izliyor ve anlıyordu ama kendi sonunu kabullenmeye hazır değildi daha. </st><st c="612">Hafızası atağa kalkmış, müthiş bir gayretle sona ulaşmış hayatının parçalarını toparlamaya başlamıştı. </st><st c="715">Öyle ki çoktan unuttuğunu varsaydığı, sonsuza dek kaybolduğunu zannettiği hatıraları anımsamaya başladı. </st><st c="820">Zaman adeta sıvılaştı; anıların birbirinin içine sızdığı, geçmişle bugünün birbirinden ayrılamaz hale geldiği taşkın bir akışa dönüştü. </st></p>
			<p><st c="956">Aklına gelen ilk hatıra tuzla ilgiliydi – tuzun tenindeki hissi ve dilindeki tadı.</st></p>
			<p><st c="1038">Bir bebek olarak gördü kendini – çıplak, ürkek, kırmızı. </st><st c="1096">Daha saniyeler önce, annesinin rahminden çıkmış ve ilk kez hissettiği bir korkunun pençesinde, ıslak, kaygan bir geçitten dışarı kaymıştı. </st><st c="1235">Şimdi de sesler, renkler ve bilinmeyen cisimlerle dolu bir odadaydı. </st><st c="1304">Soğuk bir ocak günü olduğu halde vitraylı pencerelerden giren gün ışığı yatağın üstündeki örtüye vuruyor, porselen leğenin içindeki sudan yansıyordu. </st><st c="1454">Hazan yapraklarının tonlarında giysiler kuşanmış yaşlıca bir kadın vardı odada: Ebe Nine. </st></p>
			<p><st c="1544">Ebe Nine bir havlu daldırdı suya ve dikkatlice sıktı. </st><st c="1598">Kolundan aşağı bir damla kan sızdı. </st></p>
			<p><st c="1634">“Maşallah, maşallah. </st><st c="1655">Nur topu gibi bir kız.”</st></p>
			<p><st c="1678">Ebe Nine, sutyeninin içine sakladığı bir parça çakmaktaşını çıkarıp bebeğin göbek bağını maharetle kesiverdi. </st><st c="1789">Katiyen makas ya da bıçak kullanmazdı bu işi yaparken. </st><st c="1844">Soğuk keskinliğini sevmezdi metalin. </st><st c="1881">Çakmaktaşını yeğlerdi daima. </st><st c="1910">Yaşlı kadın hem mahalledeki herkesten saygı görür, hem de kimselere benzemez huyları ve münzeviliği sebebiyle “tekinsizler”den sayılırdı. </st><st c="2048">Tekinsizler. </st><st c="2061">Hani şu havaya atılan madeni para misali, kişiliklerinin iki yanı, iki apayrı yüzü olan insanlar: bir dünyevi, bir uhrevi. </st><st c="2184">Ne zaman hangi yanlarını göstereceklerini kestirmek mümkün değildi. </st></p>
			<p><st c="2252">Bu arada yatakta yatan genç anne zorlukla doğruldu. </st><st c="2304">Bal rengi saçları terden keçeleşmiş, ağzının içi kuruyup kum gibi olmuştu. </st><st c="2379">“Kız, öyle mi?” diye sordu çekinerek.</st></p>
			<p><st c="2416">Bunun böyle olacağından endişeleniyordu zaten. </st><st c="2464">Birkaç hafta evvel bahçede yürüyüşe çıkıp, ağaç dallarında örümcek ağları aramıştı. </st><st c="2548">Nihayet bir ağ bulunca işaretparmağını dikkatlice içinden geçirmişti. </st><st c="2618">Takip eden günlerde sık sık gelip durumu kontrol etmişti. </st><st c="2676">Eğer örümcek, yırtılan ağı tamir etmiş olsaydı, bu bebeğin oğlan olduğu anlamına gelecekti. </st><st c="2768">Ama ağ yırtık kalmıştı. </st><st c="2792">O zaman anlamıştı karnında kız taşıdığını.</st></p>
			<p><st c="2834">Adı Binnaz’dı genç annenin. </st><st c="2863">On dokuz yaşındaydı ama bu yıl kendini çok daha yaşlı hissediyordu. </st><st c="2931">Dolgun, biçimli dudakları, bu yörede az rastlanan türden, hem küçük hem ucu kalkık bir burnu, uzunca bir yüzü ve mavi hareleriyle sığırcık yumurtalarını andıran iri gözleri vardı. </st><st c="3111">Her zaman zayıf ve ince yapılı olmuştu ama sırtındaki açık kahverengi keten gecelikle daha da narin görünüyordu şu an. </st><st c="3230">Yanaklarında birkaç belli belirsiz suçiçeği izi göze çarpıyordu. </st><st c="3295">Seneler evvel, daha ufak bir çocukken, uykusunda mışıl mışıl uyurken, pencereden sızan ay ışığı tarafından okşanmış olduğuna alametti bu izler; öyle söylemişti annesi. </st><st c="3463">Nasıl da özlemişti anacığını. </st><st c="3493">Birkaç saat mesafedeki bir köyde yaşıyorlardı: anası, babası ve dokuz kardeşi. </st><st c="3572">Çok fakirdi ailesi – bu eve yeni gelin geldiği günden beri Binnaz’a sık sık hatırlatılıyordu bu mesele zaten:</st></p>
			<p><span><st c="3681">Şükret, kız duydun mu? </st><st c="3705">Yat kalk haline şükret! </st><st c="3729">Buraya geldiğinde hiçbir şeyin yoktu. </st><st c="3767">Ne sırtında bir hırka, ne ayağında pabuç. </st><st c="3809">Geçmişini unutma! </st><st c="3827">Buraya geldin de ağzına doğru dürüst yemek girdi, bitin kanlandı sayemizde.</st></span></p>
			<p><span><st c="3902">“</st></span><st c="3904">Hâlâ hiçbir şeyim yok ki” diye düşünürdü Binnaz sık sık; sahip olduğu her şey karahindiba tohumları kadar gelip geçici ve köksüzdü. </st><st c="4036">Ani bir esinti, şiddetli bir yağmur yeterdi kaybolup gidivermelerine. </st><st c="4106">Günün birinde bu evden yaka paça kapı dışarı edilebilirdi. </st><st c="4165">Bu ihtimal kafasını hep meşgul ediyordu – nereye giderdi öyle bir şey olursa? </st><st c="4243">Doyuracak onca boğaz varken, bir de onu geri almayı zinhar kabul etmezdi babası. </st><st c="4324">Yeniden evlenmesi gerekirdi – ama bir sonraki evliliğinin bundan daha mutlu ya da yeni kocasının bundan daha iyi olacağının garantisi yoktu; hem zaten kim alırdı ki onun gibi boşanmış, </st><span><st c="4509">kullanılmış</st></span><st c="4520"> bir kadını? </st><st c="4533">Omuzlarına yük gibi binerdi bu evhamlar, kuşkular. </st><st c="4584">Davetsiz bir konuk misali dolanır dururdu evde, mutfakta, yatak odasında, hatta kendi zihninde, orada bile istenmediğinden şüphe ederdi. </st></p>
			<p><st c="4721">Ama işte bundan böyle hayatı değişecekti. </st><st c="4763">Bundan emindi. </st><st c="4778">Bu bebeğin doğumuyla her şey bambaşka olacaktı. </st><st c="4826">Bu anı beklemişti kaç zamandır. </st><st c="4858">Artık huzursuz hissetmeyecekti kendini, ne de bu kadar güvensiz. </st></p>
			<p><st c="4923">Neredeyse istemsizce dönüp kapıya baktı Binnaz. </st><st c="4971">Orada, bir eli kalçasında bir eli kapı kolunda, sanki kalsa mı gitse mi karar veremezmiş gibi duran, sağlam yapılı, köşeli çeneli bir kadın duruyordu. </st><st c="5122">Kırklarının başındaydı ama ellerindeki lekeler ve bıçak gibi incecik ağzının etrafındaki kırışıklar onu olduğundan daha yaşlı gösteriyordu. </st><st c="5262">Eğri büğrü çizgilerin derin derin kat ettiği alnı sürülmüş bir tarlayı andırıyordu. </st><st c="5346">Kırışıklarının çoğu ya kaş çatmaktan ya da sigara tüttürmekten olmuştu. </st><st c="5418">Bütün gün, İran’dan gelen kaçak tütünden nefes çekip durur, yanında da Suriye’den gelen kaçak çaydan içerdi. </st><st c="5527">Bol bol kullandığı Mısır kınası sayesinde kiremit kırmızısına bürünen uzun saçlarını ortadan ayırıp neredeyse beline kadar inen kusursuz bir örgü yapmıştı. </st><st c="5683">Ela gözlerini sürmelerin en koyusuyla özenle sürmelemişti. </st><st c="5742">Binnaz’ın kocasının öteki karısıydı bu – yani ilk karısı. </st><st c="5800">Suzan.</st></p>
			<p><st c="5806">Bir an için iki kadının bakışları birbirine kilitlendi. </st><st c="5863">Odanın içindeki hava ağırlaştı. </st><st c="5895">Tepside kabaran hamur gibi ekşimsi bir koku vardı etrafta. </st><st c="5954">On iki saatten fazla bir süredir aynı mekânı paylaşmış olsalar da iki farklı dünyaya savrulmuşlardı şimdi adeta. </st><st c="6067">Bu çocuğun doğumuyla birlikte aile içindeki konumlarının sonsuza dek değiştiğini ikisi de biliyordu. </st><st c="6168">İkinci eş, gençliğine ve fakirliğine ve sonradan gelmiş olmasına rağmen, bundan gayrı daha üst mertebeye terfi edecekti.</st></p>
			<p><st c="6288">Suzan bakışlarını kaçırdı ama sadece kısa bir süre için. </st><st c="6346">Yüzünü tekrar çevirdiğinde, daha önce orada olmayan bir sertlik gelmişti çehresine. </st><st c="6430">Başıyla bebeği işaret etti. </st><st c="6458">“Niye sesi çıkmıyor? </st><st c="6479">Sakat mı yoksa?”</st></p>
			<p><st c="6495">Binnaz’ın benzi kül gibi oldu. </st><st c="6527">“Sahi, bir şey mi var?”</st></p>
			<p><st c="6550">“Hiçbir şey yok” dedi Ebe Nine, Suzan’a soğuk bir bakış atarak. </st><st c="6615">“Az biraz sabır.”</st></p>
			<p><st c="6632">Ebe, sonbaharda hacdan dönen birinin getirdiği zemzem suyuyla dikkatlice yıkadı, ovaladı bebeği. </st><st c="6730">Bu arada ufaklık rahatsız bir şekilde kıvranıyordu; kendi kendiyle –üç kilo yedi yüz gramlık bedeniyle– kavga ediyordu sanki.</st></p>
			<p><st c="6855">“Kucağıma alabilir miyim?” diye sordu Binnaz. </st><st c="6902">Bir tutam saçını parmağına dolamıştı. </st><st c="6940">Ne zaman endişelense tekrarlardı bu hareketi. </st><st c="6986">“Ebe Nine, niye ağlamı... </st><st c="7012">ağlamıyor?”</st></p>
			<p><st c="7023">“Meraklanma sen. </st><st c="7041">Ağlayacak elbet bu kız!” dedi Ebe Nine, kesin bir ses tonuyla. </st><st c="7104">Birden rahatsız oldu söylediği şeyden; dilini ısırdı hemen. </st><st c="7164">Söyledikleri uğursuz bir kehanet gibi geldi kendi kulağına. </st><st c="7224">Hızla üç kez yere tükürüp sağ ayağıyla sol ayağına bastı. </st><st c="7282">İçine doğan kötü hissin önünü almak için. </st></p>
			<p><st c="7324">Odadaki herkes –ilk eş, ikinci eş, ebe ve iki komşu– bebeğe beklenti dolu gözlerle bakarken gergin bir sessizlik kapladı etrafı. </st></p>
			<p><st c="7453">“Ne var? </st><st c="7462">Doğruyu söyleyin, nesi var bebemin?” dedi Binnaz. </st><st c="7512">Kırılgan ve titrekti sesi, korkuyla dolu.</st></p>
			<p><st c="7553">Son birkaç yıl içinde, her biri bir öncekinden daha zorlu altı hamilelik yaşamış ve altı kez düşük yapmıştı. </st><st c="7663">O kadar genç evlendirmişlerdi ki onu, ne vücudu ne ruhu hazırdı yaşadıklarına. </st><st c="7742">Ama kimse halinden anlamamıştı. </st><st c="7774">Tam tersine her seferinde onu suçlamışlardı, sanki düşük yapmak onun kabahatiymiş gibi. </st><st c="7862">Bu yüzden bu kez her zamankinden de dikkatli davranmıştı. </st><st c="7920">Duyduğu her hurafeye inanmış, her yolu denemişti. </st><st c="7970">Bebeğin teni tüylerle kaplı olmasın diye tek bir şeftaliye bile el sürmemişti mesela; bebeğin çilleri ya da benleri olmasın diye mutfakta hiç baharat ya da ot kullanmamıştı; bebekte doğum lekeleri olmasın diye hiç gül koklamamıştı. </st><st c="8202">Şansları kısalır diye korkusundan saçını bir kez bile kesmemişti. </st><st c="8268">İyi saatte olsunlardan birinin başına isabet eder diye duvarlara çivi çakamaz olmuştu. </st><st c="8355">Cin taifesinin tuvaletlerin etrafında düğün yaptığını bildiğinden hava karardıktan sonra odasından çıkmamış, lazımlıkla idare etmişti. </st><st c="8490">Tavşanlar, yarasalar, sıçanlar, kediler, akbabalar, kirpiler, sokak köpekleri... </st><st c="8571">tam dokuz ay boyunca bunların hiçbirine bakmamayı başarmıştı. </st><st c="8633">Hatta mahalleye bir ayı oynatıcı geldiğinde ve bütün ahali gösteriyi seyretmek için dışarılara döküldüğünde bile, o, maazallah bebek kıllı doğar diye korkup, onlara katılmamıştı. </st><st c="8812">Ve ne zaman bir dilenci ya da cüzamlıyla karşılaşsa ya da bir cenaze arabası görse hemen arkasını dönüp ters yöne kaçmıştı. </st><st c="8936">Bebeğin gamzeleri olsun diye her sabah bir bütün ayva yemiş ve kötü ruhları uzak tutmak için her gece yastığının altında bir bıçakla uyumuştu. </st><st c="9079">Bu arada kocasının ilk karısının kudretini azaltmak için her gün güneş battıktan sonra gizlice Suzan’ın saç fırçasındaki saçları toplayıp, ocakta çatır çatır yakmıştı.</st></p>
			<p><st c="9246">Doğum sancıları başlar başlamaz, güneşte olgunlaşmış bir kırmızı elmayı ısırmıştı Binnaz. </st><st c="9337">Yatağın yanındaki masanın üstünde yavaş yavaş kararıyordu şimdi elma. </st><st c="9407">Âdetlere göre aynı meyve daha sonra birkaç dilime bölünecek ve mahallenin hamile kalamayan kadınlarına verilecekti. </st><st c="9523">Ayrıca, kocasının ayakkabısının sağ tekine nar suyu doldurup içmiş, odanın dört köşesine rezene tohumu serpmiş ve kapının eşiğinde –şeytanı evlerden ırak tutan o tekinsiz hudutta– yere bir süpürge koyup üstünden defalarca atlamıştı. </st><st c="9756">Sancılar arttıkça, doğum kolaylaşsın diye, kafeste tutulan bütün hayvanlar salıverilmişti. </st><st c="9847">Kanaryalar, ispinozlar... </st><st c="9873">En son salıverilen de cam fanustaki gururlu ve yalnız mavi balık olmuştu. </st><st c="9947">Safir mavisi yüzgeçlerini dalgalandırarak yakınlardaki bir derede yüzüyor olmalıydı şimdi. </st><st c="10038">Şayet bu Doğu Anadolu şehrinin meşhur sodalı gölüne ulaştıysa, o tuzlu, karbonatlı sularda hayatta kalma şansı pek yoktu küçücük balığın. </st><st c="10176">Ama eğer diğer yöne giderse Zap Suyu’na ulaşabilir, hatta daha ileride bir noktada Dicle’ye, Cennet Bahçeleri’nden çıktığına inanılan o efsanevi nehre bile katılabilirdi, kim bilir. </st></p>
			<p><st c="10358">Bütün bunlar, sırf bebek sağ salim gelsin diyeydi.</st></p>
			<p><st c="10408">“Kızımı getirin, yüzünü göreyim.”</st></p>
			<p><st c="10442">Binnaz tam bunu söylediği sırada, bir hareket dikkatini çekti. </st><st c="10506">Suzan, insanın zihninden gelip geçen bir düşünce gibi sessizce kapıyı açıp dışarı süzülmüştü; kocasına –</st><span><st c="10610">her ikisinin</st></span><st c="10623"> kocasına– haber verecekti muhakkak. </st><st c="10660">Binnaz’ın bütün vücudu kaskatı kesildi. </st></p>
			<p><st c="10700">Bir kadının kocasını düşündüğünde aşk değil, sevgi değil korku hissetmesi ne acıydı.</st></p>
			<p><st c="10784">Enteresan zıtlıkların adamıydı Harun. </st><st c="10823">Bir gün gayet cömert ve müşfikken ertesi gün alabildiğine bencil ve ilgisiz olabiliyordu. </st><st c="10913">Bir tarafı merhametliyken, bir tarafı katı ve duyarsızdı. </st><st c="10971">Üç kardeşin en büyüğüydü. </st><st c="10997">Dünyalarını yerle bir eden bir trafik kazasında ana babalarını kaybedince iki kardeşini büyütmek ona kalmıştı. </st><st c="11108">Bu trajedi Harun’un kişiliğini derinden şekillendirmiş; onu aile fertlerine karşı aşırı korumacı, kollayıcı, dış dünyaya karşı ise itimatsız kılmıştı. </st><st c="11259">Çelişkilerle doluydu. </st><st c="11281">Arızaları boldu. </st><st c="11298">Alkolü sevdiği kadar dinden imandan da dem vururdu. </st><st c="11350">Ne zaman gereğinden fazla içip içip kafayı bulsa, meyhane arkadaşlarına kallavi sözler verirdi. </st><st c="11446">Sonra ayılınca suçluluk duygusuyla ezilir ve bu sefer de Yaradan’a kallavi sözler verirdi. </st><st c="11537">Belki çenesini kontrol etmekte zorlanıyordu ama esas bedeniydi ona daha büyük dert çıkaran. </st><st c="11629">Binnaz her hamile kaldığında Harun’un karnı da karısınınkine paralel olarak şişmişti. </st><st c="11715">Öyle ki komşuları arkasından kıs kıs güler olmuştu. </st></p>
			<p><st c="11767">“Yine karnı burnunda seninkinin! </st><st c="11800">Yazık ki kendisi doğuramıyor.”</st></p>
			<p><st c="11830">Bir erkek evlat sahibi olmak Harun’un dünyada en çok istediği şeydi. </st><st c="11900">Takıntısı, arzusu, hırsı buydu. </st><st c="11932">Sadece bir de yetmezdi. </st><st c="11956">Dört oğlan istiyordu. </st><st c="11978">İsimlerini de kararlaştırmıştı çoktan: Tarkan, Tolga, Tufan ve Tarık. </st><st c="12048">Senelerdir bunun hayalini kurar, anlatıp dururdu. </st><st c="12098">Suzan’la uzun yıllar süren evliliğinden çocuğu olmamıştı. </st><st c="12156">Sülalenin büyükleri de on beş, taş çatlasa on altı yaşında olan (tam yaş gününü kendi de bilmiyordu) Binnaz’ı bulmuşlardı. </st><st c="12279">Aileler arasında haftalar süren pazarlıklardan sonra Harun’la Binnaz imam nikâhıyla evlendirilmişti. </st><st c="12380">Nikâhın herhangi bir resmiyeti yoktu ve ileride herhangi bir şey ters gidecek olsa laik mahkemelerce tanınmayacaktı ama bu kimsenin sözünü etmediği bir detaydı yalnızca. </st></p>
			<p><st c="12550">İmam nikâhının olduğu gün, nedense Türkçe konuşurken sesi daha kısık, Arapça okurken daha gürül çıkan şaşı bir imamın karşısında, şahitlerin önünde yere oturmuşlardı. </st><st c="12717">Binnaz bütün süreç boyunca gözlerini halıdan ayırmasa da arada imamın ayaklarına kaçamak bakışlar atmadan edememişti. </st><st c="12835">Kurumuş çamuru andıran soluk kahverengi çorapları örselenmiş ve yıpranmıştı. </st><st c="12912">Adam ne zaman hareket etse, başparmaklarından biri incele incele zara dönmüş yün dokumayı delip dışarı çıkacak gibi oluyordu. </st><st c="13038">Belki o parmak da tıpkı Binnaz gibi buradan kaçmak istiyordu. </st></p>
			<p><st c="13100">Binnaz düğünden kısa süre sonra hamile kalmıştı ama onu neredeyse öldüren bir düşükle sonuçlanmıştı bu gebelik. </st><st c="13212">Gece yarısı yaşanan panik, cam kırıkları gibi bedenine saplanan sancılar, kasığını kavrayan soğuk bir el, kan kokusu, sanki düşüyor, düşüyor, düşüyormuş gibi bir şeylere tutunma ihtiyacı. </st><st c="13400">Sonraki hamileliklerin hepsinde aynı hal nüksetmişti. </st><st c="13454">Üstelik her seferinde daha keskin, daha beter. </st><st c="13501">Kimselere söyleyemiyordu ama sanki kaybettiği her bebekle beraber dış dünyayla arasında uzanan halat köprünün bir parçası daha kopuyor gibi geliyordu Binnaz’a – incecik, çürük bir iplikten başka bir şey kalmamıştı sanki artık onu o dünyaya bağlayan, aklını başında tutan.</st></p>
			<p><st c="13772">Üç yıl bekledikten sonra, aile büyükleri bir kez daha baskı yapmaya başlamışlardı Harun’a. </st><st c="13864">Kuran’a göre, bir adamın dörde kadar karı almasının caiz olduğunu hatırlatıp durmuşlardı. </st><st c="13954">Bu sefer dul bir köylü kadını, hatta kendi çocukları da olan birini bulmasını telkin etmişlerdi ha bire. </st><st c="14059">Bu evlilik de resmi olmayacaktı ama bir dini nikâh daha kolayca kıyılırdı nasılsa, tıpkı bir önceki gibi sessizce ve çarçabuk. </st><st c="14186">Yahut Binnaz’ı, bu </st><span><st c="14205">işe yaramaz acemi ve genç hatunu</st></span><st c="14237"> boşayıp tekrar evlenebilirdi. </st><st c="14268">Harun şimdiye dek her iki tavsiyeyi de geri çevirmişti. </st><st c="14324">İki karıya bakmak yeterince zordu zaten; bir üçüncüsü de gelirse maddi olarak çökerdi. </st><st c="14411">Suzan ya da Binnaz’ı boşamaya da hiç niyeti yoktu, çünkü farklı sebeplerden dolayı da olsa her ikisine de hayli düşkündü.</st></p>
			<p><st c="14532">Yastıklardan destek alarak yatakta doğrulan Binnaz, şu anda Harun’un ne yaptığını hayal etmeye çalıştı. </st><st c="14637">Yandaki odada divana uzanmış, bir eli alnında, bir eli karnında, bir bebek sesi bekliyor olmalıydı. </st><st c="14737">Ardından, Suzan’ın ölçülü ve kontrollü adımlarla ona doğru yürüdüğünü hayal etti. </st><st c="14819">İkisini birlikte getirdi gözünün önüne, fısıldaşıyorlardı; bir yastıkta değilse de aynı çatı altında yıllar geçirmiş olmanın şekillendirdiği hareketlerinde bir akıcılık, bir kolaylık vardı. </st><st c="15009">Aklından geçenlerden huzursuz olan Binnaz, daha ziyade kendi kendine konuşur gibi, “Suzan kesin ona söylüyordur şimdi” dedi.</st></p>
			<p><st c="15133">“Rahat ol, ziyanı yok, bırak söylesin” dedi komşulardan biri yatıştırıcı bir sesle.</st></p>
			<p><st c="15217">Öyle çok şey ima ediliyordu ki bu lafla. </st><span><st c="15259">Bırak da kocasının kucağına kendi veremediği bebeğin haberini versin bari kadın. </st></span><st c="15340">Söylenmemiş kelimeler, evden eve gerilmiş çamaşır ipleri gibi gider gelirdi bu şehrin kadınları arasında.</st></p>
			<p><st c="15445">İçinde karanlık bir şeyin –o hiç dışa vuramadığı öfkesinin– kaynamaya başladığını hissediyordu Binnaz. </st><st c="15549">Gözlerini ebeye çevirip, “Bebek neden hâlâ hiç ses çıkarmadı?” diye sordu.</st></p>
			<p><st c="15623">Ebe Nine yanıt vermedi. </st><st c="15648">Tedirginlik bir yumru olup oturmuştu yaşlı kadının karnına. </st><st c="15708">Bu bebekte bir tuhaflık vardı ve mesele sadece kaygı verici sessizliği de değildi sanki. </st><st c="15797">Öne eğilerek bebeği kokladı. </st><st c="15826">Tam kuşkulandığı gibiydi – bu dünyadan olmayan, pudramsı, miskimsi bir koku.</st></p>
			<p><st c="15902">Yeni doğanı dizlerinin üstüne koyup yüzüstü çevirdi ve poposuna vurdu – bir kez, iki kez. </st><st c="15993">Küçük surat şoku, acıyı algıladı. </st><st c="16027">Ellerini sıkıp minik yumruklar yaptı, ağzını büzüp sımsıkı kapattı. </st><st c="16095">Hâlâ ses yoktu.</st></p>
			<p><st c="16110">“Nesi var?”</st></p>
			<p><st c="16122">Ebe iç geçirdi. </st><st c="16139">“Hiç. </st><st c="16145">Sadece... </st><st c="16155">hâlâ </st><span><st c="16160">onlarla</st></span><st c="16167"> sanırım.” </st></p>
			<p><st c="16178">“Onlar da kim?” diye sordu Binnaz ama yanıtı duymak istediğinden emin değildi. </st><st c="16257">Hemen ardından ekledi: “Bir şey yap o zaman!” </st></p>
			<p><st c="16303">Ebe Nine düşündü. </st><st c="16321">Her yeni doğan kendi yolunu kendi hızında bulsa doğrusu daha iyiydi. </st><st c="16390">Bebeklerin çoğu çevrelerine hemencecik uyum sağlardı ama bazıları, sanki insanlığın geri kalanına katılıp katılmamak konusunda tereddüt eder gibi ağırdan alır, geri dururlardı. </st><st c="16567">Yıllar içinde, hayatın dört bir yandan bastırıveren taşkınlığı karşısında gözü korkan, korkup da doğmadan saniyeler önce veya hemen sonra sessizce bu dünyadan ayrılmaya karar veren nice bebek görmüştü Ebe Nine. </st><st c="16778">İnsanlar “kader” deyip geçerlerdi bu durumlarda, çünkü ürkütücü ve karmaşık şeylere basit isimler verilirdi hemen her zaman. </st><st c="16903">Oysa Ebe Nine şöyle düşünüyordu: Bazı bebekler, sanki önlerindeki zorlukları sezercesine, hayatı denememeyi seçiyordu ta en baştan. </st><st c="17035">Bu dünyaya ayak basmış olsalar bile burada kalmamaya kararlıydılar. </st><st c="17103">Korkak mıydı bu bebekler, yoksa Hazreti Süleyman kadar bilge miydiler? </st><st c="17174">Kim bilebilirdi? </st></p>
			<p><st c="17191">“Tuz getirin bana” dedi ebe, komşu kadınlara.</st></p>
			<p><st c="17236">Kar da kullanabilirdi – eğer dışarıda yeterince taze kar birikmiş olsaydı. </st><st c="17312">Geçmişte bir sürü yeni doğmuş bebeği tertemiz kar yığınlarının içine daldırıp, sonra da tam doğru zamanda çekip çıkarmışlığı vardı. </st><st c="17444">Soğuğun şoku ciğerlerini açar, kanlarının akışını hızlandırır, bağışıklıklarını güçlendirirdi. </st><st c="17539">Bu bebeklerin istisnasız hepsi büyüyüp güçlü birer yetişkin olmuşlardı.</st></p>
			<p><st c="17610">Kısa süre sonra plastik bir leğen ve bir torba kayatuzuyla geldi komşular. </st><st c="17686">Ebe Nine bebeği dikkatlice leğenin ortasına koyup, tenini tuz taneleriyle ovmaya başladı. </st><st c="17776">Bebek şu anda melekler gibi kokuyordu ama tuzlanınca bu koku kaybolacaktı. </st><st c="17851">Şayet onlar gibi kokmazsa melekler de onu serbest bırakmak zorunda kalırlardı. </st></p>
			<p><st c="17930">Dışarıda, kavak ağacının üst dallarında bir kuş şakıdı; bir alakarga olmalıydı sesine bakılırsa. </st><st c="18027">Tek bir kırlangıç güneşe doğru uçtu. </st><st c="18064">Rüzgâr, çayırlar, her şey kendi dilinde konuşuyordu adeta. </st><st c="18123">Her şey ses çıkarıyordu. </st><st c="18148">Şu bebek dışında. </st></p>
			<p><st c="18166">“Belki de dilsizdir?” dedi Binnaz.</st></p>
			<p><st c="18200">Ebe Nine kaşlarını kaldırdı. </st><st c="18230">“Sabırlı ol.”</st></p>
			<p><st c="18243">Sanki işaret verilmiş gibi birden öksürmeye başladı bebek. </st><st c="18303">Gırtlağından bir ses geldi. </st><st c="18331">Biraz tuz yutmuş olmalıydı, keskin ve beklenmedik gelmişti muhtemelen tuzun tadı. </st><st c="18413">Kıpkırmızı kesildi suratı. </st><st c="18440">Dudaklarını şapırdatmaya ve yüzünü buruşturmaya başladı ama sanki hâlâ ağlamayı reddediyordu. </st><st c="18534">Ne kadar inatçıydı. </st><st c="18554">Tehlikeli bir asilik vardı ruhunda. </st><st c="18590">Sadece tuzla ovalamak yeterli olmayacaktı. </st><st c="18633">O anda bir karara vardı Ebe Nine.</st></p>
			<p><st c="18666">“Daha tuz getirin bana.”</st></p>
			<p><st c="18691">Evde kayatuzu kalmamıştı, onun yerine sofra tuzuyla idare etmeleri gerekti. </st><st c="18768">Ebe Nine tuz yığınının içinde bir minik çukur açtı. </st><st c="18820">Bebeği çukurun içine yerleştirdi ve onu beyaz kristallerle tamamen kapladı. </st><st c="18896">Önce vücudunu, sonra da başını. </st></p>
			<p><st c="18928">“Ya boğulursa?” dedi Binnaz.</st></p>
			<p><st c="18956">“Merak etme, bebekler nefeslerini bizden daha uzun tutabilirler.”</st></p>
			<p><st c="19022">“Peki ne zaman çıkaracağını nereden biliyorsun?”</st></p>
			<p><st c="19071">“Şşş, dinle” dedi yaşlı kadın, parmağını çatlak dudaklarına götürerek.</st></p>
			<p><st c="19142">Bu arada bebek, tuzdan örtünün altında gözlerini açtı ve hiçliğe baktı. </st><st c="19215">Kendisini yapayalnız hissetti orada ama aldırmadı, ne de olsa yalnızlığa alışkındı. </st><st c="19299">Aylardır yaptığı gibi büzüşüp dertop oldu.</st></p>
			<p><st c="19341">“Sevdim ben burayı; bir daha çıkmam yukarı” diye mırıldandı zihni.</st></p>
			<p><st c="19408">“Aptallık etme” diye itiraz etti yüreği. </st><st c="19450">“Hiçbir şey olmayan bir yerde neden kalınır ki? </st><st c="19498">Çok sıkıcı burası.”</st></p>
			<p><span><st c="19517">“</st></span><st c="19519">Tam tersine. </st><st c="19532">Hiçbir şey olmayan bir yer neden bırakılır ki?” diye karşılık verdi zihin. </st><st c="19607">“Gayet güvenli. </st><st c="19623">Hemencecik alıştım buraya.”</st></p>
			<p><st c="19650">Zihniyle yüreğinin kavgası karşısında şaşkınlığa düşen bebek durup bekledi. </st><st c="19727">Bir tam dakika daha geçti. </st></p>
			<p><st c="19754">“Velev ki alıştın... </st><st c="19775">neye yarar? </st><st c="19787">Güvenli de olsa, insan bir yere ait değilse eninde sonunda terk etmeli orayı” diye karşılık verdi yüreği. </st><st c="19893">Ve dedi ki: </st><span><st c="19905">Bazen en alışkın hissettiğin yer aslında en az ait olduğun yerdir. </st></span></p>
			<p><st c="19972">Böyle böyle saniyeler geçti. </st><st c="20001">Sonunda bir karara vardı bebek. </st><st c="20033">Yüreğinin –ileride başına daha çok işler açacak olan yüreğinin– sesini dinleyecekti. </st><st c="20118">Bütün tehlikelerine, bilinmezliklerine rağmen çıkıp dünyayı keşfedecekti. </st><st c="20192">Hazırdı. </st><st c="20201">Hevesle ağzını açtı, ses çıkarmaya çalıştı ama neredeyse anında tuzlar boğazına doldu, burnunu tıkadı. </st></p>
			<p><st c="20304">Aynı anda Ebe Nine seri ve becerikli hareketlerle ellerini leğene daldırdı ve bebeği çekip çıkardı. </st><st c="20404">Yüksek perdeden, korku ve panik ve dehşet dolu bir ağlama sesi odayı doldurdu. </st><st c="20483">Nihayet bebek dünyaya giriş yapmıştı. </st><st c="20521">Dört kadın da gülümsedi; rahatlamışlardı.</st></p>
			<p><st c="20562">“Aferin sana kızım” dedi Ebe Nine. </st><st c="20598">“Neden bekledin bakayım o kadar? </st><st c="20631">Ağla canım! </st><st c="20643">Hiç utanma gözyaşlarından. </st><st c="20670">Ağla ki yaşadığını anlayasın.”</st></p>
			<p><st c="20700">Yaşlı kadın bebeği bir örtüye sarıp bir kez daha kokladı. </st><st c="20759">O baştan çıkarıcı, efsunkâr, öteki dünyaya ait koku uçup gitmiş, ardında yalnızca hafif bir iz bırakmıştı. </st><st c="20866">Zamanla o da silinip gidecekti. </st><st c="20898">Gerçi yaşları ilerlemiş olduğu halde hâlâ üzerlerinde cennet kokusu esintisi taşıyan birkaç kişi tanıyordu. </st><st c="21006">Ama bu bilgiyi paylaşmaya gerek görmedi. </st><st c="21047">Parmaklarının ucunda yükselerek bebeği yatağa, annesinin yanına bıraktı.</st></p>
			<p><st c="21119">Binnaz’ın yüzüne kocaman bir gülümseme yayıldı, yüreği pır pır ediyordu. </st><st c="21193">İpeksi kumaşın üzerinden kızının el ve ayak parmaklarına dokundu – nasıl da mükemmel ve güzel ve korkutucu derecede kırılgandılar. </st><st c="21324">Sanki avucunda kutsal su taşırmış gibi, bebeğin yumuşacık saç buklelerini ellerinin arasında tuttu. </st><st c="21424">Bir an için mutlu, doygun hissetti kendisini. </st></p>
			<p><st c="21470">“Gamzesi yok güzel kızımın” dedi ve kendi kendine kıkırdadı.</st></p>
			<p><st c="21530">“Kocanı çağıralım mı?” diye sordu komşulardan biri. </st></p>
			<p><st c="21583">Söylenmemiş imalarla yüklü bir cümleydi bu da. </st><st c="21630">Suzan bebeğin doğduğunu haber vermiş olmalıydı şimdiye, neden koşa koşa gelmemişti Harun? </st><st c="21720">Besbelli ilk karısıyla konuşup onun kaygılarını yatıştırmak için ağırdan alıyordu. </st><st c="21803">Önceliği ona vermişti. </st></p>
			<p><st c="21826">Bir gölge dolaştı Binnaz’ın yüzünde. </st><st c="21863">“Evet, çağırın.”</st></p>
			<p><st c="21879">Gerek kalmadı. </st><st c="21895">Bir iki saniye sonra Harun içeriye girdi. </st><st c="21937">Kamburu hafiften çıkmış, omuzları biraz düşükçeydi. </st><st c="21989">Ona dağınık bir düşünür havası veren kırlaşmış gür saçları, otoriter bir burnu, tertemiz tıraşlı genişçe bir yüzü vardı; aşağı sarkık koyu kahve gözleri gururla parlıyordu. </st><st c="22162">Gülümseyerek yatağa yaklaştı. </st><st c="22192">Bebeğe, ikinci karısına, ebeye, ilk karısına ve sonunda da yukarı, tavana, göremediği yedi kat semaya doğru baktı.</st></p>
			<p><st c="22306">“Allahım, sana şükürler olsun. </st><st c="22338">Dualarımı kabul ettin.”</st></p>
			<p><st c="22361">“Kız oldu” dedi Binnaz alçak sesle, belki kocası henüz farkında değildir diye.</st></p>
			<p><st c="22440">“Biliyorum. </st><st c="22453">Bir sonraki de oğlan olur. </st><st c="22480">Adını Tarkan koyarız.” İşaretparmağını bebeğin alnında gezdirdi, defalarca dokunulmuş bir muskanın yüzeyi kadar yumuşak ve sıcaktı teni bebeğin. </st></p>
			<p><st c="22625">“Sağlığı yerinde ya, önemli olan o. </st><st c="22661">Dua ettim hep. </st><st c="22676">Yaradan’a dedim ki, eğer bu bebenin yaşamasına izin verirsen bir daha zinhar içmeyeceğim. </st><st c="22766">Tek damla alkol bile koymam ağzıma! </st><st c="22802">Allah yakarışımı duydu, merhametlidir benim Rabbim, affedicidir. </st><st c="22867">Bu bebek benim değil; senin de değil. </st><st c="22905">Adanmış çocuk bu.”</st></p>
			<p><st c="22923">Binnaz, yüzünde bir an belirip kaybolan bir şaşkınlık ifadesiyle baktı kocasına. </st><st c="23005">O anda, tıpkı tuzağa düştüğünü –yazık ki çok geç– hisseden yırtıcı bir hayvan gibi kötü bir his doğdu içine. </st><st c="23114">Girişte dikilen Suzan’a baktı. </st><st c="23145">Kadının dudakları o kadar sıkıca büzülmüştü ki neredeyse bembeyaz olmuşlardı; ayağını sabırsızca yere vurması dışında sessiz ve hareketsizdi. </st><st c="23287">Tavrındaki bir şeylerden heyecanlı, hatta sevinçli olduğu anlaşılıyordu.</st></p>
			<p><st c="23359">“Allah’a ait bu yavru, bize değil” diyordu şimdi Harun. </st></p>
			<p><st c="23416">“Bütün yavrular gibi” diye mırıldandı Ebe Nine.</st></p>
			<p><st c="23463">Yapılan yoruma kulak asmayan Harun genç karısının elini tuttu ve gözlerinin tam içine baktı. </st><st c="23557">“Bebeği Suzan’a vereceğiz. </st><st c="23584">Tamam mı?”</st></p>
			<p><st c="23594">“Ne? </st><st c="23600">Nasıl? </st><st c="23607">Ne diyorsun bey?” dedi Binnaz bir hırıltıyla; sesi, bir başkasınınmış gibi, yabancı ve uzak geldi kendi kulağına. </st></p>
			<p><st c="23721">“Bırak Suzan büyütsün. </st><st c="23744">Mükemmelen bakar bu yavruya, merak etme. </st><st c="23785">Senle ben daha başka çocuklar yaparız nasıl olsa.”</st></p>
			<p><st c="23835">“O nasıl laf! </st><st c="23850">Hayır!” </st></p>
			<p><st c="23858">“Başka çocuk istemiyor musun?”</st></p>
			<p><st c="23888">“O kadına vermem kızımı.”</st></p>
			<p><st c="23914">Harun derin bir soluk alıp, ağır ağır bıraktı. </st><st c="23962">“Bencillik etme. </st><st c="23979">Allah’ın gücüne gider valla. </st><st c="24008">Sana bu bebeği O verdi, değil mi? </st><st c="24042">Şükret, bak sana her zaman diyorum. </st><st c="24078">Nankörlük etme. </st><st c="24094">Yarı aç yarı tok geziyordun bu eve geldiğinde.”</st></p>
			<p><st c="24141">Binnaz başını iki yana salladı. </st><st c="24174">Durduramadı bedenini, titriyordu. </st><st c="24208">Harun öne doğru eğilip, ikinci karısını omuzlarından tuttu ve kendisine doğru çekti. </st><st c="24293">Ancak o zaman durdu Binnaz, buzdan bir heykel gibi hareketsizdi. </st><st c="24358">Gözlerindeki ışık sönmüştü. </st></p>
			<p><st c="24386">“Bu kadar büyütecek ne var? </st><st c="24414">Mantıklı düşünmüyorsun hanım. </st><st c="24444">Hepimiz aynı evin içindeyiz. </st><st c="24473">Kızını her gün göreceksin. </st><st c="24500">Bir yere gittiği yok ki, Allah aşkına.”</st></p>
			<p><st c="24539">Eğer Harun bu sözleri teselli olsun diye söylediyse, yanılmıştı. </st><st c="24605">Bağrını paralayan acıyı bastırmaya çabalayan Binnaz dudaklarını öyle sert ısırdı ki kanattı. </st><st c="24698">Yüzünü avuç içleriyle kapattı. </st></p>
			<p><st c="24729">“Peki kızım kime ‘ana’ diyecek?” </st></p>
			<p><st c="24762">“Yahu takıldığın şeye bak. </st><st c="24789">Ne fark eder? </st><st c="24803">Suzan annesi olur. </st><st c="24822">Sen de teyzesi olursun. </st><st c="24846">Büyüdüğü zaman söyleriz ona hakikati, şimdi küçükken kafasını karıştırmaya gerek yok. </st><st c="24932">Başka çocuklarımız da olunca hepsi et ve tırnak kardeş olacaklar nasılsa. </st><st c="25006">Evin altını üstüne getirecekler, bak göreceksin. </st><st c="25055">Hangisi kimin, sen bile bilemeyeceksin. </st><st c="25095">Hep beraber koskoca bir aile olacağız.” </st></p>
			<p><st c="25135">“Kim meme verecek peki bebeğe?” diye sordu Ebe Nine. </st><st c="25188">“Annesi mi, teyzesi mi?”</st></p>
			<p><st c="25212">Harun şöyle bir ters bakış attı ebeye, bedenindeki tüm kaslar yay gibi gerilmişti. </st><st c="25296">Hürmet ediyordu yaşlı kadına ama onun imalarını, dokundurmalarını çekecek hali yoktu. </st><st c="25382">Elini cebine daldırdı ve karmakarışık bir sürü şey çıkardı: içine bir çakmak sıkıştırılmış, azalmış bir sigara paketi, buruşmuş banknotlar, tadilat yaptığı giysileri işaretlemek için kullandığı bir tebeşir, mide rahatsızlığı için bir hap. </st><st c="25621">Parayı ebeye uzattı. </st><st c="25642">“Al bu senin – sağ olasın Ebe Hatun” dedi. </st></p>
			<p><st c="25685">Ağzını açmadan parayı aldı kadın. </st><st c="25719">Aile meselelerine karışmamakta fayda gören ürkek tırsak insanlardan değildi. </st><st c="25796">Ama şu anda yapabileceği bir şey yoktu, onun da pekâlâ farkındaydı. </st><st c="25864">“Gideyim ben artık” dedi isteksizce. </st></p>
			<p><st c="25901">Ebeyle komşular eşyalarını toparlayıp kana bulanmış çarşaflarla havluları ortadan kaldırırlarken sessizlik sanki su olup bütün odayı doldurdu ve her köşeye sızdı.</st></p>
			<p><img src="image/1fish.png" alt="" /></p>
			<p><st c="26063">“Biz gidiyoruz” dedi Ebe Nine, durgun ve düşünceli bir kararlılıkla. </st><st c="26133">İki komşu iki yanında duruyordu çekingen çekingen. </st><st c="26184">“Bebenin eşini kırmızı bir gül ağacının dibine gömelim. </st><st c="26240">Ve bunu da...” Bebeğin göbek bağını işaret etti kemikli parmağıyla. </st><st c="26308">“Düşünce okulun damına atarız isterseniz. </st><st c="26350">Büyüyünce öğretmen olur kızınız. </st><st c="26383">Ya da hastaneye de götürebiliriz. </st><st c="26417">Hemşire olur, hatta belki de doktor.”</st></p>
			<p><st c="26454">Harun seçenekleri düşündü. </st><st c="26482">“Okul olsun.”</st></p>
			<p><st c="26495">Kadınlar gittikten sonra, Binnaz kocasına bakmamak için başını komodinin üstündeki elmaya doğru çevirdi. </st><st c="26601">Çürüyordu elma içten içe; sessiz, sakin bir bozulma, en yavaşından. </st><st c="26669">Kararan rengi, onları evlendiren imamın çoraplarını hatırlattı Binnaz’a. </st><st c="26742">Nikâhtan sonra kocası ve konuklar yan odadaki ziyafet sofrasında eğlenirken, kendisinin, yüzünde pırıltılı bir duvakla, nasıl bu yatağın üstünde bir başına oturup beklediğini anımsadı. </st><st c="26927">Annesi düğün gecesi olabilecekler konusunda hiçbir şey anlatmamıştı Binnaz’a ama daha yaşlı –ve daha halden anlayan– bir teyze dilinin altına koyması için bir hap vermişti gizlice. </st><span><st c="27108">Al bunu, bir şeycik hissetmezsin. </st><st c="27142">Sen daha ne olduğunu bile anlamadan olup bitiverir</st></span><st c="27192">. </st></p>
			<p><st c="27194">Günün karmaşası içinde hapı kaybetmişti Binnaz ama zaten muhtemelen ilaç filan değil, basit bir pastildi. </st><st c="27300">İçi rahat etsin diye eline tutuşturmuşlardı. </st><st c="27345">Daha önce hiç çıplak bir adam görmemişti hayatında, hatta resmini bile görmemişti ve her ne kadar küçük erkek kardeşlerini sık sık yıkamışlığı olsa da yetişkin erkek bedeninin başka tür bir beden olacağını tahmin ediyordu. </st><st c="27568">Kocasının odaya gelmesini bekledikçe kaygısı daha çok artmıştı. </st><st c="27632">Harun’un ayak seslerini duyduğu anda gözleri kararmış, yere yığılmıştı. </st><st c="27704">Gözlerini açtığında karşısında telaşla bileklerini ovalayan, alnını ıslatan, ayaklarına masaj yapan komşu kadınları bulmuştu. </st><st c="27830">Havada kolonyayla sirke karışımı keskin bir koku ve bir kayganlaştırıcı tüpünden geldiğini daha sonra anlayacağı, tanımadığı, nahoş, başka bir koku vardı. </st></p>
			<p><st c="27985">Daha sonra, ikisi yalnız kaldıklarında, Harun ona bir kolye takmıştı. </st><st c="28055">Bir üçü-bir-yerde – altınların her biri Binnaz’ın bu haneye getirdiği erdemlerden birini simgeliyordu: gençlik, munislik, doğurganlık. </st><st c="28190">Binnaz’ın ne kadar gergin olduğunu fark eden Harun ilk başta yumuşak konuşmuştu, karanlığa karışıp dağılan sesiyle. </st><st c="28306">Sevecendi ama bir yandan da kapının dışında bekleyen insanlar olduğunun fena halde bilincindeydi. </st><st c="28404">Belki de bir daha bayılır korkusuyla, çabucak soydu Binnaz’ı. </st><st c="28466">“Yat yatağa” dedi. </st></p>
			<p><st c="28485">Gözlerini kapadı Binnaz. </st><st c="28510">Başından sonuna zaten hiç açmadı. </st><st c="28544">Alnında boncuk boncuk ter damlaları vardı. </st><st c="28587">Saymaya başladı – </st><span><st c="28605">Bir, iki, üç... </st><st c="28621">on beş, on altı, on yedi</st></span><st c="28645">... </st></p>
			<p><st c="28649">Harun, “Kes şu saçmalığı!” dedikten sonra bile Binnaz saymaya devam etti.</st></p>
			<p><st c="28722">Lakin Binnaz’ın okuma yazması yoktu ve on dokuzdan öteye sayamıyordu. </st><st c="28793">Son sayıya –o geçilmez sınıra– her vardığında bir soluk alıp, baştan başlıyordu. </st><st c="28874">Hiç bitmeyecekmiş gibi gelen on dokuzlardan sonra Harun yataktan kalkıp dışarı çıktı, kapıyı da açık bırakmıştı. </st><st c="28987">Sonra Suzan içeri dalmış ve Binnaz’ın çıplaklığına ya da havada asılı olan ter ve seks kokularına aldırmadan ışıkları yakmıştı. </st><st c="29115">İlk eş, yatak çarşafını çekip almış, incelemiş ve besbelli tatmin olmuş vaziyette, tek kelime bile etmeden çıkıp gitmişti. </st><st c="29238">Binnaz, akşamın geri kalanını, bir kar serpintisi gibi omuzlarına çöken incecik bir keder katmanı altında, tek başına geçirmişti. </st></p>
			<p><st c="29368">Şimdi, seneler sonra, bütün bunları hatırlarken tuhaf bir ses çıktı dudaklarından. </st><st c="29451">Acıyla dolu bir ses.</st></p>
			<p><st c="29471">“Hadi ama” dedi Harun. </st><st c="29495">“O kadar da felaket bir şey demedik sana. </st><st c="29537">Hepimiz aynı evdeyiz...”</st></p>
			<p><st c="29561">“Onun fikriydi bu, değil mi?” diyerek sözünü kesti Binnaz – daha önce hiç yapmadığı bir şeydi bu. </st><st c="29660">“Şimdi mi düşündü bunu cadı? </st><st c="29689">Yoksa ikiniz aylardır planlıyor muydunuz? </st><st c="29731">Benden gizli kapılar ardında.”</st></p>
			<p><st c="29761">Harun afallayarak baktı genç karısına. </st><st c="29801">Binnaz’ın söylediklerinden ziyade ses tonuydu sanki onu şaşırtan. </st><st c="29867">Sağ eliyle sol elinin üstündeki tüyleri okşadı; gözleri donuklaşmış, dikkati dağılmıştı. </st><st c="29956">“Bak dinle. </st><st c="29968">Daha gençsin. </st><st c="29982">Suzan yaşlandı artık garibim, kocadı baksana. </st><st c="30028">Asla kendi çocuğu olmayacak. </st><st c="30057">Sen daha bir düzine çocuk doğuracaksın, anlamıyor musun? </st><st c="30114">Ne olur ona bir hediye versen.”</st></p>
			<p><st c="30145">“Peki ya ben? </st><st c="30160">Bana kim hediye veriyor bu dünyada?”</st></p>
			<p><st c="30196">“Allah tabii ki. </st><st c="30214">Verdi bile, görmüyor musun? </st><st c="30242">Minnet etmeyi bil biraz. </st><st c="30267">Nankörleşme kadın.”</st></p>
			<p><st c="30286">“Minnet mi? </st><st c="30299">Bunun için mi?” Elini savurdu usulca Binnaz.</st></p>
			<p><st c="30343">“Yorgunsun” dedi Harun gözlerini kaçırarak.</st></p>
			<p><st c="30387">Binnaz ağlamaya başladı. </st><st c="30413">Öfke ya da keder gözyaşları değildi bunlar. </st><st c="30457">Teslimiyetle, yenilgiyle gelen gözyaşlarıydı. </st><st c="30503">Ciğerlerindeki hava kurşun gibi ağırlaşmıştı. </st><st c="30549">Bu eve vardığında daha çocuktu, şimdiyse kendi çocuğu olmuştu ama onu yetiştirmesine ve onunla birlikte büyümesine izin verilmiyordu. </st><st c="30683">Kollarını dizlerine doladı ve bir daha uzun zaman konuşmadı. </st><st c="30744">Böylece konu, o an ve oracıkta, kapanmış oldu – ama aslında hayatlarının orta yerinde asla iyileşmeyen bir yara gibi hep açık kalacaktı.</st></p>
			<p><img src="image/1fish.png" alt="" /></p>
			<p><st c="30880">Pencerenin dışında, arabasını iterek sokaktan geçmekte olan bir satıcı boğazını temizleyip kayısılarına övgüler düzmeye başladı: “Sulu sulu, şeker şerbet, baldan tatlı kayısılar!” Evin içinde, “Ne tuhaf” diye düşündü Binnaz, tatlı kayısıların değil buz gibi rüzgârların mevsimiydi bu. </st><st c="31166">Sanki satıcının farkında bile olmadığı ayaz ve soğuk, duvarların içinden geçip onu bulmuş gibi ürperdi. </st><st c="31270">Gözlerini kapattıysa da karanlık işe yaramadı. </st><st c="31317">Tehditkâr piramitler şeklinde üst üste dizilmiş kartopları gördü. </st><st c="31383">Şimdi de başına yağıyorlardı, içlerinde çakıl taşları saklıydı. </st><st c="31447">Sert ve ıslaktılar. </st><st c="31467">Kartoplarından biri burnuna çarptı ve ardından başkaları geldi uçarak; yoğun ve hızlıydılar. </st><st c="31560">Bir başkası altdudağına isabet etti, dudağı yarıldı. </st><st c="31613">Soluk soluğa gözlerini açtı. </st><st c="31642">Gerçek miydi gördükleri, yoksa sadece bir rüya mıydı bu? </st><st c="31699">Bir kâbus. </st><st c="31710">Çekinerek burnuna dokundu. </st><st c="31737">Kanıyordu. </st><st c="31748">Çenesinden aşağıya da kan sızıyordu. </st><st c="31785">“Ne tuhaf” diye düşündü Binnaz bir kez daha. </st><st c="31830">Başka kimse göremiyor muydu canının nasıl da beter yandığını? </st><st c="31892">Ve eğer başkaları kederini göremiyorsa, bu hüzün ve kederin görünmez olduğu anlamına mı geliyordu yoksa insanların, birbirlerinin hislerine kör ve kayıtsız olduğuna mı? </st><st c="32061">Şakaklarını ovdu usulca. </st><st c="32086">Beyninin içinde durduramadığı binlerce ses yankılandı. </st></p>
			<p><st c="32141">Ağır depresyon ve paranoyayla ilk karşılaşması değildi bu Binnaz’ın, ama akıl sağlığından şüphe ettiği en canlı anısı bu olacaktı. </st><st c="32272">Yıllar sonra bile, aklının ne zaman, karanlıkta pencereden dışarı sıvışan bir hırsız gibi kaçıp gittiğini merak etse, bu anı anımsayacaktı. </st><st c="32412">Bundan sonra Binnaz bir daha asla tam olarak toparlanamayacak, ne hayata, ne diğerlerine, ne de gençliğine ayak uyduracaktı.</st></p>
			<p><img src="image/1fish.png" alt="" /></p>
			<p><st c="32536">Aynı öğleden sonra, Harun kızını havaya kaldırıp kıbleye döndü ve bebeğin sağ kulağına ezan okudu.</st></p>
			<p><st c="32635">“Sen, kızım, bu çatının altında doğacak daha nice çocuğun ilki olacaksın, Allah’ın izniyle; gece gibi kara gözlüm, adını Leyla koyuyorum. </st><st c="32774">Ama öyle herhangi bir Leyla değil. </st><st c="32809">Sana rahmetli anacığımın adlarını da vereceğim. </st><st c="32857">Muhterem bir kadındı senin ninen; dini bütün insandı, ki eminim sen de bir gün öyle olacaksın. </st><st c="32952">Adın Afife olacak – </st><span><st c="32972">iffetli, lekesiz</st></span><st c="32988">. Ve Kâmile olacak – </st><span><st c="33009">mükemmel.</st></span><st c="33018"> Ağırbaşlı, saygın, su gibi saf olacaksın...”</st></p>
			<p><st c="33063">Harun durakladı, her suyun saf olmadığını düşündü birden. </st><st c="33122">Netleştirmek istercesine ekledi peşi sıra: “Kaynak suyu – temiz, duru, kirletilmemiş... </st><st c="33210">Van’daki bütün anneler çocuklarını, ‘Neden sen de Leyla gibi olamıyorsun?’ diye azarlayacaklar. </st><st c="33306">Ve kocalar da karılarına, ‘Neden sen de Leyla gibi bir kız doğuramadın?’ diyecekler.”</st></p>
			<p><st c="33391">Bu arada bebek yumruğunu ağzına sokuşturmaya çalışıp duruyordu; her başarısızlığında dudakları bir kez daha bükülüp, yüzü buruşuyordu.</st></p>
			<p><st c="33526">“İftihar edeceğiz seninle” diye devam etti Harun. </st><st c="33577">“Dinine bağlı, milletine bağlı, ananelerine bağlı.... </st><st c="33631">babasına bağlı kızım benim.”</st></p>
			<p><st c="33659">Yumruğunu hâlâ ağzına sokamayan bebek bu arada kıpkırmızı oldu. </st><st c="33724">Sanki baştaki sessizliğinin acısını çıkarmak istermiş gibi bir feryat kopardı. </st><st c="33803">Bebek alelacele Binnaz’a teslim edildi ve o da bir an bile tereddüt etmeden emzirmeye başladı kızını; incecik bir sızı, tıpkı göklerde dönüp duran bir alıcı kuş gibi, halkalar çizdi meme uçlarının etrafında. </st></p>
			<p><st c="34011">Daha sonra, bebecik uyuduğunda, kenarda sabırla beklemekte olan Suzan, gürültü yapmamaya dikkat ederek yatağa yaklaştı. </st><st c="34131">Göz temasından kaçınarak bebeği annesinden aldı. </st></p>
			<p><st c="34180">“Ağlayınca geri getiririm” dedi. </st><st c="34213">Yutkundu. </st><st c="34223">“Merak etme. </st><st c="34236">İyi bakarım, incitmem, güzel yetiştiririm.”</st></p>
			<p><st c="34279">Binnaz hiçbir şey demedi. </st><st c="34306">Yüzü eski bir porselen tabak gibi solgun ve yıpranmıştı. </st><st c="34363">Soluklarının hafif ama belirgin sesi dışında hiç ses çıkarmıyordu. </st><st c="34430">Rahmi, bedeni, zihni, bu koca ev... </st><st c="34466">hatta birçok kalbi kırık âşığın boğulduğu rivayet edilen kadim Van Gölü... </st><st c="34541">sanki her şey boşalmış, kurumuştu. </st><st c="34576">Uçlarından süt derecikleri sızan, şişmiş, ağrılı memeleri hariç her şey.</st></p>
			<p><st c="34648">Odada kocasıyla baş başa kalan Binnaz onun konuşmasını bekledi. </st><st c="34713">Bir özürden ziyade, uğradığı haksızlığın ve bunun ona vereceği büyük acının teslim edilmesiydi duymak istediği. </st><st c="34825">Ama Harun hiçbir şey demedi. </st><st c="34854">Ve böylece, 6 Ocak 1947 günü “Doğunun İncisi” Van’da, bir koca ve iki karıdan mütevellit bir aileye doğan kız bebeğe Leyla Afife Kâmile adı verildi. </st><st c="35003">Ne kadar kendinden emin isimlerdi bunlar; nasıl da şaşaalı ve kallavi ve kati. </st><st c="35082">Doğrusu çok da isabetsizdiler, sonradan anlaşılacağı üzere. </st><st c="35142">Zira her ne kadar çocuğun geceyi gözlerinde taşıdığı, yani Leyla ismiyle müsemma olduğu doğru olsa da diğer isimlerin hiç de ona uygun olmadığı kısa süre sonra belli olacaktı. </st></p>
			<p><st c="35318">Bir kere, daha en başından kusursuz değildi. </st><st c="35363">Kusurları yeraltı nehirleri gibi akıp geçecekti hep hayatının içinden. </st><st c="35434">Saf ve temiz kalmak konusuna gelince, zaman gösterecekti ki bu da –elinde olmayan nedenlerden ötürü– ona has bir şey değildi.</st></p>
			<p><st c="35559">Leyla Afife Kâmile – erdemle dolu, meziyetten yana zengin. </st></p>
			<p><st c="35619">Oysa yıllar sonra, yapayalnız ve beş parasız ve kanadı kırık bir halde İstanbul’a geldikten; ilk kez denizi görüp o sınırsız maviliğin nasıl da ufka doğru uzanıp gittiğine hayretler ettikten; kıvırcık saçlarının nemli havada kabardığının farkına vardıktan; bir sabah, tanımadığı bir yatakta, daha önce hiç görmediği bir adamın yanında uyanıp göğsünde hissettiği ağırlık yüzünden bir daha hiç nefes alamayacağını zannettikten; içinde, her yağmurda tavandan akan suları toplasın diye yeşil plastik bir kova bulunan bir odada, günde on-on beş erkekle ilişkiye girmeye zorlandığı bir geneleve satıldıktan... </st><st c="36223">tüm bunlardan seneler sonra, beş kadim dostu ve bir ebedi aşkı ile çok sayıdaki müşterisi tarafından Leyla Afife Kâmile olarak bilinmeyecekti. </st><st c="36366">Onların gözünde sadece ve sadece Tekila Leyla idi. </st></p>
			<p><st c="36417">Nihayetinde, 1990 senesinde, öldürülüşünü haber yapan günlük gazeteler için bunların hiçbirinin bir önemi olmayacaktı. </st><st c="36536">Çoğu adını bile anmayıp yalnızca baş harfleriyle yetinecekti. </st><st c="36598">Hemen tüm haberlere aynı fotoğraf –lise günlerinden kalma, şimdiki haliyle alakası olmayan bir kare– eşlik edecekti. </st><st c="36715">Editörler daha yeni bir fotoğraf –hatta polis arşivlerinden alınmış bir sabıka fotoğrafı bile olabilirdi– seçebilirlerdi aslında ama Leyla’nın ağır makyajlı yüzü ve derin dekoltesinin milletimizin hassasiyetlerini incitebileceğinden endişelenmişlerdi muhtemelen. </st></p>
			<p><st c="36978">Ölümü 29 Kasım 1990 akşamı televizyonda da konu edilecekti. </st><st c="37038">Birleşmiş Milletler Güvenlik Konseyi’nin Irak’a askeri müdahaleye izin veren kararı üzerine uzun bir rapordan; Britanya’da Demir Leydi’nin istifasının artçı şoklarından; Batı Trakya’daki şiddet olaylarını ve Türk azınlığa ait dükkânların yağmalanmasını takiben Gümülcine’deki Türk konsolosu ile İstanbul’daki Yunan konsolosunun karşılıklı olarak sınır dışı edilmelerinden; iki Almanya’nın birleşmesini müteakip, Doğu Alman ve Batı Alman futbol takımlarının da tek takım haline getirilmesinden; evli kadınların çalışmak için kocalarının iznini alması gerektiğine dair Medeni Kanun hükmünün kaldırılmasından; ve ülke çapında yapılan ateşli protestolara karşın Türk Hava Yolları uçuşlarına getirilen sigara yasağından sonra gelecekti sırası. </st></p>
			<p><st c="37777">Programın sonlarına doğru, ekranın alt tarafından sarı renkli bir bant geçecekti: </st><span><st c="37859">Hayat kadını çöp kutusunda ölü bulundu: bir ay içinde dördüncü cinayet vakası. </st><st c="37938">İstanbul’un hayat kadınları arasında panik yayılıyor.</st></span></p>
		</div>
<div id="charCountTotal" value="37991"></div></body>
</html>
