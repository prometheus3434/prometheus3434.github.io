<?xml version="1.0" encoding="utf-8"?>
<html xmlns="http://www.w3.org/1999/xhtml">
  <head>
    <title>ON DAKİKA OTUZ SEKİZ SANİYE</title>
    <meta http-equiv="Content-Type" content="text/html; charset=utf-8" />
  

</head>
  <body id="x1-15" xml:lang="tr-TR">
		<div>
			<p id="_idParaDest-12"><st c="0">Yedi dakika</st></p>
			<p><st c="11">Birkaç dakikası daha kalmıştı şunun şurasında. </st><st c="59">Beyni mücadeleye devam ederken, yeni bir tat geldi Leyla’nın aklına: toprak tadı – kuru, çorak, acımtırak.</st></p>
			<p><st c="165">Sabotaj Sinan’dan gizlice ödünç aldığı </st><span><st c="205">Hayat</st></span><st c="210"> dergisinin eski bir sayısında, son moda bir mayo ve siyah stiletto ayakkabılar giymiş, plastik bir çemberi keyifle çeviren sarışın bir kadın görmüştü. </st><st c="362">Fotoğrafın altında şöyle yazıyordu: </st><span><st c="398">Denver’da, Amerikalı model Fay Shott incecik belinin etrafında hulahup çeviriyor</st></span><st c="478">. </st></p>
			<p><st c="480">Resim her iki çocuğun da ilgisini çekmişti – farklı nedenlerden ötürü. </st><st c="551">Sabotaj, bir insanın yemyeşil çimenlerin üstünde dikilmek için hangi akla hizmet topuklu ayakkabı ve mayo giymiş olabileceğini merak ediyordu. </st><st c="694">Oysa Leyla bunlarla ilgilenmiyordu. </st><st c="730">O çembere takılmıştı. </st></p>
			<p><st c="752">On yaşında olduğu yılın baharına gitmişti aklı. </st><st c="800">Annesiyle çarşıya giderken bir grup oğlanın yaşlı bir köylüyü kovaladığına tanık olmuştu. </st><st c="890">Adamı yakaladıklarında, bağırıp gülüşerek etrafına tebeşirle bir çember çizmişti çocuklar. </st><st c="981">Bu arada adam da hiçbir şey demeden, üzgün gözlerle bakmıştı onlara.</st></p>
			<p><st c="1049">“Yezidi o” demişti annesi, Leyla’nın şaşkınlığını görünce. </st><st c="1109">“Oradan kendi başına çıkamaz şimdi. </st><st c="1145">Birinin çemberi silmesi lazım ki çıkabilsin.”</st></p>
			<p><st c="1190">“E, yardım edelim o zaman adama.”</st></p>
			<p><st c="1224">Annesinin çehresinden hoşnutsuzluktan ziyade şaşkınlıkla dolu bir ifade geçmişti. </st><st c="1307">“Niye ki? </st><st c="1317">Beter olsun. </st><st c="1330">Yezidiler kötü insanlar.”</st></p>
			<p><st c="1355">“Nereden biliyorsun?”</st></p>
			<p><st c="1377">“Neyi nereden biliyorum?”</st></p>
			<p><st c="1403">“Kötü olduklarını?”</st></p>
			<p><st c="1423">Annesi elinden çekmişti Leyla’yı. </st><st c="1458">“Şeytan’a tapanlardan kime ne yarar gelir?” </st></p>
			<p><st c="1502">“Nereden biliyorsun?”</st></p>
			<p><st c="1523">“Tuhaf tuhaf sorular sorma. </st><st c="1552">Herkes bilir. </st><st c="1566">Lanetli onlar.”</st></p>
			<p><st c="1581">“Kim lanetlemiş?”</st></p>
			<p><st c="1599">“Allahuteala, anladın mı?”</st></p>
			<p><st c="1626">“Ama Allah yaratmadı mı onları da?”</st></p>
			<p><st c="1662">“Tabii ki O yarattı.”</st></p>
			<p><st c="1684">“Hem onları Yezidi yarattı, hem de Yezidi oldukları için lanetledi... </st><st c="1755">saçma.”</st></p>
			<p><st c="1762"> “E yeter artık! </st><st c="1779">Yürü!”</st></p>
			<p><st c="1785">Çarşıdan dönerken Leyla, yaşlı köylünün hâlâ orada olup olmadığını görmek için aynı sokaktan geçmek konusunda ısrar etmişti. </st><st c="1911">Neyse ki adam ortalarda görünmüyordu. </st><st c="1949">Belki bütün bu çember hikâyesi uydurmaydı ve kolayca çıkıp gitmişti Yezidi. </st><st c="2025">Belki de birilerinin gelip onu oradan kurtarmasını beklemek zorunda kalmıştı. </st><st c="2103">Şimdi, yıllar sonra, mecmuaya bakarken Amerikalı kadının belinin etrafındaki çemberi görünce o hadiseyi hatırlamıştı Leyla. </st><st c="2227">Nasıl oluyordu da bir insanı hapseden bir şekil, bir başkası için özgürlük ve mutluluğun sembolü olabiliyordu?</st></p>
			<p><st c="2337">“Şuna </st><span><st c="2344">çember</st></span><st c="2350"> demeyi bırak yahu” dedi Sabotaj Sinan, Leyla aklından geçenleri onunla paylaştığında. </st><st c="2437">“Bunun adı hulahup!” </st></p>
			<p><st c="2458">“Hu-la-hup?”</st></p>
			<p><st c="2470">“Aynen. </st><st c="2479">İstanbul’dan bir tane getirtmesini istedim annemden. </st><st c="2532">O kadar çok yalvardım ki sonunda iki tane ısmarladı: bir kendine, bir de sana. </st><st c="2611">Yeni geldiler.”</st></p>
			<p><st c="2626">“Bana mı?”</st></p>
			<p><st c="2637">“Aslında banaydı – ama ben kendiminkini sana vermek istiyorum! </st><st c="2701">Rengi turuncu.”</st></p>
			<p><st c="2716">“Sağ ol... </st><st c="2728">ama kabul edemem.”</st></p>
			<p><st c="2746">Sabotaj ısrarcıydı. </st><st c="2767">“Lütfen... </st><st c="2778">benden ufak bir armağan.”</st></p>
			<p><st c="2803">“Peki annene ne diyeceksin?”</st></p>
			<p><st c="2832">“Bir şey dememe gerek yok. </st><st c="2860">Seni ne kadar sevdiğimi biliyor.” Sabotaj durdu, yutkundu. </st><st c="2919">Boynundan yanaklarına kadar kızarmıştı bunu söylerken.</st></p>
			<p><st c="2973">Öylesine içtendi ki hali, daha fazla itiraz edemedi Leyla. </st><st c="3033">Babasının memnun olmayacağını bile bile razı oldu.</st></p>
			<p><img src="image/1fish.png" alt="" /></p>
			<p><st c="3083">Kimseye fark ettirmeden eve bir hulahup sokmak kolay iş değildi. </st><st c="3149">Ne çantasına sığıyordu ne de giysilerinin altına. </st><st c="3199">Birkaç günlüğüne bahçedeki yaprakların altına gömmeyi düşündü ama bu da iyi bir plan değildi. </st><st c="3293">Sonunda, içeride kimsenin olmadığı bir anı kollayarak, hulahupu mutfaktan yuvarlayıp geçirdi ve koşarak banyoya götürdü. </st><st c="3414">Kapıyı kapadı, derin bir soluk aldı. </st></p>
			<p><st c="3451">Orada, aynanın önünde tıpkı o Amerikalı modelin yaptığı gibi çevirmeyi denedi plastik çemberi. </st><st c="3546">Düşündüğünden daha zordu. </st><st c="3572">Çalışması gerekecekti. </st></p>
			<p><st c="3595">Aklındaki müzik kutusundan, Elvis Presley’den bir şarkı seçti. </st><st c="3658">Ona tamamen yabancı gelen bir dilde aşkını anlattığı bir şarkı. </st><span><st c="3722">Trit-me-nayz. </st><st c="3736">Don-kiz-me-vans-kiz-me-tvayz.</st></span><st c="3765"> İçinden dans etmek geldi. </st><st c="3792">Madem Elvis pembe ceketi ve sarı pantolonuyla –bu şehirde erkekler böyle renkler giymezdi asla– onun için ta Amerikalardan kalkıp gelmişti, reddetmek olmazdı. </st><st c="3951">Böylece başladı hayal etmeye. </st><st c="3981">Bir yandan bedenini kıvırarak, kollarını sallayarak, şarkı söylemeye. </st></p>
			<p><st c="4051">Lavabonun üstündeki dolabı açtı. </st><st c="4084">İçinde, annesiyle teyzesinin az sayıdaki tuvalet malzemesi duruyordu. </st><st c="4154">Orada, ilaç şişelerinin ve krem tüplerinin arasında bir hazine gizliydi: bir ruj. </st><st c="4236">Parlak kiraz rengi. </st><st c="4256">Dudaklarına ve yanaklarına cömertçe sürdü. </st><st c="4299">Aynadaki kız, adeta buzlu bir camın arkasından bakar gibi, sanki bir yabancının gözleriyle inceliyordu onu. </st><st c="4407">O yansımada, kısacık bir an için, gelecekteki halinden bir görüntü yakaladı. </st><st c="4484">Hem tanıdık hem yabancı bir suret. </st><st c="4519">Ondan çok daha yaşlı olan bu kadın mutlu muydu, anlamaya çalıştı. </st><st c="4585">Ama ne yazık ki imge, bir sabah yaprağının üstündeki çiy damlası gibi, arkasında iz bırakmadan buharlaşıp gitti. </st></p>
			<p><st c="4698">Bu arada teyzesi koridordaki yolluğu dövüyordu. </st><st c="4746">O bunu yapıyor olmasaydı asla yakalanmazdı Leyla. </st><st c="4796">Babasının ayak seslerini mutlaka duyardı. </st><st c="4838">Seneler sonra bile banyoda dans ederken yakalanmasından teyzesini sorumlu tutacaktı. </st></p>
			<p><st c="4923">Harun banyo kapısını açıp da Leyla’yı ayna önünde şarkı söyler, raks ederken bulunca öfkeden kıpkırmızı kesildi. </st><st c="5036">Bağırdı kızına.</st></p>
			<p><st c="5051">“Ne yaptığını sanıyorsun ha? </st><st c="5081">Ne bu hal? </st><st c="5092">Suratını boyamayı nerden öğrendin? </st><st c="5127">Kim öğretiyor sana bu halleri?”</st></p>
			<p><st c="5158">“Kimse” dedi Leyla, korkuyla bir adım geri attı. </st></p>
			<p><st c="5208">“Bu halkayı nereden buldun, söyle!”</st></p>
			<p><st c="5243">“Hediye.”</st></p>
			<p><st c="5253">“Kimden?”</st></p>
			<p><st c="5263">“Bir arkadaşımdan baba. </st><st c="5288">Kızma ne olur.”</st></p>
			<p><st c="5303">“Ulan nasıl kızmayayım. </st><st c="5328">Baksana şu haline, dudağında cart renkli ruj! </st><st c="5374">Bizim kızımız gitti bir yabancı geldi yerine. </st><st c="5420">Tanıyamıyorum seni artık. </st><st c="5446">Biz sana düzgün bir aile terbiyesi vermek için ne kadar uğraştık. </st><st c="5512">Böyle... </st><st c="5521">bir... </st><st c="5528">bir... </st><st c="5535">orospu gibi davrandığına inanamıyorum! </st><st c="5574">Öyle mi olmak istiyorsun?”</st></p>
			<p><st c="5600">Orospu... </st><st c="5611">Ne ağır bir laftı. </st><st c="5630">Babasının banyonun ortasına adeta bir taş gibi fırlatıp attığı kelimenin ağırlığını hissetti Leyla omuzlarında. </st><st c="5742">Bu kelimeyi ilk kez duyuyordu. </st><st c="5773">Son duyuşu olmayacaktı ne yazık ki. </st></p>
			<p><st c="5809">Babası hulahupu kaptığı gibi banyodan çıktı gitti. </st><st c="5860">O günden sonra çemberi bir daha görmedi Leyla; zaman zaman babasının onunla ne yaptığını merak etse de hiçbir zaman cesaret edip soramadı. </st><st c="5999">Çöpe mi atmıştı? </st><st c="6016">Birine mi vermişti? </st></p>
			<p><st c="6036">Böylece, çember –yaşlı bir Yezidi için esaretin, genç bir Amerikalı model için özgürlüğün sembolü olan o kadim ve evrensel geometrik şekil– Türkiye’nin doğusunda yaşamakta olan bir genç kız için kırık bir hatıraya dönüşecekti.</st></p>
			<p><img src="image/1fish.png" alt="" /></p>
			<p><st c="6262">Eylül 1963. </st><st c="6275">Babası, şeyhine bu konuyu uzun uzun danıştıktan sonra, artık iyice kontrolden çıkmak üzere olduğuna inandığı Leyla’nın evlenene dek evde oturmasına karar vermişti. </st><st c="6439">Leyla ne kadar yalvarıp yakarsa da, bin dereden bin su getirip itiraz etse de karar verilmişti bir kere. </st><st c="6544">Yeni dönemin başıydı daha ve mezuniyetine de aslında pek bir şey kalmamıştı ama yine de okuldan alınıyordu Leyla. </st><st c="6658">Daha fazla okumasına müsaade yoktu. </st></p>
			<p><st c="6694">Perşembe öğleden sonra, Leyla ile Sabotaj son kez beraber yürüdüler okuldan eve. </st><st c="6775">Oğlan, yüzünde ağır bir mağlubiyet ifadesi, elleri ceplerinde, birkaç adım geriden takip ediyordu Leyla’yı. </st><st c="6883">Yoluna çıkan çakıl taşlarını tekmeleyip duruyor, okul çantası omuzlarının üstünde sağa sola savruluyordu.</st></p>
			<p><st c="6988">Leyla’nın evine vardıklarında bahçe kapısının yanında durdular. </st><st c="7053">Bir an ikisi de konuşmadı. </st></p>
			<p><st c="7080">“Artık vedalaşmamız lazım” dedi Leyla. </st></p>
			<p><st c="7119">Yazın biraz kilo almıştı; yanakları hafifçe yuvarlaklaşmıştı.</st></p>
			<p><st c="7180">Sabotaj alnını ovuşturdu. </st><st c="7207">“Veda meda etmiyorum. </st><st c="7229">Annemden babanla konuşmasını isteyeceğim.”</st></p>
			<p><st c="7271">“Yapma lütfen. </st><st c="7287">Babamın hiç hoşuna gitmez böyle bir şey. </st><st c="7328">Çok kızar.”</st></p>
			<p><st c="7339">“Ama bir şey yapmamız gerek. </st><st c="7369">Seni böyle okuldan pat diye çekip almaya hakları yok.” Sesi çatladı bir an.</st></p>
			<p><st c="7444">Leyla yüzünü çevirdi, sevgili arkadaşının ağladığını görmeye dayanamıyordu. </st><st c="7521">Yeniden bir sessizlik çöktü aralarına. </st></p>
			<p><st c="7560">“Madem sen artık okula gitmiyorsun, o zaman ben de gitmem” dedi Sabotaj burnunu çekerek. </st></p>
			<p><st c="7649">“Saçmalama. </st><st c="7661">Hem lütfen annenle konuşma bu konuyu. </st><st c="7699">Babam pek sevmez anneni, biliyorsun. </st><st c="7736">Hiç anlaşamıyorlar zaten.”</st></p>
			<p><st c="7762">“Peki ben konuşsam babanla? </st><st c="7791">Olmaz mı?”</st></p>
			<p><st c="7801">Gülümsedi Leyla. </st><st c="7819">Çekingen ve ürkek arkadaşı için böyle bir teklifte bulunmanın ne kadar büyük bir irade gücü gerektirdiğini çok iyi biliyordu. </st><st c="7945">“Hiçbir şeyi değiştirmez, inan bana. </st><st c="7982">Daha da sinirlenir eminim. </st><st c="8009">Yine de teşekkür ederim... </st><st c="8036">Hakikaten, sen olmasaydın... </st><st c="8065">” Bir yumru gelip oturdu midesine. </st><st c="8100">Sanki onu sabahtan beri ayakta tutan azminden eser kalmamış gibi kendini fiziksel olarak hasta ve çökmüş hissetti bir an. </st><st c="8222">Ne zaman kendisini duygusal olarak köşeye sıkışmış hissetse hep yaptığı gibi, kaçmak istedi bir an evvel bulunduğu ortamdan, uzaklaşmak istedi.</st></p>
			<p><st c="8365">“Artık gitmeliyim. </st><st c="8385">Hoşça kal Sabotaj. </st><st c="8404">İyi bak kendine.”</st></p>
			<p><st c="8421">Arkadaşı başını iki yana salladı. </st><st c="8456">Bundan böyle birbirlerini kolay kolay görebileceklerini sanmıyordu. </st><st c="8524">Okul, karşı cinsten iki genç insanın sosyalleşebileceği tek mekândı. </st><st c="8593">Başkaca bir yer yoktu. </st></p>
			<p><st c="8616">“Bir yolunu buluruz” dedi Leyla, onun ne hissettiğini gayet iyi anlıyordu. </st><st c="8691">Yanağına hafif bir öpücük kondurdu. </st><st c="8727">“Hadi somurtma ama. </st><st c="8747">İyi ol sen. </st><st c="8759">Mutlu ol. </st><st c="8769">Hoşça kal!”</st></p>
			<p><st c="8780">Hiç ardına bakmadan hızla koşarak uzaklaştı. </st></p>
			<p><st c="8826">Son aylarda hızla boy atmış olan ve yeni cüssesine uyum sağlamakta zorlanan Sabotaj bir an öylece kalakaldı. </st><st c="8935">Sonra nedenini kendi de bilmeksizin ceplerini önce çakıllar, sonra daha iri taşlarla doldurmaya başladı. </st><st c="9040">Eklenen her taşla biraz daha ağırlaştı. </st><st c="9080">Batıyordu adeta. </st><st c="9097">Kimse görmese de dibe doğru çekiliyordu görünmez bir bataklıkta. </st><st c="9162">Öylesine derindi o an hissettiği acı. </st></p>
			<p><img src="image/1fish.png" alt="" /></p>
			<p><st c="9200">Bu arada Leyla da doğruca bahçeye gidip, bir vakitler teyzesi ile ikisinin ipek ve saten kumaş parçalarıyla süsledikleri elma ağacının altına oturmuştu. </st><span><st c="9353">Balerinler</st></span><st c="9363">. Üst dallarda ince bir kumaşın esintiyle uçuştuğunu görebiliyordu hâlâ. </st><st c="9436">Elini ılık toprağın üstüne koyup hiçbir şey düşünmemeye çalıştı. </st><st c="9501">Bir avuç toprak alıp ağzına attı ve mekanik hareketlerle ağır ağır çiğnemeye başladı. </st><st c="9587">Asidimsi bir tat yükseldi boğazında. </st></p>
			<p><st c="9624">Biraz daha toprak aldı, ağzına attı ve bu kez daha hızlı çiğnedi. </st></p>
			<p><img src="image/1fish.png" alt="" /></p>
			<p><st c="9690">Birkaç dakika sonra Leyla eve girdi. </st><st c="9727">Yoğurt yapmak için süt kaynatmakta olan teyzesinin onu dikkatle izlediğini fark etmeden okul çantasını mutfaktaki sandalyelerden birinin üstüne fırlattı.</st></p>
			<p><st c="9880">“Bir şey mi yedin sen?” diye sordu teyzesi aniden.</st></p>
			<p><st c="9931">Leyla ağzının köşelerini yokladı hemen. </st><st c="9972">Dilinin ucuyla dişlerinin arasına sıkışmış toprak tanelerine dokundu. </st></p>
			<p><st c="10042">“Gel bakayım buraya. </st><st c="10063">Aç ağzını.”</st></p>
			<p><st c="10074">Leyla söyleneni yapmak istemese de teyzesine karşı duramadı.</st></p>
			<p><st c="10135">Kadının gözleri önce kısıldı, sonra kocaman açıldı. </st><st c="10188">“Ne var ağzında Leyla? </st><st c="10211">Bu... </st><st c="10217">toprak mı bu?”</st></p>
			<p><st c="10231">Leyla bir şey demedi.</st></p>
			<p><st c="10253">“Toprak mı yiyorsun sen? </st><st c="10279">Hey Allahım, nerden çıktı bu şimdi? </st><st c="10315">İnsan niye yapar böyle bir şey?”</st></p>
			<p><st c="10347">Leyla ne diyeceğini bilemedi. </st><st c="10378">Daha önce kendisine sorduğu bir soru değildi bu. </st><st c="10427">Ama şimdi düşününce aklına bir şey geldi. </st><st c="10469">“Bir zamanlar bana köyündeki bir kadından bahsetmiştin, hatırlıyor musun? </st><st c="10543">Kum, kırık cam... </st><st c="10561">hatta çakıl taşı filan yiyormuş hani.”</st></p>
			<p><st c="10599">“Evet ama o zavallı köylü kadın hamileydi...” dedi teyzesi. </st><st c="10660">Ve durdu. </st><st c="10670">Sustu. </st><st c="10677">Ütülediği gömleklere, pantolonlara nasıl dikkatle bakıyorsa gözden kaçmış kırışık var mı diye, aynen öyle gözlerini kısıp baktı Leyla’ya.</st></p>
			<p><st c="10814">Leyla omuz silkti. </st><st c="10834">Yeni bir çeşit umursamazlık, daha önce deneyimlemediği bir uyuşukluk sarmıştı ruhunu; artık hiçbir şeyin pek önemi yokmuş gibi hissediyordu. </st><st c="10975">“O zaman belki ben de öyleyimdir. </st><st c="11009">O kadın gibi.”</st></p>
			<p><st c="11023">Aslına bakılırsa, hamileliğin tam olarak nasıl tespit edildiğine, ne zaman görünür hale geldiğine dair hiçbir fikri yoktu. </st><st c="11147">Yaşça büyük bir ablası ya da hiç kız arkadaşı olmamasının sonuçlarından biriydi bu. </st><st c="11231">Soracak kimsesi yoktu. </st><st c="11254">Eczacı Hanım’la konuşmayı düşünmüş, birkaç kere de konuyu açmaya çalışmıştı ama uygun anı yakaladığında bir türlü cesaretini toplayamamıştı.</st></p>
			<p><st c="11394">Teyzesinin beti benzi attı. </st><st c="11423">Yine de işi şakaya vurmayı tercih etti. </st><st c="11463">“Canımın içi, onun için evvela erkek nedir tanıman gerekiyor. </st><st c="11525">Anladın mı şapşal kız? </st><st c="11548">Öyle ağaca çiçeğe dokunarak hamile kalınmaz.”</st></p>
			<p><st c="11593">Belli belirsiz bir baş salladı Leyla. </st><st c="11632">Kendisine bir bardak su doldurdu, içmeden önce ağzını çalkaladı. </st><st c="11697">Elindeki bardağa bakarak alçak, duygusuz bir sesle konuştu: “Erkek nedir tanıdıysam ya.”</st></p>
			<p><st c="11785">Teyzesinin kaşları kalktı. </st><st c="11813">“Ne diyorsun sen?”</st></p>
			<p><st c="11831">“Amcam erkek sayılır herhalde, değil mi?” dedi Leyla, hâlâ bardakla konuşur gibiydi.</st></p>
			<p><st c="11916">Teyzesi durdu, donakaldı. </st><st c="11943">Çıt çıkmadı mutfakta, etrafta. </st><st c="11974">Bakır tencerede süt ağır ağır kabardı. </st></p>
			<p><st c="12013">Leyla ocağa doğru yürüdü ve tencereyi ateşten aldı.</st></p>
			<p><st c="12064">Ertesi gün babası onunla konuşmak istediğini söyledi. </st><st c="12119">Mutfakta, bir zamanlar Leyla’ya Arapça dualar öğretip insanları mezarlarında ziyaret eden melekleri anlattığı masanın kenarına oturmasını istedi. </st></p>
			<p><st c="12265">“Teyzen çok rahatsız edici bir şey anlattı bana...” Harun duraksadı.</st></p>
			<p><st c="12333">Leyla titreyen ellerini masanın altına saklayarak sessizce durdu.</st></p>
			<p><st c="12399">“Toprak yiyormuşsun. </st><st c="12421">Bir daha sakın yapma. </st><st c="12443">Kurtlanırsın ha, duyuyor musun beni?” Babasının çenesi hafifçe bir tarafa doğru çarpılmış, dişleri birbirine kenetlenmişti, sanki görünmeyen bir şey çiğniyor ama yutmakta zorlanıyor gibiydi. </st><st c="12634">“Ha bir de öyle ipe sapa gelmez şeyler de uydurma.”</st></p>
			<p><st c="12685">“Bir şey uydurmadım ben.”</st></p>
			<p><st c="12711">Pencereden vuran solgun, gri ışıkta her zamankinden daha yaşlı ve her nasılsa biraz da ufak tefek görünüyordu babası. </st><st c="12830">Gözlerini dikip dik dik baktı Leyla’ya. </st><st c="12870">“İnsan aklı zayıftır, güven olmaz. </st><st c="12905">Hele ki genç yaşta. </st><st c="12925">Bize oyunlar oynar. </st><st c="12945">Hadiseleri yanlış anlarız.”</st></p>
			<p><st c="12972">“İnanmıyorsan doktora götür beni.”</st></p>
			<p><st c="13007">Bir çaresizlik ifadesi gelip geçti Harun’un yüzünden ama hemen yerini sert bir ifadeye bıraktı. </st><st c="13104">“Doktor mu? </st><st c="13116">Bütün şehrin haberi olsun diye mi? </st><st c="13151">Asla. </st><st c="13157">Anlıyor musun? </st><st c="13172">Bu konuyu kimseyle konuşmak yok. </st><st c="13205">Hele ki yabancılarla katiyen! </st><st c="13235">Bana bırak sen. </st><st c="13251">Babana itimat et, yeter. </st><st c="13276">Ben halledeceğim.”</st></p>
			<p><st c="13294">Ve ardından, sanki daha önceden ezberlediği bir yanıtı tekrarlar gibi hızlıca ekledi: “Bu bir aile meselesi, kimseyi karıştırmayız. </st><st c="13427">Demek ki çözümünü aile içinde bulacağız.”</st></p>
			<p><img src="image/1fish.png" alt="" /></p>
			<p><st c="13468">İki gün sonra yeniden mutfak masasının etrafındaydılar. </st><st c="13525">Bu sefer, ellerinde buruşuk mendiller ve ağlamaktan kızarıp şişmiş gözleriyle annesi ve teyzesi de onlara katılmıştı. </st><st c="13643">Sabahleyin, iki kadın da Leyla’yı ne zaman aybaşı olduğuyla ilgili sorguya çekmişti. </st><st c="13728">İki aydır kanaması olmayan Leyla, bitkin ve kırık bir sesle, önceki sabah aniden kanamasının başladığını söylemişti onlara, yalnız bu seferki biraz tuhaftı: Fazla yoğun, fazla sancılıydı; her hareket ettiğinde sanki derinlerde bir yerine sivri bir iğne saplanıyor, soluğunu kesiyordu.</st></p>
			<p><st c="14012"> Bunu duyan annesi rahatlamışa benziyordu. </st><st c="14055">“Kız yoksa...”</st></p>
			<p><st c="14069">Lakin Leyla’nın anlattıklarından düşük yapmış olabileceğini tahmin eden teyzesi kederli gözlerle baktı bir an. </st><st c="14181">“Geçer” dedi sessiz bir mırıltıyla. </st><st c="14217">“Yakında hiçbir şeyin kalmaz. </st><st c="14247">Birkaç güne toparlanırsın.” </st></p>
			<p><st c="14275">Seneler var ki ilk kez birisi Leyla’ya kadın bedeninin muammalarıyla ilgili bir-iki şey söylüyordu. </st><st c="14375">Bedeni de cinselliği de yok saymıştı ailesi bunca zaman. </st><st c="14432">Şimdi ise isteksizce konunun etrafında dönüp duruyorlardı. </st></p>
			<p><st c="14491">Kendi annelerinden cinsellikle ilgili hiçbir şey öğrenmemiş olan kızlar, ileride kendi kız çocuklarına cinsellikle ilgili bir şeyler anlatmakta nasıl da isteksiz ve beceriksiz olurlar.</st></p>
			<p><st c="14675">Olabilecek en az sayıda kelimeyle, artık hamilelikten korkması için bir neden kalmadığını söyledi annesi. </st><st c="14782">Dedi ki böylesi daha iyiydi; bu mevzuyu bir daha konuşmamak üzere geçmişe havale etmeliydiler – son dakikadaki merhametli müdahalesi için Allah’a şükretmeyi unutmadan tabii. </st></p>
			<p><st c="14956">“Kardeşimle konuştum” dedi Harun. </st><st c="14990">“Perişan oldu üzüntüden senin ithamlarını duyunca, dondu kaldı valla, nasıl böyle konuşur benim yeğenim diye... </st><st c="15102">Dedi ki; ‘Gene de kızmayalım, üstüne varma abi, gençtir daha, aklı başında değil.’”</st></p>
			<p><st c="15185">“Aklım başımda benim.” Leyla masa örtüsünü dikkatle inceleyip, parmağını ince nakışlarının üzerinde gezdirdi.</st></p>
			<p><st c="15295">“Okulda görüştüğün bir oğlandan söz etti bana. </st><st c="15343">Bizim ruhumuz bile duymadı ama meğer herkes bunu konuşuyormuş nicedir. </st><st c="15414">Meğer neler çevirmişsiniz. </st><st c="15441">Eczacının oğluymuş hem de! </st><st c="15468">Hiç hazzetmem zaten o soğuk, sinsi kadından. </st><st c="15513">Al işte. </st><st c="15522">Anası gibi çıktı oğlan da.”</st></p>
			<p><st c="15549">Leyla yanaklarının yandığını hissetti. </st><st c="15589">“Sabotaj’ı mı diyorsun... </st><st c="15615">Sinan’ı yani? </st><st c="15629">Onu bu işe karıştırma. </st><st c="15652">Arkadaşım o benim. </st><st c="15671">Hayattaki tek arkadaşım. </st><st c="15696">Dünya iyisidir. </st><st c="15712">Amcam iftira atıyor, yalan söylüyor!”</st></p>
			<p><st c="15749">“Kes şunu Leyla. </st><st c="15767">Yeter! </st><st c="15774">Büyüklerine saygı göstermeyi öğren artık.”</st></p>
			<p><st c="15816">“Neden bana inanmıyorsun? </st><st c="15843">Kendi kızına... </st><st c="15859">Niye benim doğru söylüyor olabileceğim gelmiyor aklına?” Bütün enerjisinin vücudundan akıp gittiğini hissetti Leyla.</st></p>
			<p><st c="15975">Harun gırtlağını temizledi. </st><st c="16004">“Hele bir sakinleşelim. </st><st c="16028">Bu meseleyi akıllıca halletmemiz lazım. </st><st c="16068">Başka babalar olsa vallahi çekip vururdu namusa leke getiren kızını. </st><st c="16137">Şükret ki başka ailede doğmadın. </st><st c="16170">Biz büyükler oturup konuştuk. </st><st c="16200">Kuzenin Tolga iyi bir çocuk. </st><st c="16229">Seninle evlenmeye razı oldu.”</st></p>
			<p><st c="16258">“Ne diyorsun baba?”</st></p>
			<p><st c="16278">“Evvela nişanlanacaksınız. </st><st c="16306">Konu komşu bilsin ki artık başın bağlı...”</st></p>
			<p><st c="16348">Tolga... </st><st c="16358">o yazlık evde, babası Leyla’nın karnında daireler çizerken aynı odada olan, hemen oracıkta, bir beşikte uyuyan çocuk. </st><st c="16476">Şimdi o oğlancağız aile büyükleri tarafından Leyla’nın müstakbel kocası olarak seçilmişti demek. </st></p>
			<p><st c="16573">Suzan söze girdi. </st><st c="16591">“Tolga senden küçük, biliyoruz, ama zararı yok. </st><st c="16639">Nişanlandığınızı söyleriz ki birbirinize sözünüz olduğunu herkes bilsin.”</st></p>
			<p><st c="16712">“Tabii ya, boşboğazlık eden tiplerin ağzını kapatır bu” diye devam etti Harun. </st><st c="16792">“Sonra imam nikâhı yaparız. </st><st c="16820">Birkaç yıla resmi nikâh da yaptırabilirsiniz. </st><st c="16866">Allah’ın gözünde imam nikâhı yeter de artar gerçi.”</st></p>
			<p><st c="16917">Leyla öfkeyle baktı babasına. </st><st c="16948">“Valla nasıl başarıyorsun, hep merak etmişimdir.”</st></p>
			<p><st c="16997">“Neyi başarıyorum?”</st></p>
			<p><st c="17017">“Allah’ın gözüyle görmeyi?” dedi Leyla, sesi titremedi bu sefer. </st><st c="17083">“Ya da gördüğünü iddia etmeyi.”</st></p>
			<p><st c="17114">Harun elini Leyla’nın omzuna koydu. </st><st c="17151">Kızgın görünmüyordu. </st><st c="17172">“Biliyorum, endişeden böyle konuşursun. </st><st c="17212">Ama artık kaygılanmana gerek kalmadı.”</st></p>
			<p><st c="17250">Geri çekti kendini Leyla. </st><st c="17277">Kimsenin ona dokunmasını istemiyordu. </st><st c="17315">“Ya Tolga’yla evlenmeyi reddedersem?”</st></p>
			<p><st c="17352">“Öyle bir saçmalık yapmazsın” dedi babası, daha gergindi şimdi.</st></p>
			<p><st c="17416">Leyla teyzesine döndü, gözleri kocaman açılmıştı. </st><st c="17467">“Ya sen? </st><st c="17476">Bari s</st><span><st c="17482">en</st></span><st c="17485"> inanıyor musun bana? </st><st c="17507">Çünkü ben sana inanmıştım vaktiyle, hatırlarsan.”</st></p>
			<p><st c="17556">Bir an teyzesinin evet der gibi başını sallayacağını sandı Leyla –küçücük bir hareket bile yeterdi– ama yapmadı kadın. </st><st c="17676">Onun yerine, “Hepimiz seni seviyoruz Leylacım. </st><st c="17723">Hayatımızın düzelmesini istiyoruz, eskisi gibi olsun her şey. </st><st c="17785">Baban halledecek bu meseleyi” dedi.</st></p>
			<p><st c="17820">“Halledecek bu </st><span><st c="17836">meseleyi</st></span><st c="17844">? Laf mı bu şimdi?”</st></p>
			<p><st c="17863">“Teyzene kabalık etme” dedi babası.</st></p>
			<p><st c="17899">“Hangi teyze? </st><st c="17914">Annem olduğunu sanıyordum ben onun. </st><st c="17950">Öyle mi değil mi yoksa?”</st></p>
			<p><st c="17974">Kimse yanıt vermedi. </st></p>
			<p><st c="17996">“Yalanlarla, kandırmacalarla dolusunuz hepiniz. </st><st c="18044">Bizim hayatımız hiçbir zaman düzgün olmadı ki. </st><st c="18091">Normal bir aile miyiz biz?! </st><st c="18119">Yalan! </st><st c="18126">Neden sürekli –miş gibi yapıyorsunuz?”</st></p>
			<p><st c="18164">“Yeter Leyla!” dedi Suzan, suratı iyice düşmüştü. </st><st c="18215">“Hepimiz sana yardım etmeye çalışıyoruz şurada.”</st></p>
			<p><st c="18263">“Bana öyle gelmiyor. </st><st c="18285">Bence siz asıl amcamı beladan kurtarmaya çalışıyorsunuz.”</st></p>
			<p><st c="18342">Yüreği göğsünden çıkmaya çalışıyordu sanki. </st><st c="18387">Bunca yıldır her şeyi içine atmış, kimselere belli etmeden kahrolmuş, hep kendini suçlu ve kirli hissetmiş, kapalı kapılar ardında neler olduğunu bir aile büyüğüne anlatırsa yaşanacaklardan, kopacak kıyametten ve bedelinden korkmuştu. </st><st c="18622">Babasının kardeşini ne kadar sevdiği düşünülürse ona asla inanmayacağından emindi. </st><st c="18705">Oysa şimdi yüreği burkularak anlıyordu ki babası aslında inanıyordu ona. </st><st c="18778">Eğer bir hışımla Eczacı Hanım’ın evine gitmiyorsa, oğlunun “kirlenmiş” kızıyla evlenmesini talep etmiyorsa sebebi buydu. </st><st c="18899">O da biliyordu ki kardeşinin ortaya attığı hikâye doğru değildi. </st><st c="18964">Bu </st><span><st c="18967">meseleyi </st></span><st c="18976">bir an evvel ve sessizce örtbas etmeye çalışmasının nedeni de buydu. </st><st c="19045">Kimin doğru, kimin yalan söylediğini gayet iyi biliyordu aslında babası.</st></p>
			<p><img src="image/1fish.png" alt="" /></p>
			<p><st c="19117">Kasım 1963. </st><st c="19130">Ayın sonuna doğru, Tarkan birdenbire hastalandı. </st><st c="19179">Gribi zatürreeye çevirmişti ama hekimler asıl sorunun kalbinde olduğunu söylüyordu. </st><st c="19263">Leyla ile Tolga’nın evlenmesine dair planlar apar topar askıya alındı. </st><st c="19334">Teyzesi endişeden kahroluyordu. </st><st c="19366">Leyla da öyle. </st><st c="19381">Lakin ruhunu saran uyuşukluk ve donukluk hissi sanki bugünlerde daha da derinleşmiş gibiydi; içindeki sızıyı dışa vurmak giderek daha zor geliyordu. </st></p>
			<p><st c="19530">Bütün hafta boyu amcasının karısı sık sık ziyarete geldi, yardım teklif etti; sanki matem evine gelirmiş gibi, tepsi tepsi börekler, baklavalar, tencere yemekleri taşıdı durdu. </st><st c="19707">Leyla ara ara kadını yüzünde acımayı andıran bir ifadeyle kendisine bakarken yakalıyordu. </st><st c="19797">Ne düşünüyordu acaba? </st><st c="19819">Kocalarının çevirdiği haltları sezinleyen ama bir şekilde bilmezden gelen kadınlar ne hissederdi acaba ruhlarının derinliklerinde – hisseder de belli etmezlerdi kimseye, hatta kendilerine bile. </st></p>
			<p><st c="20013">Bu zaman zarfında amcası ise hiç uğramadı. </st><st c="20056">Leyla bunun onun mu, yoksa babasının mı kararı olduğunu hiçbir zaman bilemeyecekti. </st></p>
			<p><st c="20140">Tarkan’ın öldüğü gün, çocuğun ruhu nura kavuşabilsin, soluğu sonsuzluğa dönüşebilsin diye evdeki bütün pencereleri ardına kadar açtılar. </st><st c="20277">Uçsun diye buralardan uzaklara, ta öte dünyaya. </st><st c="20325">“Tuzağa düşmüş bir kelebek gibi” diye düşündü Leyla. </st><st c="20378">Hep öyle yaşamıştı kardeşi bu ailenin ortasında. </st><st c="20427">“Sakat zaar” derdi komşular; bir kez olsun çıkarmamışlardı onu konu komşuya. </st><st c="20504">“Sakat” diye saklamışlardı evde, esir gibi hep aynı mekânda. </st><st c="20565">Yüzüstü bırakmışlardı o güzel çocuğu. </st><st c="20603">Ona layık olamamışlardı. </st><st c="20628">Bütün aileyi suçluyordu Leyla bundan dolayı, kendisi de dahil. </st></p>
			<p><img src="image/1fish.png" alt="" /></p>
			<p><st c="20691">Tarkan’ın öldüğü gün öğleden sonra, Leyla güpegündüz evini terk etti. </st><st c="20761">Bir süredir planlıyordu bunu; tartıp duruyordu. </st><st c="20809">Buralardan çekip gitmek, sadece kaybolmak istiyor ama bunu yapabileceğini sanmıyordu. </st><st c="20895">Fakat o an geldiğinde düşünceler kafasında doludizgin akmaya başladı. </st><st c="20965">Eğer bir saniye bile tereddüt edecek olsa cesaretini kaybetmekten korktuğundan alelacele hareket etti. </st><st c="21068">Ve çıkıp gitti. </st><st c="21084">Mutfak kapısından değil. </st><st c="21109">Herkes oradaydı zira, kadınlı erkekli. </st><st c="21148">Bu diyarda her iki cinsin özgürce bir arada olabildiği iki durum vardı sadece, düğünler ve cenazeler. </st><st c="21250">Erkeği kadınıyla, konu komşu ve akraba, herkes oradaydı o yüzden. </st><st c="21316">İmam Fatiha suresini okumaya başlarken konukların sesleri önce fısıltıya, sonra som bir sessizliğe dönüştü: </st><span><st c="21424">Bizi dosdoğru yola ilet. </st><st c="21449">Nimetine erdirdiklerinin yoluna; gazabına uğramışların yoluna ya da doğru yoldan sapmışların yoluna değil.</st></span></p>
			<p><st c="21555">Mutfak yerine evin ön tarafına gitti Leyla ve döküm çivileri ve demir zincirleriyle çok güçlü ve sağlam görünse de insanın eline tuhaf şekilde hafif gelen ana kapıyı açtı. </st><st c="21728">Çantasında dört tane haşlanmış lop yumurta ile bir düzine kadar kış elması vardı. </st><st c="21810">Doğruca Eczacı Hanım’ın dükkânına gitti ama içeriye girmeyi gözü yemedi. </st><st c="21883">Arkadaşının okuldan dönmesini beklerken dışarıda dolaştı. </st><st c="21941">Dükkânın arkasındaki mezarlığa girip mezar taşlarını okuyarak, ölülerin vaktiyle nasıl hayatlar sürmüş olabileceklerini hayal etmeye çalışarak oyalandı. </st></p>
			<p><st c="22094">Otobüs bileti için ihtiyacı olan miktarı Sabotaj Sinan’dan alacaktı. </st></p>
			<p><st c="22163">Sinan ise parayı annesinden çalacaktı.</st></p>
			<p><st c="22201">Birlikte otogara doğru yürürlerken, “Bak, gel bir daha düşün, ne olur. </st><st c="22273">Bunu yapmak istediğine emin misin?” diye yalvarıp durdu oğlan. </st><st c="22336">“İstanbul çok büyük. </st><st c="22357">Devasa. </st><st c="22365">Ya başına bir iş gelirse? </st><st c="22391">Tanıdığın biri de yok. </st><st c="22414">Van’da kal.”</st></p>
			<p><st c="22426">“Neden ki? </st><st c="22438">Beni buraya bağlayan hiçbir şey yok.”</st></p>
			<p><st c="22475">Çocuğun yüzünden belli belirsiz bir acı ifadesi geçti. </st><st c="22531">Leyla bunu geç de olsa fark etti. </st><st c="22565">Arkadaşının koluna dokundu usulca. </st><st c="22600">“Sen hariç. </st><st c="22612">Seni çok özleyeceğim.”</st></p>
			<p><st c="22634">“Ben de” dedi oğlan; incecik tüyler gölgeliyordu üst dudağını. </st></p>
			<p><st c="22698">O tombik oğlan gitmişti artık; son zamanlarda zayıflamış, yuvarlak yüzü bir parça incelmiş, elmacıkkemikleri daha da belirginleşmişti. </st><st c="22833">Yakışıklı olup da yakışıklı olduğunu bilmeyen tüm gençler gibi onun da hallerinde iflah olmaz bir şaşkınlık vardı. </st></p>
			<p><st c="22948">“Sen olmasan ne yapardım?” dedi Leyla. </st></p>
			<p><st c="22987">Bir an derin bir nefes aldı Sinan. </st><st c="23022">Yaklaştı bir adım. </st><st c="23041">Gözleri çakmak çakmaktı. </st><st c="23066">Bir şey diyecek gibi göründü ama bocaladı, kıpkırmızı kesildi. </st><st c="23129">Bakışlarını Leyla’nın yüzünden ayırdı bir saniye için ve bunu yapar yapmaz bütün cesaretini kaybetti. </st><st c="23231">Söyleyeceği şey her ne ise söyleyemedi. </st></p>
			<p><st c="23271">“Bak sana söz. </st><st c="23286">Her hafta yazacağım, tamam mı?” dedi Leyla. </st><st c="23330">“Bir gün yeniden karşılaşacağız, eminim. </st><st c="23371">Yine göreceğiz birbirimizi.”</st></p>
			<p><st c="23399">“Gitmen şart mı? </st><st c="23417">Burada kalsan... </st><st c="23434">alıştığın, bildiğin yerde? </st><st c="23461">Daha iyi olmaz mı?” </st></p>
			<p><st c="23481">Leyla bunu yüksek sesle ifade etmediyse de ruhunun derinlerinde bir yerlerde, daha önce duyduğunu hissettiği birtakım kelimeler yankılanıyordu: </st><span><st c="23625">Bazen en alışkın hissettiğin yer aslında en az ait olduğun yerdir.</st></span></p>
			<p><st c="23691">İkna edemedi Sabotaj Leyla’yı kalmaya.</st></p>
			<p><st c="23730">Otobüs dizel egzoz, limon kolonyası ve yorgunluk kokuyordu. </st><st c="23791">Leyla’nın önünde oturan yolcu gazete okuyordu. </st><st c="23838">Baş sayfadaki haberi görünce Leyla’nın gözleri büyüdü: Amerikan başkanı –ışıl ışıl güleç yüzlü bir adam– suikasta kurban gitmişti. </st><st c="23969">Başkan ile pembe döpiyesli, küçük pembe şapkalı güzel karısının ilk el ateşten hemen önce, bir araç kafilesi içinde, kalabalığa el sallayarak ilerlerken çekilmiş fotoğrafları vardı. </st><st c="24151">Merak ve dehşet içinde kalan Leyla biraz daha okumak istiyordu ama az sonra ışıklar söndürüldü. </st><st c="24247">Çantasından bir tane lop yumurta çıkarıp soydu ve sessizce yedi. </st><st c="24312">Sonra zaman yavaşladı. </st><st c="24335">Leyla’nın gözkapakları kapandı. </st></p>
			<p><img src="image/1fish.png" alt="" /></p>
			<p><st c="24367">O kadar şuursuz ve nahifti ki o zamanlar, İstanbul’la başa çıkabileceğini, bu koca ve kadim şehri kendi oyununda yenebileceğini sandı. </st><st c="24502">Oysa ne o Davut’tu ne de İstanbul Calut. </st><st c="24543">Başarsın diye onun için dua eden kimse olmadığı gibi, başaramazsa yardımını isteyebileceği, kapısına sığınabileceği kimse de yoktu. </st><st c="24675">Bu şehirde her şey kaşla göz arasında kaybolabilirdi, Leyla bunu daha varır varmaz öğrendi. </st><st c="24767">Otogardaki tuvalette elini yüzünü yıkarken birisi çantasını çaldı. </st><st c="24834">Bir saniye içinde, parasının çoğunu, daha sonra yerim diye sakladığı elmaları kaybetti. </st><st c="24922">Bir de bileziği vardı giden çantada; seneler evvel diş buğdayında kardeşinin tutup havaya kaldırdığı bilezik. </st></p>
			<p><st c="25032">Ne yapacağını bilmeden tuvaletin önündeki boş bir kasanın üstüne oturdu. </st><st c="25105">Kafasını toplamaya çalıştı ama nafile. </st><st c="25144">Derken, geniş alınlı, keskin bakışlı gençten bir adam yaklaştı yanına; elinde araç yıkamak için kullanılan bir kova sabunlu su ile bir de eski püskü bir sünger vardı. </st><st c="25311">Kibar ve düşünceli birine benziyordu. </st><st c="25349">Durumunu öğrenince yardım etmeyi önerdi. </st><st c="25390">Leyla’ya, eğer isterse bir müddet teyzesinin yanında kalabileceğini anlattı. </st><st c="25467">Söylediğine göre, teyzesi yeni emekli olmuştu, yalnız ve yaşlıca bir kadındı, evde canı sıkılıyordu, bir can yoldaşına ihtiyacı vardı.</st></p>
			<p><st c="25601">“Sağ olasın kardeşim ama kabul edemem. </st><st c="25641">Ben başka bir yer bulurum kendime” dedi Leyla, biraz düşündükten sonra.</st></p>
			<p><st c="25712">“Sen bilirsin” dedi genç adam gülümseyerek. </st><st c="25757">Yakınlardaki ucuz bir otelin adını verdi Leyla’ya, temiz ve güvenli bir yer olduğunu söyleyip, şans diledi. </st></p>
			<p><st c="25865">Karanlık çökerken nihayet otele vardı Leyla: Loş bir ara sokakta, yıllardır ne boya ne temizlik görmüş gibi duran, yıkık dökük bir binaydı. </st><st c="26005">Titrek adımlarla içeri girdi. </st></p>
			<p><st c="26035">Eğer bir kez olsun dönüp arkaya baksaydı, otogardaki genç adamın onu sessizce takip ettiğini fark edebilirdi. </st><st c="26145">Ama bakmadı. </st></p>
			<p><st c="26158">Otelin içinde, birkaç lekeli koltuk, bir kenarda da uzunca bir sehpa vardı; hemen köşede, tarihi geçmiş, yırtık pırtık duyurularla kaplı bir panonun önünde zayıf, az konuşan bir adam dikiliyordu. </st><st c="26354">Resepsiyon yerine geçen portatif bir masanın başında oturuyordu; arkasındaki duvarda bir sürü oda anahtarı numaralı kancalara asılı duruyordu. </st><st c="26497">Cebindeki kısıtlı parayla bir oda tuttu Leyla. </st><st c="26544">Bu arada adam sessizce süzdü onu, bir şey demeden. </st></p>
			<p><st c="26595">Leyla yukarıya, odaya çıkınca kendini huzursuz hissetti; ne olur ne olmaz diye şifoniyeri kapının arkasına çekti. </st><st c="26709">Eski gazeteler gibi sararmış olan çarşaflar rutubet kokuyordu. </st><st c="26772">Ceketini yatağa serip giysileriyle uzandı. </st><st c="26815">Bitap düşmüştü, sandığından daha çabuk uyuyakaldı. </st><st c="26866">Gecenin bir vakti, bir tıkırtı sesiyle uyandı. </st><st c="26913">Dışarıda, koridorda biri vardı; kapının kolunu döndürüyor, içeri girmeye çalışıyordu.</st></p>
			<p><st c="26998">“Kim var orada?” diye bağırdı Leyla. </st></p>
			<p><st c="27036">Tekrar bir tıkırtı.</st></p>
			<p><st c="27055">“Kim var dedim? </st><st c="27072">Polis! </st><st c="27079">Polis!”</st></p>
			<p><st c="27086">Koridorda ayak sesleri. </st><st c="27111">Ölçülü, telaşsız. </st><st c="27129">Her kimse odaya girmeye çalışan, belli ki yavaş yavaş uzaklaşacak kadar rahattı, emindi kendinden. </st></p>
			<p><st c="27228">O andan sonra gözünü bile kırpmadı Leyla, her sese kulak kabarttı. </st><st c="27295">Sabahleyin, gözlerinden uyku aktığı halde, şehirde bildiği tek yer olan otogara geri döndü. </st><st c="27387">Geniş alınlı geç adam oradaydı gene; şoförlere su taşıyordu. </st><st c="27448">Onu görünce sırıttı, sanki yeniden karşılaştıklarına hiç şaşırmamıştı.</st></p>
			<p><st c="27518">Leyla bu kez delikanlının yardım teklifini kabul etti. </st><st c="27574">Ama bir yandan iş bakmaya başlayacak, bir iş bulur bulmaz ayrılacaktı. </st><st c="27645">O şartla. </st></p>
			<p><st c="27655">“Tabii ki” dedi genç adam. </st><st c="27682">“Teyzem çok sevinecek.”</st></p>
			<p><img src="image/1fish.png" alt="" /></p>
			<p><st c="27705">Bahsi geçen teyze, altındaki damarları gösterecek kadar soluk bir teni ve cırtlak bir sesi olan, orta yaşlı bir kadındı. </st><st c="27827">Leyla’yı gülümseyerek karşıladı. </st><st c="27860">Ona yemek verdi evvela, iyi ve sevecen davrandı. </st><st c="27909">Ardından, hoş kıyafetler hediye etti – iş görüşmelerine gitmeye başladığında göze hitap etmesi gerektiğini söyleyerek.</st></p>
			<p><st c="28027">O ilk günler adeta sisli bir çayırda yürür gibi geçti; bariz bir kaybolmuşluk duygusuyla, gittiği istikameti göremeden. </st><st c="28148">Leyla’nın kalbi arayış içindeydi, kimsesizdi, karşısına ilk çıkandan etkilenmeye hazırdı. </st><st c="28238">Her ne kadar seneler sonra ömrünün bu safhasını unutmak için elinden geleni yapsa da, doğrusu o ki, bu genç adama ve onun cazibesine kapılmıştı. </st><st c="28383">Sırlarını teslim etti ona. </st><st c="28410">Birilerine inanmaya, içini açmaya o kadar ihtiyacı vardı ki. </st><st c="28471">Van’da neler olup bittiğini, niçin evden kaçtığını anlattı.</st></p>
			<p><st c="28530">“Ailene geri dönemezsin artık, orası açık” dedi delikanlı. </st><st c="28590">“Çok gördüm senin gibi kızları – çoğu böyle köylerden kasabalardan. </st><st c="28658">Bazıları ayakta kaldı burada, yollarını buldular ama birçoğu tutunamadı. </st><st c="28731">Aklın varsa benden ayrılmazsın, yoksa İstanbul ezer geçer adamı.”</st></p>
			<p><st c="28796">Sustu Leyla.</st></p>
			<p><st c="28809">“Ben sana bakarım, kurda kuşa karşı korurum. </st><st c="28855">Ama sen de üzerine düşeni yaparsın.” </st></p>
			<p><st c="28892">Söyledikleri kadar ses tonu da irkiltmişti Leyla’yı – genç adamın ruhunun içinde sert ve ağır bir değirmentaşı gibi kontrollü bir öfkenin yerleşmiş olduğunu şimdi anlıyordu. </st><st c="29066">Oradan derhal ayrılmaya sessizce karar verdi o an.</st></p>
			<p><st c="29116">Adam onun huzursuzluğunu hemen hissetti. </st><st c="29158">İnsanların kaygılarını algılamak konusunda iyiydi.</st></p>
			<p><st c="29208">“Neyse, sonra konuşuruz ” dedi. </st><st c="29241">“Benim yanımda güvendesin, rahat ol. </st><st c="29278">Sıkma canını.”</st></p>
			<p><st c="29292">Aynı gece, kör bir saatte, bu delikanlı ve “teyzem” dediği ama aslında iş ortağı olan kadın, yabancı bir adam aldılar eve. </st><st c="29416">Leyla’nın yattığı odaya soktular adamı sessizce, kilitlediler kapıyı. </st><st c="29486">Kimse koşmadı yardımına, çığlıklarına. </st></p>
			<p><st c="29525">Ertesi gün başka adamlar getirdiler kimi mahalleden, kimi uzaklardan. </st><st c="29595">Ağladığında dövdüler, kaçmaya çalıştığında dövdüler, yalvardığında dövdüler, yemek yemeyi reddettiğinde dövdüler. </st><st c="29709">Alkol, her zaman alkol vardı – Leyla’nın kanında, içtiği birkaç yudumda, soluğunda. </st><st c="29793">Pek bir şey hatırlayamasın diye sürekli içki içiriyorlardı ona. </st></p>
			<p><st c="29857">Aralarda kendine geldiğinde, daha önce gözünden kaçan detayları fark ediyordu: Kapılar asma kilitli, pencereler mühürlüydü. </st><st c="29981">Burası bir ev değil, kendi gibi nice genç kızın birilerine pazarlandığı bir batakhaneydi. </st><st c="30071">İstanbul bir fırsatlar şehri değil, yara bereler şehriydi. </st><st c="30130">Düşüş bir kez başlayınca, bir giderden içeri çekilen su gibi döne döne hızlandı. </st></p>
			<p><st c="30211">O meşum evi ziyaret eden erkekler bambaşka yaş gruplarındandı. </st><st c="30274">Hemen hepsi az vasıf gerektirip az para kazandıran işlerde çalışıyorlardı. </st><st c="30349">Neredeyse hepsinin kendi aileleri vardı. </st><st c="30390">Bu da demekti ki birilerinin babası, kocası, erkek kardeşiydiler. </st><st c="30456">Kimilerinin Leyla yaşında kızları vardı.</st></p>
			<p><img src="image/1fish.png" alt="" /></p>
			<p><st c="30496">Nice sonra Leyla, ilk kez evini aramayı başardığında ellerinin titremesine engel olamadı. </st><st c="30587">Bu aşamada batağa öyle derinden batmıştı ki nasılsa gidecek hiçbir yeri yok diye civarda kendi başına dolaşmasına izin veriyorlardı artık. </st><st c="30726">Bir gece önce yağmur yağmıştı. </st><st c="30757">Leyla nemli havanın tadını çıkaran salyangozlar gördü kaldırımda. </st><st c="30823">Sidik ve rutubet kokulu sokak aralarından yürüdü. </st><st c="30873">Postanede telefon bağlatmak için beklerken sapsarı kesildi yüzü. </st><st c="30938">Bayılmaktan korktu. </st></p>
			<p><st c="30958">Santral memuruna ödemeli arama yapmak istediğini söyledi ve ailesinin ödemeyi kabul edeceğini umdu. </st><st c="31058">Ettiler. </st><st c="31067">Annesi ya da teyzesinin ahizeyi kaldırmasını bekledi, o sırada her birinin ne yaptığını tahmin etmeye çalışarak. </st><st c="31180">Açtılar – ikisi beraber. </st><st c="31205">Leyla’nın sesini duyunca ağladılar. </st><st c="31241">Leyla da ağladı. </st><st c="31258">Holdeki saatin tıkırtıları duyuluyordu arkadan; etraflarını saran belirsizlikle taban tabana zıt bir istikrar vardı vuruşlarında. </st><st c="31388">Ardından sessizlik – derin, soğuk, sırılsıklam. </st><st c="31436">Giderek içine daha çok battıkları yapış yapış bir sıvı. </st><st c="31492">Hem annesi hem de teyzesi Leyla’yı iki dünyada bile asla affetmeyeceklerini söyleyip duruyordu. </st><st c="31588">Onun kendisini suçlu hissetmesini istiyorlardı besbelli, o da hissediyordu zaten – hem de tahmin edemeyecekleri kadar çok. </st><st c="31711">Ama aynı zamanda görüyordu ki, o evi terk ettiğinden bu yana annesinin yüreği bir yumruk gibi kapanmıştı ve teyzesi de Tarkan’ın ölümüyle birlikte sağlığını yeniden yitirmişti. </st><st c="31888">Ağır bir yenilgi hissiyle telefonu kapattığında oraya bir daha asla dönemeyeceğini anlamıştı Leyla; İstanbul’da kendini içinde bulduğu bu yavaş ölüm, artık onun hayatıydı.</st></p>
			<p><st c="32059">Yine de postaneden her fırsatta aramaya çalıştı. </st><st c="32109">Ailesinin onunla konuşmak istemediğini göre göre, onlara sesini duyurmaya çabaladı. </st></p>
			<p><st c="32193">Bir keresinde eve erken gelmiş olan babası açtı telefonu. </st><st c="32251">Leyla’nın sesini duyunca önce bir şaşkınlık nidası çıkardı, sonra susup kaldı. </st><st c="32330">Leyla onun böyle kırılgan, söyleyecek söz bulamaz halde oluşuna ilk kez tanık oluyordu.</st></p>
			<p><st c="32417">“Baba” dedi; ne kadar zorlandığı belli oluyordu sesinden.</st></p>
			<p><st c="32475">“Baba deme bana.”</st></p>
			<p><st c="32493">“Ne olur, dinle...” diye tekrarladı Leyla.</st></p>
			<p><st c="32536">“Dinleyecek bir şey yok. </st><st c="32562">Bizi rezil rüsva ettin” dedi babası, güçlükle soluk alıyor gibiydi. </st><st c="32630">“Herkes arkamızdan konuşuyor. </st><st c="32660">Kahveye bile gidemiyorum artık. </st><st c="32692">Camide bile kimse konuşmuyor benimle. </st><st c="32730">Sokakta kimse selam vermiyor. </st><st c="32760">Sanki hayaletmişim de beni göremiyorlarmış gibi... </st><st c="32811">Belki fazla malım mülküm yok, belki hazine filan bulamadım, oğullarım da yok ama hiç değilse şerefim var, diye düşünürdüm hep. </st><st c="32938">Şerefimi çaldın, iki paralık ettin. </st><st c="32974">Artık o da yok. </st><st c="32990">Kolum kanadım kırık artık. </st><st c="33017">Şeyhim diyor ki Allah senin belanı verecek muhakkak, bana da bunu görmek kısmet olacak. </st><st c="33105">Onunla avunacağım inşallah.”</st></p>
			<p><st c="33133">Camda yoğunlaşan buğu damlacıkları vardı. </st><st c="33176">Leyla içlerinden birine nazikçe dokundu parmak ucuyla, bir an öylece tuttu ve sonra bırakıp, aşağıya yuvarlanışını seyretti. </st><st c="33301">Vücudunun içinde, neresi olduğunu tespit edemediği bir yeri sancıyordu. </st></p>
			<p><st c="33373">“Arama bizi bir daha” dedi Harun. </st><st c="33407">“Ararsan santrala görüşmeyi kabul etmediğimizi söyleyeceğiz. </st><st c="33468">Leyla diye bir kızımız yok bizim.”</st></p>
			<p><img src="image/1fish.png" alt="" /></p>
			<p><st c="33502">Leyla ilk kez gözaltına alınıp bir sürü başka kadınla birlikte bir minibüsün arkasına tıkıldığında, avuçlarını birbirine bastırıp gözlerini camdaki parmaklıkların arasından görünen bir parçacık gökyüzüne dikti. </st><st c="33714">Polis karakolundaki muamelenin bin beterini İstanbul Zührevi Hastalıklar Hastanesi’nde gördüler. </st><st c="33811">Seneler boyu düzenli olarak ziyaret edeceği bir yer olacaktı burası. </st><st c="33880">Orada eline yeni bir vesika verildi – kartın içinde sağlık kontrollerinin tarihleri yazılıydı düzgün sütunlar halinde. </st><st c="33999">Eğer bir tarihi kaçırırsa yakalandığı yerde gözaltına alınabilirdi, söylediklerine göre. </st><st c="34088">Sonra da gecenin geri kalanını nezarethanede geçirecek ya da zührevi hastalık testleri için yeniden hastaneye gönderilecekti. </st></p>
			<p><st c="34214">Polis karakolundan hastaneye, hastaneden yine polis karakoluna. </st><span><st c="34278">Kevaşe pinponu,</st></span><st c="34293"> diyordu fahişeler buna.</st></p>
			<p><st c="34317">Sonradan İstanbul’daki ilk arkadaşı olacak kadına işte bu hastane ziyaretlerinden birinde rastladı Leyla. </st><st c="34424">Jameelah adında, ince yapılı, genç, siyahi bir kadındı. </st><st c="34480">Gözleri yuvarlak ve sıra dışı parlaklıktaydı, gözkapakları neredeyse şeffaf gibiydi; incecik, sımsıkı, sıra sıra örgüler yapmıştı saçlarını; kopacak kadar ince görünen bileklerinde bilezik ve halkalarla kapatmaya çalıştığı kırmızı izler vardı. </st><st c="34724">Jameelah bir yabancıydı ve tüm yabancılar gibi bir başka diyarın gölgesini taşıyordu peşisıra. </st><st c="34819">Daha önce birçok kez karşılaşmışlar ama hiç selamlaşmamışlardı. </st><st c="34883">İster yerli ister yabancı olsun, şehrin farklı köşelerinden toplanan kadınlar bu hastaneye getirilirdi. </st><st c="34987">Burada herkes kendi grubuna tutunurdu, görünmez kabilelere bölünmüşlerdi adeta. </st><st c="35067">Bu kadarını öğrenmişti artık Leyla. </st><st c="35103">Farklı kabilelerin üyelerinin birbirleriyle muhatap olması beklenmiyordu.</st></p>
			<p><st c="35176">Her hastane ziyaretinde, dar koridor boyunca dizilmiş banklara çökerlerdi. </st><st c="35252">Etraftaki antiseptik kokusu o kadar yoğun olurdu ki neredeyse tadı gelirdi ağızlarına. </st><st c="35339">Türk fahişeler bir tarafta, yabancılar diğer tarafta oturtulurdu. </st><st c="35405">Kadınlar muayene odasına teker teker çağırıldıkları için bekleme saatleri uzun olur, zaman geçmek bilmezdi. </st><st c="35513">Kışın ellerini koltukaltlarına sokup, alçak sesle konuşarak enerjilerini günün geri kalanına saklamaya çalışırlardı. </st><st c="35630">Hastanenin, diğer hastaların ve çoğu çalışanın uzak durduğu bu bölümü asla doğru dürüst ısıtılmazdı. </st><st c="35731">Yazınsa banklarda aygın baygın oturur, yaralarının kabuklarıyla oynar, sivrisinek kovalar, sıcağa söylenirlerdi... </st><st c="35846">Ayakkabılarını çıkarıp yorgun ayaklarını ovuştururlardı. </st><st c="35903">Sızlardı ayakları sık sık. </st><st c="35930">Havaya yayılan hafif koku etraflarında asılı kalırdı. </st><st c="35984">Arada sırada, Türk fahişelerden biri doktorlar, hemşireler ya da karşı banktaki yabancılar hakkında sivri bir laf ederdi ve kahkaha kopardı ama mutlu bir kahkaha olmazdı bu. </st><st c="36158">Bu daracık mekânda, düşmanlık hisleri elektrik akımı gibi birden yükselip hızla herkese yayılıverirdi ama aynı hızla da sönümlenirdi. </st><st c="36292">Yerliler, işlerini çalmakla suçladıkları Afrikalı kadınları özellikle sevmezlerdi. </st></p>
			<p><st c="36375">O akşam, Leyla başını kaldırıp, karşısında oturan genç Afrikalı kadına baktı. </st><st c="36453">O an onu bir “yabancı” olarak görmedi. </st><st c="36492">Daha ziyade, kadının bileğindeki örgü bileziğine takıldı bakışları ve bu şehre ilk geldiğinde kaybettiği bileziği hatırladı. </st><st c="36617">Kadının hırkasının içine dikmiş olduğu muskayı fark etti ve kendi taşıdığı muskaları hatırladı. </st><st c="36713">Onu korumayı başaramayan muskaları. </st><st c="36749">Kadının sırt çantasını göğsüne bastırışını gördü. </st><st c="36799">Adeta her an bu mekândan, hatta bu ülkeden kapı dışarı edilmeyi bekliyormuş gibi. </st><st c="36881">Velhasıl kadının bütün hareketlerinde kendi yalnızlığını, kendi garipliğini, aidiyetsizliğini yakaladı. </st><st c="36985">Bir uzun an boyunca kendi yansımasına bakıyormuş gibi tuhaf bir his geldi içine. </st></p>
			<p><st c="37066">“Ne güzelmiş bileziğin” dedi Leyla, çenesiyle kadının bileğini işaret ederek.</st></p>
			<p><st c="37143">Diğer kadın başını ağır ağır, neredeyse belli belirsiz kaldırdı ve gözlerini dikip doğruca Leyla’ya baktı. </st><st c="37251">Yanıt olarak hiçbir şey demese de öyle bir sakinlik vardı ki ifadesinde, Leyla onunla konuşmaya devam etmek istedi. </st></p>
			<p><st c="37367">“Benim de vardı tıpkı buna benzer bir bileziğim” dedi öne eğilerek. </st><st c="37435">“İstanbul’a geldiğim zaman kaybettim.”</st></p>
			<p><st c="37473">Ardından gelen sessizlikte yerli fahişelerden biri müstehcen bir yorumda bulundu ve diğerleri de güldüler. </st><st c="37581">Konuşmaya başladığına pişman olan Leyla gözlerini yere indirip kendi düşüncelerine daldı. </st></p>
			<p><st c="37671">“Ben yaptı kendim...” dedi kadın, tam herkes onun hiç konuşmayacağına kanaat getirdiğinde. </st><st c="37762">Sesi ağır ağır akan, hafif boğuk bir fısıltı, Türkçesi kırıktı. </st><st c="37826">“Herkese farklı.”</st></p>
			<p><st c="37843">“Herkes için faklı renkler mi seçiyorsun?” diye sordu Leyla; ilgisini çekmişti. </st><st c="37924">“Ne güzel. </st><st c="37935">Nasıl karar veriyorsun?”</st></p>
			<p><st c="37959">“Ben bakıyor.”</st></p>
			<p><st c="37974">O günden sonra, her karşılaştıklarında birkaç kelime daha konuştular, kelimelerin yetersiz kaldığı yerleri el kol hareketleriyle doldurarak bir şeyler daha paylaştılar. </st><st c="38144">Derken bir gün, o ilk konuşmalarından aylar sonra, Jameelah, sanki görünmez duvarı aşar gibi, karşı banktan uzanıp Leyla’nın avucuna hafif bir şey bıraktı.</st></p>
			<p><st c="38299">Üç renkli bir örgü bilezikti bu. </st><st c="38333">Morun tonları – menekşe rengi, eflatun ve koyu vişne.</st></p>
			<p><st c="38386">“Bana mı?” diye sordu Leyla alçak sesle. </st></p>
			<p><st c="38428">Başını salladı Jameelah. </st><st c="38453">“Evet, senin renkler.”</st></p>
			<p><st c="38475">Jameelah... </st><st c="38488">İnsanların ruhlarının içine bakan ve ancak görmesi gerekeni gördükten sonra kalbini onlara açıp açmayacağına karar veren kadın. </st></p>
			<p><st c="38616">Jameelah –namıdiğer Cemile– Tekila Leyla’nın beş kadim dostundan biri.</st></p>
		</div>
<div id="charCountTotal" value="38686"></div></body>
</html>
