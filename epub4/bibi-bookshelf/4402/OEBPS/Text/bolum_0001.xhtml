<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
</head>

<body>
  <p>Ellerine kan bulaşmış Faika,<br/></p>

  <p>Üstün başın kan.</p>

  <p>Suçlarının bedelini yanarak öde Faika,</p>

  <p>Azap içinde yan!</p>

  <p><br/></p>

  <p>Rahip savaşçıların gizli ve seçkin bir sınıfı olan Witcherların, druid’lerden geldiği tahmin edilir. Halkın gözünde sihirli ve insanüstü yeteneklerle donatılmış olan Witcherlardan, kötü ruhlarla, canavarlarla ve bütün karanlık güçlerle mücadele etmeleri beklenirdi. Witcherlar aslında kuzeyin hükümdarları tarafından, kabilelerin birbirlerine karşı yürüttükleri savaşlarda eşsiz savaşçılar oldukları için görevlendirilmişlerdir. Witcherlar çatışma sırasında — muhtemelen kendilerine uyguladıkları hipnozun ve uyuşturucu ilaçların etkisiyle transa geçer, kontrolsüz bir enerjiyle savaşırlardı; acıya, hatta ciddi yaralanmalara karşı tamamen duyarsızlık gösterdikleri için de olağanüstü güçlere sahip oldukları hurafesi güçlenmişti. Witcherların mutasyonlar ve genetik adaptasyonlarla hayat buldukları tezi kanıtlanmamıştır. Witcherlar, Kuzeylilerin aktardığı pek çok efsanenin başkahramanlarıdır (bkz. F. Delannoy: Kuzey’in Mitleri ve Efsaneleri)</p>

  <p>Effenberg ve Talbot</p>

  <p>Maxima Mundi Ansiklopedisi, XV. Cilt</p>

  <p><br/></p>

  <h2>1. Bölüm</h2>

  <p>Aplegatt, göreve yeni başlamış delikanlılara bir öğüt vermeyi alışkanlık edinmişti: Atlı ulak olarak geçimlerini sağlayabilmeleri için iki şeye, zehir gibi bir akla ve demir gibi sağlam kalçalara ihtiyaçları olduğunu söylerdi. Genç ulaklara, zehir gibi bir aklın olmazsa olmaz olduğunu hatırlatırdı çünkü bir ulak giysisinin altında, doğrudan tenine temas eden deriden kesenin içinde, hain kâğıda ya da parşömene çekinmeden dökülebilecek önemsiz haberler taşırdı. Ama birçok şeyin akışını değiştirebilecek önemli ve gizli haberleri de aklında tutup sadece alıcısına aktarmak zorundaydı. Hem de kelimesi kelimesine yapmalıydı bunu, üstelik bunlar bazen çok zor sözcükler olsa da. Bu haberlerin hem telaffuzu hem de akılda tutulmaları zordu. Kişinin bunları belleğine yazabilmesi ve aktarırken hata yapmaması için gerçek anlamda zehir gibi bir akla ihtiyacı vardı.</p>

  <p>Demir gibi sağlam kalçalara gelince; üç gün üç gece eyerin üzerinde oturup, çoğunlukla taşlı ve çukur olan şosede yüz ya da iki yüz mil yol katetmek zorunda kalan her ulak bunun önemini hemen kavrardı. İnsan her dakikasını eyer üzerinde geçirmezdi elbette, arada sırada atından inip dinlenirdi. Ne de olsa atlar, insanlar kadar dayanıklı değildi. Ancak ulak her moladan sonra atına yeniden binerken kalçaları sanki, "İmdat, beni öldürüyorlar!" diye bağırırdı.</p>

  <p>Delikanlılar bazen, "Efendi Aplegatt, günümüzde atlı ulağa ihtiyacı olan kaldı mı?" diye sorarlardı. Örneğin Vengerberg’den Vizima’ya —atını istediği kadar hızlı sürsün— kimse dört ya da beş günden önce varamazdı. Peki, Vengerbergli bir büyücü, Vizima’daki bir büyücüye büyülü bir mesajı ne kadar zamanda uçururdu? Yarım saatte, belki de daha kısa bir sürede! Yolda ulağın atı sakatlanablirdi. Haydutlar ya da Sincaplar tarafından öldürülebilir, kurtlar ya da yırtıcı kuşlarca parçalanabilirdi ve ulak diye bir şey kalmazdı! Ama sihirli bir mesaj her zaman yerine ulaşırdı, yolunu şaşırmazdı, geç kalmaz ve kaybolmazdı. Hemen her yer ve tüm saraylar büyücülerle dolarsa ulaklara ne gerek vardı? Ulaklara artık ihtiyaç kalmadı, Efendi Aplegatt!</p>

  <p>Onlara artık kimsenin ihtiyaç duymadığına bir süre Aplegatt da inanmıştı. Otuz altı yaşındaydı, kısa boyluydu ama güçlü kuvvetli ve kaslıydı, hiçbir işten kaçmazdı ve elbette zehir gibi bir akla sahipti. Karısına bakabilmek, iki bekâr kızının çeyiz parası olarak kenara birkaç kuruş koyabilmek ve işe yaramaz, boş gezenin boş kalfası bir herifle evli olan büyük kızını desteklemeyi sürdürebilmek için kendine başka bir iş bulabilirdi. Gelgelelim Aplegatt başka bir iş istemediği gibi onu çeken başka bir meslek de yoktu. Saray için çalışan atlı bir kuryeydi o.</p>

  <p>Uzun süre unutulduktan ve işsiz kaldıktan sonra ona yeniden ihtiyaç duyulmuştu. Şimdi karayollarında ve ormanlık yollarda yeniden nal sesleri yükselir olmuştu. Ulaklar, tıpkı eski günlerdeki gibi ülkeyi bir ucundan diğer ucuna katederek kentten kente haberler taşıyorlardı.</p>

  <p><br/></p>

  <p>Aplegatt bu değişimin nedenini biliyordu. O çok şey bilirdi ama çok daha fazlasını dinlerdi. Ondan beklenen, ulaştırdığı haberi derhal belleğinden silmesi ve işkence altında bile anımsayamayacak kadar unutmasıydı. Gelgelelim Aplegatt hepsini anımsardı. Ayrıca kralların büyü ve büyücüler aracılığıyla iletişim kurmaktan neden vazgeçtiklerini de bilirdi. Ulakların taşıdığı haberleri büyücülerin duymaması gerekiyordu. Krallar, büyücülere güvenmekten ansızın vazgeçmişlerdi, sırlarını artık onlara açmıyorlardı.</p>

  <p>Krallar ile büyücülerin arasının hangi nedenden açıldığını Aplegatt bilmiyordu, ayrıca bu konuyla ilgilendiği de söylenemezdi. Onun gözünde krallar da büyücüler de anlaşılmaz yaratıklardı, özellikle zor dönemlerde ne zaman ne yapacakları belli olmazdı. Ve kentler, saraylar, krallıklar arası gidip gelen bir insanın zor dönemlerin yaklaştığını anlamaması olanaksızdı.</p>

  <p>Yollar asker kaynıyordu. Adımbaşı piyade ve süvari birlikleriyle karşılaşılıyordu. Birliklerin başındaki subayların her biri gergin, ürkek ve patlamaya hazırdı ve sanki tüm dünyanın geleceği kendisine bağlıymış gibi kasılıyordu. Kentler ve saraylar da silahlı adamlarla doluydu, gece gündüz demeden süren hummalı bir faaliyet içindeydi. Normal zamanlarda ortalarda görünmeyen kontlar ve şato kâhyaları, fırtına öncesi kontrolden çıkan arılar gibi hisarların avlularında ve duvarlarının tepesinde durmaksızın gidip geliyor, bağırıp çağırıyor, emirler yağdırıp tekmeler savuruyordu. Tepelerine kadar yüklü arabalarla kalelere ve garnizonlara doğru yola çıkan taburlar, yolda yükünü boşaltmış taburlarla karşılaştıklarında geri çekiliyordu. Otlaklardan çıkarılmış üç yaşlarındaki atlardan oluşan sürüler yollarda tozu dumana katıyordu. Ne koşuma ne de zırhlı süvarilere alışkın olan bu genç hayvanlar özgürlüklerinin son günlerinin tadını çıkarırken, seyislere ve yolları kullanan diğer yolculara zor anlar yaşatıyordu.</p>

  <p>Özetle, bunaltıcı havada savaş kokusu vardı.</p>

  <p>Aplegatt, üzenginin üzerinde doğrulup çevresine bakındı. Aşağıdaki tepenin eteğinde pırıl pırıl parlayan nehir, çayırların ve ağaçlıklı alanların arasından keskin kıvrımlar çizerek akıyordu. Nehrin güney yakası ormanlarla kaplıydı. Ulak, atını hızlandırdı. Zaman gitgide daralıyordu.</p>

  <p>İki gündür yollardaydı. Sarayın mektubunu ve emirlerini, Dreiberg dönüşü dinlendiği Hagge’de almıştı. Şatodan gece ayrılmış, Pontar Nehri’nin sol kıyısında uzanan karayolundan ilerleyerek gün doğmadan Temerya sınırını aşmıştı. Artık öğlen olmuştu ve Ismena kıyısına ulaşmıştı. Eğer Kral Foltest, Vizima’da olsaydı, Aplegatt ona elindeki haberi o gece ulaştırırdı. Ama kral ne yazık ki başkentte değildi; Vizima’ya yaklaşık iki yüz mil mesafede, ülkenin güneyinde yer alan Maribor kentindeydi. Aplegatt bunu bildiği için batıya giden karayolundan Akköprü yakınlarında ayrılmış ve atını ormanların içinden Ellander yönünde sürmüştü. Bu biraz tehlikeliydi. Ormanların içinde, kendilerine "Scioa’tael" yani "Sincaplar" diyen elfler ortalığı kasıp kavuruyordu hâlâ; onların ellerine düşen ya da oklarına hedef olan yanmıştı! Gelgelelim sarayın yolladığı bir ulak tehlikeyi göze almak zorundaydı, onun göreviydi bu.</p>

  <p>Nehri kolayca geçti; hazirandan beri yağmur yağmadığı için Ismena’nın suları epeyce çekilmişti. Ormanın kenarında bulunuyordu, bu noktadan Vizima’dan güneydoğuya inen caddeye geçti. Bu yol, Mahakam ormanlarında yaşayan cücelerin işlettiği demirhane ile dökümhanelere ve yaşadıkları alanlara iniyordu. Yollarda üstleri kapalı atlı arabalara rastladı. Aplegatt rahatlayarak derin bir soluk aldı. Kalabalıkların olduğu yerlerde Scioa’tael olmazdı. Temerya’da, insanlara savaş açmış elflere karşı yürütülen kampanya bir yıldır sürüyordu. Ormanlarda peşlerine düşülen Sincaplar küçük gruplara ayrılmıştı. Kalabalık caddelere yaklaşmıyor ve tuzak kurmuyorlardı.</p>

  <p>Aplegatt, hava kararmadan Ellander Prensliğinin batı sınırına ulaşmış, Zavada köyü yakınlarındaki yol ayrımına varmıştı. Bundan sonra kaldırım taşlarıyla döşeli düz ve işlek bir yol üzerinde ilerleyerek kırk iki mil sonra Maribor’a varacaktı. Yol ayrımında bir meyhane dikkatini çekti. Kendini de atını da dinlendirmeye karar verdi. Eğer gün ağarırken yola çıkarsa, Maribor Sarayı hisarının kırmızı çatılarının üzerinde dalgalanan siyah ve gümüş renklerdeki bayrakları gün batmadan görebilmesi için atını dürtmesine gerek kalmayacağını biliyordu.</p>

  <p>Atın eyerini aldı, seyis çırağına uzaklaşmasını söyleyip hayvanın ihtiyaçlarını kendisi gördü. O bir saray ulağıydı ve bir saray ulağı atma kimsenin dokunmasına izin vermezdi. Bir tabak sosisli yumurtanın yanında bir çeyrek somun ekmek yiyip çeyrek litre bira içti. Yapılan dedikodulara kulak verdi. Neler neler konuşulmuyordu ki! Meyhane dünyanın dört bir yanından gelen yolcularla doluydu.</p>

  <p>Aplegatt’ın duyduğuna göre, Dol Angra’da yine olaylar çıkmıştı; Liryalı bir süvari birliği Nilfgaardlı süvarilere yeniden saldırmıştı. Lirya Kraliçesi Meve, Nilfgaard’ı yine onu uluorta kışkırtmakla suçlamış ve Aedirn Kralı Demavend’i yardıma çağırmıştı. Redanyalı bir baron, Nilfgaard İmparatoru Emhyr’in elçisiyle gizlice görüştüğü için Dreiberg’de halkın gözleri önünde idam edilmişti. Kaedwen’de büyük bir birlik kuran Scioa’tael gerillaları, Fort Leyda’yı kan gölüne çevirmişlerdi. Ard Carraigh sakinleri buna misilleme olarak yaptıkları katliamda, başkentte yaşayan, sayıları dört yüzü bulan insan olmayanları öldürmüştü.</p>

  <p>Güneyden gelen tacirlerin anlattığına göre, Saray Nazırı Vissegerd’in bayrağı altında toplanmış olan Cintralı göçmenler yas tutup feryat ediyorlardı. Çünkü aslan yavrusu Prenses Cirilla’nın, Kraliçe Calanthe’nin soyundan gelen son kişi olan Cintralı Dişi Aslan’ın öldüğüne dair gelen o korkunç haber doğru çıkmıştı.</p>

  <p>Tacirler daha pek çok uğursuz haberler veriyordu. Aldersberg çevresindeki köylerde, ineklerin memelerinde ansızın kanama başlamıştı ve şafak vakti sislerin arasında veba bakiresini görenler olmuştu; bu, ölüm ve felaket işaretiydi. Orman dryadları’nm yasak ülkesi olan Brokilon ormanları yakınlarındaki Brugge’de, gökyüzünde at koşturan hayaletler ordusu Vahşi Av belirmişti ve herkesin bildiği gibi Vahşi Av, savaş habercisiydi. Bremervoord Yarımadası açıklarında bir hayaletler gemisi ve güvertesinde bir hayalet görülmüştü; yırtıcı kuş kanatlarıyla bezeli miğfer takmış bir kara süvariydi bu.</p>

  <p>Ulak, anlatılanların devamını dinleyemedi, uykusu gelmişti. Gecenin topluca geçirildiği yatakhaneye gitti, kendini saman yataklardan birinin üzerine atıp ölü gibi uyudu.</p>

  <p>Şafak vakti kalkıp avluya çıktı. Aslında biraz şaşırdı çünkü başkaları da onun gibi yola koyuluyordu. Oysa genelde böyle olmazdı. Çeşmenin önünde eyerlenmiş kara yağız bir at duruyordu ve hemen yanındaki yalakta erkek giysileri içinde bir kadın ellerini yıkıyordu. Aplegatt’ın ayak seslerini duyunca önünü döndü, gür siyah saçlarını ıslak elleriyle toplayıp arkaya attı. Ulak saygıyla eğildi, kadın başıyla belli belirsiz selam verdi.</p>

  <p>Aplegatt ahıra girerken, kendisi gibi erkenci olan üçüncü kişiyle az kalsın çarpışıyordu. Kadife başlık takmış genç bir kızdı bu, kır atını avluya çıkarıyordu. Genç kız sonra yüzünü ovaladı, atının gövdesine yaslanıp esnedi.</p>

  <p>"Offf," diye mırıldandı gözlerini ovuşturarak. "Bu gidişle eyer üzerinde uyuyup kalacağım... bir çırpıda uyuyacağım... Uuuğğ..."</p>

  <p>"Hele atını dörtnala koştur, soğuktan ayılırsın," dedi Aplegatt kibar bir sesle, eyerini direkten alırken. "Yolun açık olsun, küçük hanım."</p>

  <p>Genç kız arkasını dönüp onu yeni fark eder gibi baktı. Gözleri iriydi ve zümrüt yeşiliydi. Aplegatt, eyer örtüsünü atının sırtına attı.</p>

  <p>"Yolun açık olsun dedim," diye tekrarladı. Aslında konuşkan biri değildi ama o an biriyle konuşma ihtiyacı duymuştu. Oysa karşısındaki miskin, densiz, sıradan bir kızdı. Konuşma isteği belki günlerdir yollarda yapayalnız olmasından, belki de kızın ona ortanca kızını anımsatmasından doğmuştu.</p>

  <p>"Tanrılar sizi kazalardan ve fırtınalardan korusun," diye ekledi sonra. "Hepi topu iki kişisiniz, üstelik kadınsınız. Ve de devir kötü. Yollar tehlike dolu..."</p>

  <p>Kız yeşil gözlerini biraz daha açtı. Ulak, soğuk terler dökmeye başladığını hissedip irkildi.</p>

  <p>"Tehlike," dedi kız, tuhaf ve farklı bir sesle. "Tehlike sessizdir. Boz rengi kanatlarıyla uçarak geldiğinde duymazsın onu. Bir düş gördüm. Kum... kumlar güneşten kızmıştı..."</p>

  <p>"Ne?" diyebildi Aplegatt. Eyeri karnına doğru sıkıca bastırıp taş kesilmişti. "Küçük hanım neden söz ediyorsun sen? Ne kumu?"<br/></p>

  <p>Kız irkildi, yüzünü ovaladı. O sırada kır atı başını sağa sola savuruyordu.</p>

  <p>Siyah saçlı kadın avludan, "Ciri!" diye sert bir tonda seslendi, kara yağız atın başlığını ve sırtındaki eyer çantasını düzeltirken. "Çabuk ol!"</p>

  <p>Kız esnedi, Aplegatt a bir bakış attı ve adamın ahırda olmasına şaşırmış gibi gözlerini kırpıştırmaya başladı. Ulak sesini çıkarmadı.</p>

  <p>"Ciri," diye yeniden seslendi kadın. "Ayakta mı uyuyorsun?"</p>

  <p>"Geliyorum, Hanımefendi Yennefer!"</p>

  <p>Aplegatt sonunda atını eyerleyip avluya çıkardığında genç kızın ve kadının gitmiş olduklarını gördü. Bir horoz, kısık sesiyle uzata uzata ötüyor, bir köpek havlıyor, ağaçların arasından guguk kuşu sesleniyordu. Ulak, atın üzerine atladı. Aklına ansızın kızın yeşil gözleri ve tuhaf sözleri geldi. Sessiz tehlike mi? Boz rengi tüyler mi? Kızgın kum mu? Kızın aklı pek yerinde değildi belki de. Savaş sırasında eşkıyaların ya da başka pislik heriflerin tecavüzüne uğrayıp aklını yitirmiş kızlara şimdilerde sıklıkla rastlanıyordu. Evet, evet, kız deli olmalıydı. Ya da uykusunu alamamıştı, zorla uyandırılmıştı, doğru düzgün uyanmamıştı belki de. İnsanlar gün doğarken uykuyla uyanıklık arasında gidip gelirken neler saçmalıyordu böyle!</p>

  <p>Bir kez daha irkildi ve kürek kemiklerinin arasında bir sancı belirdi. Eliyle sırtını ovaladı.</p>

  <p>Maribor yoluna çıkar çıkmaz topuklarını sağrısına batırdığı atını dörtnala sürdü. Zaman gitgide daralıyordu. Ulak, Maribor’da fazlaca dinlenemedi, rüzgâr tekrar kulaklarında uğuldamaya başladığında daha bir gün bile geçmemişti. Maribor’daki bir haradan aldığı yeni kır atı başını ileri uzatmış, kuyruğunu şaklata şaklata koşuyordu. Yol kenarındaki söğütlerin önünden yıldırım hızıyla geçiyorlardı. Diplomat mektubunun bulunduğu kese Aplegatt’ın göğsüne âdeta yapışmıştı. Kalçaları sızlıyordu.</p>

  <p>Bir arabacı arkasından, "Lanet olası azılı süvari, boynun kırılsın!" diye bağırdı. Yanından dörtnala koşturarak geçen kır at yüzünden ürken atlarını dizginlemeye çalışıyordu. "Siz aldırmayın ona, ölmeye gidiyor o! Hadi defol git, deli herif ama Azrail’in elinden kurtulamayacaksın!"</p>

  <p>Aplegatt, rüzgârdan yaşaran gözlerini sildi.</p>

  <p>Bir gün önce Kral Foltest’e mektuplarını teslim etmiş, Kral Demavend’in yolladığı gizli mesajı da sözlü olarak aktarmıştı.</p>

  <p>"Demavend’den Foltest’e. Dol Angra’da her şey hazır. Gizli birlikler komut bekliyor. Tahmini vakit: temmuzun yeni ayından sonra ikinci gece. Tekneler iki gün sonra karşı kıyıya ulaşacaktır." Karga sürüleri gaklayarak yolun üstünden geçtiler. Mahakam, Dol Angra ve Vengerberg yönünde doğuya uçuyorlardı. Ulak, Temerya Kralı’nın onun aracılığıyla Aedirn Kralına yolladığı gizli mesajı atın sırtında giderken içinden tekrarlıyordu.</p>

  <p>"Foltest’ten Demavend’e. Birincisi: Seferi iptal et. Açıkgözler bir toplantı çağrısı yaptılar, Thanedd Adasında bir araya gelip istişarede bulunacaklar. Bu toplantı çok şeyi değiştirebilir. İkincisi: Aslan yavrusunu aramayı durdurabilirsiniz. Aslan yavrusunun artık hayatta olmadığı kesinleşti."</p>

  <p>Aplegatt, kır atı topuklarıyla mahmuzladı. Zaman gitgide daralıyordu. Dar orman yolu, arabalarla tıkanmıştı. Aplegatt atını dizginledi, uzun konvoyun son arabasına kadar ağır adımlarla ilerlemesine göz yumdu. Yoldaki sıkışıklığı aşamayacağını ilk bakışta anlamıştı. Geri dönmesi söz konusu olamazdı, böyle bir zaman kaybını göze alamazdı. Yolunu değiştirip bataklığın içindeki çalılıkların arasından gitmek de akıllıca gelmiyordu, üstelik hava kararmak üzereydi.</p>

  <p>Konvoydaki son arabanın iki sürücüsüne, "Ne oldu burada?" diye sordu. Adamlardan biri uyukluyor biri de cansızmış gibi duruyordu. "Baskın mı oldu? Sincaplar mı? Konuşsanıza! Acelem var!"</p>

  <p>İhtiyarlardan henüz yanıt bile gelmeden, kafilenin orman içine girmiş ve görünmeyen başından çığlıklar duyuldu. Arabacılar hemen arabaların üstüne atladılar, atlarını ve öküzlerini kırbaç darbeleri ve küfürlerle ilerlettiler. Konvoy çok ağır ilerliyordu. Uyuklayan ihtiyar uyandı, sakalını oynattı, katırlara doğru elini uzatıp parmaklarını şaklattı, kırbaçları kıçlarına indirdi. Cansızmış gibi duran ihtiyar canlandı, gözlerinin üzerine indirdiği hasır şapkasını kaldırdı ve Aplegatt’a baktı.</p>

  <p>"Şuna bakın hele," dedi. "Acelesi var belli. Hey, evlat, şansın varmış. Tam zamanında geldin yanımıza."</p>

  <p>"Hem de nasıl," dedi öteki ihtiyar. Çenesini uzatıp katırları dürttü, "tam vaktinde geldin. Öğleye doğru gelmiş olsaydın yolun açılmasını bekleyecektin. Hepimizin işi acele ama beklemek zorundaydık işte. Yol kapalıysa nasıl ilerlenir ki?"</p>

  <p>"Yol kapalı mıydı? Neden?"</p>

  <p>"Buralarda adam yiyen zalim bir canavar peydahlandı, evlat. Yanındaki saray oğlanıyla yolculuk yapan bir süvariye saldırmış. Canavar, süvarinin kafasını miğferiyle birlikte koparmış, atın karnını yarmış diyorlar. Oğlan kaçmış ve bütün yolun kanlar içinde kaldığını durmaksızın anlatıp duruyordu..."</p>

  <p>"Neyin nesiymiş bu canavar?" diye sordu Aplegatt ve ağır ağır ilerleyen arabanın sürücüleriyle konuşmayı sürdürmek için atını dizginledi. "Ejderha mı?"</p>

  <p>"Hayır, ejderha değil," dedi hasır şapkalı ihtiyar. "Adı mantikor mu neymiş. Saray oğlanı anlattı, uçan bir canavarmış, inanılmaz güçlüymüş. Ve de inatçı! Ben, süvariyi yedikten sonra uçacağını sanırdım ama nerede! Yola oturmuş, lanet olası, öylece duruyor, tıslıyor, dişlerini gösteriyormuş... Yol bu yüzden tıpanın şişeyi kapatması gibi kapandı çünkü gelip de o yaratığı gören herkes arabasını bıraktığı gibi arkasına bakmadan kaçtı. Böylelikle yarım millik bir araba kuyruğu oluştu ve de kendi gözlerinle de gördüğün gibi oğul, çevremiz çalılık ve bataklıkla sarılı, oraya giren bir daha çıkamaz."</p>

  <p>"Bunca insan," dedi ulak küçümseyen bir edayla, "kök salmış gibi dikiliyor burada, öyle mi? Baltalarınıza, mızraklarınıza davransaydınız, aşağılık şeyi kovalasaydınız ya da gebertseydiniz." "Eh, birkaç kişi denedi zaten," dedi, dizginleri elinde tutan ihtiyar. Sonra katırları dürtmesiyle konvoy hareket etti. "Bir tacirin muhafızlarından üç cüce ve Carreras’taki birliklerin yanına giden dört acemi er canavara birlikte saldırdılar. Canavar cüceleri paramparça etti, askerler de..."</p>

  <p>".. .tabanları yağladılar," diye sözlerini tamamladı ihtiyar ve ardından iki katırın arasındaki boşluğu hedef alıp ağız dolusu tükürdü. "Mantikor u görür görmez tüydüler. Hatta biri altına doldurmuş diye duydum. Aa, bak, bak evlat, o işte! Şurada!"</p>

  <p>"Ne demek bu şimdi?" diye çıkıştı Aplegatt. "Bana ödleği mi gösteriyorsunuz? Bana ne..."<br/></p>

  <p>"Hayır, öyle demedim! Leşi gösteriyorum! Canavarın leşini! Askerler arabaya yüklüyor! Görüyor musun?"</p>

  <p>Aplegatt, üzenginin üzerinde doğruldu. Havanın epeyce kararmış ve meraklıların çevreyi sarmış olmasına karşın askerlerin solgun devasa bir bedeni taşıdıklarını gördü. Yarasa kanatları ve akrep kuyruğu yere sürünüyordu. Askerler "Haydi, şimdi, kaldır" sesleri arasında hayvan ölüsünü arabaya yüklemeye çalışıyorlardı. Arabaya koşulu atlar kan ve leş kokusundan tedirgin olmuşlardı, bulundukları yerde hareket ediyor, arabanın milini sarsıyorlardı.</p>

  <p>Askerlerin başındaki çavuş, "Devam edin!" diye iki ihtiyara bağırdı. "Yolunuza devam edin! Geçişi tıkamayın!"</p>

  <p>Arabacı atları kırbaçladı ve araba tekerlek izleri üzerinden sarsılarak ilerledi. Aplegatt, topuklarını atının sağrısına vurup hayvanı dürttü.</p>

  <p>"Canavarı askerler öldürdü herhalde."</p>

  <p>"Yok canım, nerde," diye karşı çıktı ihtiyar. "Askerler buraya ayak basar basmaz insanları payladılar yalnızca. Kâh, ‘durun’ kâh ‘geri çekilin’ dediler; yani bir öyle, bir böyle emirler verdiler. Canavarı haklama konusunda aceleleri yoktu. Bir Witcher çağırdılar."</p>

  <p>"Witcher mı?"</p>

  <p>"Aynen öyle," dedi öteki ihtiyar. "İçlerinden biri, köyde Witcher gördüğünü anımsadı, bunun üzerine gidip onu getirdiler. Ak saçları, nemrut bir yüzü, omzunda da devasa bir kılıcı vardı. Aradan henüz bir saat bile geçmeden, ön taraftan biri, ‘Yola devam edelim!’ diye bağırdı çünkü Witcher canavarı gebertmişti. Tam hareket ediyorduk ki evlat, sen çıkageldin."</p>

  <p>"Hıı," dedi Aplegatt düşünceli bir ifadeyle. "Bunca yıldır yollardayım ama bir Witcher’la hiç karşılaşmamıştım. Şu canavarı nasıl öldürdüğünü gören olmuş mu? "</p>

  <p>"Ben gördüm!" diye seslendi, arabanın diğer tarafına atıyla yaklaşan dağınık saçlı bir genç adam. Eyer takmamıştı, sıska ve yaşlı kıratını gemle idare ediyordu. "Ben her şeyi gördüm! Çünkü en önde, askerlerin yanındaydım!"</p>

  <p>"Bakın hele şu densize," dedi arabayı süren ihtiyar. "Daha ağzı süt kokuyor ama büyük laflar ediyor. Sen kötek istiyorsun herhalde."</p>

  <p>"Aldırma ona, babalık," diye araya girdi Aplegatt. "Birazdan yol ayrımına varacağız, ben oradan ayrılıp Carreras’a gideceğim. Ama öncesinde şu Witcher meselesini öğrenmek istiyorum. Konuş bakalım, ufaklık."</p>

  <p>"Evet, şöyle oldu," diye telaşla başladı genç adam, atını arabayla uygun adımda sürerken. "Şu Witcher, komutanın yanına geldi, adının Gerant olduğunu söyledi. Bunun üzerine komutan, adıyla ilgilenmediğini, bir an önce işe koyulmasını söyledi ve canavarın oturduğu yeri gösterdi. Witcher canavara biraz yaklaşıp bir süre inceledi. Canavarla aralarında en az yüz adım, belki de daha fazla vardı. Ama Witcher ona uzaktan bakarak, ender görülen büyüklükte bir mantikor olduğunu ve iki yüz kron karşılığında onu öldürebileceğini söyledi."</p>

  <p>"İki yüz kron mu?" Öteki ihtiyarın soluğu kesilmişti âdeta. "Aklını mı oynatmış o?"</p>

  <p><br/></p>

  <p>"Komutan da öyle dedi ama daha çirkin sözlerle. Bunun üzerine Witcher, ücretin değişmeyeceğini ama canavarın ahirete kadar yolun ortasında oturmasını istiyorlarsa bunun onun meselesi olmadığını söyledi. Bunun üzerine komutan, bu kadar parayı gözden çıkaramayacağını, beklemeyi yeğlediğini, yaratığın belki de kendiliğinden oradan uçup gidebileceğini söyledi. Witcher da bunun üzerine, yaratığın uçup gitmeyeceğini çünkü aç ve öfkeli olduğunu bildirdi. Uçacak olsa bile hemen geri dönerdi çünkü onun avlanma bölü... bölgi... bölgee..."</p>

  <p>"Saçma sapan konuşma, densiz!" dedi arabayı süren ihtiyar öfkeyle. Bir yandan da dizginleri tuttuğu eliyle sümkürmeye çalıştı ama başaramadı. "Sen yalnızca olanları anlat!"</p>

  <p>"Anlatıyorum işte! Evet, Witcher şöyle dedi: Canavar uçup gitmeyecek, aksine bütün gece öldürdüğü süvariyi yiyecek, ağır ağır yapacak bunu çünkü süvarinin üzerinde sıyrılıp atılması zor bir zırh var! Bunun üzerine tacirler yaklaşıp Witcher’i ikna etmeye çalıştılar, aralarında para toplayıp ona yüz kron verebileceklerini söylediler. Ama Witcher bunun üzerine canavarın bir mantikor olduğunu ve çok tehlikeli olduğunu, yüz kronu kıçlarına sokabileceklerini, bu paraya canını tehlikeye atamayacağını söyledi. Bunun üzerine komutan sinirlendi ve canını tehlikeye atmanın köpeklerin ve Witcherlarin işi olduğunu, bir kıçın işi nasıl sıçmaksa Witcher’in işinin de canını tehlikeye atmak olduğunu söyledi. Ancak tacirler, Witcher’in kızıp yoluna gitmesinden korktular ve tekliflerini yüz elli krona çıkardılar. Bunun üzerine Witcher kılıcını çekip canavarın bulunduğu yere doğru yürümeye başladı. Komutan onun arkasından kötülüğü defeden bir hareket yaptı, yere tükürdü ve yeryüzünde neden böyle soysuz şeytanların yaşadığını anlayamadığını söyledi. Bunun üzerine tacirlerden biri, ordunun ormanlarda elflerin peşine düşeceği yerde yolları canavarlardan armdırsaydı Witcherlara ihtiyaç duyulmayacağını söyledi, sonra bir de..."</p>

  <p>"Konu dışına çıkma," diye sözünü kesti ihtiyarlardan biri, "gördüklerini anlat yeter."</p>

  <p>"Ben Witcher’in atına gözcülük ettim," diye böbürlendi delikanlı. "Alnında beyaz lekeleri olan bir al kısraktı."</p>

  <p>"Başlatma şimdi kısrağına! Peki, Witcher’in canavarı öldürdüğünü gördün mü?"</p>

  <p>"Şey," diye geveledi delikanlı. "Görmedim... Beni arkaya ittiler. Atlar milletin haykırmasından ürkmüştü, tam o sırada..."</p>

  <p>"Size söylemiştim," dedi ihtiyar ve küçümseyen bir edayla tükürdü. "Bu çenesi düşük ukalanın hiçbir bok görmediğini anlamıştım."</p>

  <p>"Ama Witcher’i geri dönerken gördüm!" diye diklendi oğlan. "Her şeyi izlemiş olan komutanın rengi kül gibiydi, askerlerine usulca bu işin sihir ya da elf numarası olduğunu, sıradan bir insanın kılıcını böylesine seri kullanamayacağını söyledi. Ama Witcher çok sakindi, tacirlerden parasını aldı, kısrağına atlayıp uzaklaştı."</p>

  <p>"Hımm," diye mırıldandı Aplegatt. "Hangi yöne gitti? Carreras’a doğru mu? Eğer öyleyse ona yetişirim belki, incelemek istiyorum onu..."</p>

  <p>"Hayır," dedi delikanlı. "Yol ayrımında Dorian yönüne saptı. Acelesi var gibiydi."</p>

  <p>Witcher düş görmezdi pek, arada sırada gördüklerini de uyandığında asla anımsayamazdı. Bunlar kâbus olsa bile anımsayamazdı, zaten hepsi de kâbus olurdu.</p>

  <p>Witcher bu kez de kâbus görmüştü ama her nasılsa bir bölümünü şimdi anımsıyordu. Belirsiz ve tedirgin edici karaltıların yarattığı gürültü ve patırtının, tuhaf ve düşmanca sahnelerin, anlaşılmaz ama açıkça tehlikeli olan seslerin ve gürültülerin arasından ansızın net ve berrak bir resim doğmuştu. Ciri. Kaer Morhen’den belleğinde kalan Ciri’den farklıydı bu. Atını dörtnala koştururken dalgalanan kül sarısı saçları uzamıştı — Brokilon’da onu ilk kez gördüğü günkü uzunluktaydı saçları şimdi. Ciri atıyla önünden geçerken bağırmak istemişti Witcher ama hiç sesi çıkmamıştı. Kızın peşi sıra koşmak istemişti ama dizine kadar donmuş katranın içine gömülmüştü sanki. Gelgelelim Ciri onu görmüyor, atını âdeta canlı gibi sallanan, eğri büğrü gürgen ağaçlarının ve otlakların arasından gecenin içine doğru sürüyordu. Kızın izlendiğini de görüyordu Witcher. Kara yağız bir at vardı peşinde; atın sırtında, başında bir yırtıcı kuşun kanatlarıyla bezeli miğfer taşıyan siyahlar içinde bir süvari oturuyordu.<br/></p>

  <p>Witcher ne kımıldayabiliyor ne de bağırabiliyordu. Kanatlı süvarinin Ciri’ye yetiştiğini, kızı saçlarından yakaladığı gibi eyerden indirdiğini, atını sürmeye devam edip kızı da yanı sıra sürüklediğini izleyebiliyordu yalnızca. Ciri’nin duyduğu acıdan yüzünün mosmor kesildiğini, içinden sessiz bir çığlık attığını izleyebiliyordu yalnızca. Witcher katlanamıyordu bu düşe, bu yüzden "Uyan!" diye komut veriyordu kendine. Uyan! Derhal uyan!</p>

  <p>Ve uyandı.</p>

  <p>Uzun süre hareket etmeden öylece yatıp düşünü aklından geçirdi. Sonra kalktı. Yastığının altına koyduğu kesesini çıkarıp on kronluk madenî paralarını hızla saydı. Yüz elli kronu bir gün önce mantikor için kazanmıştı. Elli kronu bir köy muhtarının emri üzerine Carreras yakınlarında öldürdüğü sislek için almıştı. Elli kronu da bir kurtadamı ortadan kaldırdığı için ona Burdoff sakinleri vermişti.</p>

  <p>Kurtadam karşılığında elli kron çoktu. Çoktu, çünkü çok basit bir iş olmuştu. Kurtadam kendini savunmamıştı. Kovalayarak çıkışı olmayan bir mağaraya sıkıştırdığı kurtadam, dizlerinin üzerine çöküp kılıç darbesini beklemişti. Witcher gerçekten acımıştı ona.</p>

  <p>Gelgelelim paraya ihtiyacı vardı.</p>

  <p>Henüz bir saat bile geçmeden Dorian sokaklarında yürümeye başladı, o ünlü yolu ve ünlü levhayı aradı.</p>

  <p>Levhanın üzerinde şunlar yazılıydı: "Codringher ve Fenn, hukuk danışmanlığı ve desteği". Codringher ve Fenn’in yaptıkları işin genelde hukukla pek ilgisi olmadığını, bu iki ortağın hukuktan ve onu temsil edenlerden kaçmak için sayısız nedeni bulunduğunu Geralt çok iyi biliyordu. Ayrıca, ofislerine gelen müvekkillerin "danışmanlık" sözcüğünün anlamını bildiklerinden de kuşkuluydu.</p>

  <p>Küçük binanın alışılmış özelliklerde bir girişi yoktu; sağlam bir sürgüyle kapatılmış kapı muhtemelen ahıra ya da hayvanlara ayrılmış avluya çıkıyordu. Giriş kapısına ulaşmak için binanın arka kısmındaki bataklık benzeri avluya geçmek gerekiyordu. Kaz ve tavuklarla dolu avludaki merdiven, dar bir balkon üzerinden karanlık koridora çıkıyordu. Demirden zımbalar ve aslan başı şeklindeki pirinç kapı tokmağıyla donatılmış dayanıklı maun kapının önüne ancak buralardan geçtikten sonra ulaşılabiliyordu.</p>

  <p>Geralt kapıya vurdu ve hemen geri çekildi. Kapının içinde bulunan mekanizmanın, demir zımbaların içinden yirmi inçlik çelik şişler fırlatma özelliğine sahip olduğunu biliyordu. Bu şişler, birisi kapıyı kurcaladığında veya Codringher ya da Fenn harekete geçirici düğmeye dokunduklarında fırlatılıyordu. Ama Geralt için tecrübeyle sabitti, kusursuz mekanizmalar yoktu ve hiç olmaması gerektiği bir anda devreye giren sistemler vardı. Ya da tersi tabii.</p>

  <p>Kapıda, gelenin kimliğini belirleyen —muhtemelen sihirli— bir düzenek olmalıydı. Kapıya vurulduğunda, içeriden kimin geldiğini kimse sormazdı. Kapı açıldığında ardında Codringher duruyordu. Onu her zaman Codringher karşılardı, Fenn’in kapıyı açtığı hiç olmamıştı.</p>

  <p>"Merhaba, Geralt," dedi Codringher. "İçeri gel. Kapı kasasına yaslanıp durma, mekanizmayı söktüm. İçinde bir şey bozuldu. Durduk yerde devreye girip bir seyyar satıcıyı delik deşik etti. Hadi gir. Benden istediğin bir şey mi var?"</p>

  <p>"Hayır." Witcher, geniş ve loş bekleme odasına girdi, burada her zaman olduğu gibi kedi kokusu vardı. "Senden değil, Fenn’den."</p>

  <p>Codringher kahkaha attı ve böylece Geralt’ın Fenn’in uydurma bir kişilik olduğu kuşkusunu yüzde yüz doğrulamış oldu. Belli ki Fenn, mübaşirleri, haciz memurlarını, vergi memurlarını ve Codringher’in hoşlanmadığı diğer kişileri kandırmak için kullanılıyordu.</p>

  <p>Derken daha aydınlık bir odaya geçtiler. Bir çatı odasıydı burası ve sağlam parmaklıklarla donatılmış pencerelerden içeriye neredeyse gün boyu güneş giriyordu. Geralt, konuklar için ayrılmış olan sandalyeye oturdu. Codringher ise karşısına, meşeden yapılmış çalışma masasının arkasındaki koltuğa oturdu. Codringher avukattı ve elinden hiçbir şey kurtulmazdı. Sıkıntısı, derdi, tasası, sorunu olan kim varsa Codringher’e giderdi. Gider gitmez de örneğin ortağının dolandırıcılık yaptığının ve zimmetine para geçirdiğinin kanıtları eline verilirdi. Ya da güvencesiz ve kefilsiz bankadan kredi alırdı. Ya da iflas etmiş bir şirketin upuzun alacaklı listesinin içinden tek başına yatırdığı parayı geri alırdı. Zengin amcası ona tek bir kuruş koklatmayacağını söylediği halde mirasını alırdı. En yakın akrabaları bile bir anda haklarından feragat ettikleri için miras davasını kazanırdı. Veya oğlu ya suçsuzluğu kanıtlandığı için ya da delil yetersizliğinden beraat ederek hapisten çıkardı çünkü eğer ortada delil varsa, bunlar ilginç bir şekilde ortadan kaybolmuş ya da tanıklar önceki ifadelerini geri alma konusunda birbirleriyle yarışmış olurdu. Müvekkilin kızını gözüne kestirmiş olan miras avcısı bir anda başka bir kadınla ilgilenmeye başlardı. Adamın karısının sevgilisinin ya da kızını kaçıran kişinin bir kaza sırasında kollarında, bacaklarında, özellikle de kafatasında tehlikeli kırıklar meydana gelirdi. Azılı bir düşman ya da sevilmeyen bir başka kişi, müvekkile zarar vermeyi bırakırdı çünkü genelde hiçbir iz bırakmadan ortadan kaybolurdu. Evet, kimin sorunu varsa soluğu Dorian’da alır, koşarak "Codringher ve Fenn" hukuk şirketine gider ve maun kapıyı tıklatırdı. Kapıyı daima kısa boylu, çelimsiz, kır saçlı, temiz havaya çıkmayan insanlara özgü sağlıksız bir ten rengine sahip "Avukat" Codringher açardı. Codringher, ziyaretçiyi odasına alır, koltuğuna kurulur, kucağına siyahbeyaz renklerindeki kocaman kedisini oturtup okşamaya başlardı. Sonra ikisi birden —Codringher ve kedisi— müvekkile sarımsı yeşil renkteki gözlerini diker, onu rahatsız ve tedirgin edici bakışlarla süzerdi.</p>

  <p>"Mektubunu aldım." Codringher ve kedi sarımsı yeşil gözleriyle Geralt’ı süzüyordu şimdi. "Ayrıca Dandelion da ziyaretime geldi.</p>

  <p><br/></p>

  <p>Birkaç gün önce Dorian’dan geçmiş. Senin anlaşmazlıklarından söz etti biraz. Ama anlattıkları yetersizdi. Çok yetersizdi."</p>

  <p>"Gerçekten mi? Şaşırdım buna. Dandelion’ın çok konuşmadığı benim bildiğim ilk vaka bu."</p>

  <p>"Dandelion," —Codringher gülümsemiyordu— "fazla bir şey anlatmadı çünkü bilgisi de fazla değildi. Belli konularda konuşmayı ona yasakladığın için bildiklerinin hepsini anlatmadı. Bu güvensizlik nereden çıktı? Hem de bir meslektaşına karşı?" Geralt biraz gücenmişti. Codringher, fark etmediğini ileri sürmüştü, bu olanaksızdı çünkü kedi fark etmişti. Hayvan gözlerini iri iri açtı, bembeyaz köpek dişlerini gösterdi ve neredeyse sesini çıkarmadan tıslamaya başladı.</p>

  <p>"Kedimi kışkırtma," dedi avukat, sonra yatıştırmak için hayvanı okşadı. "Meslektaş sözcüğünden mi rahatsız oldun? Ama doğru. Ben de Witcher’im. İnsanları canavarlardan ve canavarca sıkıntılardan kurtarıyorum. Ve ben de bütün bunları para karşılığında yapıyorum."</p>

  <p>"Belli farklılıklar var," diye mırıldandı Geralt, kedinin düşmanca bakışları altında.</p>

  <p>"Evet, var," diye itiraf etti Codringher. "Sen çağa aykırı bir Witcher’sin, bense zamana ayak uyduran çağdaş bir Witcher. Bu yüzden yakında işsiz kalacaksın, bense ilerleyeceğim. Strigalar, wyvern ejderhaları, endriajlar<sup>1</sup> ve kurtadamlar yakında dünyadan silinecekler. Ama it oğlu itlerin nesli tükenmez."</p>

  <p>"Ama sen genelde it oğlu itleri sorunlarından arındırıyorsun, Codringher. Sorunları olan yoksul insanlar senin hizmetlerine ulaşamıyorlar."</p>

  <p><sup>1</sup> Örümcek benzeri orman canlıları, (ç. n.)</p>

  <p>"Yoksullar senin hizmetlerine de ulaşamıyor. Zaten yoksul insanlar hiçbir şeye ulaşamadıkları için yoksul oluyorlar."<br/></p>

  <p>"İnanılmaz mantıklı bir şey söyledin. Üstelik o kadar yeni bir fikir ki duyan soluksuz kalıyor."</p>

  <p>"Bak bu doğru. Doğru olan bir başka nokta da şu: Bizim mesleklerimizde piç olmak bir kaidedir. Tabii bu arada senin mesleğin ölmek üzere, benimki ise gitgide gelişiyor."</p>

  <p>"Tamam, tamam. Asıl meseleye gelelim."</p>

  <p>"Geç bile kaldın." Codringher başını salladı. Bir yandan da gerinip yüksek sesle miyavlayan ve pençelerini dizine geçiren kedisini okşuyordu. "Bu meseleyi önem sırasına göre çözelim. Birincisi, benim ücretim, iki yüz elli Novigrad kronudur, meslektaşım Witcher. Elinde böyle bir meblağ var mı? Yoksa sen de o sorunları olan meteliksizlerden biri misin?"</p>

  <p>"Bu parayı hak ettiğinden emin olmalıyım önce."</p>

  <p>"Kendin karar ver ve elini çabuk tut. Emin olduktan sonra da parayı masanın üzerine bırak. Ardından diğer, daha az önemli olan sorunlara geçeriz."</p>

  <p>Geralt, kemerine bağladığı keseyi çözdü ve şaklatarak masanın üzerine fırlattı. Kedi, Codringher’in kucağından ok gibi fırlayıp kaçtı. Avukat içindekileri saymadan keseyi çekmeceye attı. "Kedimi korkuttun," dedi kızarak.</p>

  <p>"Kusura bakma. Para sesinin kedini korkutacağı aklımın ucundan geçmezdi. Anlat bakalım, ne öğrendin?"</p>

  <p>"Yakından ilgilendiğin şu Rience," diye başladı Codringher, "oldukça esrarengiz bir şahsiyet. Ban Ard’daki büyücülük okulunda iki yıl okuduğunu öğrenebildim. Ufak tefek hırsızlıklar yaparken yakalandığı için oradan atmışlar onu. Her zaman olduğu gibi okulun yakınlarında Kaedwen gizli servisinin personel alma memurları bekliyormuş. Rience onlara katılmış. Kaedwen gizli servisi adına yaptıklarını çözemedim henüz. Ama okuldan kovulan büyücüler genelde katil olarak eğitilirler. Doğru mudur?" "Tam tamına. Devam et."</p>

  <p>"Şimdi vereceğim bilgi Cintra’dan. Sayın Rience orada kodesi boylamış. Kraliçe Calanthe’nin talimatı üzerine."</p>

  <p>"Hangi suçtan?"</p>

  <p>"İnanmayacaksın ama borç yüzünden. Ancak fazla yatmamış çünkü birisi borçlarını faiziyle birlikte ödeyince kefaletle serbest kalmış. Ödeme banka aracılığıyla yapılmış ve hayırseverin adı gizli tutulmuş. Paranın kimden geldiğini izlemeye çalıştım ama dördüncü bankadan sonra vazgeçtim. Rience’in kefaletini ödeyen işinin ehli biri. Adının açıklanmamasını çok önemsiyor."</p>

  <p>Codringher sustu. Ardından şiddetli bir öksürükle sarsılıp ağzını mendiliyle kapadı.</p>

  <p>"Derken, savaştan hemen sonra Efendi Rience, Sodden’de, Angren’de ve Brugge’de ortaya çıkmış," diye devam etti, ağzını silip mendile bir göz attıktan sonra. "Tanınmaz haldeymiş, özellikle davranışları ve çevresine saçtığı inanılmaz miktarlardaki nakit para açısından. Ama piç herif adı konusunda hiç kafasını yormamış, hâlâ Rience’ti. Ve Rience olarak belli bir şahsı, daha doğrusu küçük bir şahsı ısrarla aramaya başlamış. Savaşta kimsesiz kalan çocukları yanlarına alan Angren Bölgesi ndeki druidlere başvurmuş. Çok geçmeden ormanda bir druid cesedi bulunmuş; bu kişi işkenceye uğrayıp, vahşice öldürülmüş. Ardından Rience Nehir Bölgesi nde ortaya çıkmış...</p>

  <p>"Biliyorum," diye atıldı Geralt. "Nehir Bölgesindeki çiftçi ailelere neler yaptığını biliyorum. İki yüz elli kron karşılığında senden daha fazlasını beklerdim aslında. Şu ana kadar anlattıklarının arasında benim için yeni olan büyücülük okulu ve Kaedwen gizli servisiydi. Gerisini biliyorum. Rience’in acımasız bir katil olduğundan haberim var. Sahte kimlik kullanma konusunda usta, kendini beğenmiş bir pislik olduğunu biliyorum. Birinin namına çalıştığını da biliyorum. Kimin namına, Codringher?"</p>

  <p>"Bir büyücü adına çalışıyor. Bir zamanlar kefaletini ödeyip onu kodesten çıkaran bir büyücü. Rience’in büyüden yararlandığını bana sen söyledin, Dandelion da onayladı. Akademiden atılan bir öğrencinin bilebileceği ufak tefek numaralardan değil, gerçek büyüden söz ediyorum. Yani onu destekleyen, muskalarla donatan, muhtemelen ona gizlice ders veren biri var. Resmî olarak çalışan bazı büyücülerin böyle gizli öğrencileri ve maşaları vardır, onlara yasadışı kirli işlerini yaptırırlar. Büyücü jargonunda bunlara ‘tasmalı çalışan’ denir."</p>

  <p>"Rience, birinin tasmasına bağlıysa gizleyici büyü kullanırdı. Ama ne adını ne de görüntüsünü değiştiriyor. Yennefer’in onu yakmasından sonra oluşan yaradan bile kurtulmanın yolunu aramadı."</p>

  <p>"İşte tam da bu, boynunda tasmayla çalıştığını doğruluyor." Codringher öksürüp ağzını mendiliyle sildi. "Çünkü büyülü bir kamuflaj, kamuflaj değildir, böyle bir şeyi yalnızca amatörler kullanır. Rience eğer büyülü bir şemsiyenin ya da maskenin altında gizlenecek olsa, her büyü alarmı bunu bildirecektir ve bu alarmlar artık her kent kapısına yerleştirildi. Ayrıca büyücüler bu maskeleri kesinlikle hissederler. Rience kalabalıkların içinde sanki ağzından ateş, kıçından da dumanlar çıkıyormuş gibi her büyücünün dikkatini üzerine çekerdi. Tekrar ediyorum: Rience, bir büyücü adına çalışıyor ve bunu başka bir büyücünün dikkatini üzerine çekmeyecek biçimde yapıyor."</p>

  <p>"Kimileri onun Nilfgaard casusu olduğunu düşünüyor." "Haberim var. Örneğin Redanya gizli servisinin şefi Dijkstra böyle düşünüyor. Dijkstra pek yanılmaz, yani bu kez de haklı olduğunu düşünebiliriz. Ama böyle olması diğer durumu engellemez. Bir büyücü yardımcısı aynı zamanda Nilfgaard casusu da olabilir."</p>

  <p>"Yani resmen çalışan bir büyücü, gizli bir yardımcının desteğiyle Nilfgaard adına casusluk mu yapıyor?"</p>

  <p>"Saçmalık." Codringher öksürdü ve mendiline dikkatle baktı. "Bir büyücü Nilfgaard adına casusluk mu yapacak? Ne amaçla? Para için mi? Çok gülünç. Muzaffer imparator Emhyr yönetiminde büyük bir güce ulaşmayı umduğu için mi? Çok daha gülünç. Emhyr var Emreis’in ülkesindeki büyücüleri kollamadığı herkesçe biliniyor. Nilfgaard’da büyücülerin etkisinin seyislerden farkı yoktur. Ve ancak bir seyisinki kadar güce sahiptirler. Bizim çılgın büyücülerimiz onlara bir seyis kadar değer veren imparatorun zaferi uğruna savaşmayı seçerler mi? Redanya Kralı Vizimir’e kraliyet emirlerini zorla kabul ettiren Philippa Eilhart örneğin? Ya da Kral Henselt konuşurken sözünü kesen, yumruğunu masaya indiren ve krala çenesini kapayıp onu dinlemesini söyleyen Sabrina Glevissig mi? Ya da Aedirn Kralı Demavend’e geçenlerde haber gönderip ona ayıracak zamanı olmadığını bildiren Roggeveenli Vilgefortz mu?</p>

  <p>"Kısa kes, Codringher. Tüm bunların RienceTe ilgisi nedir?"</p>

  <p>"Basit. Nilfgaard gizli servisi, yardımcısını işbirliğine ikna edip büyücüye ulaşmaya çalışıyor. Rience’i doğru çözmüşsem Nilfgaard florinleri ona tatlı gelecektir ve ustasını gözünü kırpmadan ele verecektir."</p>

  <p>"Şimdi sen saçmalıyorsun. Bizim dikbaşlı büyücülerimiz bile ele verildiklerini derhal anlardı ve foyası ortaya çıkan Rience giyotini boylardı. Tabii şansı varsa."</p>

  <p>"Çocuk gibisin, Geralt. Foyası ortaya çıkan casuslar asılmaz, kullanılırlar. Yanlış bilgilerle beslenip çift taraflı ajan yapılmaya çalışılırlar..."</p>

  <p>"Bu çocuğun canını sıkma, Codringher. Gizli servislerde ya da siyasette dönen dolaplar beni ilgilendirmiyor. Rience peşimde; nedenini ve onu kimin görevlendirdiğini öğrenmek istiyorum. Anlaşıldığı üzere bir büyücü adına yapıyor bunu. Kimdir bu büyücü?"</p>

  <p>"Henüz bilmiyorum. Ama yakında çözerim."</p>

  <p>"Yakında," dedi Witcher, "benim için çok geç."</p>

  <p>"Haklı olabilirsin," dedi Codringher ciddi bir sesle. "Berbat bir müşküle bulaşmışsın, Geralt. İyi ki bana başvurdun, insanları müşküllerinden çekip çıkarmak benim işim. Aslında seni şimdiden bir müşkülden çıkardım."</p>

  <p>"Gerçekten mi?"</p>

  <p>"Gerçekten." Avukat mendiliyle ağzını kapayıp öksürmeye başladı. "Çünkü sevgili meslektaşım, işin içinde büyücüler ve muhtemelen Nilfgaard dışında üçüncü bir taraf daha var. Kral Foltest’in gizli servisinin ajanları bile geldiler bana. Bir sorunları vardı. Kral, kayıp bir prensesi aramalarını buyurmuş. Ajanlar bunun zor bir iş olduğunu anlayınca, zor vakalarda uzman birini devreye sokmaya karar vermişler. Sorunu uzmana ana hatlarıyla özetledikten sonra, bir Witcher’ın aranan prenses hakkında bilgi sahibi olabileceği imasında bulundular. Evet, bu Witcher kızın nerede olduğunu bile bilebilirmiş."</p>

  <p>"Uzman ne yaptı peki?"</p>

  <p>"Önce şaşkınlığını dile getirdi. Söz konusu Witcher’ın neden kodese atılmadığına şaşırmıştı; böyle yapsalardı geleneksel yollarla bildikleri ve bilmedikleri ve soru soranları susturmak için bilmeyip de biliyormuş gibi uydurduğu birçok şey ortaya çıkardı. Ajanlar, Witcher’ı hapse atmalarını şeflerinin yasakladığını açıkladı. Söylediklerine göre Witcherların çok hassas sinir sistemleri varmış, işkence sırasında ölebilir ya da çarpılabilirlermiş. Bu yüzden Witcher’ı izleyip bulmaları emredilmiş ama bu işin de zor olduğu anlaşılmıştı. Uzman, ajanlara övgüler yağdırdı ve iki hafta sonra gelmelerini söyledi."</p>

  <p>"Geldiler mi?"</p>

  <p>"Elbette! Seni artık müşterisi olarak görmeye başlayan uzman, aranan prenses ile Witcher Geralt’ın hiçbir ilişkisi olmadığına ve olamayacağına dair ajanlara tartışılmaz deliller sundu. Çünkü uzman, Kraliçe Calanthe’nin torunu, Prenses Pavetta’nın kızı Prenses Cirilla’nın öldüğünü gözleriyle gören tanıklar bulmuştu. Cirilla, üç yıl önce Angren’deki bir göçmen kampında hayatım kaybetmişti. Difteriden. Kızcağız büyük acılar çekerek ölmüştü. İnanmayacaksın ama benim tanık raporlarımı dinlerken Temeryalı ajanların gözleri doldu."</p>

  <p>"Benim de gözlerim yaşardı şimdi. Temeryalı ajanlar sana iki yüz elli krondan fazlasını veremediler mi yani?"</p>

  <p>"Senin bu alaycılığın yüreğimi sızlatıyor, Witcher. Seni zor bir durumdan kurtardım, sense teşekkür edeceğin yerde kırıyorsun beni."<br/></p>

  <p>"Teşekkür ediyor ve özür diliyorum senden. Kral Foltest, ajanlarını Ciri’yi bulması için neden görevlendirmiş, Codringher? Kızı bulurlarsa ne yapmalarını istemiş?"</p>

  <p>"Senin kafan gerçekten çalışmıyor. Öldürmelerini elbette! Kız, Cintra tahtının hak sahibi kabul ediliyor ama bu tahtla ilgili başka planlar var."</p>

  <p>"Bu noktada bir uyumsuzluk var, Codringher. Cintra tahtı, sarayla, kentle ve bütün ülkeyle birlikte yandı, kül oldu. Oralarda şimdi Nilfgaard hüküm sürüyor. Foltest de diğer bütün krallar da bunu çok iyi biliyorlar. Ciri, olmayan bir taht üzerinde nasıl hak iddia edebilir ki?"</p>

  <p>"Gel." Codringher ayağa kalktı. "Bu soruya birlikte yanıt bulmaya çalışalım. Birazdan güvenini sağlayacak bir kanıt sunacağım. Bu portrede öylesine ilgini çeken nedir, sorabilir miyim?"</p>

  <p>"Sanki bir ağaçkakan tarafından yıllarca gagalanmış gibi delik deşik edilmiş olması," dedi Geralt, avukatın masasının karşısındaki duvarda asılı olan altın yaldızlı çerçevenin içindeki resmi incelerken. "Bir de tipik bir sersemi gösteriyor olması."</p>

  <p>"O benim rahmetli babam." Codringher yüzünü buruşturur gibi yaptı. "Tipik bir sersem demek. Babamın daima gözümün önünde olması için astım o portreyi oraya. Uyarı niyetine. Gel, Witcher."</p>

  <p>Antreye geçtiler. Kendinden geçmişçesine koltuğa kurulmuş, uzattığı arka ayağını yalayan kedi, Witcher’ı görür görmez hemen koridorun karanlık bir köşesine kaçtı.</p>

  <p>"Kediler senden neden hoşlanmıyor, Geralt? Acaba nedeni.. "Evet," diye sözünü kesti Witcher, "o nedenden."<br/></p>

  <p>Maun lambrinin bir bölümü sessizce kenara doğru kayarak gizli bir geçişin yolunu açtı. Codringher önden, Witcher arkasından içeri girdiler. Belli ki büyüyle harekete geçen lambri, arkalarından kapandı ama karanlığa gömülmediler. Gizli koridorun arka kısmından ışık sızıyordu.</p>

  <p>Koridorun ucundaki oda soğuk ve havasızdı, toz ve mum karışımı boğucu bir kokusu vardı.</p>

  <p>"Çalışma arkadaşımla tanışacaksın, Geralt."</p>

  <p>"Fenn mi?" Witcher gülümsedi. "Olamaz."</p>

  <p>"Olur. Fenn diye birinin var olmadığını düşündüğünü itiraf et." "Nereden çıktı bu şimdi?"</p>

  <p>Alçak tavana kadar yükselen çok sayıdaki kitaplığın ve rafların arasından bir gıcırtı duyuldu, çok geçmeden araba benzeri tuhaf bir mekanizma yaklaşmaya başladı. Tekerlekleri olan yüksek bir sandalyeydi bu. Üzerinde cüceyi andıran bir adam oturuyordu; koca kafası, dar omuzlarıyla müthiş bir uyumsuzluk içindeydi. Adamın her iki bacağı da yoktu.</p>

  <p>"Tanışın," dedi Codringher. "Jakob Fenn, hukuk âlimi, ortağım ve paha biçilemez iş arkadaşım. Bu da bizim konuğumuz ve müvekkilimiz..."</p>

  <p>"Witcher Rivyalı Geralt," diye cümleyi gülümseyerek tamamladı özürlü adam. "Bunu anlamam çok zor olmadı. Bu iş üzerinde aylardır çalışıyorum. Beni izleyin, efendiler."</p>

  <p>Gıcırdayarak ilerleyen sandalyenin arkasından giderek raflardan oluşmuş bir labirente girdiler. Raflar, Oxenfurt’taki üniversitenin kütüphanesinde bile bulunmayan kitapların ağırlığından bel vermişti. Geralt, dünyanın ilk matbaasında basılmış olan bu eserleri Codringherlerin ve Fennlerin kuşaklardan beri biriktirdiğini tahmin etti. Güvenini sağlayacak bu kanıta, Fenn’le sonunda tanışabildiğine sevinmişti. Bu şahsın yüzde yüz gerçek olmasına karşın aynı zamanda kurgusal bir yanının da olduğundan hiç kuşkusu yoktu. Efsanevi Fenn —kuşkusuz Codringher’in yaşlı bir egosu— söylentilere göre sıklıkla yurt dışındaydı; gelgeldim tekerlekli sandalyesine bağımlı yaşayan hukuk âlimi muhtemelen binayı hiçbir zaman terk etmemişti.</p>

  <p>Odanın orta kısmı çok aydınlıktı, burada tekerlekli sandalyeyle kolayca ulaşılabilen bir yazı masası duruyordu. Üzeri yığınla kitap, parşömen, gravür kâğıdı, not kâğıtları, mürekkep ve çini mürekkebi hokkaları, tüy ve esrarengiz malzemeyle doluydu. Hepsi de esrarengiz değildi elbette. Mühürlerde sahtecilik yapmakta kullanılan kalıplar ve resmî evrakların üzerindeki yazıların silinmesini sağlayan elmas bir kazıma bıçağı Geralt’ın gözünden kaçmadı. Masanın ortasında çok mermili bir arbalet, yanındaki kadife bezin üzerinde de cilalı neceftaşından elde edilmiş büyüteçler duruyordu. Bu tür büyüteçler çok nadir bulunurdu ve servet değerindeydi.</p>

  <p>"Yeni bir şey bulabildin mi, Fenn?"</p>

  <p>"Pek sayılmaz." Adam gülümsedi. Gülümsemesi samimi ve etkileyiciydi. "Rience’in olası hami sayısını yirmi sekiz büyücüye indirdim..."</p>

  <p>"Bunu şimdilik bırakalım," diye aceleyle sözünü kesti Codringher. "Önce başka bir konuyla ilgileniyoruz. Dört Krallık’a bağlı ajanların, kayıp Cintra Prensesi ni bulmak için neden geniş Çaplı arama faaliyeti yürüttüklerini Geralt’a açıkla."</p>

  <p>"Kızın damarlarında Kraliçe Calanthe’nin kanı akıyor," dedi Fenn; açıkça ortada olan bir konuyu açıklamak zorunda kalışına şaşırmış gibiydi. "Kraliyet ailesinin son temsilcisi o. Cintra, stratejik ve siyasi açıdan büyük öneme sahip. Tacın vârisinin kaybolması ve etki alanının dışında bulunması doğru değildir, hatta yanlış etkiler altında kalması çok tehlikelidir. Örneğin Nilfgaard’ın etkisi altında."<br/></p>

  <p>"Bildiğim kadarıyla," dedi Geralt, "Cintra’da kadınlar tahtın vârisi kabul edilmiyor."</p>

  <p>"Bu doğru," dedi Fenn ve yine gülümsedi. "Ancak bir kadın, birinin eşi ve bir erkek evlat annesi olabilir. Dört Krallık’ın ajanları, Rience’in prensesi çılgınlar gibi aradığını öğrenir öğrenmez asıl meselenin bu olduğunu hemen anlamışlar. Bunun üzerine prensesin eş ve anne olmasını engellemeye karar vermişler. Basit ama etkili bir yolla."</p>

  <p>"Ama prenses hayatta değil," dedi Codringher aceleyle ve gülümseyen sakat adamın sözlerinin Geralt’ın yüzünde yarattığı etkiyi izledi. "Ajanlar bunu öğrenip arama faaliyetine son verdiler."</p>

  <p>"Şimdilik son verdiler." Witcher, sakin görünmeye ve ses tonunu kontrol etmeye çalışıyordu. "Her türlü sahtecilik eninde sonunda ortaya çıkar. Ayrıca saray ajanları bu oyunun taraflarından biri yalnızca. Siz de söylüyorsunuz, ajanlar, araştıran başka grupların planlarını altüst etmek için Ciri’nin izini sürmüşler. Belki ötekiler sahte bilgilerden bu denli etkilenmezler. Ben sizi çocuğun güvenliğini sağlamanız için tuttum. Ne öneriyorsunuz?"</p>

  <p>"Bir Fikrimiz var." Fenn, ortağına bir bakış attı ancak onun gözlerinde susmasına yönelik bir işaret bulamadı. "Hiç göze çarpmadan, yalnızca Ciri’nin değil, olası erkek evlatlarının da Cintra tahtı üzerinde hak sahibi olmadığı görüşünü yaymak istiyoruz."</p>

  <p>"Cintra’da taht anne tarafına geçmez," dedi Codringher ve ardından yeniden öksürük nöbetiyle sarsıldı. "Tek hak erkek tarafınındır."</p>

  <p>"Aynen," dedi hukuk âlimi. "Geralt az önce kendi söyledi. Bu çok eski bir yasadır, o şeytan Calanthe bile çok uğraştığı halde kaldıramamıştı bunu."</p>

  <p>"Bu yasayı bir entrikayla aşmayı denedi," dedi Codringher kararlı bir sesle, sonra mendiliyle ağzını sildi. "Yasadışı bir entrikayla. Anlat ona, Fenn."</p>

  <p>"Calanthe, Kral Dagorad ile Kraliçe Adalia’nın tek kızıydı. Onların ölümünden sonra, onu yeni bir kralın karısı olarak gören soylular sınıfına savaş açtı. Hükümdarlığı kimseyle paylaşmaya niyeti yoktu ve hanedanlığın sürmesi için olsa olsa yanında korkuluk olarak oturan bir prens kocayı kabul etmeye kararlıydı. Yaşlı kuşaklar buna karşı çıktı. Calanthe’nin önünde üç seçenek vardı: Ya iç savaşı göze alacaktı ya tahttan feragat edip hükümdarlığı başka bir sülaleye bırakacaktı ya da Ebbing Prensi Roegner’le evlenecekti. Üçüncüsünü seçti: Yanına Roegner’i oturtup ülkeyi yönetti. Onu birilerinin dizginlemesine ya da sarayın kadınlar bölümüne atmasına izin vermedi tabii. Cintra’nın dişi aslanıydı o. Gerçi hükümdar Roegner’di ama kimse ona Cintra aslanı demedi."</p>

  <p>"Ama Calanthe," diye ekledi Codringher, "hamile kalıp bir erkek çocuk doğurmak için çok uğraştı. Ama olmadı. Kızı Pavetta’yı doğurdu, ardından iki kez düşük yaptı, derken artık anne olamayacağı kesinleşti. Bütün planları altüst olmuştu. Kadınların yazgısı işte! İşlevini yerine getiremeyen bir rahim bütün hırsları baltalayabiliyor."</p>

  <p>Geralt yüzünü buruşturdu. "Zevksiz sözler sarf etmekte senden beteri olamaz, Codringher."</p>

  <p>"Biliyorum. Ama gerçekler de zevksiz. Çünkü kral kendine geniş kalçalı, büyük ninesine kadar doğurganlığı kanıtlanmış genç bir kraliçe aramaya başladı. Tabii Calanthe de dengesini kaybetmeye başlamıştı. Kralın içtiği her şarap, yediği her lokma yemek, katıldığı her av ölümle sonuçlanabilirdi artık. Roegner bir gün öldü ve Calanthe’nin bunun için elini oynatmış olması işten bile değildi. Ülke çiçek hastalığından kırılıyordu ve hiç kimse kralın öldüğüne şaşırmadı."</p>

  <p>"Sizin gizliden gizliye de olsa yaymayı sürdüreceğiniz bilgilerin neleri kapsayacağını yavaş yavaş anlamaya başladım," dedi Witcher istifini bozmadan. "Ciri bir koca katilinin torunu mu olup çıkacak?"</p>

  <p>"Aceleci davranma, Geralt. Anlatmaya devam et, Fenn."</p>

  <p>"Calanthe," dedi âlim gülümseyerek, "kendi yaşamını kurtarmıştı ama taçtan iyice uzaklaşmıştı. Roegner’in ölümünden sonra mutlak hâkimiyeti ele geçirdi ama soylular sınıfı yine yasaların ve geleneklerin çiğnendiği savıyla karşı çıktı. Cintra tahtında bir kraliçe değil, kral oturmalıydı. Açıkça ortaya konuldu: Küçük Pavetta az çok bir kadına benzemeye başladığında kral olabilecek biriyle evlendirilecekti hemen. Doğurgan olmayan kraliçenin yeni bir evlilik yapması gündemde değildi. Cintra’nın dişi aslanı, en fazla ana kraliçeliği bekleyebileceğini anlamıştı. Üstelik Pavetta, kayınvalidesini yönetimden tamamen silebilecek bir prensle de evlenebilirdi.</p>

  <p>Codringher, "Ben yine zevksizleşeceğim," diye bir uyarı yaptı. "Calanthe, Pavetta’nın evlendirilme işini erteledikçe erteliyordu. Kızı on yaşındayken birinci, on üç yaşına geldiğinde de ikinci evlilik teklifini reddetti. Soylular sınıfı Calanthe’nin planlarını anlayıp Pavetta’nın on beş yaşında bekârlığa kesin olarak veda etmesi için baskı yapmaya başladı. Ama bunun için Calanthe’nin onayı gerekiyordu. Fakat öncesinde umduğu bir şeyi gerçekleştirdi. Pavetta bekâretini gereğinden fazla korumuştu. Genç kız bundan öylesine rahatsız olmaya başladı ki önüne ilk çıkanla, üstelik canavarlığa efsunlanmış biriyle kendini yatağa attı. Bu konuyla ilgili bazı doğaüstü durumlar, kehanetler, sihir ve adaklar vardı. Şaşırma hakkı diye bir şey, öyle değil mi Geralt? Sonrasında olanları mutlaka biliyorsundur. Calanthe, Cintra’ya bir Witcher getirtti, Witcher da harekete geçti. Yönetildiğini fark etmeden, Kirpi adlı canavarın lanetini çözdü ve onun Pavetta’yla evlenmesini sağladı. Witcher böylelikle Calanthe’nin tahtta kalmasının yolunu açmıştı. Pavetta’nın, büyüsünden kurtulan canavarla birleşmesi, soylular için öylesine büyük bir şok olmuştu ki Dişi Aslan’ın ansızın Eist Tuirseach’la yaptığı evliliğe ses çıkarmadılar. Skellige Adalarından gelen bu soylu adam, onlara ne idiği belirsiz Kirpi’den daha üstün görünmüştü. Calenthe böylece ülkeyi yönetmeyi sürdürdü. Adalardan gelen bütün erkekler gibi Eist, Cintra’nın Dişi Aslan’ına, asla karşı çıkmadığı gibi daima saygı gösterdi. Hatta krallık görevlerinden bile sıkıldı. Devlet yönetimini tamamen karısının eline teslim etti. Ancak bedenini ilaçlar ve iksirlerle dolduran Calanthe, kocasını gece gündüz demeden yatağına alıyordu. Hayatının son gününe kadar hükümdarlık yapmak istiyordu. Gerekirse ana kraliçe olarak ama daha ziyade kendi oğlunun annesi olarak. Fakat dediğim gibi istemek başka, işlevsiz..."</p>

  <p>"Bunu söylemiştin. Kendini tekrarlama."</p>

  <p>"Bu arada tuhaf Kirpinin karısı Prenses Pavetta, düğün töreninde dikkat çekecek kadar bol bir gelinlik giymişti. Ümitsizliğe kapılan Calanthe planlarını değiştirdi. Madem kendi oğlu olmuyorsa, Pavetta’nın oğlu çıkacaktı tahta. Ama Pavetta bir kız çocuk dünyaya getirdi. Daha büyük bir lanet olamazdı, değil mi? Üstelik prenses başka çocuk da doğuramayacaktı. Yani fiziki bakımdan doğurabilirdi ama esrarengiz bir kaza meydana geldi. Pavetta ve bu tuhaf Kirpi, ansızın bir deniz kazasında hayatlarını kaybetti."</p>

  <p>"Varsayımlarında ileri gitmiyor musun?"</p>

  <p>"Durumu açıklamaya çalışıyorum, hepsi bu. Pavetta’nın ölümünden sonra Calanthe yıkılmıştı ama acısı uzun sürmedi. Son umudu torunuydu. Pavetta’nın kızı Cirilla. Kız, sarayın içinde azıp duran hayat dolu, küçük bir şeytandı. Kimilerine çok sevimli geliyordu çünkü Calanthe’nin çocukluğunu andırıyordu. Kimileri içinse cinlerin bebekliğinde değiştirdiği bir dönmeydi, Kirpi adındaki bir canavarın kızıydı, üstelik bir Witcher onun üzerinde hak iddia ediyordu. Şimdi işin özüne gelelim: Calanthe’nin vesayeti altında bulunan ve halefi olarak seçtiği, kendisinin ikinci kez dünyaya gelmiş hali olarak değerlendirdiği bu çocuk, dişi aslanın kanından olma aslan yavrusu, daha o zamanlar bile kimileri tarafından veliaht kabul edilmiyordu. Cirilla soylu değildi. Pavetta uygunsuz bir evlilik yapmıştı. Kraliyet kanını, ne idiği belirsiz birinin soylu olmayan kanıyla karıştırmıştı."</p>

  <p>"Çok kurnazsın, Codringher. Fakat yanılıyorsun. Ciri’nin babası aksine soylu biriydi, veliaht prensti."</p>

  <p>"Ne diyorsun? Ben bunu bilmiyordum. Hangi krallıktan geliyordu?"</p>

  <p>"Güneydeki krallıklardan birinden... Maecht’ten... Evet, evet, Maecht’ti."</p>

  <p>"İlginç," diye mırıldandı Codringher. "Maecht, uzun zamandan beri Nilfgaard’ın sınır bölgelerinden biridir. Metinna eyaletine bağlıdır."</p>

  <p>"Ama bir krallık orası," diye araya girdi Fenn. "Kralı var." "Orada Emreis var, o hükmeder," diye onun sözünü kesti Codringher. "Dediğiniz yerde her kim tahtta oturuyorsa, bunu Emhyr’in lütfuyla ve rızasıyla yapabilmektedir. Ama madem konu açıldı, Emhyr’in orada kimi kral seçtiğine bak bakalım. Ben unuttum."</p>

  <p>"Bakıyorum." Fenn, sandalyesinin tekerleklerini döndürdü, gıcırtılar çıkararak bir rafa doğru ilerledi, kalın bir parşömen destesi çıkarıp okumaya koyuldu. Okuduklarını tek tek yere atıyordu. "Hımm. Haa. Maecht Krallığı. Armasında gümüş yaldızlı balıklar ve taçlar var, mavi ve kırmızı kareli zemin üzerinde..." "Boş ver şimdi armaları, Fenn. Kral kimmiş orada?"</p>

  <p>"Adil Hoet, diye anılıyor. Oylamayla gelmiş..."</p>

  <p>"Nilfgaardlı Emhyr’in oyuyla," diye tahmin yürüttü Codringher soğuk bir sesle.</p>

  <p>".. .dokuz yıl önce."</p>

  <p>"Aradığımız bu değil," dedi avukat aceleyle. "Bizi ilgilendirmez o. Ondan önceki kimmiş?"</p>

  <p>"Bir dakika. Hah. Akerspaak. Vefat etmiş..."</p>

  <p>"Ağır bir zatürreden ölmüştür, Emhyr’in hafiyesi ya da şu Adil ciğerlerine hançer sapladığı için." Codringher keskin zekâsıyla böbürleniyordu yine. "Geralt, şu Akerspaak sana bir şeyler çağrıştırıyor mu? Şu Kirpi’nin babası olabilir mi örneğin?" "Evet," dedi Witcher bir an düşündükten sonra. "Akerspaak. Hatırladım, Duny babasından böyle söz etmişti."<br/></p>

  <p>"Duny mi?"</p>

  <p>"Adı Duny’ydi. Prensti, Akerspaak’in oğluydu..."</p>

  <p>"Hayır," diye sözünü kesti Fenn, gözlerini parşömenden ayırmadan. "Burada bütün çocuklarının adı var. Meşru oğulları: Orm, Gorm, Torm, Horm ve Gonzalez. Meşru kızları: Alia, Valia, Nina, Paulina, Malvina ve Argentina."</p>

  <p>"Nilfgaard ve Adil Hoet’le ilgili suçlamalarımı geri alıyorum," dedi Codringher sözcüklerin üstüne basarak. "Akerspaak öldürülmemiş. Kadın düzmekten ölmüş. Gayrimeşru çocukları da vardır onun, öyle değil mi Fenn?"</p>

  <p>"Varmış. Sürüsüne bereket. Ama Duny diye birini göremiyorum burada."</p>

  <p>"Ben de görmeni beklemiyordum. Geralt, senin Kirpi veliaht prens falan değilmiş. Şu Akerspaak denen aygırın dölü olsa bile, Nilfgaard’ı geçelim, bu meşru Ormlar, Gormlar, Gonzalezlerki her birinin bolca çocuğu vardır— onu o veliaht prenslik hakkından epeyce uzaklaştırır. Yani resmî koşullara göre Pavetta uygunsuz bir evlilik yapmış."</p>

  <p>"Uygunsuz bir evliliğin ürünü olan Ciri’nin taht üzerinde hakkı yok, öyle mi?"</p>

  <p>"Bravo."</p>

  <p>Fenn, sandalyesinin tekerleklerini çevirdi, gıcırtılar çıkararak çalışma masasına yaklaştı. "Bu bir gerekçe," dedi ve koca kafasını kaldırdı. "Yalnızca bir gerekçe. Unutma Geralt, biz ne Prenses Cirilla’nın tacı başına geçirmesi ne de tacı ondan almak için uğraşıyoruz. Ortalığa saçtığımız söylentilerin amacı, Cintra’ya el uzatmak için kızı kullanamayacakları sonucunun çıkması. Birinin bunu denemesi durumunda planlarının kolayca bozulacağının, her şeyin sorgulanacağının anlaşılması. Böylece kız, siyasi oyunun bir figürü olmaktan çıkar ve sıradan bir köylü kızına dönüşür. İşte o zaman..."</p>

  <p>"Kızın canına kastetmekten vazgeçerler," diye sakin bir sesle cümleyi tamamladı Codringher.</p>

  <p>"Bu gerekçenin resmî açıdan güvenilirlik derecesi nedir?" diye sordu Geralt.</p>

  <p>Fenn önce Codringher’e, sonra Witcher’a baktı. "Pek yüksek değil," diye itiraf etti. "Cirilla, biraz seyrelmiş de olsa hâlâ Calanthe’nin kanını taşıyor. Normal koşullarda taht üzerindeki hakkı elinden alınmaz ama koşullar normal değil işte. Dişi Aslan’ın kanı siyasi önem taşıyor."</p>

  <p>"Kan..." dedi Geralt, alnını ovalayarak. "‘Eski Kanın Çocuğu’ ne demek, Codringher?"</p>

  <p>"Anlamadım şimdi? Cirilla’yla ilgili birisi bu tanımı mı kullandı?"</p>

  <p>"Evet."</p>

  <p>"Kim?"</p>

  <p>"Önemli değil. Ne demek bu?"</p>

  <p>"Luned aep Hen Ichaer," dedi Fenn ansızın ve sandalyesini masadan uzaklaştırdı. "Kelimesi kelimesine alırsak, buna ‘Çocuğu değil, ‘Eski Kanın Kızı’ dememiz gerekiyor. Hımm. Eski Kan. Bu tanıma daha önce de rastlamıştım. Tam olarak hatırlayamıyorum. Elflere dair bir kehanet olsa gerek. Itlina kehanetinin kimi versiyonunda, en eskilerinde, sanırım Elflerin Eski Kanından, ya da Aen Hen Ichaer’den söz ediliyor. Ama bu kehanetin tam metni elimizde değil. Elflere sormak gerekir..."</p>

  <p>"Yeterli," diye sözünü kesti Codringher soğuk bir sesle. "Fazla sorun istemez, Fenn, tek vuruşta birkaç sineği haklamak gerekmez, kehanetleri ve sırları abartmayalım. Şimdilik sana teşekkür ediyor, işlerinde başarılar diliyoruz. Kolay gelsin. Geralt, izninle ofisime dönüyoruz."</p>

  <p>"Yetersiz, değil mi?" diye sordu Witcher, ofise dönüp avukatla karşılıklı oturduktan sonra. "Ücret yetersiz, öyle değil mi?"</p>

  <p>Codringher, masanın üzerinden yıldız biçimindeki madenî bir şeyi alıp parmaklarının arasında birkaç kez çevirdi. "Yetersiz, Geralt. Elf kehanetlerini eşelemek benim için lanet olası zor bir iş, vakit ve nakit kaybı. Elflerle iletişim kurmanın yolunu bulmayı gerektirir çünkü bu kayıtları onlardan başka kimse çözemez. Elflere ait elyazmaları çoğunlukla ters simgelerle, akrostişlerle, bazen de doğrudan şifrelerle doludur. Eski lisan hafif bir tabirle çift anlamlıdır ama yazıya döküldüğünde on anlamı bile olabilir. Elfler, kehanetlerinin şifresini çözmeye çalışan kişilere şimdiye kadar yardıma yanaşmamışlardır. Ama günümüzde ormanlarda SincaplarTa kanlı savaşlar sürdürüldüğü, katliamlar yapıldığı için onlara yaklaşmak ayrıca tehlikelidir. Çifte tehlike anlayacağın. Elfler, insanların provokatör olduğunu düşünebilir, insanlar da hain olduğunu..."</p>

  <p>"Ne kadar istiyorsun, Codringher?"</p>

  <p>Avukat bir süre susup madenî yıldızla oynamayı sürdürdü.</p>

  <p>"Yüzde on," dedi sonra.</p>

  <p>"Neyin yüzde onu?"</p>

  <p>"Benimle dalga geçme, Witcher. İş ciddileşti. Burada meselenin ne olduğu gittikçe bulanıklaşıyor; meselenin ne olduğu anlaşılmıyorsa, mesele kesinlikle paradır. Ben de bu durumda normal ücret yerine yüzde almayı yeğlerim. Sen de bana bu işten kazanacağının yüzde onunu verirsin, tabii şimdiye kadar ödediğini düşerek. Sözleşmemizi yapalım mı?"</p>

  <p>"Hayır. Seni zarara uğratmak istemem. Sıfırın yüzde onu, sıfırdır, Codringher. Sevgili dostum, ben bu işten kuruş kazanmayacağım."</p>

  <p>"Tekrar ediyorum: Benimle dalga geçme. Derdinin kazanmak olmadığına inanmıyorum. Bu işin arkasında..."</p>

  <p>"Senin neye inandığın hiç umurumda değil. Sözleşme yapılmayacak. Yüzde de yok. Bilgileri toplaman karşılığında alacağın ücreti belirle."</p>

  <p>"Yerinde başka biri olsa," —Codringher yine öksürmeye başladı— "çoktan kapının önüne koymuştum çünkü beni kandırmak istediğinden hiç kuşku duymazdım. Ama senin gibi çağa aykırı bir Witcher’a, modası geçmiş ve saf bir çıkar aramama hali bir şekilde yakışıyor nedense. Hiçbir şeyin seni kararından döndürememesi de senin modası geçmiş ama hayranlık uyandıran bir yanın..."</p>

  <p>"Zamanımızı boşa harcamayalım. Ne kadar istiyorsun, Codringher?"</p>

  <p>"Bir o kadar daha, toplam beş yüz."</p>

  <p>"Üzgünüm," dedi Geralt başını iki yana sallayarak, "ama böyle bir meblağı karşılayamam. En azından şu an."</p>

  <p>"Sana ilk tanıştığımızda yaptığım teklifi yineleyeceğim," dedi avukat ağır ağır konuşarak ve yıldızla oynamayı sürdürdü. "Sana iş vereyim, o zaman hem bilgilerin ücretini hem de başka lüksleri karşılayabilirsin."<br/></p>

  <p>"Hayır, Codringher."</p>

  <p>"Neden?"</p>

  <p>"Anlayamazsın."</p>

  <p>"Bu kez yalnızca kalbimi değil, mesleki gururumu da yaralıyorsun. Çünkü ben genelde her şeyi anlayabildiğimi düşünen biriyim. İkimizin mesleği de piçlik üzerine kurulu ama sen çağdışılığı çağdaşlığa yeğliyorsun."</p>

  <p>Witcher gülümsedi. "Bravo."</p>

  <p>Codringher yine öksürük nöbetine tutuldu, ağzını sildi, mendiline baktı, sonra sarımsı yeşil gözlerini Geralt’a dikti. "Masanın üzerinde duran kadın ve erkek büyücülerin listesine baktın, değil mi? Rience’in potansiyel hamilerinin listesine?"</p>

  <p>"Baktım."</p>

  <p>"Tam olarak belirlemeden bu listeyi sana vermeyeceğim. Gördüklerin aklını karıştırmasın. Dandelion, Rience’in arkasındaki kişiyi Philippa Eilhart’ın muhtemelen bildiğini ama bu bilgiyi sana vermediğini söyledi. Philippa, önüne geleni korumaz. Demek ki bu bok herifin arkasında önemli biri var."</p>

  <p>Witcher sustu.</p>

  <p>"Dikkatli ol, Geralt. Ciddi bir tehlikeyle karşı karşıyasın. Biri seninle oynuyor. Biri senin manevralarını ayrıntılarıyla görüyor, hatta yönetiyor. Sakın tafra ve kibir etkilemesin seni. Seninle oynayan ne ucube ne de kurtadam. Michelet kardeşler de değil. Rience bile değil. Eski Kan’ın çocuğu, lanet olsun. Cintra tahtı, büyücüler, krallar ve Nilfgaard yetmiyormuş gibi şimdi bir de elfler çıktı. Bu oyunu boz ve içinden sıyrıl, Witcher. Kimsenin ummadığı bir şey yaparak planlarını boz. Bu saçma sapan bağlantıyı kopar, Cirilla adının seni çağrıştırmasına izin verme. Kızı Yennefer’e ver, Kaer Morhen’e dön ve burnunu bile dışarı çıkarma. Dağlarda saklan. Bense burada acele etmeden, telaşa kapılmadan ve derinlemesine elf elyazmalarını incelerim. Eski Kanın çocuğuyla ilgili bilgiyi, bu işe bulaşmış olan büyücünün adını bulursam parayı toplar gelirsin, takas yaparız." "Bekleyemem. Kız tehlikede."</p>

  <p>"Doğru. Ama seni, kıza giden yolda bir engel olarak gördüklerini de biliyorum. Mutlaka ortadan kaldırılması gereken bir engel. Bu bağlamda tehlikede olan sensin. Kızı, senden kurtulduktan sonra ele alacaklar."</p>

  <p>"Veya bu oyunu bozup içinden sıyrılırsam ve Kaer Morhen’de saklanırsam. Bana bu tür öğütlerde bulunamayacağın kadar çok para ödedim sana, Codringher."</p>

  <p>Avukat, çelik yıldızı parmaklarının arasında çevirdi. "Bana bugün ödediğin para karşılığında epeydir bu iş üzerinde çalışıyorum, Witcher," dedi ve öksürük nöbetini bastırdı. "Sana verdiğim öğüt, üzerinde uzun uzun düşünülmüş bir öğüttür. Kaer Morhen’de saklan, göz önünden kaybol. Cirilla’yı arayanlar bu arada onu bulacaklardır."</p>

  <p>Geralt gözlerini kısıp gülümsedi.</p>

  <p>Codringher’in rengi atmamıştı. "Ben ne dediğimi biliyorum," diye sözlerini sürdürdü. Bakışlarını Geralt’ın gözlerinden kaçırmıyor ve gülümsüyordu. "Ciri’nin peşindekiler onu bulacaklar ve kıza ne istiyorlarsa yapacaklar. Oysa o sırada sen de kız da güvende olacaksınız."</p>

  <p>"Ne demek istediğini, açıkla lütfen. Ve hemen."</p>

  <p>"Bir kız buldum. Cintralı bir soylu, savaşta kimsesiz kalmış. Göçmen kamplarında yaşamış, şu sıralar kumaş ölçüp biçiyor çünkü Brugge’de bir manifaturacının yanında kalıyor. Hiçbir özelliği yok. Tek bir özelliği dışında: Cintralı Aslan Yavrusuna çok benziyor. Bir portresini görmek ister misin?"</p>

  <p>"Hayır, Codringher, istemem. Böyle bir çözümü kabul etmiyorum."</p>

  <p>"Geralt," dedi avukat gözlerini iyice kısarak, "Neyin var senin? Ciri’yi kurtarmak istiyorsun. Bence hor görmek gibi bir lüksün yok senin. Hayır, kendimi doğru ifade edemedim. Hor görmeyi hiçe saymak gibi bir lüksün yok. Nefret Çağı gelecek, meslektaşım Witcher, büyük ve sonsuz bir Nefret Çağı. Ayak uydurmak zorundasın. Sana önerdiğim, basit bir seçenek. Birinin yaşaması için biri ölecek. Sevdiğin biri hayatta kalacak. Tanımadığın bir kız ölecek, hiçbir zaman görmediğin..."</p>

  <p>"Hiçe sayabileceğim biri, öyle mi?" diye avukatın sözünü kesti Witcher. "Sevdiğim biri uğruna kendimden mi nefret edeyim? Hayır, Codringher. Rahat bırak o çocuğu, kumaşlarını ölçüp biçmeye devam etsin. Portresini imha et. Yak. Benim güçlükle kazandığım, seninse çekmeceye savurduğun iki yüz elli kron karşılığında bana başka bir şey ver. Bilgi ver. Yennefer ve Ciri, Ellander’den ayrıldılar. Bundan haberin olduğundan kuşkum yok. Nereye gittiklerini bildiğinden de kuşkum yok. Peşlerinde birinin olup olmadığını bildiğinden de kuşkum yok."</p>

  <p>Codringher parmaklarıyla masayı tıklatıp öksürüyordu.</p>

  <p>"Uyarılara kulağını tıkayan kurt, avlanmaya devam etmek istiyor," dedi. "Oysa avın kendisi olduğunu ve gerçek avcının astığı iki bayrağın tam ortasına doğru koştuğunu göremiyor."</p>

  <p>"Bayağılaşma. Somut şeyler söyle."</p>

  <p>"Nasıl istersen. Yennefer’in, temmuz başında Thanedd Adasının Garstang kentinde yapılacak sihirbazlar toplantısına doğru yola çıktığını tahmin etmek zor bir iş değil. Kurnazca manevralar yapıyor ve sihir kullanmıyor, yani yerini saptamak zor. Bir hafta önce Ellander’deydi, hesabıma göre üç ya da dört gün sonra Gors Velen’e varır, oradan da Thanedd birkaç adım sayılır. Gors Velen’e giderken Anchor köyünden geçecek. Hemen yola çıkarsan, peşine düşmüş atlıların önünü kesersin. Peşinde birileri var çünkü."</p>

  <p>"Umarım," dedi Geralt sevimsiz bir gülümsemeyle, "saray ajanları değildir bunlar?"</p>

  <p>"Hayır," dedi avukat elinde oynadığı madenî yıldıza bakarak. "Ajan değiller. Ama Rience de değil, senden akıllı o. Çünkü senin Michelet kardeşlerle sergilediğin mücadeleden sonra bir deliğe girip saklandı, burnunun ucunu bile çıkarmıyor. Yennefer’in peşinde üç hafiye var."</p>

  <p>"Onları tanıdığını düşünüyorum?"</p>

  <p>"Hepsini tanıyorum. Bu yüzden sana önerim: Rahat bırak onları! Anchor’a gitme. Ama ben çevremi ve ilişkilerimi kullanacağım. Hafiyelere para yedirmeye ve sözleşmeyi yeniden yazdırmaya çalışacağım. Açıkçası onları Rience’in üzerine salacağım. Eğer başarırsam..."</p>

  <p>Ansızın susup sert bir hareket yaptı. Madenî yıldız uğultuyla havalandı ve boğuk bir ses çıkararak portrenin içine uçtu, Codringher’in babasının alnı üzerinden tuvali deldi ve duvarın içine gömüldü.</p>

  <p>"Nasıl, iyi değil mi?" diye sordu avukat ve ağzını yayarak güldü. "Buna Orion deniyor. Denizaşırı ülkelerin bir icadı. Bir aydır üzerinde çalışıyorum ve her seferinde isabet ettiriyorum. Denemeye değer. Bu yıldız otuz adım mesafeden mutlak öldürüyor, üstelik eldivenin içine ya da şapka bandının arkasına saklanabiliyor. Orionlar bir yıldan beri Nilfgaard gizli servisinin donanımlarının bir parçası oldu. Rience, Nilfgaard adına casusluk yapıyorsa, onu şakağında bir Orion’la bulurlarsa çok eğlenceli olur... Evet, ne diyorsun?"</p>

  <p>"Hiçbir şey. Senin meselen. İki yüz elli kron senin çekmecende duruyor."</p>

  <p>"Elbette." Codringher başını salladı. "Sözlerini, beni özgür bıraktığın şeklinde yorumluyorum. Biraz susalım, Geralt. Bay Rience’in ani ölümüne bir dakikalık saygı duruşunda bulunalım. Neden sırıtıyorsun, lanet olsun? Ölümün heybeti karşısında saygı duymuyor musun?"</p>

  <p>"Elbette duyuyorum. Hem de sersemlerin bu konuda şaka yapması karşısında sessiz kalamayacak kadar. Sen hiç kendi ölümüne kafa yordun mu, Codringher?"</p>

  <p>Avukat yine şiddetle öksürmeye başladı ve ağzına tuttuğu mendilini uzun uzun inceledi. Ardından bakışlarını Geralt’a dikti. "Elbette," dedi alçak sesle. "Yordum. Hem de yoğun bir biçimde. Ama benim düşüncelerim seni ilgilendirmez, Witcher. Anchor a gidecek misin?"</p>

  <p>"Evet."</p>

  <p>"Profesör lakaplı Ralf Blunden. Heimo Kantor. Kısa Yaxa. Bu isimler sana bir şey ifade ediyor mu?"</p>

  <p>"Hayır."</p>

  <p>"Üçü de kılıçta fena değildir. Micheletlerden çok daha iyilerdir. Yani daha güvenli ve uzun menzilli bir silah öneririm. Örneğin şu Nilfgaard yıldızını. İstersen sana bir çift satarım. Bende yeterince var."</p>

  <p>"İstemem. Kullanışlı değiller. Uçarken gürültü yapıyorlar."</p>

  <p>"Islık sesi psikolojik etki yaratıyor. Hedefi korkudan felce uğratır."</p>

  <p>"Olabilir. Ama uyarı yerine de geçebilir. Ben olsam o sesi duyunca çekilirim."</p>

  <p>"Sana doğru atıldığını görürsen tabii. Senin oklardan kaçabildiğim biliyorum. Ama arkadan gelirse."</p>

  <p>"Arkadan gelse de kaçarım."</p>

  <p>"Yalan söylüyorsun."</p>

  <p>"Bahse var mısın?" diye soğuk bir sesle sordu Geralt. "Yüzümü senin sersem babanın resmine döneceğim, sen de arkamdan şu Orion u bana doğru atacaksın. İsabet ettirirsen kazanırsın. Ettiremezsen kaybedersin. Kaybedersen, elflerin elyazmalarını deşifre edeceksin. Eski Kan’ın çocuğu hakkında bilgiler toplayacaksın. Hızla."</p>

  <p>"Ya kazanırsam?"</p>

  <p>"Bu bilgileri yine sağlayacaksın ama bu sefer Yennefer’e göndereceksin. O ücretini öder. Yani zararın olmaz."</p>

  <p>Codringher çekmeceyi çekip bir Orion daha çıkardı. "Bu bahse girmeyeceğimi sanıyorsun." Soru değil, saptamaydı bu sözler.</p>

  <p>Hayır." Witcher gülümsedi. "Gireceğinden kuşkum yok."</p>

  <p>"Sen gözüpek birisin. Ama unuttun mu? Benim de insafım 1 yoktur."</p>

  <p>"Unutmadım. Ne de olsa Nefret Çağı gelecek ve sen çağa, 1 gelişmelere ayak uyduruyorsun. Bense çağa aykırı bir saf olduğum suçlamasını ciddiye aldım ve bu kez karşılığında kazanç umudum I olmadan risk almayacağım. Evet, ne diyorsun? Bahse var mısın?" | "Varım." Codringher, çelik yıldızı sivri uçlarından birinden i tutup ayağa kalktı. "Merakım oldum olası mantığımı yenmiştir, 1 hele anlamsız merhameti bütünüyle! Dön arkanı."</p>

  <p>Witcher arkasını döndü. Portredeki delinmiş yüze ve arkasındaki duvara saplanmış Orion’a baktı. Sonra gözlerini kapadı, j Yıldız uğultuyla uçup resim çerçevesinin on santim uzağında duvara saplandı.</p>

  <p>"Sana lanet olsun!" diye bağırdı Codringher. "Titremedin bile, piç!"</p>

  <p>Geralt arkasına dönüp gülümsedi. Yüzünde sıkıntılı bir ifade vardı. "Neden titreyecekmişim ki? İsabet ettirmemek için attığını duydum."</p>

  <p>Lokanta boştu. Köşedeki bir bankta oturan kadının gözlerinin 1 altında mor halkalar oluşmuştu. Çekinerek yana dönmüş, bebeğini I emziriyordu. Geniş omuzlu bir adam —kocasıydı muhtemelen— sırtını duvara yaslamış uyukluyordu. Sobanın arkasında biri daha oturuyordu ama içerisi loş olduğu için Aplegatt onu seçemiyordu. Lokantacı başını kaldırdı, Aplegatt’ı fark etti, giysilerini, göğsündeki Aedirn armasını taşıyan teneke levhayı görünce ba- f kışları bir anda karardı. Aplegatt böyle karşılanmaya alışkındı. | Saray ulağı olduğu için binek hakkına sahipti. Kralın emirleri gayet açıktı: Bir ulağın her kentten, her köyden, her lokantadan, her handan dinlenmiş bir at isteme hakkı vardı, onun bu talebini geri çevirmeye kalkan yanmıştı. Ulak elbette kendi atını orada bırakır ve aldığı at için bir makbuz verirdi, böylece atın sahibi ilgili devlet memuruna gidip tazminat talebinde bulunurdu. Ama konu her seferinde farklı sonuçlanırdı. Bu yüzden her yeni ulak can sıkıntısı ve korkuyla süzülürdü. Bu da at ister mi acaba? Bizim Sarıkız’ı alıp canını çıkaracak mı? Henüz yavruyken alıp büyüttüğümüz Bella’yı götürür mü ya da nazlı dorumuzu? Aplegatt, oyun arkadaşlarını ahırdan çıkarıp götürdüğü için ardında gözü yaşlı nice çocuk bırakmıştı. Yaşadıkları adaletsizlik ve çaresizlik duygusuyla benizleri atmış nice yetişkinle karşılaşmıştı.</p>

  <p>"Yeni bir ata ihtiyacım yok," dedi aceleyle. Lokantacının rahat bir soluk aldığı gözünden kaçmadı. "Yolda çok acıktım, bir şeyler yemek istiyorum," diye ekledi. "Tencerede ne var?" "Biraz çorba kaldı, hemen getiririm. Siz oturun, rahatınıza bakın. Geceyi burada mı geçireceksiniz? Hava kararmaya başladı bile."</p>

  <p>Aplegatt düşündü. İki gün önce HansomTa, şu ünlü ulakla karşılaşmışlardı ve aldıkları emir doğrultusunda birbirlerine haberleri aktarmışlardı. Hansom, Kral Demavend’e gidecek haberi ve mektubu devralmış, atını Temerya ve Mahakam üzerinden Vengerberg e sürmüştü. Aplegatt da bu arada Redanya Kralı Vizimir’e ulaştırılacak postaları alıp Oxenfurt ve Dreiberg yönünde ilerlemişti. Önünde üç yüz milden fazla yol vardı daha.</p>

  <p>"Yemeğimi yiyip yoluma devam edeceğim," dedi Aplegatt. Dolunay var, yollar da düzgün."</p>

  <p>"Nasıl isterseniz."</p>

  <p>Önüne koyulan çorba sulu ve tatsız tuzsuzdu ama ulak böyle ufak tefek şeylerin üzerinde durmazdı. Evde karısının pişirdiği yemeklerin lezzeti önemliydi onun için, yollarda ise bulduğunu yerdi. Şimdi çorbasını ağır ağır kaşıklıyor, parmakları dizginlerden kaskatı kesildiği için kaşığı biçimsiz tutuyordu.</p>

  <p>Sobanın arkasında uyuklayan kedi, başını ansızın kaldırıp tısladı.</p>

  <p>"Saray ulağı mısınız?"</p>

  <p>Aplegatt irkildi. Soruyu bulunduğu loş köşeden soran adam şimdi öne çıkmış ulağın karşısında duruyordu. Süt gibi ak saçlarını alnındaki deriden bir bantla toplamıştı. Sırtında gümüş zımbalarla bezeli siyah bir tunik, ayağında çizmeler vardı. Sırtında taşıdığı kılıcının topuzu sağ omzunun üzerinde parıldıyordu.</p>

  <p>"Yolculuk nereye?"</p>

  <p>"Kralın iradesi nereye buyurursa," dedi Aplegatt soğuk bir sesle. Bu tür sorulara her zaman böyle yanıt verirdi.</p>

  <p>Ak saçlı, bir süre susup ulağı dikkatle süzdü. Doğal olamayacak kadar solgun bir yüzü, tuhaf bakan siyah gözleri vardı.</p>

  <p>"Kralın iradesi," dedi bir süre sonra boğuk ve tedirgin edici bir tonda, "acele etmeni istiyordur mutlaka. Herhalde birazdan yola koyulmak istersin."</p>

  <p>"Size ne bundan? Beni acele etmeye zorlayan da kim?"</p>

  <p>"Kimse değilim." Ak saçlı, itici bir ifadeyle gülümsedi. "Seni acele etmeye zorlamıyorum. Ama yerinde olsam buradan bir an önce ayrılırdım. Başına kötü şeyler gelmesini istemiyorum."</p>

  <p>Aplegatt’ın böyle bir sav karşısında verecek yanıtı her zaman hazırdı. Kısa ve öz. Sakin ve barışçıl bir yanıt olurdu bu ama saray ulağının kime hizmet ettiğini ve ona dokunanın başına neler geleceğini açıkça anlatırdı. Gelgeldim ak saçlının sesinde öyle bir tını vardı ki Aplegatt’ın alışılmış yanıtı vermesini engelledi.</p>

  <p>"Atımı dinlendirmem gerekiyor, bayım. Bir ya da iki saat."</p>

  <p>"Anladım." Ak saçlı, başını salladı, sonra kaldırıp dışarıdan gelen seslere kulak verdi.</p>

  <p>Aplegatt da kulaklarını dikti ama cırcırböceklerinin seslerinden başka bir şey duyamıyordu.</p>

  <p>"Dinlen o halde," dedi ak saçlı ve göğsünün üzerinden geçen kılıç kayışını düzeltti. "Ama dışarı çıkma. Her ne olursa olsun, çıkma dışarı."</p>

  <p>Aplegatt soru sormaktan vazgeçti. İçgüdüleri böylesinin daha doğru olduğunu söylüyordu. Kâsenin üzerine eğildi, çorbanın içinde yüzen birkaç yağ topağını yakalamaya çalıştı. Başını kaldırdığında ak saçlı orada değildi artık.</p>

  <p>Çok geçmeden at kişnemesi ve nal sesleri duyuldu.</p>

  <p>Lokantaya üç adam girdi. Lokantacı onları görür görmez elindeki kadehleri daha hızlı yıkamaya başladı. Bebeğini emziren kadın uyuklayan kocasına yaklaşıp onu sırtıyla iterek uyandırdı. Aplegatt, kemerinin ve hançerinin üzerinde durduğu tabureyi kendine doğru çekti.</p>

  <p>Adamlar tezgâha doğru yürürken müşterileri hızlı bakışlarla süzüp değerlendirmeye çalıştılar. Ağır ağır, mahmuzlarını ve silahlarını şaklatarak yürüyorlardı.</p>

  <p>"Hoş geldiniz, efendiler." Barmen hafifçe öksürdü. "Size nasıl yardımcı olabilirim?"</p>

  <p>"İçki vererek," dedi aralarından tıknaz ve yapılı olan adam. Maymun gibi upuzun kolları vardı, belinin arkasında iki adet Zer- rikanya2 kılıcı asılıydı. "Sen de bir yudum alır mısın, profesör?" "Almaz mıyım!" dedi öteki adam ve kanca burnunun üzerine düşmüş altın çerçeveli, mavimsi kristal camlı gözlüğünü düzelterek. "İçkinin tadı başka katkı maddeleriyle bozulmamışsa tabii." Barmen kadehlere içkileri doldurdu. Aplegatt, adamın ellerinin hafiften titrediğini fark etti. Adamlar sırtlarını tezgâha dayayıp toprak çanaklardan içkilerini ağır ağır yudumlamaya başladılar.</p>

  <p>"Değerli lokantacı," dedi aralarından gözlüklü olan ansızın, "bildiğim kadarıyla kısa bir süre önce iki hanımefendi geçmiş buralardan, yolculukları Gors Velen’eymiş, öyle mi?"</p>

  <p>"Buradan her türlü insan geçer," diye mırıldandı lokantacı. "Sözünü ettiğim hanımefendilerin gözünüzden kaçmış olması olanaksız," diye tane tane konuştu gözlüklü. "İçlerinden biri siyah saçlı ve olağanüstü bir güzelliktedir. Atı kara yağızdır. Öteki daha genç, kül rengi saçlı, yeşil gözlü. Kır atı var. Uğradılar mı buraya?"</p>

  <p>"Hayır," dedi Aplegatt, lokantacıdan önce davranarak. Ama sırtından soğuk sular döküldüğünü hissetti. "Uğramadılar." Boz tüylü tehlike. Kızgın kumlar...</p>

  <p>"Ulak mısın?"</p>

  <p>Aplegatt başını salladı.</p>

  <p>"Nereden gelip nereye gidersin?"</p>

  <p>"Kralın iradesi nereden alıp nereye gönderirse."</p>

  <p>"Şu sözünü ettiğim kadınlara kazara rastlamış olabilir misin yolda?"</p>

  <p>2 Güneydoğuda bulunan esrarengiz bir ülke. (ç. n.)</p>

  <p>"Hayır."</p>

  <p>"Bence ‘hayır’ demekte aceleci davrandın," diye homurdandı fasulye sırığı gibi uzun olan üçüncü adam. Siyah saçları özellikle yağlanmış gibi parlıyordu. "Belleğini pek zorlamışsın gibi gelmedi bana."</p>

  <p>"Bırak, Heimo." Gözlüklü eliyle geçiştirdi. "Bu adam ulak. Kendin sorup kendin yanıtlama. Bu yerleşim merkezinin adı nedir, lokantacı?"</p>

  <p>"Anchor."</p>

  <p>"Gors Velen’le arası?"</p>

  <p>"Ha?"</p>

  <p>"Kaç mil?"</p>

  <p>"Milleri saymadım. Ama üç günde gidilir."</p>

  <p>"Atla mı?"</p>

  <p>"Arabayla."</p>

  <p>"Hey," dedi tıknaz olan sesini biraz yükselterek, sonra yerinden doğruldu ve açık duran kapıdan avluya baktı. "Dışarıya bir göz atsana, profesör. Neyin nesi bu? Yoksa..."</p>

  <p>Gözlüklü de dışarı baktı ve yüzü ansızın kasıldı.</p>

  <p>"Evet," diye tısladı. "Bu o, iyi bari. Gerçekten şansımız varmış."</p>

  <p>"İçeri girmesini bekleyelim mi?"</p>

  <p>"İçeri girmeyecek. Atlarımızı gördü."</p>

  <p>"O biliyor bizim..."</p>

  <p>"Kes sesini, Yaxa. Bir şey söylüyor."</p>

  <p>"Seçim sizin," diye boğuk ama Aplegatt’ın hemen tanıdığı net bir ses duyuldu dışarıdan. "İçinizden biri dışarı gelip sizi kimin tuttuğunu söylesin bana. O zaman atlarınıza atlayıp buradan sorunsuzca çekip gidersiniz. Ya da üçünüz birden çıkın dışarı. Bekliyorum."</p>

  <p>"Orospu çocuğu," diye homurdandı siyah saçlı adam. "Biliyor. Ne yapacağız?"</p>

  <p>Gözlüklü, ağır ağır hareket ederek elindeki çanağı tezgâha bıraktı. "Bize ne için para ödendiyse onu yapacağız."</p>

  <p>Avuçlarına tükürdü, parmaklarını oynattı ve kılıcını çekti. Bunun üzerine diğer ikisi de kılıçlarına davrandı. Lokantacı çığlık atmak üzere ağzını açtı ama mavimsi camların ardındaki buz gibi bakışları görünce vazgeçti.</p>

  <p>"Kimse yerinden kalkmasın," diye tısladı gözlüklü, "gıkını da çıkarmasın. Heimo, iş başladığında onun arkasına geçmeye çalış. İyi şanslar çocuklar! Hadi çıkalım."</p>

  <p>Çatışma dışarı çıkmalarıyla birlikte başladı. Yumruklar, tekmeler, kılıç şakırtıları. Derken herkesin tüylerini diken diken eden bir çığlık.</p>

  <p>Lokantacının benzi attı, gözlerinin altında mor halkalar olan kadın tiz bir çığlık atıp bebeğini sıkıca göğsüne bastırdı. Sobanın arkasındaki kedi fırladı, kamburunu çıkardı, kuyruğunu sağa sola vurdu. Aplegatt sandalyesini hemen en arka köşeye itti. Kınından çıkarmadığı hançerini dizlerinin üzerine koymuştu.</p>

  <p>Tekrar tahtaların üzerinde gezinen ayak sesleri gelmeye başladı, kılıçlar şakırdayıp havada uçuyordu.</p>

  <p>"Uff, seni..diye vahşice bir haykırış yükseldi ve bu sözler okkalı bir küfürle sonlansa da söyleyenin sesinde öfkeden ziyade çaresizlik vardı. "Seni..."</p>

  <p>Yine bir kılıcın havadaki ıslığı duyuldu. Ardından kulakları tırmalayan, havayı âdeta şeritlere ayıran tiz bir çığlık yükseldi. Kalasların üzerine ağır bir buğday çuvalı düşmüşçesine bir gümbürtü koptu. Ahırdan nal sesleri, korkmuş atların kişnemesi duyuldu.</p>

  <p>Yine kalasların üzerinde gezinen birinin ayak sesleri, zemini sallayarak yürüyen birinin hızlı adımları işitildi. Bebekli kadın kocasına iyice sokuldu, lokantacı sırtını duvara yapıştırdı. Aplegatt hançerini çekti ama silahını masanın altından henüz çıkarmıyordu. Koşan adam dosdoğru lokanta yönünde ilerliyordu, belli ki birazdan kapıda belirecekti. Ama o kapıya ulaşmadan havada bir kılıç uçtu.</p>

  <p>Adam çığlığı bastı ve hemen arkasından kendini lokantanın içine attı. Eşiğin üstüne devrilecekmiş gibi görünse de öyle olmadı. Sendeledi, birkaç ağır adım attı ve içeri girince öyle bir yığıldı ki döşeme tahtalarının arasında birikmiş olan tozlar havalandı. Yüzükoyun düştü, güçsüzdü, kollarını ve bacaklarını kendine doğru çekip büzüldü. Kristal gözlüğü yere şakırtıyla düşüp mavimsi küçük parçalara ayrıldı. Artık hareket etmeyen bedenin altında kırmızı, parlak bir birikinti oluşmaya başlamıştı bile.</p>

  <p>Kimse kımıldamıyor, kimse bağırmıyordu şimdi.</p>

  <p>Ak saçlı, lokantaya girdi.</p>

  <p>Elinde tuttuğu kılıcını, sırtındaki kının içine ustaca bir hareketle soktu. Yerde yatan cesede bir an bile bakmadan tezgâha yaklaştı. Lokantacı büzüldükçe büzülüyordu.</p>

  <p>"Bu kötü adamlar," dedi ak saçlı boğuk bir sesle, "onlar öldüler. Mübaşir geldiğinde bunların başına ödül biçildiği anlaşılacaktır, bu parayı uygun gördüğü gibi değerlendirsin."</p>

  <p>Lokantacı aceleyle başını salladı.</p>

  <p>"Bu adamların yoldaşları ya da arkadaşları başlarına ne geldiğini merak edebilirler," diye sözlerini sürdürdü ak saçlı.</p>

  <p>"Onlara, bu adamları kurdun ısırdığını söylersin. Ak Kurt ısırdı dersin. Ayrıca sık sık arkalarına bakmalarını da söyle. Çünkü gün gelecek arkalarına baktıklarında kurtla göz göze gelecekler."</p>

  <p>Aplegatt üç gün sonra Dreiberg kapılarına ulaştığında gece yarısını çoktan geçmişti. Öfkelendi çünkü kent çevresindeki hendeğin önünde kalmıştı ve karşıya geçebilmek için avazı çıktığı kadar bağırdı. Uykularından ancak uyanabilen nöbetçiler kapıları açmak için ellerini çabuk tutmamıştı. Aplegatt da nöbetçilerin gelmişlerine geçmişlerine ağır küfürler etti. Hatta sonrasında uykusundan uyandırılan nöbetçi amirinin Aplegatt’in nöbetçilerin annelerine, büyükannelerine ve ninelerine yönelttiği hakaretleri yeni ayrıntılarla tamamlamasından büyük bir keyif aldı. Gece vakti Kral Vizimir’in huzuruna kabul edilmesi elbette söz konusu olamazdı. Bu durum Aplegatt’ın işine de gelmişti çünkü hiç değilse şafak vaktine kadar yatıp dinlenebilirdi. Ama yanılmıştı. Yatacak bir yer gösterecekleri yerde doğrudan karakola aldılar. İçeride onu şato kâhyası değil, o malum kudretli iri yarı adam bekliyordu. Aplegatt, gizli servis şefi Dijkstra’yı tanırdı. Aplegatt’ın bildiği gibi Dijkstra, yalnızca kralın duyması gereken haberleri dinleme yetkisine sahipti. Aplegatt mektupları ona uzattı.</p>

  <p>"Sözlü haberin var mı?"</p>

  <p>"Evet, efendim."</p>

  <p>"Konuş."</p>

  <p>"Demavend’den Vizimir’e," diye başladı Aplegatt gözlerini kapatarak. "Birincisi: Gizli birlikler temmuzdaki yeniaydan iki gece sonra hazır olacak. Foltest’in sözünden caymamasına dikkat et. İkincisi: Açıkgözler’in Thanedd Adası’ndaki toplantılarını ben onurlandırmayacağım, sana da aynı şeyi yapmanı öneririm. Üçüncüsü: Aslan Yavrusu yaşamıyor."</p>

  <p>Dijkstra yüzünü hafifçe buruşturdu, parmaklarıyla masayı tıklattı. "Bu mektupları Kral Demavend’e götüreceksin. Bir de sözlü bir haberi. Kulaklarını dik, aklına iyice yaz. Masajı kralına kelimesi kelimesine aktaracaksın. Yalnızca ona, başka kimseye değil. Başka kimseye söylemek yok, anladın mı?"</p>

  <p>"Anladım efendim."</p>

  <p>"Haber şöyle: Vizimir’den Demavend’e. Gizli birlikleri mutlaka durdurmalısın. Birisi hainlik yapmış. Alev, Dol Angra’da bir ordu toplamış, bir bahane bekliyor. Tekrar et."</p>

  <p>Aplegatt duyduklarını tekrar etti.</p>

  <p>"Güzel." Dijkstra başını salladı. "Gün doğar doğmaz yola koyulacaksın."</p>

  <p>"Beş gündür yoldayım, efendim." Ulak, kalçalarını ovaladı. "Hiç değilse kuşluk vaktine kadar dinlenebilsem... İzin verir misiniz?"</p>

  <p>"Kralın Demavend şu sıralar uyumaya fırsat bulabiliyor mu? Ben uyuyor muyum? Bu soru yüzünden bile ağzına bir yumruk yemeyi hak ediyorsun, ulan! Sana yemek verecekler, o sırada kemiklerini samanların üzerinde dinlendirirsin. Ama gün doğar doğmaz yola koyulacaksın. Sana bir cins at vermelerini emrettim, göreceksin fırtına gibi uçacak. Ekşitme yüzünü öyle! Al sana bir kese daha ekstra ücret. Gittiğinde Vizimir’in pinti olduğunu söyleme kimseye."</p>

  <p>"Teşekkür ederim efendim."</p>

  <p>"Pontar ormanlarına ulaştığında dikkatli ol. Orada Sincaplar görülmüş. Ayrıca bölge haydut kaynıyor."</p>

  <p>"Ah, biliyorum, efendim. Üç gün önce öyle bir şey gördüm ki..."</p>

  <p>"Ne gördün?"</p>

  <p>Aplegatt, Anchor’da tanık olduğu olayları nakletti. Dijkstra, kütük gibi kollarını göğsünde kavuşturup onu dinledi.</p>

  <p>"Profesör," dedi düşünceli bir ifadeyle. "Heimo Kantor ve Kısa Yaxa. Bir Witcher tarafından öldürüldüler. Anchor’da, Gors Velen’e, yani Thanedd’e ve Garstang’a giden yol üzerinde... Ve Aslan Yavrusu yaşamıyor, öyle mi?"</p>

  <p>"Anlamadım, efendim?"</p>

  <p>"Önemli değil." Dijkstra başını kaldırdı. "En azından senin için değil. Git dinlen. Ve gün ağarırken yola çık."</p>

  <p>Aplegatt önüne konanları yedi, biraz uzandı ama yorgunluktan gözünü bile kırpamadı. Gün doğmak üzereyken ana kapıdan çıkmıştı bile. Aygır gerçekten coşkuluydu ama inatçıydı. Aplegatt böyle atları sevmezdi.</p>

  <p>Sırtı, sol kürek kemiği ile omur kemiğinin arası dayanılmaz derecede kaşınıyordu, ahırda uzandığı sırada pire ısırmıştı onu muhtemelen. Durmadan kendini kaşıması olanaksızdı.</p>

  <p>Aygır ayak değiştirip kişnemeye başladı. Ulak, onu mah- muzlayıp dörtnala koşturdu. Zaman daralıyordu.</p>

  <p>"Gar’ean," diye tısladı Cairbre ve yolu gözetlemek için gizlendiği dalın arkasından öne doğru eğildi. "En Dh’oine aen evall a strâede!"</p>

  <p>Toruviel, ayağa sıçradı, kılıcını kapıp kemerine taktı, hendek duvarına yaslanıp uyuklayan yanındaki Yaevinn’i botunun ucuyla kıçından dürttü. Elf, ayağa fırladı, az önce üzerine devrildiği kızgın kumdan yandığı için öfkeyle tısladı.</p>

  <p>"Que suecc’s?"</p>

  <p>"Yolda bir atlı göründü."</p>

  <p>"Bir mi?" Yaevinn yayına ve ok kuburuna davrandı. "Ca- irbre? Yalnızca bir mi?"</p>

  <p>"Bir. Yaklaşıyor."</p>

  <p>"O halde işini bitirelim. Bir Dh’oine3 eksilsin."</p>

  <p>"Sakin ol." Toruviel, onu kolundan yakaladı. "Ne işimize yarayacak? En iyisi kendimize müşteri arayalım ve emir alalım. Yollardaki sivilleri mi öldüreceğiz? Özgürlük savaşı bu mudur?" "Aynen budur. Kenara çekil biraz."</p>

  <p>Yolun ortasında bir ölü yatarsa, geçen her devriye alarm verir. Ordu peşimize düşer. Geçitlerin başına nöbetçi koyarlar, biz de nehri geçmekte zorlanırız!"</p>

  <p>"Bu yoldan atlı geçmez genelde. Onlar cesedi bulduklarında biz çok uzaklarda oluruz."</p>

  <p>Bu atlı da çok uzakta şimdi," dedi Cairbre oturduğu ağacın tepesinden aşağıya bakarak. "Konuşacağın yerde ateş etmen gerekirdi. Artık vuramazsın onu. En az iki yüz adım ötede." Benim otuz kilolukla mı vuramam?" Yaevinn yayını okşadı. "Ayrıca iki yüz adım ötede falan değil. Olsa olsa yüz elli adımdır. Mire, que spar aen’le."</p>

  <p>"Yaevinn, bırak..."</p>

  <p>"Thaes aep, Toruviel."</p>

  <p>Elf beresini, ucuna takılı sincap kuyruğu onu rahatsız etmeyecek şekilde çevirdi, yayını sertçe gerdi, nişan aldı ve kirişi bıraktı.</p>

  <p>Aplegatt, okun sesini duymadı. "Sessiz" bir oktu bu, uzun ve boz rengi tüylerle bezeliydi. Sertliği artırıp ağırlığı düşürmek için okun şaftında evlekler vardı. Üç bıçaklı, tıraş bıçağı kadar keskin uç olanca gücüyle ulağın sırtına, sol kürek kemiği ile omurgasının arasına saplandı. Bıçaklar çapraz olarak yerleştirilmişti — okun ucu vücuda girerken vida gibi dönüyor, dokuyu parçalıyor, kan damarlarını kesiyor ve kemikleri un ufak ediyordu. Aplegatt, öne doğru, atın boynunun üzerine düştü ve un çuvalı gibi yere yığıldı.</p>

  <p>Yolun üzerindeki kumlar kızgındı ve güneşten öylesine kavrulmuştu ki buhar çıkarıyordu. Gelgeldim ulak bunu hissetmedi. Anında ölmüştü.</p>
</body>
</html>