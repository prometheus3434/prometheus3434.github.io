<?xml version="1.0" encoding="utf-8"?>
<!DOCTYPE html>

<html xmlns="http://www.w3.org/1999/xhtml" xmlns:epub="http://www.idpf.org/2007/ops">
<head>
  <title></title>
</head>

<body>
  <p>Onu tanıdığımı söylemek abartı olurdu. Bence, Witcher ve büyücü dışında kimse gerçek anlamda tanımıyordu onu. İlk kez karşılaştığımızda, olağandışı duruma rağmen, pek etkilenmemiştim ondan. Bu kızı ilk gördüklerinde onu saran ölümün soluğunu hemen hissettiklerini söyleyen insanlar tanıdım. Ama bana çok sıradan göründü, oysa onun sıradan biri olmadığını biliyordum; bu yüzden ondaki sıra dışılığı keşfetmek ve duyumsayabilmek için onu etraflıca incelemeye çok uğraştım. Gelgeldim hiçbir şey görmedim, hissetmedim. Sonradan yaşanacak trajik olayların belirtisi sayılabilecek, bunlara işaret eden hiçbir şey. Onun neden olduğu ve yol açtığı olayları tahmin ettirecek hiçbir şey.</p>

  <p>Dandelion, Şiirin Yarım Yüzyılı</p>

  <h2>2. Bölüm</h2>

  <p>Ormanın bittiği yerdeki yol ayrımında toprağa on kazık çakılmıştı. Her kazığın tepesine birer araba tekerleği oturtulmuştu. Tekerleklerin üzerine üşüşmüş olan kargalar ve kuzgunlar tekerleklere bağlı cesetleri gagalayıp bunlardan parçalar koparıyordu. Kazıkların yüksekliğinden ve kuşların izdihamından tekerleklerin üzerinde tam olarak ne olduğu tahmin edilemiyordu.</p>

  <p>Ama cesetti bunlar. Başka bir şey olamazdı.</p>

  <p>Ciri başını çevirip tiksintiyle yüzünü buruşturdu. Rüzgâr kazıklara vurdukça, çürümüş cesetlerin mide bulandırıcı kokusu yol ayrımına yayılıyordu.</p>

  <p>"Kayda değer bir dekor." Yennefer, eyerin üzerinden yana doğru eğilip yere tükürdü; Ciri yi bir süre önce aynı hareket yüzünden çok sert azarladığım unutmuştu. "Sanatsal ve mis kokulu.</p>

  <p>Ama neden burada, ormanın hemen kıyısında? Normalde bu tür şeyler kent surlarının önünde sergilenmez mi? Haksız mıyım,</p>

  <p>sayın efendiler? "</p>

  <p>"Bunlar Sincaplar, saygıdeğer hanımefendi," dedi aceleyle,</p>

  <p>yol ayrımında onlara yetişen seyyar satıcılardan biri, yükünü boşaltmış iki tekerlekli arabaya koşulmuş benekli atını dizginleyerek. "Kazıkların üzerinde asılı duranlar elfler. Kazıkların ormana çakılmış olmasının nedeni, diğer Sincaplar’ı ikaz etmek."</p>

  <p>"Yani bunun anlamı," dedi büyücü kadın, seyyar satıcıya bakıp, "canlı canlı yakaladıkları Scioa’taelleri buraya getirip..." "Elflerin, hanımefendi, canlı yakalandıkları nadirdir," diye Yennefer’in sözünü kesti tacir. "Askerler gerçekten birini canlı ele geçirecek olsa hemen kente götürürler çünkü yerleşik insan olmayanlar buralarda yaşar. İnsan olmayanlar pazar meydanında infazı görürlerse, Sincaplar’a katılma heveslerini hemen kaybederler. Ama çatışmada öldürülen elfler yol ayrımlarına getirilip kazıklara bağlanırlar. Bazen çok uzaklardan taşınıp getirilirler, dolayısıyla cesetler kokmaya başlamıştır bile..."</p>

  <p>"Ölümün haşmetine duyulan saygıdan ötürü ölülerin ruhlarını çağırma ritüellerinin bize yasaklandığını düşündükçe çıldırıyorum," diye tısladı Yennefer. "Cesetlere saygı, onurlarına, huzurlarına, törenle gömülmelerine saygı..."</p>

  <p>"Ne diyorsunuz, hanımefendi?"</p>

  <p>"Hiçbir şey. Hadi, Ciri, atlarımızı hemen buradan uzaklara sürelim. Peh! Bu koku içime dışıma işlemiş gibi hissediyorum." "Ben de, ıyyy," dedi Ciri ve atım tacirin arabasının çevresinde tırısa kaldırdı. "Dörtnala koşturalım, tamam mı?"</p>

  <p>"Tamam, Ciri! Dörtnala ama sakın boynunu kırma!"</p>

  <p>Çok geçmeden kent göründü. Büyük bir kentti burası, surlarla çevriliydi, surların tepesinde sivri çatıları parlayan kuleler vardı. Kentin arkasında yeşilden maviye geçen çarşaf gibi bir deniz uzanıyordu, sabah güneşinin altında ışıl ışıldı, yer yer beyaz noktalara dönüşmüş yelkenlilerle bezenmişti. Ciri, atını kumluk bir tepenin kıyısında durdurdu, üzengilerin üzerinde doğruldu, rüzgârı ve mis gibi kokuyu alabildiğine içine çekti.</p>

  <p>"Gors Velen," dedi Yennefer. O da atıyla gelip Ciri’nin yanında durmuştu. "Sonunda hedefimize ulaştık. Şimdi anayola dönelim."</p>

  <p>Yola çıkar çıkmaz yeniden dörtnala koşup birkaç öküz arabasını ve sırtlarında odun taşıyan yayaları geçtiler.</p>

  <p>Bunların hepsini geride bıraktıktan sonra büyücü kadın atını dizginledi ve Ciri’yi bir el hareketiyle durdurdu. "Yaklaş," dedi, "daha yaklaş. Dizginleri tut ve atıma yön ver. Benim iki elime de ihtiyacım var."</p>

  <p>"Ne için?"</p>

  <p>"Tut dizginleri, lütfen."</p>

  <p>Yennefer, eyer heybesinden küçük bir gümüş ayna çıkardı, ellerinin arasında ovalayıp alçak sesle büyülü sözler söyledi. Ayna elinden kayıp havada biraz süzüldü, Yennefer’in yüzünün tam önünde, atın kulaklarının üzerinde asılı kaldı.</p>

  <p>Ciri şaşkınlıkla iç geçirdi, dudaklarını ısırdı.</p>

  <p>Büyücü, eyer heybesinden bir tarak aldı, beresini çıkardı ve sert hareketlerle bir süre saçlarını taradı. Ciri hiç konuşmuyordu. Saçını tararken Yennefer’in rahatsız edilmeyeceğini, ona soru sorulmayacağını bilirdi. Gür buklelerinin hoş ve kendi haline bırakılmış gibi duran karışıklığı uzun çabaların bir sonucuydu, gerçekten emek istiyordu.</p>

  <p>Yennefer yeniden heybelerden birine uzandı. Kulaklarına elmas küpeler, her iki koluna da bilezikler taktı. Boynundaki fularını çekip aldı, gömleğinin birkaç düğmesini açtı ve obsidyen yıldız ortaya çıktı.</p>

  <p>Hah!" dedi Ciri kendini tutamayarak. "Neden böyle yaptığını anladım! Kente girdiğimiz için güzelleşmek istedin! Doğru mu?"</p>

  <p>"Doğru."</p>

  <p>"Ya ben?"</p>

  <p>"Ne demek, ya ben?"</p>

  <p>"Ben de güzel görünmek istiyorum. Ben de saçlarımı..." "Geçir bereni başına," diye çıkıştı Yennefer, gözünü atın kulakları üzerinde süzülen aynadan ayırmadan. "Daha önce nasılsa aynen öyle geçireceksin başına. Saçlarını da içine sok." Ciri öfkeyle tısladı ama bir an bile duraksamadan denileni yaptı. Büyücünün sesindeki tınılar arasındaki farkı ayırt etmeyi çoktan öğrenmişti. Ne zaman tartışmaya girip ne zaman susacağını çok iyi biliyordu.</p>

  <p>Yennefer, alnına düşen bukleleri düzelttikten sonra eyer heybesinden yeşil camdan ince, uzun bir şişe çıkardı. "Ciri," dedi yumuşak bir sesle, "bu yolculuğu gizli yapıyoruz ve henüz tamamlamadık. Bu yüzden saçlarını berenin altında gizlemek sorundasın. Her kentin kapısında gelen yabancıları etraflıca incelemeleri karşılığında para alan adamlar dikilir. Anlıyor musun?" "Hayır," dedi Ciri küstah bir sesle ve büyücünün atının dizginlerini çekti. "Öyle süslendin ki kapılardaki gözlemcilerin gözleri yuvalarından çıkacak! Ne güzel bir sırmış bu böyle!" Yennefer gülümsedi. "Kapılarına doğru ilerlediğimiz kent Gors Velen. Gors Velen’de gizlenmeme gerek yok, hatta tam tersi. Ama senin durumun farklı. Kimsenin belleğine yerleşmemelisin." "Sana dik dik bakanlar beni de fark edeceklerdir!"</p>

  <p>Büyücü şişenin mantar tıpasını açmasıyla birlikte frenk üzümü ve leylak kokusu yayıldı. Yennefer işaret parmağını şişenin ağzına soktu ve parmağıyla aldığı küçük bir parçayı gözlerinin altına hafif hareketlerle sürdü.</p>

  <p>"Birinin dikkatini çekeceğini hiç sanmam," dedi esrarengiz bir edayla gülümseyerek.</p>

  <p>Köprünün önünde atlılardan ve arabalardan oluşan uzun bir kuyruk vardı, seyyahlar kapının önünde yığılmışlar, kontrol sırasının kendilerine gelmesini bekliyorlardı. Çileden çıkan Ciri, bir de uzun süre beklemek zorunda kalacaklarını anlayınca öfkeyle söylenmeye başladı. Yennefer ise eyerin üzerinde doğruldu ve seyyahlara tepeden bakarak atını dörtnala sürdü. Kapının önünde birikmiş kalabalık hemen kenara çekilerek büyücüye yol verdi ve saygıyla eğildi. Zırhlı uzun gömlekler giymiş nöbetçiler de büyücüyü görünce, inatçı ve ağırcanlı kişileri mızraklarının gövdesiyle sertçe itip Yennefer’e yol açtılar.</p>

  <p>"Bu taraftan, bu taraftan, değerli hanımefendi!" diye seslendi nöbetçilerden biri. Gözünü Yennefer’e dikmiş, beti benzi atmıştı. "Buradan girin lütfen! Çekilin kenara! Çekilin, hödükler!"</p>

  <p>Acilen çağırılan nöbetçi amiri, nöbetçi kulübesinden dışarı doğru sarktı, suratını asmış öfkeyle bakıyordu ama Yennefer’i görünce yüzü aydınlandı, gözleri âdeta büyüdü ve ağzı açık kaldı. Yerlere kadar eğilerek, "Gors Velen’e hoş geldiniz, şeref verdiniz, yüce hanımefendi," diye geveledi. Sonra doğrulup Yennefer’e sersemlemiş gibi bakmayı sürdürdü. "Emrinizdeyim... Değerli hanımefendiye hizmet etme şerefine nasıl nail olabilirim? Yanınıza bir refakatçi vereyim mi? Ya da bir rehber? Ya da istediğiniz birini çağırtayım mı hemen?"</p>

  <p>"Gerekmez." Yennefer eyerin üzerinde gerindi, adamı tepeden süzdü. "Kentte çok az kalacağım. Thanedd’e gidiyorum."</p>

  <p>"Anlaşılmıştır efendim," dedi nöbetçi amiri. "Thanedd e, evet, tabii... toplantıya. Anlıyorum, anlaşılmıştır. O halde size dileğim..."</p>

  <p>"Teşekkür ederim." Büyücü atını dürttü, nöbetçi amirinin ne dilediğini belli ki merak etmiyordu. Ciri, Yennefer’i telaşla izledi. Nöbetçiler önlerinden atıyla geçen Yennefer’in önünde eğilirken Ciri’yle hiç ilgilenmediler.</p>

  <p>"Sana adını bile sormadı!" diye mırıldandı Ciri, Yennefer’e yetişip, atını bataklığa dönüşmüş yolun üzerindeki araba izlerine doğru sürerken. "Nereden geldiğimizi bile öğrenmek istemedi! Efsunladın mı onları?"</p>

  <p>"Onları değil, kendimi."</p>

  <p>Büyücü dönünce Ciri yüksek sesle iç geçirdi. Yennefer’in gözleri lacivert pırıltılar saçıyordu ve yüzü güzellikten ışıl ışıldı. Her zamankinden daha göz kamaştırıcıydı. Tehdit doluydu. Ve doğallıktan çok uzaktı.</p>

  <p>"Yeşil şişe!" diye bir tahminde bulundu Ciri hemen. "Ne vardı içinde?"</p>

  <p>"Glamarye. Özel durumlar için hazırlanmış bir iksir, daha doğrusu merhem. Ciri, her pis su birikintisine girmek zorunda mısın?"</p>

  <p>"Atımın toynaklarını temizlemek istiyorum!"</p>

  <p>"Bir aydır yağmur yağmadı. Bunlar çirkef ve at çişi, su değil!"</p>

  <p>"Haa... O iksiri niçin kullandığını söyler misin bana? Yani senin için çok önemli..."</p>

  <p>"Burası Gors Velen," diye kızın sözünü kesti Yennefer. "Refahını büyük ölçüde büyücülere borçlu olan bir kent. Daha doğrusu kadın büyücülere. Kendimi tanıtmayı ve kim olduğumu kanıtlamayı istemedim. Bunun ilk bakışta belli olmasını yeğledim. Şu kızıl binadan sonra sola sapacağız. Atı yavaş ilerlet Ciri, yoksa bir çocuğu ezeceksin."</p>

  <p>"Buraya neden geldik peki?"</p>

  <p>"Bunu söylemiştim sana."</p>

  <p>Ciri homurdandı, dudaklarını ısırdı, atın sağrısına topuğunu şiddetle vurdu. Kısrak zıpladı, az kalsın önlerinden geçen arabanın atlarına çarpacaktı. Arabacı yerinden fırladı, Ciri’nin kısrağına kamçısını indirmek için kolunu kaldırıp hız aldı ama Yennefer’le göz göze gelince hemen yerine oturup gözlerini eski ayakkabılarına dikti.</p>

  <p>"Bir gaf daha yaparsan bozuşacağız," dedi Yennefer dişlerinin arasından. "Yaşını doldurmamış toy bir keçi gibi davranıyorsun. Beni rezil ediyorsun."</p>

  <p>"Beni bilmediğim bir okula vermek niyetindesin, değil mi? Ama ben istemiyorum!"</p>

  <p>"Alçalt sesini. Millet bizi dikizliyor."</p>

  <p>"Onlar bana değil, sana bakıyor. Ben okula gitmek istemiyorum. Daima yanımda olacağına söz vermiştin, şimdi beni yalnız bırakmak istiyorsun! Tek başıma! Ben yalnız olmak istemiyorum!" "Yalnız olmayacaksın. Okulda yaşıtın bir sürü kız var. Yığınla okul arkadaşın olacak."</p>

  <p>"Okul arkadaşı istemiyorum. Senin yanında olmak istiyorum, senin ve... Oysa sanmıştım ki..."</p>

  <p>Yennefer hızla döndü. "Ne sanmıştın?"</p>

  <p>"Geralt’ın yanına gittiğimizi sanmıştım." Ciri başını kaldırıp dik dik baktı. "Yol boyunca aklından nelerin geçtiğini biliyorum. Geceleri neden iç geçirdiğini de biliyorum."</p>

  <p>"Yeter," diye tısladı büyücü. Ateş saçan gözlerini görünce Ciri başını atın yelesine gömdü. "Sen küstahlaşmaya başladın. Sana şunu önemle hatırlatırım ki bana itiraz edebileceğin günler kesinlikle geride kaldı. Bunu sen istedin. Şimdi bana itaat edeceksin. Ne emredersem onu yapacaksın. Anladın mı?"<br/></p>

  <p>Ciri başını salladı.</p>

  <p>"Emrettiklerim senin için en doğru olandır. Her zaman. Bu yüzden sözümü dinleyecek ve önerilerimi yerine getireceksin. Anlaşıldı mı? Durdur atı. Geldik."</p>

  <p>"O okul bu mu?" diye homurdandı Ciri ve gözlerini binanın gösterişli cephesinde gezdirdi. "Burası..."</p>

  <p>"Artık tek söz istemiyorum. İn. Ve olması gerektiği gibi davran. Okul değil burası, okul Aretuza’da, Gors Velen’de değil. Burası banka."</p>

  <p>"Bankaya neden ihtiyacımız var?"</p>

  <p>"Düşün bakalım. Sana in, dedim. Çamura basma! Atını olduğu yerde bırak, hizmetliler ilgilenecek onunla. Eldivenlerini çıkar. Bankaya binici eldivenleriyle girilmez. Bana bak. Bereni düzelt. Tuniğini de. Dik dur. Ellerini nereye koyacağını bilmiyor musun? O halde kendi hallerine bırak!"</p>

  <p>Ciri iç geçirdi.</p>

  <p>Binanın kapısından koşarak gelen ve görevleri gereği yerlere kadar eğilen hizmetliler cüceydi. Ciri onlara ilgiyle baktı. Arkadaşı Yarpen Zigrin gibi kısa boylu, tıknaz ve sakallı olmalarına karşın ne ona ne de onun "çocuklar"ına benziyorlardı. Rütbeli hizmetlilerdi, tek tip üniforma giymişlerdi, yüzleri ifadesizdi. Ayrıca Yarpen ve çocuklarının aksine itaatkârlardı.</p>

  <p>Yennefer ve Ciri binaya girdiler. Büyülü iksirin etkisi hâlâ sürdüğü için Yennefer’in görünmesi büyük bir hareketliliğe, koşuşturmaya, yaltakçı karşılamalara, emrinde olduklarına dair açıklamalar yapmalarına yol açıyordu. Ak sakallı, inanılmaz şişman ve gösterişli giysiler içindeki bir cücenin gelmesiyle bu merasimler son buldu.</p>

  <p>"Muhterem Yennefer!" diye gürledi cüce, kalın boynundan beyaz sakalının altına kadar uzanan altın kolyesini şakırdatarak. "Ne güzel bir sürpriz bu böyle! Ve ne büyük şeref! Lütfen, lütfen odama gel! Siz de öyle durup kös kös bakmayın! Hadi işinize, hesaplama masalarının başına. Wilfli, odama çabuk bir şişe Castel de Neuf getir, yılı... sen yılını biliyorsun işte. Hadi, fırla! Ne mutlu, ne mutlu, Yennefer. Seni gördüğüme gerçekten çok sevindim. Bu ne güzellik böyle! Ah, lanet olsun, soluğum kesildi!"</p>

  <p>Büyücü kadın gülümsedi. "Ama sen de kendine fena bakmıyorsun, Giancardi."</p>

  <p>"Eh, öyle tabii. Lütfen, lütfen odama gel. Ama olur mu, hanımefendi önden buyursun. Yolu biliyorsun, Yennefer."</p>

  <p>Giancardi’nin odası loş ve serinceydi; Ciri’nin Kâtip Jarre’ın kulesinden anımsadığı bir kokusu vardı; içerisi mürekkep, parşömen ve toz kokuyordu, meşe mobilyaların, goblenlerin ve kitapların üzeri tozla kaplıydı.</p>

  <p>"Oturun lütfen." Bankacı, masanın önünde duran ağır koltuklardan birini Yennefer için çekti, Ciri’ye göz ucuyla ama ilgiyle baktı. "Hımm..."</p>

  <p>Adamın bakışlarını fark eden büyücü, "Kıza istediğin bir kitabı ver, Molnar," dedi, rahatsızlığını belli etmeden. "En çok sevdiği şey kitaptır. Masanın en ucuna oturur ve bizi rahatsız etmez. Öyle değil mi, Ciri?"</p>

  <p>Ciri, bu soruyu onaylamanın yersiz olduğunu düşündü. "Kitap, hımm, hımm," dedi cüce dalgın dalgın ve küçük bir dolabın başına geçti. "Ne varmış bakayım burada? Haa, giriş ve çıkış kitabı... Hayır, bu olmaz. Gümrük ve liman vergileri... Bu da olmaz. Krediler ve giderler? Hayır. Bu nereden gelmiş buraya? Kim bilir... Ama en uygunu bu. Buyurun, küçük hanım."</p>

  <p>Kitabın adı Physiologus4 idi, çok eski ve yıpranmıştı. Ciri kapağını dikkatle açtı. Eser Ciri’nin hemen ilgisini çekmişti çünkü esrarengiz canavarlardan ve yaratıklardan bahsediyordu, ayrıca gravürlerle doluydu. Ciri, dikkatini elindeki kitaba verirken bir yandan da büyücü ve cüce arasında geçen konuşmayı izlemeye çalışıyordu.</p>

  <p>"Bana vereceğin bir mektup var mı, Molnar?"</p>

  <p>"Hayır." Bankacı, Yennefer’le karşılıklı şarap içmeye başladı. "Yeni mektuplar gelmedi. Sonuncusunu bir ay önce belirlediğimiz biçimde ilettim."</p>

  <p>"Aldım, teşekkür ederim. Şey, peki... Mektup birinin ilgisini çekti mi?"</p>

  <p>Molnar Giancardi gülümsedi. "Burada hayır. Ama merakında haklısın, dostum. Vivaldi Bankası, mektubun yolunu izlemeye çalışan birileri olduğu konusunda beni gizlice bilgilendirdi. Ven- gerberg’deki şubeleri de senin hesabını incelemek isteyen başka birini saptamış. Çalışanlardan birinin ihanet ettiği anlaşılmış."</p>

  <p>4 Yazıldığı dönemde bilinen canavarların tanımlarını ve onlarla nasıl baş edileceğini açıklayan eski bir kitap, (ç. n.)</p>

  <p>Cüce sustu ve gür kaşlarının altında görünmez olmuş gözleriyle büyücüyü süzdü. Yennefer hiç konuşmadan obsidyen yıldızıyla oynuyordu.</p>

  <p>"Vivaldi," diye kısık sesle sözlerini sürdürdü bankacı, "bu konuda bir araştırma yapamadı, yapmak da istemedi. Sadakatsiz eleman sarhoşken su yoluna düşüp boğulmuş. Bir kaza yani. Yazık. Çok acele, çok hızlı..."</p>

  <p>"Olan ile ölene çare yok." Büyücü yüzünü buruşturdu. "Benim mektuplarımla ve banka hesabımla kimin ilgilendiğini biliyorum, Vivaldi tarafından araştırma yapılması yeni bir bilgi açığa çıkarmazdı."</p>

  <p>"Madem öyle diyorsun..." Giancardi sakalını çekiştiriyordu. "Thanedd’e mi gidiyorsun, Yennefer? Şu genel büyücü toplantısına mı?"</p>

  <p>"Elbette."</p>

  <p>"Dünyanın kaderini belirlemek için mi?"</p>

  <p>"Abartmayalım."</p>

  <p>"Ortalıkta yığınla dedikodu dolaşıyor," dedi cüce boğuk bir sesle. "Ve de yığınla olay meydana geliyor."</p>

  <p>"Neymiş bunlar, eğer sır değilse?"</p>

  <p>"Geçen yıldan beri," dedi Giancardi sakalını sıvazlayarak, "vergi politikasında tuhaf gelişmeler var. Biliyorum, seni ilgilendirmiyor bunlar."</p>

  <p>"Anlat."</p>

  <p>"Kafa vergisi ve kışlık barınak vergisi iki katına çıkarıldı ki bunlar ordu komutanlarının doğrudan el koydukları paralar. Esnafların ve işverenlerin ek olarak cirolarından saray hâzinesine ondalık’ denen bir vergi ödemesi öngörülüyor. Bunun dışında cüceler, gnomlar, elfler ve buçukluklar tarafından ödenen kafa ve ocak vergileri yükseltildi. Eğer ticari bir iş ya da üretim yapıyorsan bunların dışında yüzde on oranında ‘insan olmayanlar’ ödeneğine tabisin. Bütün bu uygulamalar neticesinde kazancımın neredeyse yüzde altmışını hazine idaresine veriyorum. Bankam, bütün şubeler dâhil olmak üzere Dört Krallık’a yılda altı yüz gümüş mark teslim ediyor. Bilgin olsun diye söylüyorum: Bu, varlıklı bir dük ya da kontun sahip olduğu geniş zirai alanlar karşılığında ödediği verginin üç katıdır."</p>

  <p>"Halktan ordu için ödenek talep edilmiyor mu?"</p>

  <p>"Hayır, onlar yalnızca kışlık barınak ve kafa vergisi ödüyor." Yennefer başını salladı. "Ormanlarda Scioa’tael’e karşı başlatılmış olan seferberliğin parasını buna göre cüceler ve diğer insan olmayanlar ödüyor. İyi de Thanedd’deki toplantının bu vergilerle ilgisi nedir?"</p>

  <p>"Sizin toplantılarınızdan sonra daima bir olay oluyor," diye homurdandı bankacı. "Ama bu kez aksinin olmasını umuyorum. Toplantınızın artık olay çıkmasını engelleyeceğini düşünüyorum. Örneğin fiyatlardaki şu tuhaf dalgalanmalar biterse çok sevinirim." "Daha açık konuş."</p>

  <p>Cüce koltuğunda arkasına yaslanıp ellerini sakalının örttüğü karnının üstünde kavuşturdu. "Bu mesleği uzun yıllardır yapıyorum," dedi. "Fiyatlardaki kimi değişiklikleri belli olaylara bağlayacak kadar deneyim sahibiyim. Son zamanlarda değerli taş fiyatları aşırı tırmandı. Çünkü talep var."</p>

  <p>’’Yabancı para kurlarındaki ve paranın değerindeki dalgalanmalardan zarar görmemek için insanlar nakitlerini mücevhere yatırmaz mı?"</p>

  <p>"O da var. Ama bunun ötesinde taşların büyük bir avantajı bulunuyor. Birkaç ons gelen küçük bir kese elmas pantolon cebine sığabilir ve elli gümüş mark değerini taşır, oysa aynı değerdeki sikke on üç kilo gelir ve koca bir çuval eder. Cebindeki keseyle, sırtındaki çuvala kıyasla çok daha hızlı kaçabilirsin. Üstelik iki elin de serbesttir ve bunun önemini küçümsememek gerekir. Bir elinle karını tutarsın ötekiyle de —eğer gerekiyorsa— birini tokatlarsın." Ciri burnundan solumaya başladı ama Yennefer sert bir bakışla onu susturdu.</p>

  <p>"Peşinen kaçmayı planlayan insanlar var yani," dedi büyücü. "Nereye peki?"</p>

  <p>"En çok uzak kuzey topraklarına ilgi gösteriliyor. Hengfors, Kovir, Poviss. Birincisi gerçekten uzaklar, İkincisi bu ülkeler tarafsız ve Nilfgaard’la iyi ilişkiler içindeler."</p>

  <p>"Anladım." Yennefer’in yüzündeki hain gülümseme kaybolmamıştı. "Yani elmasları cebe at, karını elinden tut ve doğru kuzeye. Çok erken değil mi? Of, yeter, tamam. Başka nelerin fiyatı artıyor, Molnar?"</p>

  <p>"Teknelerin."</p>

  <p>"Ne?"</p>

  <p>"Teknelerin," diye tekrarladı cüce, dişlerini göstererek. "Sahildeki bütün tersaneler, Kral Foltest’in ordusundaki levazım subaylarının ısmarladığı teknelerin imalatıyla uğraşıyor. Levazım subayları iyi para ve sürekli yeni siparişler veriyor. Eğer hazırda sermayen varsa teknelere yatır, Yennefer. Altın madeni gibiler. Hasırdan ve ağaç kabuğundan mavna yapıyorsun, birinci sınıf çamdan yapmış gibi fatura hazırlayıp nakit para alıyorsun ve aradaki farkı levazım subayıyla bölüşüyorsun."</p>

  <p>"Kafa bulmayı bırak, Giancardi. Nereye varmak istiyorsun, onu söyle."</p>

  <p>"Bu tekneler," dedi bankacı isteksiz bir tonda ve gözlerini tavana çevirdi, "güneye taşınıyor. Sodden’e, Brugge’ye, Yaruga’ya. Ve bildiğim kadarıyla nehirde balık tutmak için kullanılmıyor. Nehrin sağ kıyısındaki ormanlarda saklıyorlar bunları. Ordu sanırım saatlerce gemileri doldurup boşaltma provaları yapıyor. Ama şimdilik karada."</p>

  <p>"Yaa." Yennefer alt dudağını ısırdı. "Bazıları kuzeye ulaşmakta neden böylesine aceleci davranıyor peki? Yaruga güneyde." "Söz konusu teknelerin suya indirildiğini duyduğunda İmparator Emhyr var Emreis’in bundan pek hoşlanmayacağından endişe ediliyor haklı olarak," dedi cüce göz ucuyla Ciri’ye bakarak. "Kimilerine göre tekneleri suya indirmek Emhyr’i haddinden fazla hiddetlendirecek ki böyle bir durumda Nilfgaard sınırından epeyce uzakta durmakta fayda var. Lanet olsun, hasat zamanı yakın olsaydı keşke. Hasat geçtikten sonra rahat bir soluk alacağım. Eğer bir şey olacaksa, hasattan önce olur çünkü."</p>

  <p>"Sonrasında buğday ambarlara girmiş olacak," dedi Yennefer ağır ağır.</p>

  <p>"Doğru. Atları, ürünleri toplanmış tarlalarda otlatmak olanaksızdır. Ayrıca ambarları dolu kaleler uzun süre kuşatma altında kalır. Hava köylülerin istediği gibi gidiyor, bu durumda iyi bir hasat kaldırılacak gibi görünüyor. Evet, hava olağanüstü iyi, güneş ışıl ışıl, su havuzları yağmur bekliyor. Dol Angra’daki Yaruga ise çok sığ. Her iki tarafa da kolayca geçilebilir."</p>

  <p>"Neden Dol Angra?"</p>

  <p>"Umarım," dedi bankacı sakalını sıvazlayıp büyücünün gözlerinin içine bakarak, "sana güvenebilirim."</p>

  <p>"Bana her zaman güvenebilirsin, Giancardi. Hiçbir şey değişmedi."</p>

  <p>"Dol Angra," dedi sonra cüce, ağır ağır, "Lirya ve Aedirn demektir, ikisinin de Temerya’yla askerî ittifakı bulunuyor. Bu tekneleri satın alan Foltest’in bunları tek başına kullanacağını sanmıyorsundur herhalde?</p>

  <p>"Hayır," dedi büyücü, "sanmıyorum. Bilgi için teşekkürler, Molnar. Kim bilir, belki de haklısmdır. Toplantımızda dünyanın ve bu dünyada yaşayan insanların yazgısı üzerinde etkili olmayı başarırız belki."</p>

  <p>"Cüceleri unutmayın." Giancardi bir kahkaha attı. "Ve bankalarını."</p>

  <p>"Deneyeceğiz. Madem bu konu açıldı..."</p>

  <p>"Kulağım sende."</p>

  <p>"Giderlerim oluyor, Molnar. Vivaldilerdeki hesabımdan bir miktar çekersem, bakarsın yine biri boğulur, bu yüzden..." "Yennefer," dedi cüce, büyücünün sözünü keserek, "bendeki kredin sınırsızdır. Vengerberg’deki katliam çok eskilerde kaldı. Sen belki unutmuş olabilirsin ama ben asla unutmam. Giancardi ailesinden kimse unutmayacaktır bunu. İhtiyacın ne kadar?" "Bin beş yüz Temerya oronu, Cianfanellilerin Ellander şubesine yollansın, Melitele Tapınağı için."</p>

  <p>"Yollandı bil. Rahat bir havale olacak, tapmak bağışları vergiden muaftır. Başka?"</p>

  <p>"Aretuza’da yıllık okul ücretleri ne kadar oldu?"</p>

  <p>Ciri dikkat kesildi.</p>

  <p>"Bin iki yüz Novigrad kronu," dedi Giancardi. "Yeni bir öğrenci için buna iki yüz kron civarı bir miktar ekleniyor." "Lanet olsun, pahalanmış."<br/></p>

  <p>"Her şey pahalandı. Ama Aretuza öğrencileri için hiçbir şey pahalı sayılmaz, orada kraliçeler gibi yaşıyorlar. Onların sayesinde kentin yarısı geçiniyor, terzi, kunduracı, tatlıcı, çırak..."</p>

  <p>"Biliyorum. Okulun hesabına iki bin yatır. İsimsiz havale olsun. Bir öğrenci için kayıt ve öğrenim ücretinin peşinatı olduğu notu düşülsün."</p>

  <p>Cüce, kalemini bıraktı, Ciri’ye bakıp samimi bir ifadeyle gülümsedi. Ciri, elindeki kitabın sayfalarını çeviriyormuş gibi yapıp konuşulanları dikkatle dinlemeyi sürdürdü.</p>

  <p>"Bu kadar mı, Yennefer?"</p>

  <p>"Bana da nakit olarak üç yüz Novigrad kronu. Thanedd’deki toplantı için en az üç elbiseye ihtiyacım olacak."</p>

  <p>"Nakit parayı ne yapacaksın? Sana beş yüz kronluk banka çeki vereyim. İthal kumaşların fiyatları inanılmaz arttı, eh sen de yün ya da keten giymezsin. Kendin ya da müstakbel Aretuza öğrencisi için bir şeylere ihtiyacın olursa mağazalarım ve depolarım emrindedir."</p>

  <p>"Teşekkür ederim. Faiz oranı nedir?"</p>

  <p>Cüce başını kaldırdı. "Sen faizleri Giancardi ailesine peşinen ödedin, Yennefer. Vengerberg katliamı sırasında. Bu konuyu konuşmayalım artık."</p>

  <p>"Ben bu tür borçları sevmem, Molnar."</p>

  <p>"Ben de. Ama ben tüccarım, ticaretle uğraşan bir cüceyim. Şükran nedir bilirim. Değerini anlarım. Tekrar ediyorum, bu konuyu konuşmayalım artık. Ne istemişsen, yerine getirilmiş olarak kabul etmelisin. İstemediklerinin de."</p>

  <p>Yennefer bir kaşını kaldırdı.</p>

  <p>"Senin yakının şu Witcher," Giancardi kıkır kıkır güldü,</p>

  <p>"geçenlerde Dorian’a gitmiş. Duyduğuma göre oradaki bir tefeciden yüz kron almış. O tefeci bana çalışır. Bu borcu kapatacağım,</p>

  <p>Yennefer."</p>

  <p>Büyücü, Ciri’ye baktı, sonra dönüp yüzünü şiddetle buruşturdu. "Molnar," dedi buz gibi bir sesle, "menteşeleri bozulmuş kapıların arasına sokma parmaklarını. Witcher’ın beni hâlâ yakını olarak gördüğünden kuşkuluyum, hele borcunun kapatıldığını öğrenirse benden kesin olarak nefret edecektir. Tanıyorsun onu,</p>

  <p>onuruna aşırı düşkündür. Dorian’a gideli çok olmuş mu?"</p>

  <p>"On gün kadar. Sonrasında Küçük Weidenhag’da görülmüş.</p>

  <p>Duyduğuma göre, oradan da atına atlayıp Hirundum’a gitmiş,</p>

  <p>oradaki köylülerden bir iş almış çünkü. Her zaman olduğu gibi bir canavarı öldürmek için..."</p>

  <p>"Ve her zaman olduğu gibi bunun karşılığında birkaç kuruş almıştır," dedi Yennefer. "Ve yine her zaman olduğu gibi tüm para ve hatta daha fazlası, canavarın pençelerinin açtığı yaraların tedavisine gidecektir. Benim için gerçekten bir şey yapmak istiyorsan, Molnar, o zaman orada devreye gir. Hirundumlu köylülerle iletişime geç ve Witcher’in mükâfatını artır — ki elinde geçinecek parası olsun."</p>

  <p>"Her zaman olduğu gibi." Giancardi kahkaha attı. "Sonunda ya bunu öğrenirse?"</p>

  <p>Yennefer, Ciri’ye dikkatle baktı; kız, Physiologus’\a ilgileniyormuş gibi yapma gereği duymadan onlara bakıyor, konuşmalarını dinliyordu.<br/></p>

  <p>"Kimden öğrenecek peki?" diye sordu Yennefer.</p>

  <p>Ciri bakışlarını yere dikti.</p>

  <p>Cüce anlamlı anlamlı gülümseyip sakalını sıvazladı. "Thanedd’e geçmeden Hirundum yönünde yol alacak mısın? Yani tamamen rastlantısal olarak."</p>

  <p>"Hayır." Büyücü kadın bakışlarını kaçırdı. "Öyle yapmayacağım. Konuyu değiştirelim, Molnar."</p>

  <p>Giancardi bir kez daha sakalını sıvazladı ve Ciri’ye baktı. Ciri başını önüne eğdi, hafifçe öksürdü ve sandalyesinde sağa sola kaymaya başladı.</p>

  <p>"Haklısın," dedi Giancardi, "konuyu değiştirme vakti geldi. Ama himayendeki kızın elindeki kitaptan ve bizim konuşmalarımızdan sıkıldığı belli. Hele seninle şimdi konuşmak istediğim konudan korkarım daha çok sıkılacak. Dünyanın yazgısı, bu dünyanın cücelerinin yazgısı, onların bankalarının yazgısı - gelecekte Aretuza’dan mezun olacak genç bir kız için çok sıkıcı konular bunlar. Kızı, kanatlarının altından biraz sal, Yennefer. Biraz kenti dolaşsın..."</p>

  <p>"Ah, evet!" diye çığlık attı Ciri.</p>

  <p>Hiddetlenen büyücü itiraz etmek üzere ağzını açacağı sırada ansızın fikrini değiştirdi. Ciri aslında çok emin olmasa da bankacının bu öneriyi getirirken belli belirsiz bir şekilde göz kırpmasının Yennefer’in kararını etkilediğini düşünüyordu.</p>

  <p>"Tarihî Gors Velen kentinin görülecek yerlerini gezsin küçük hanım," diye sözlerini sürdürdü Giancardi geniş bir gülümsemeyle.</p>

  <p>Hayır, Durası güvenilir Dır Kent olsa da Kızın teK başına gitmesini kastetmiyorum. Yanına bir yoldaş ve koruyucu veririm. Genç çalışanlarımdan birini..."</p>

  <p>Kusura bakma, Molnar," dedi Yennefer yüzünde ciddi bir ifadeyle, "ancak bence günümüzde en güvenli kentte bile, bir cüce eşliğinde..."</p>

  <p>"Kızın yanına bir cüce vermeyi aklımın ucundan bile geçir- memiştim," diye araya girdi Giancardi. "Sözünü ettiğim çalışanım çok saygın bir tüccarın oğludur. Yani tepeden tırnağa bir insan. Yanımda yalnızca cüce çalıştırdığımı mı düşünüyordun? Hey, Wilfli! Bana çabuk Fabio’yu çağır!’</p>

  <p>"Ciri..." Büyücü, kızın yanına gidip hafifçe eğildi. "Sakın beni utandıracak saçmalıklara kalkışma. Ayrıca boşboğazlık etmeyeceksin, anladın mı? Hareketlerine ve sözlerine dikkat edeceğine söz ver bana. Başını sallama. Söz, yüksek sesle verilir." "Söz veriyorum, Hanımefendi Yennefer."</p>

  <p>"Arada sırada güneşe bir göz at. Öğle vakti burada olacaksın. Geç kalmak yok. Eğer... Hayır, birinin seni tanıyacağını sanmıyorum. Ama birinin seni ısrarla süzdüğünü fark edersen..."</p>

  <p>"Teşekkür ederim, Hanımefendi Yennefer." Ciri muskayı ve madenî paraları cebine koydu ve bankacının odasına koşarak giren delikanlıyı merakla süzdü. Çocuğun yüzü çilliydi; dalgalı koyu kumral saçları, bankanın bütün çalışanlarının giydiği boz rengi üniformasının dik yakasına düşmüştü.<br/></p>

  <p>"Fabio Sachs," diye tanıştırdı onu Giancardi. Delikanlı saygıyla eğildi.</p>

  <p>"Fabio, bu, Hanımefendi Yennefer, bizim saygıdeğer konuğumuz ve itibarlı müşterimizdir. Ve himayesi altında bulunan küçük hanım, kentimizi dolaşmak istiyor. Sen kendisine rehber ve koruyucu olarak eşlik edeceksin."</p>

  <p>Delikanlı bu kez doğrudan Ciri’den yana dönerek yeniden saygıyla eğildi.</p>

  <p>"Ciri," dedi Yennefer soğuk bir sesle, "kalk ayağa lütfen."</p>

  <p>Ciri ayağa kalktı ama şaşkındı çünkü bu davranışın ondan beklenmediğini bilecek kadar âdetleri tanıyordu. Ama nedenini bir anda kavradı. Banka çalışanı gerçekten yaşıtı gibi duruyordu ama ondan bir karış kadar kısaydı.</p>

  <p>"Molnar," dedi büyücü, "sence kim kimi koruyacak? Bu iş için daha yapılı birini seçemez miydin?"</p>

  <p>Delikanlı kıpkırmızı kesildi ve patronuna soran gözlerle baktı. Giancardi başıyla onay verdi. Bunun üzerine genç adam yeniden eğildi.</p>

  <p>"Muhterem hanımefendi," dedi ardından akıcı ve özgüvenli bir tonda. "Boyum fazla uzun olmayabilir ama bana güvenebilirsiniz. Kenti, dış mahallelerini ve bütün çevresini çok iyi bilirim. Bu küçük hanımı elimden geldiği en iyi şekilde koruyacağım. Eğer ben, Fabio Sachs’ın oğlu genç Fabio Sachs, bir şeyi elimden geldiği en iyi şekilde yaparsam, o zaman... O zaman, benden istediği kadar uzun boylu olsun hiç kimse benimle boy ölçüşemez." Yennefer çocuğu bir süre süzdükten sonra bankacıya döndü. "Tebrik ederim, Molnar," dedi. "Yanında çalıştırdığın insanları seçmeyi iyi biliyorsun. Bu en genç çalışanından gelecekte de memnun olacaksın. Gerçekten öyledir, kaliteli tunç vurduğunda ses çıkarır. Ciri, seni Fabio’nun oğlu Fabio’nun korumasına güvenle teslim ediyorum çünkü kendisi ciddi ve itimat telkin eden bir delikanlı."</p>

  <p>Çocuk saç diplerine kadar kızardı. Ciri, kendisinin de kızardığını hissetti.</p>

  <p>"Fabio." Cüce bir kutunun kapağını kaldırıp şakırdatarak içini karıştırdı. "Sana yarım Nobel ve üç... ve iki beşlik veriyorum. Küçük hanımın bir arzusu olabilir. Bir istekte bulunmazsa parayı geri getirirsin. Hadi bakalım, gidebilirsiniz."</p>

  <p>"Öğlen görüşürüz, Ciri," diye anımsattı Yennefer. "Bir saniye bile gecikmek yok."</p>

  <p>"Biliyorum, biliyorum."</p>

  <p>Merdivenlerden inip, kalabalık caddeye çıktıklarında, "Adım Fabio," dedi delikanlı. "Seninki de Ciri, öyle mi?"</p>

  <p>"Evet."</p>

  <p>"Gors Velen’in neresini görmek istersin, Ciri? Ana caddeyi mi? Kuyumcular sokağını mı? Limanı mı? Yoksa pazar meydanını mı?"</p>

  <p>"Hepsini."</p>

  <p>"Hımm," dedi çocuk düşünceli bir ifadeyle. "Yalnızca öğleye kadar zamanımız var. En iyisi pazara gidelim. Bugün pazar kuru luyor, pek çok ilginç şey görebilirsin. Ama önce surlara çıkalım, oradan koyun tamamını ve ünlü Thanedd Adasını seyredebilirsin." "Olur."</p>

  <p>Yol boyunca arabalar gacur gucur ederek gidiyor, atlar ve öküzler ağır adımlarla ilerliyor, varilciler fıçılarını yuvarlıyordu. Her yerde gürültü ve telaş hüküm sürüyordu. Ciri bu yoğunluktan ve herkesin bağırıp çağırmasından sersemleyip ahşap platformdan yola inince bileklerine kadar suyun ve çöpün içine battı. Fabio onu kolundan tutup çekmeye çalışınca kendini sert bir şekilde ellerinden kurtardı. "Tek başıma yürürüm ben!"</p>

  <p>"Hımm... Öyle olsun. Bulunduğumuz yer kentin ana caddesi. Kardo Caddesi, iki kapıyı, ana kapı ile deniz kapısını birbirine bağlar. Şu karşıki yol belediye binasına çıkar. Tepesinde yaldızlı rüzgâr horozu olan kuleyi görüyor musun? Belediye orası işte. Şu renkli tabelanın asılı olduğu yer ise "Bağı Çözülmüş Korse" hanı. Ama oraya... oraya gitmeyeceğiz. Biz şuradan kestirmeden geçip Ring Caddesi’ndeki balık pazarına gideceğiz."</p>

  <p>Dar bir sokağa sapıp binaların arasına sıkışmış küçük bir meydana çıktılar. Meydan, tezgâhlarla, fıçılarla ve teknelerle doluydu, hepsinden ağır balık kokuları yayılıyordu. Hareketli ve gürültülü bir alışveriş hüküm sürüyordu, alıcılar ve satıcılar tepelerinde daireler çizen martıların bağırtılarını bastırmaya çalışıyordu. Surların dibine dizilmiş oturan kediler, balıklarla ilgilenmiyormuş gibi yapıyorlardı.</p>

  <p>"Senin patronun," dedi Fabio tezgâhların arasında dolaşırken, "çok sert."</p>

  <p>"Biliyorum."</p>

  <p>"Yakın akraba değilsiniz, öyle değil mi? İlk bakışta anlaşılıyor!"</p>

  <p>"Öyle mi? Nereden anlaşılıyor?"</p>

  <p>"O çok güzel," dedi Fabio, delikanlılara has acımasız ve çaresiz bırakan bir içtenlikle.</p>

  <p>Ciri, yay gibi fırlayarak döndü ama Fabio nun çillerini ve kısa boyunu haince yüzüne vurmaya fırsat bulamadan delikanlı arabaların, fıçıların ve tezgâhların arasına geçmiş açıklamalar yapıyordu. Meydanın üzerindeki tahkimat yapısının adının Hırsızlar Burcu olduğunu, inşasında kullanılan taşların deniz diplerinden çıkarıldığını ve burcun altındaki ağaçların firavu- ninciri olduğunu anlatıyordu.</p>

  <p>"Ağzından kerpetenle laf alınıyor, Ciri," dedi Fabio ansızın.</p>

  <p>"Benim mi?" diye sordu Ciri şaşırmış gibi yaparak. "Hiç ilgisi yok! Söylediklerini dikkatle dinliyorum, hepsi bu. Çok ilginç anlatıyorsun, biliyor musun? Sana sormak istediğim bir şey..."</p>

  <p>"Dinliyorum, sor."</p>

  <p>"Buradan şey... Aretuza kenti çok uzak mı?"</p>

  <p>"Hiç de değil! Çünkü Aretuza kent değil. Gel, surların üzerine çıkalım, göstereyim sana. Merdiven şurada."</p>

  <p>Surlar yüksek, merdiven dikti. Fabio durmaksızın konuştuğu için ter içinde ve soluk soluğa kalmıştı. Ciri, Gors Velen’i kuşatan surların yeni yapıldığını, elfler tarafından çok daha önceden kurulan kentin eski surlarının on metre yüksekliğinde bir kazamat olduğunu, yontma taş ve fırınlanmamış tuğladan inşa edildiğini, bu malzemenin şahmerdan darbelerine karşı daha dayanıklı olduğunu anlattı.</p>

  <p>Onları yukarıda denizden gelen hoş bir meltem karşılamıştı. Kentteki boğucu havadan sonra Ciri rüzgârı içine çekti, ciğerlerini temiz havayla doldurdu. Dirseklerini sur korkuluklarına yaslayıp rengârenk yelkenlilerle dolu limana baktı.</p>

  <p>"Nedir bu, Fabio? Şu dağ?"</p>

  <p>"Thanedd Adası."</p>

  <p>Ada, çok yakınmış gibi duruyordu ve hiçbir şekilde adaya benzemiyordu. Denizin içine çakılmış devasa bir sütun, ziggurat mabedi gibi duruyordu, çevresi helezon biçiminde bir yol, zikzak çizen merdivenler ve teraslarla sarılıydı. Teraslar, koruların ve bostanların yeşiline bürünmüştü. Yeşilin içinde yer alan, galerilerle sarılı binaların tepesinden süslemeli kubbeleriyle incecik beyaz kuleler yükseliyordu, tıpkı kırlangıç yuvaları gibi kayalıklara yapışmıştılar sanki. Binalar, alışılmış tarzda kurulmuş değillerdi. Adeta denizin içinden yükselen dağın yamaçlarından oyularak ortaya çıkmış gibiydiler.</p>

  <p>"Bu gördüklerinin hepsini elfler yarattı," dedi Fabio. "Elf sihriyle yapıldıkları söylenir. Ama Thanedd ezelden beri büyücülerindir. Zirvenin hemen yakınında, şu parıldayan kubbelerin olduğu yerde Garstang Sarayı bulunur. Orada birkaç gün sonra büyü ustalarının büyük toplantısı başlayacak. Şurası, bak en yukarısı, o tek başına kalmış mazgallı yüksek kule Tor Lora’dır, Martı Kulesi."</p>

  <p>"Karadan ulaşılabilir mi oraya? Çok yakın çünkü."</p>

  <p>"Evet. Koy sahilini adaya bağlayan bir köprü var. Ağaçlar örttüğü için onu buradan seçemiyoruz. Dağın eteğindeki kızıl çatıları görüyor musun? Loxia Sarayı orası. Köprü oraya çıkar. Üst teraslara giden yola Loxia içinden geçerek ulaşılabilir yalnızca."</p>

  <p>"Peki, şu hoş galerilerin ve küçük köprülerin olduğu yer? O bostanlar? Kayalık duvarına nasıl da tutunmuş düşmüyor! O saray neyin nesi?"</p>

  <p>"Aretuza orası, sorduğun yer. Genç büyücü kadınların ünlü okulu."</p>

  <p>"Aa..." Ciri dudaklarını ıslattı. "Orası demek... Fabio?"</p>

  <p>"Evet."</p>

  <p>"Okulda okuyan büyücü kızları arada sırada gördüğün oluyor mu? Şu Aretuzalı kızları?"</p>

  <p>Delikanlı dönüp Ciri ye baktı, şaşırdığı açıkça belliydi. "Asla! Kimse göremez onları! Adadan ayrılıp kente gelmeleri yasaktır. Okulun bulunduğu araziye ise kimse giremez. Şato kontu ya da mübaşir, büyücü kadınlarla halledilecek bir işleri olduğunda bile ancak Loxia’ya kadar gidebilirler. En alt bölüme kadar yani."</p>

  <p>"Tahmin etmiştim." Ciri bakışlarını Aretuza’nın parıldayan çatılarına çevirip başını salladı. "Okul değil, hapishane. Bir adada, bir kayanın yamacında, uçurumun ağzında. Hapishane, ötesi yok."</p>

  <p>"Galiba biraz öyle," diye itiraf etti Fabio, bir süre düşündükten sonra. "Oradan gerçekten kolay kolay çıkılamaz. Ama hayır, hapishaneye benzemez. Öğrenciler gencecik kızlar. Korunmaları gerekir..."</p>

  <p>"Neye karşı?"</p>

  <p>"Eh..." diye kekeledi çocuk, "bilirsin işte..."</p>

  <p>"Bilmiyorum."</p>

  <p>"Hımm... Bence... Ah, Ciri, kimse onları zorla okula kapatmıyor. Onlar kendi..."</p>

  <p>"Öyle ya," Ciri muzip bir ifadeyle gülümsedi, "kendi istekleriyle girerler o hapishaneye. İstemeselerdi, kendilerini oraya kapattırmazlardı. Olmaz, oradan vakitlice kaçmak gerekir. Oraya girmeden, yoksa sonrasında çok geç olur."</p>

  <p>"Nasıl yani? Kaçmak mı? Hem nereye kaçacaklar ki onlar?.." "Onların," diye delikanlının sözünü kesti Ciri, "muhtemelen gerçekten kaçabilecekleri bir yer yoktur, zavallılar. Fabio, şu kent... Hirundum nerede?"</p>

  <p>Delikanlı yine şaşırmıştı. "Hirundum kent değil," dedi. "Geniş bir mülk sadece. Çevredeki kentlerin meyveleri ve sebzeleri oranın bostanlarından çıkar. Sazan ve başka balıkların yaşadığı göletler de var orada."</p>

  <p>"Hirundum buradan ne kadar uzaklıkta? Hangi yönde? Göstersene."</p>

  <p>"Bunu neden merak ediyorsun?"</p>

  <p>"Göster bana lütfen."</p>

  <p>"Batıya giden şu yolu görüyor musun? Şu arabaların durduğu yerde, bak! Hepsi Hirandum’a gidiyor. On beş mil kadar ileride, yol bütünüyle ormandan geçiyor."</p>

  <p>"On beş mil," diye tekrarladı Ciri. "Atın iyiyse uzak sayılmaz. Teşekkür ederim, Fabio."</p>

  <p>"Bana neden teşekkür ediyorsun?"</p>

  <p>"Önemli değil. Beni pazara götür şimdi. Söz vermiştin." "Gidelim."</p>

  <p>Ciri, Gors Velen pazarındaki kalabalığa ve kargaşaya daha önce hiçbir yerde tanık olmamıştı. Az önce geride bıraktıkları balık pazarı, pazar meydanının yanında sessiz bir tapınak gibi kalırdı. Meydan gerçekten uçsuz bucaksızdı; Ciri buraya ancak uzaktan bakabileceğini düşündü çünkü içine girmek rüyalarında bile imkânsız gibi görünüyordu. Gelgelelim Fabio, iğne atılsa yere düşmeyecek kalabalığın içine cesurca dalmakla kalmayıp Ciri’yi de elinden tutup çekti. Kızın ansızın başı dönmeye başladı.</p>

  <p>Satıcılar avazları çıktığı kadar bağırıyor, müşterilerin sesleri onlarınkini bastırıyordu. Büyüklerini kaybetmiş çocuklar ağlayıp sızlanıyordu. Büyükbaş hayvanlar böğürüyor, koyunlar meliyor, kümes hayvanları vakvaklayıp ötüyordu. Cüce zanaatkarlar ellerindeki çekiçleri tenekelere indiriyor, kafa çekmek için işlerine ara verdiklerinde yakası açılmadık küfürler ediyorlardı. Meydanın her köşesinden ıslıklar, lavta ve simbalom melodileri geliyor, anlaşılan sokak çalgıcıları ve gezgin ozanlar dinletiler sunuyorlardı. Bütün bunlar yetmiyormuş gibi kalabalıkta seçilemeyen biri durmaksızın trombon çalıyordu. Bu kişinin bir müzisyen olmadığı da barizdi.</p>

  <p>Ciri, bağırarak onun üzerine doğru koşan bir domuzdan yolun kenarına kaçarak kurtuldu ama bu sırada içleri tavuklarla dolu kafesleri devirdi. Biri onu geri itti ve yumuşak, miyavlayan bir şeyin üzerine bastı. Hemen geriye doğru atlayınca az kalsın leş gibi kokan, çirkin ve ürkütücü bir büyükbaşın ayaklarının altında kalacaktı. Hayvan, bakımsız gövdesiyle kalabalığı yararak ilerliyordu.</p>

  <p>"Neydi bu?" diyebildi Ciri, dengesini bulmaya çalışırken. "Fabio?"</p>

  <p>"Deve. Korkma."</p>

  <p>"Ben korkmam! Bir bu eksikti!"</p>

  <p>Kız merakla çevresine bakındı. Halkın gözleri önünde keçi derisinden dekoratif şarap tulumu yapan buçuklukları işbaşında izledi, yarı elf bir çiftin tezgâhta sattığı oyuncak bebeklere hayran kaldı. Durmaksızın homurdanan bir gnomuıı bakırtaşı ve akik taşından yapılmış ürünlerinden gözlerini ayıramadı. Bir silah ustasının sergilediği kılıçları maldan anlayan birinin gözleri ve ilgisiyle inceledi. Hasır sepetler ören kızları da uzun uzun süzdükten sonra çalışmaktan daha berbat bir şey olmadığı sonucuna vardı. Trombon sesi kesildi. Aleti çalan kişi öldürülmüştü muhtemelen. "Bu hoş koku nedir?"</p>

  <p>"Hamur tatlısı." Fabio parmağıyla para kesesini tıklattı. "Bir tane yemek ister misin?"</p>

  <p>"İki tane yemek isterim."</p>

  <p>Satıcı onlara üç parça tatlı uzattı, beşliği aldı ve para üstü olarak birkaç bakır para verdi ve içlerinden birini ortadan kırdı. Ağır ağır kendine gelmeye başlayan Ciri, bir yandan birinci tatlısını iştahla yerken adamı izliyordu.</p>

  <p>"Neden böyle bir şey yaptı?" diye sordu Ciri, ikinci tatlıya başlarken.</p>

  <p>"Çünkü," dedi Fabio tatlısını yutmaya çalışırken, "kuruştan daha küçük madenî para yok. Senin geldiğin yerlerde yarım kuruşluk paralar kullanılmaz mı?"</p>

  <p>"Hayır." Ciri parmaklarını yaladı. "Benim geldiğim yerlerde altın sikkeler kullanılır. Ayrıca o ortadan kırma işi aptalca ve gereksizdi."</p>

  <p>"Neden?"</p>

  <p>"Çünkü bir tatlı daha yemek istiyorum."</p>

  <p>İçi erik ezmesiyle doldurulmuş olan hamur tatlısı mucizevi bir iksir etkisi yapmaya başlamıştı. Ciri’nin keyfi yerine geldi, : meydandaki izdihamı artık itici bulmuyordu, hatta beğenmeye bile başlamıştı. Artık Fabio’nun onu elinden çekmesine gerek kalmamıştı, aksine Fabio’yu o kalabalığın en yoğun noktasına doğru çekiştirip adamın birinin fıçılardan yaptığı kürsü üzerinde konuştuğu yere sürükledi. Konuşmacı, yaşını başını almış bir yağ tulumuydu. Ciri, kazınmış saçlarından ve sırtındaki kahverengi rahip giysisinden onun seyyar bir papaz olduğunu anladı. Çünkü birkaçını görmüştü, Ellander’deki Melitele Tapınağına gelirlerdi. Nenneke Ana onlardan daima "bağnaz sersemler" diye söz ederdi.</p>

  <p>"Dünyada tek bir adalet vardır!" diye kükredi tombul papaz. "İlahî adalet! Doğa bütünüyle bu adalete tabidir, bütün dünya ve bu dünya üzerinde yaşayan her şey! Ancak bu adalet büyücülükten ve büyüden nefret eder! Bu yüzden sihirbazlar lanetlidir ve pek yakında öfke günü gelecek ve göklerden inecek ateş bu iğrenç adayı yerle bir edecek! O zaman imansızların ardında dolap çevirdiği Loxia, Aretuza ve Garstang surları çökecek! Çökecek bu surlar..."</p>

  <p>"Bizler de onları, lanet olsun, yeniden inşa edeceğiz," diye mırıldandı, Ciri’nin yanında duran, önlüğüne kireç bulaşmış bir çırak.</p>

  <p>"Size yalvarırım, imanlı, iyi insanlar," diye haykırdı papaz, "büyücülere inanmayın, onlara ne danışın ne de bir şey isteyin onlardan! Onların ne hoş görünüşlerinden ne de tatlı sözlerinden etkilenin çünkü gerçek şu ki o büyücüler beyaza boyalı mezarlar gibidir, dışı güzel, içleri kokuşmuşluk ve çürük kemik doludur!"</p>

  <p>"Bakın hele şuna," dedi elinde havuç dolu bir sepet taşıyan genç bir kadın, "ne büyük laflar ediyor! Büyücüleri kıskandığı için söylenip duruyor onlara, bütün derdi bu!"</p>

  <p>"Elbette," dedi bir sıvacı. "Haline baksanıza, kafası yumurta gibi çıplak kalmış, işkembesi de dizlerine kadar sarkmış. Ama büyücüler endamlıdır; ne şişerler ne dazlak kalırlar. Hele büyücü kadınlar, güzellik timsali onlar..."</p>

  <p>"O güzel ruhlarını şeytana satarlar da ondan!" diye bağırdı kemerinin arkasına kunduracı çekici takmış tıknaz bir adam.</p>

  <p>"Sen salağın tekisin, kunduracı. Aretuzalı güzelim küçük hanımlar olmasaydı çoktan dükkânı kapatıp gitmiştin! Onlar sayesinde yiyecek ekmek bulabiliyorsun!"</p>

  <p>Fabio, Ciri’yi kolundan çekiştirdi ve yeniden kalabalığın arasına karışıp meydanın ortasına doğru ilerlediler. Bir davulun çaldığını ve susulmasını isteyen sesler duydular. Gelgelelim insanlar susmayı akıllarının ucundan bile geçirmiyordu ve ahşap kürsünün üzerindeki çığırtkan bundan hiç rahatsız değildi. Güçlü ve ahenkli bir sesi vardı ve bunu kullanmayı çok iyi biliyordu.</p>

  <p>Bir parşömeni açarak, "Duyduk duymadık demeyin," diye bağırdı, "buçukluk ahalisinden Eiugo Ansbach gözden düşmüştür. Kendilerine Sincaplar diyen elfleri evinde barındırmış ve beslemiştir. Aynı şekilde cüce ahalisinden demirci Justin Ingwar da gözden düşmüştür çünkü o da o alçaklar için ok uçları hazırlamıştır. Şato kontu bu yüzden ikisinin de aranmasını buyurdu. Onları yakalayan elli kron ödül alacak. Ama onlara yiyecek ya da kalacak yer sağlayan suç ortağı kabul edilip aynı cezaya çarptırılacak. Ancak bir belde ya da köyde ele geçirilirlerse, belde ve köy sakinlerinin tamamından hesap sorulacak..."</p>

  <p>"Bir buçukluğa kim kalacak yer ve yiyecek verir ki!" diye biri bağırdı kalabalığın içinden. "Onların çiftliklerinde arama yapılsın ve bu insan olmayanlar yakalandıklarında hemen zindana atılsın!" "Zindana değil darağacına!"</p>

  <p>Çığırtkan, şato kontunun ve konseyin başka duyurularını da okumaya başladığında Ciri’nin ilgisi kaybolmuştu. Kalabalığın içinden çıkmak istediği sırada kalçasında bir el hissetti. Rastlantısal olarak değil, pervasızca ve ustalıkla ona dokunan bir eldi bu.</p>

  <p>İzdihamdan arkasına dönemeyeceği izlenimi uyansa da kımıl- danamaz yerlerde bile nasıl hareket edileceğini Kaer Morhen’de öğrenmişti Ciri. Dönmesiyle şaşkınlığa yol açtı. Tam arkasında duran dazlak genç papaz, alaycı bir ifadeyle sırıtıyordu, belli ki bu konuda deneyimliydi. Ee, ne yapacaksın şimdi bakalım, diyordu bu gülümseme. Kızarıp bozaracaksın ama hepsi bu, değil mi?</p>

  <p>Anlaşılan, o güne kadar papazın karşısına Yennefer’in bir öğrencisi çıkmamıştı.</p>

  <p>"Çek o pis elini, kel budala!" diye patladı Ciri. Yüzü öfkeden bembeyaz kesilmişti. "Kendi kıçını avuçla, ölü suratlı seni!"</p>

  <p>Kalabalığın arasında sıkışıp kalmış papazın kımıldayama- yacağını fırsat bilip ona sert bir tekme atmaya hazırlanırken, onu olay yerinden ve papazın yanından hızla çeken Fabio bunu engelledi. Ciri’nin öfkeden titrediğini fark eden delikanlı, üzerine pudra şekeri serpilmiş yumurtalı patates kızartmasını kıza uzatarak onu yatıştırmayı başardı. Öyle ki Ciri bir anda yaşananları unutmuş, kendini bu beklenmedik ziyafete vermişti. Darağacını ve suçluların teşhir edildiği yeri görebildikleri bir tezgâhın başında durdular. Teşhir edilen bir suçlu yoktu; darağacı bile çiçeklerle süslenmişti ve papağanlar gibi allanıp pullanmış, lavtalarını ve gaydalarını çalan müzisyenler için sahne görevi görüyordu. Siyah saçlı genç bir kız, payet işlemeli kısa bir yelek giymiş, şarkılar söyleyip ayağındaki botlarla yere vurarak dans ediyor, bir yandan da küçük bir trampeti titretiyordu.</p>

  <p>Büyücü kıı ormandan geçerken yılanlar ısırmış onu;</p>

  <p>Cadı yaşıyor tabii — ama gelmiş yılanların sonul</p>

  <p>Darağacmın çevresinde toplanmış kalabalık gülmekten katılıyor ve melodiye alkışlarıyla eşlik ediyordu. Patates kızartması satan adam kızgın yağa bir porsiyon daha attı. Fabio, parmaklarını yalayıp Ciri’yi kolundan çekiştirdi.</p>

  <p>Tezgâhların sonu gelmek bilmiyordu, her yerde birbirinden leziz yiyecekler satılıyordu. Ciri ve Fabio birer kremalı küçük pasta, sonra bir füme yılan balığını paylaştılar, üstüne tatlı olarak kavrulmuş ve bir çubuğun üzerine geçirilmiş değişik bir şey yediler. Lahana turşusuyla dolu fıçıların yanında durup bol miktarda satın almak için tadıyormuş gibi yaptılar. Ama hiçbir şey almadan yollarına devam ettiklerinde satıcı kadın arkalarından, "Piç kuruları!" diye bağırdı.</p>

  <p>Yürümeyi sürdürdüler. Fabio kalan parayla küçük bir sepet bergamotlu armut satın aldı. Ciri gökyüzüne baktı ve henüz öğlen olmadığına karar verdi.</p>

  <p>"Fabio, bu duvarın dibine dizili çadırlar ve barakalar neyin</p>

  <p>• &gt; » nesir</p>

  <p>"Çeşitli eğlenceler. Görmek ister misin?"</p>

  <p>"Evet."</p>

  <p>Birinci çadırın önünde yalnızca erkekler dikiliyor ve heyecandan yerlerinde duramıyorlardı. İçeriden flüt sesleri yükseliyordu.</p>

  <p>‘"Siyah saçlı Leila...’" Ciri branda bezinin üzerindeki eğri büğrü yazıyı güçlükle okuyabiliyordu, ‘"dans ederken bedeninin bütün sırlarını ortaya koyar...’ Ne büyük bir saçmalık! Ne sırrıymış ki?"</p>

  <p>Yüzü al al olan Fabio, "Hadi yola devam, gidelim," diye ısrar etti. "Aa, bak, bu çok ilginç. Burada bir medyum, geleceği önceden söylüyor. Cebimde iki param daha kaldı, yetecektir."</p>

  <p>"Parana yazık," diye kızdı Ciri. "İki paralık kehanetten ne çıkar! Kehanette bulunabilmek için kâhin olmak gerekir. Büyük bir yetenektir o. Hatta büyücü kadınların arasında bile en fazla yüzde biri böyle bir yeteneğe sahiptir..."</p>

  <p>"Bir medyum en büyük ablama evleneceğini söylemişti," diye söze karıştı delikanlı, "öyle de oldu. Büzme ağzını öyle, Ciri. Gel falımıza baktıralım..."</p>

  <p>"Ben evlenmek istemiyorum. Kehanet de istemiyorum. Hava çok bunaltıcı ve bu çadırın içi buhur kokuyor, girmem ben oraya. Çok istiyorsan sen git, ben burada beklerim. Sen kehaneti ne yapacaksın, onu anlayamadım? Neyi öğrenmek istiyorsun?" "Şey," diye kekeledi Fabio, "en çok öğrenmek istediğim şey... Seyahat edebilecek miyim, onu merak ediyorum. Uzak yerlere yolculuk yapmak, bütün dünyayı görmek istiyorum."</p>

  <p>Görecek, diye düşündü Ciri ansızın ve başının döndüğünü hissetti. Kocaman beyaıyelkenlilere binecek... Dünyanın ondan önce kimsenin görmediği yerlerine ulaşacak... Kâşif Fabio Sachs... Adı dağlık bir bölgeye, bugün henüı bir adı olmayan bir kıtanın kenarına verilecek. Elli dört yaşına geldiğinde evli ve üçü erkek biri ki{ dört çocuğun babası olarak evinden ve sevdiklerinden çok uıakta bugün henüı ac^1 bilinmeyen bir hastalıktan ölecek...</p>

  <p>"Ciri! Neyin var?"</p>

  <p>Ciri eliyle yüzünü sildi. Suyun içinden, derin ve buz gibi soğuk bir denizin içinden çıkıyormuş hissine kapıldı.</p>

  <p>"Yok bir şeyim," diye mırıldanıp çevresine bakındı ve yeniden kendine geldi. "Başım döndü. Sıcaktan olacak. Bir de çadırdan yayılan buhur kokusundan."</p>

  <p>«Bence lahana turşusundan," ded, Fabio ciddi bir sesle. "O kadar çok yemesek iyi olurdu. Benim karnmun içmde de kıyamet</p>

  <p>P ‘‘Hiçbir şeyim yok!" Ciri şuh bir ifadeyle başım kaldırdı. Kendini şimdi gerçekten daha iyi hissediyordu. Az önce aklından geçen düşünceler uçup gitti ve unutuldu. "Hadi, Fabio, yolumuza devam edelim.’</p>

  <p>"Armut ister misin?</p>

  <p>"İsterim tabii."</p>

  <p>Surun dibinde yeniye.melerden oluşan bir grup para karşılığında topaç çeviriyordu. İpin özenle çevresine dolandığı topaç, kırbaç şaklatır gibi ustalıklı bir el hareketiyle dönmeye başlıyor, tebeşirle çizilmiş alanlar üzerinde daireler çiziyordu. Cırı, topaç oyununda Skellige Adalar,'ndan gelen çoeukların çoğunu yenmişti, ayrıca Melitele Tapınağ.'ndaki öğrenci kızlar, da gende bırakmıştı Oyuna dâhil olmayı ve bu beceriksizlerin elinden yalnızca bakır paralarım değil üstlerindeki yamalı pantolonların, da almayı düşünüyordu ki duyduğu bağırışlarla dikkat, ansızın dağ, ı.</p>

  <p>Çadırların ve barakaların en sonunda, yaklaşık bir kulaç uzunluğundaki direklere gerilmiş branda bezinden yapılmış yarım daire şeklinde tuhaf bir barikat vardı, duvar ,1e taş merdivenin arasına sıkışmıştı. İki direk arasındaki giriş, uzun boylu, çiçek bozuğu yüzlü bir adam kapatmıştı; kapitone bır ceket, çizgili pantolon ve gemici botlar, giymişti. Önünde bir kalabalık duruyordu. Çiçek bozuğu yüzlünün eline birkaç madenî para tutuşturduktan sonra sırayla brandanın arkasına geçip gözden kayboluyorlardı. Çiçek bozuğu yüzlü, paralan hatır, sayılır büyüklükte bır kesenin içine atıyor, sallayarak şakırdatıyor ve kısık sesiyle, "Bana gelin,</p>

  <p>dostlar!" diye bağırıyordu. "Bana gelin! Tanrıların yarattığı en korkunç yaratıkları kendi gözlerinizle göreceksiniz. Zerrikanya çöllerinin zehirli dehşeti canlı bir basilisk, şeytanın ta kendisi, doymak bilmez bir yamyam! Böyle bir canavarı bugüne kadar görmediniz, ey ahali! Az önce yakalanıp gemiyle getirildi! Bakın ona, kendi gözlerinizle canlı, korkunç bir basilisk görün çünkü böylesi bir daha çıkmaz karşınıza! Bu son şans! Burada, yalnızca üç beşliğe ben gösteririm size! Çocuklu kadınlar adam başı ikişer beşlik!"</p>

  <p>"Hah," dedi Ciri, armuduna konan arıları kovalarken. "Basilisk mi? Hem de canlı? Mutlaka görmeliyim. Bugüne kadar gravürlerde gördüm onu. Gel, Fabio."</p>

  <p>"Param kalmadı benim."</p>

  <p>"Bende var. Senin ücretini de öderim. Gel hadi."</p>

  <p>"Altı olacak." Çiçek bozuğu yüzlü, Ciri’nin verdiği bakır paralara baktı. "Kişi başı üç beşlik. İndirim yalnızca çocuklu kadınlara."</p>

  <p>"O," dedi Ciri, armuduyla Fabio’yu göstererek, "çocuk. Ben de kadınım."</p>

  <p>"İndirim yalnızca kucağında çocuk taşıyan kadınlara yapılıyor," diye homurdandı çiçek bozuğu yüzlü. "İki beşlik daha ekle, uyanık küçük hanım ya da kaybol ve öteki insanlara yol ver. Acele edin, ahali! Üç kişilik yerim kaldı!"</p>

  <p>Kentliler, brandalardan kurulmuş barikatın arkasındaki tahta podyumun çevresinde birbirlerini iterek dönüyordu; bu yükseltinin ortasında üzeri halıyla örtülü ahşap bir kafes duruyordu. Çiçek bozuğu yüzlü, son seyirciyi de içeri aldıktan sonra podyuma fırladı, eline aldığı uzun bir değneğin yardımıyla halıyı çekti.</p>

  <p>İçeriye, sürüngenlere has leş gibi bir koku yayıldı. Seyirciler aralarında fısıldamaya başlayıp, biraz geri çekildiler.</p>

  <p>"Çok doğru yapıyorsunuz, değerli ahali," dedi çiçek bozuğu yüzlü. "Fazla yaklaşmak tehlikelidir!"</p>

  <p>Kafesin içinde, oraya sığmadığı açıkça görülen bir kertenkele vardı, iyice büzülmüştü, sırtını kaplayan pulların üzerinde tuhaf işaretler yer alıyordu. Çiçek bozuğu yüzlü, değnekle kafese vurunca sürüngen kımıldadı, pullarını parmaklıklara şaklattı, uzun boynunu uzatıp şiddetle tıslamaya başladı. Derken içi siyaha yakın pullarla kaplı ağzını açtı, konik şeklinde dizilmiş sivri beyaz dişleri göründü. Seyirciler yüksek sesle iç geçirdi. Tezgâhtarı andıran bir kadının kucağındaki bakımsız küçük bir köpek yüksek sesle inlemeye başladı.</p>

  <p>"Şimdi çok dikkatli bakın, muhterem ahali," dedi çiçek bozuğu yüzlü. "Ve bulunduğumuz topraklarda benzeri canavarlar yaşamadığı için şükredin! Uzaklardaki Zerrikanya’dan gelen dehşet verici bir basilisk bu! Yaklaşmayın, sakın yaklaşmayın ona, gerçi kafeste ama sizi soluğuyla bile zehirleyebilir!"</p>

  <p>Ciri ve Fabio sonunda kalabalığı yarıp ön saflara geçmişti. "Basilisk" diye sözlerini sürdürdü, podyumun üzerinde durup nöbetçinin teberine yaslanması gibi değneğe dayanan çiçek bozuğu yüzlü, "dünyanın en zehirli canavarıdır! Çünkü basilisk, bütün yılanların kralıdır! Eğer yeryüzünde daha çok basilisk yaşasaydı, dünyamızın sonu gelirdi! Neyse ki şu gördüğünüz çok az rastlanır bir canavar çünkü bir horozun yumurtladığı yumurtadan çıkar. Çünkü sizler de bilirsiniz, ey ahali, her horoz yumurtlamaz ancak kuyruğunu tavuk gibi başka bir horoza uzatan adi bir horoz yapar bunu."</p>

  <p>Bu manidar espriye izleyiciler hep birlikte gülerek karşılık verdiler. Gülmeyen tek kişi Ciri’ydi; gürültüden rahatsız olduğu için dönmeye çalışan, parmaklıklara çarpan, demirleri ısıran, süzülmesini sağlayan yaralı kanatlarını açmak için boş yere uğraşan bu yaratığı dikkatle süzüyordu.</p>

  <p>"Böyle bir horozun yumurtladığı yumurtanın üzerine yüz bir adet zehirli yılanın oturması gerekir! Yumurtadan basilisk çıktığında ise..."</p>

  <p>Basilisk değil bu," diye seslendi Ciri ve armudunu ısırdı.</p>

  <p>Çiçek bozuğu yüzlü, kıza ters ters baktı. ".. .basilisk yumurtadan çıktığında," diye devam etti, "yuvadaki bütün yılanları yer, zehirlerini yutar ve bundan etkilenmez. Kendini öylesine yoğun bir zehirle doldurmuş olur ki hem dişleriyle öldürebilir hem de karşısındakine hiç temas etmeden doğrudan soluğuyla! Eğer bir şövalye atma binip basilisk’i mızrağıyla şişleme cesareti gösterirse, zehir mızrağın sapından yürür, şövalyeyi ve atını anında öldürür!"</p>

  <p>Yalanın dik alası bu!" diye bağırdı Ciri ve ağzındaki çekirdeği tükürdü.</p>

  <p>Gerçeğin ta kendisi!" diye itiraz etti çiçek bozuğu yüzlü. "Şövalyeyi de atı da öldürür!"</p>

  <p>"Asla!"</p>

  <p>"Kes sesini, küçük hanım!" diye bağırdı köpekli tezgâhtar. Rahatsız etme! Dinlemek ve görmek istiyoruz!"</p>

  <p>Ciri, yapma," diye fısıldadı Fabio ve kızı kenara doğru itti. Ciri ona dişlerini gösterip sepetten bir armut daha aldı.</p>

  <p>Çiçek bozuğu yüzlü, izleyiciler arasından yükselmeye başlayan sesleri bastırmak için, "Bütün hayvanlar," dedi yüksek perdeden, basilisk sırf tısladığında bile kaçacak delik ararlar. Evet her hayvan, ejderha bile, ben ne diyorum timsah bile —ki timsahlar çok ürkütücüdür, timsah görmüş herkes bilir bunu- gidebileceği en uzak yere kaçar. Basilisk’ten korkmayan bir tek hayvan vardır, o da kaya sansarıdır. Sansar, canavarı çölde görür görmez olanca gücüyle ormana koşar, orada yalnızca kendisinin bildiği bir otu arar, bulur ve yer. O zaman basilisk’\n zehrinden etkilenmez ve onu parçalayarak öldürür."</p>

  <p>Ciri kahkahalara boğuldu ve ağzından uzun ve oldukça uygunsuz sesler çıkardı.</p>

  <p>"Bana bak, çokbilmiş!" çiçek bozuğu yüzlünün sabrı taşmıştı. "İşine gelmiyorsa çık dışarı! Kimse seni anlattıklarımı dinlemeye ve basilisk’e bakmaya zorlamıyor!"</p>

  <p>"Basilisk falan değil bu."</p>

  <p>"Yaa? Neymiş bakayım, çokbilmiş küçük hanım?"</p>

  <p>"fVyvern," dedi Ciri armut çöpünü yere atıp parmaklarını yaladı. "Sıradan bir 1vyvern. Henüz yavru, fazla büyük değil, açlıktan kurumuş ve kir içinde. Hepi topu bir wyvem yani. Kadim Dil’de wyvern ejderhası denir bunlara."</p>

  <p>"Bakın hele!" diye kükredi çiçek bozuğu yüzlü. "Biz ne akıllı, bilgin birine çatmışız! Kapa çeneni, yoksa..."</p>

  <p>"Hoop!" diye seslendi, kadife bereli, sırtına şövalye yaverle- rininkine benzeyen armasız bir tunik giymiş sarışın bir delikanlı. Kayısı rengi bir elbise giymiş çelimsiz ve solgun bir kıza arkadan sarılmıştı. "Ağır olun, sayın avcı! Kibar bir hanımefendiyi tehdit etmeyin yoksa kılıcım canınızı yakabilir. Kaldı ki burada burnuma hilekârlık kokuları geliyor!"</p>

  <p>"Ne hilekârlığıymış bu, genç şövalye?" Çiçek bozuğu yüzlü yutkundu. "Yalan söylüyor, o küstah... Şey muhterem küçük hanım yanılıyor, demek istemiştim. Bu bir basiliskY’</p>

  <p>"Wyvern" diye tekrarladı Ciri.</p>

  <p>"Ne vivisi! Basilisk o! Baksanıza nasıl ürkütücü, nasıl tıslıyor ve kafesi kemiriyor! Dişlerine bakın hele! Dişleri, bakın işte, tıpkı bir..."</p>

  <p>"Tıpkı wyvern dişleri." Ciri yüzünü buruşturdu.</p>

  <p>"Sen bilgeliği kaşık kaşık yediysen eğer," dedi çiçek bozuğu yüzlü, Ciri’yi bakışlarıyla delip geçerek, "o zaman yaklaş yanına! Yaklaş da soluğunu üflesin üzerine! Onun soluğundan nasıl morarıp nalları diktiğini herkes birazdan görecek! Hadi, durma!" "Elbette." Ciri, kolunu Fabio’dan sertçe kurtarıp bir adım öne çıktı.</p>

  <p>"Buna izin vermem!" diye bağırdı yaver ve kayısı rengi elbiseli kızın yanından ayrılıp Ciri’nin önünü kesti. "Yapamazsınız bunu! Kendinizi büyük bir tehlikeye atıyorsunuz, tatlı hanımefendi!" Ciri, kendisine böyle hitap edildiğine daha önce hiç tanık olmadığı için hafifçe kızardı, delikanlıya baktı ve daha önce yazar Jarre’nin karşısında birkaç kez denediği gibi kirpiklerini oynatıp göz süzdü. "Tehlike söz konusu değil, asil şövalye." Fettanca gülümsüyordu şimdi. Oysa Yennefer onu defalarca uyarmış, sersemlerin kendilerini bolca gülerek ele verdiği atasözünü anım- satmıştı. "Bir şey olmayacak bana. Hayvanın soluğunun sözüm ona zehirli olduğu dalavereden başka bir şey değil."</p>

  <p>"Ama ben yine de yanınızda olmak isterim," dedi delikanlı, elini kılıcının topuzuna koyarak. "Sizi korumak ve savunmak !Çİn... İzin verir misiniz?"</p>

  <p>"Veriyorum." Ciri, kayısı rengi elbise giymiş genç kızın öfkeli bakışlarından neden böylesine hoşlandığını çözemiyordu.</p>

  <p>"Onu koruyup savunacak kişi benim!" Fabio başını arkaya atıp yavere meydan okuyan gözlerle baktı. "Ben de onun yanında yer alacağım!"</p>

  <p>"Beyler." Ciri kabarıp burnunu havaya dikti. "Biraz ağırbaşlı olalım lütfen. Tartışmayın. Herkes bıktı zaten."</p>

  <p>Ciri kafese doğru cesurca yaklaşırken izleyiciler arasında bir dalgalanma ve mırıldanmalar oldu. Bu arada iki delikanlının soluklarını ensesinde hissediyordu. JVyvern öfkeyle tıslayıp kendini sağdan sola atıyor, sürüngen kokusu Ciri’nin içine işliyordu. Fabio’nun yüksek sesle soluduğunu duysa da Ciri kararından vazgeçmedi. Kafese daha fazla yaklaştı, elini neredeyse kafese değecek biçimde öne uzattı. Canavar parmaklıklara doğru saldırıp demirleri kemirmeye başladı. Kalabalıkta yeni bir dalgalanma meydana geldi ve bir çığlık duyuldu.</p>

  <p>"Ne oldu bakalım?" Ciri kalabalığa dönüp ellerini beline koydu. "Öldüm mü? Bu sözde zehirli yaratık zehirledi mi beni? Eğer bu bir basilisk ise ben de..."</p>

  <p>Yaverin ve Fabio’nun renklerinin attığını görünce ansızın sustu. Yıldırım hızıyla arkasına döndü, iki parmaklığın öfkeli kertenkelenin saldırılarıyla gevşediğini ve paslı çivilerin kafesin yuvasından fırladığını gördü.</p>

  <p>"Kaçın!" diye haykırdı Ciri. "Kafes patlıyor!"</p>

  <p>İzleyiciler çığlıklar atarak çıkışa doğru koştular. Birkaç kişi brandayı delerek kaçmaya çalıştı ama iyice dolandılar, birbirlerinin üzerine düşüp kör bir yumak oluşturdular. Yaver, Ciri’yi tam geriye doğru sıçrayacağı sırada kolundan yakaladı, birlikte sendeleyerek yere yuvarlanırken Fabio’yıı da beraberlerinde sürüklediler. Tezgâhtar kadının küçük köpeği havlamaya, çiçek bozuğu yüzlü perişan bir halde sövmeye ve ne yapacağını şaşırmış kayısı renkli elbiseli genç kız da kulakları sağır eden bir tonda cıyaklamaya başladı.</p>

  <p>Parmaklıklar çatırdayarak dağıldı ve wyvern bedenini iterek kafesten çıktı. Çiçek bozuğu yüzlü, podyumdan atlayıp yaratığı elindeki değnekle durdurmaya çalıştı ama canavar ön ayağının tek bir hareketiyle değneği adamın elinden fırlattı, eğilip dikenli kuyruğunu adamın yüzüne şaklatmasıyla birlikte adamın yanağı kanlar içinde kaldı. IVyvern tıslayarak, zedelenen kanatlarını açtı, podyumdan aşağıya atlayıp ayağa kalkmaya çalışan Ciri’nin, Fabio’nun ve sarışın çocuğun üzerine çullandı. Kayısı renkli elbiseli kız bayıldı ve boylu boyunca sırtüstü yere düştü. Ciri, atlamaya hazırlandı ama başaramayacağını anladı.</p>

  <p>Ciri’nin kurtuluşu, yere düşen ve altı kat etekliğine dolanan hanımının kollarından sıyrılan bakımsız köpek oldu. Hayvancık avazı çıktığı kadar havlayarak canavara saldırdı. IVyvern tıslayarak doğruldu, zavallı köpeği pençelerinin arasında kıstırdı, inanılmaz çevik, yılanımsı hareketlerle kıvrıla kıvrıla döndü ve tek bir darbeyle dişlerini köpeğin boğazına geçirdi. Köpekçik can havliyle ulumaya başladı.</p>

  <p>Yaver dizlerinin üzerinde doğrulup elini kalçasına götürdü ama Ciri ondan önce davranmıştı. Yaverin kılıcını kınından yıldırım hızıyla çekmiş ve havada yarım daire çizmişti. IVyvern geri çekilirken köpekçiğin kopmuş başı, dişlerle dolu ağzından sarkıyordu.</p>

  <p>Ciri, Kaer Morhen’de öğrendiği bütün hareketler sanki kendiliğinden gerçekleşiyormuş hissine kapıldı. Kılıcıyla, şaşkınlık içindeki wyvem’in işkembesini yardı, hemen ardından yana doğru hamle yapınca üzerine atlayan kertenkele kuma yuvarlandı ve bedeninden kanlar fışkırdı. Ciri, hayvanın kırbaç gibi vuran kuyruğundan ustalıkla uzaklaşarak yaratığın üstünden atladı, tam hedefi tutturarak boynuna sert bir kılıç darbesi indirdi, geriye doğru sıçradı, aslında artık gerekli bile olmayan bir hamleyle kılıcını bir kez daha saplayarak yaratığın omurgasını ortada ikiye ayırdı. Wyvern büzüldü ve taş kesildi; artık yılanı andıran kuyruğu sağa sola savrulup kumları havalandırıyordu yalnızca.<br/></p>

  <p>Ciri, kanlı kılıcı yaverin eline hızla tutuşturdu. "Tehlike geçti!" diye bağırdı kaçmaya çalışan kalabalığa ve hâlâ brandaların arasından kurtulmaya çalışan izleyicilere. "Canavar öldü! Cesur şövalye onu öldürdü!"</p>

  <p>Boğazında bir basınç ile midesinde yanma hissetti ansızın ve gözleri karardı. Başının arkasına sertçe öylesine vuruldu ki dişleri birbirine geçti. Yerdeki topraktı ona vuran.</p>

  <p>Fabio, yanına diz çöküp, "Ciri," diye fısıldadı. "Ne oldu sana? Tanrım, rengin kül gibi olmuş."</p>

  <p>"Kendi yüzünü de görebilseydin keşke," diye mırıldandı Ciri.</p>

  <p>Kalabalık, çevrelerini sarmıştı. Birkaç kişi ellerindeki değnekleri ve demir çubukları Wyvern'in gövdesine batırıyor, birkaçı da çiçek bozuğu yüzlü adama yardım ediyordu. Ötekiler, ejderhayı gözünü bile korkmadan öldüren, soğukkanlılığını koruyarak bir facianın önüne geçen kahraman şövalye yaverini kutluyorlardı. Yaver ise kayısı rengi elbiseli küçük hanımı ayıltmaya çalışırken bir yandan da üzerini kaplayan kanların kurumaya yüz tuttuğu kılıcına sersemlemiş bir ifadeyle bakıyordu.</p>

  <p>"Kahramanım..." Kayısı rengi elbiseli kız sonunda kendine gelip yaverin boynuna atıldı. "Kurtarıcım! Sevgilim!"</p>

  <p>"Fabio," dedi Ciri alçak sesle, muhafızların kalabalığı yararak yaklaştıklarını görünce. "Kalkmama yardım et ve beni buradan götür. Çabuk."</p>

  <p>"Zavallı çocuklar," dedi boneli tombul bir kadın, ikisinin kalabalığın arasından sıyrılmaya çalıştığını görünce. "Vah vah, neler çektiniz! O yürekli küçük şövalye olmasaydı annelerinizin gözyaşları sel gibi akacaktı."</p>

  <p>"Bu delikanlının kimin yanında yaverlik yaptığını saptayın!" diye bağırdı deri önlük takmış bir zanaatkar. "Bu büyük kahramanlık için ödüllendirilmeyi hak ediyor!"</p>

  <p>"Öteki avcı da çarmıhı boylamalı! Sopa yemeli, sopa! Böyle bir canavarı kentin ortasına, insanların arasına sürüklemiş." "Çabuk su getirin! Küçük hanım yine bayıldı!"</p>

  <p>"Benim zavallı Fiffi’m!" diye ağlamaya başladı, köpeğinden kalan parçaların üzerine eğilen tezgâhtar kadın. "Benim zavallı küçük köpeğim. Ahali! Ejderhayı kudurtan şu kızı, şu düzenbazı yakalayın! Nerede o! Yakalayın onu! Her şeyin sorumlusu avcı değil, odur!"</p>

  <p>Muhafızlar, peşlerine takılan gönüllülerle birlikte kalabalığın içinde dolaşıp çevreyi incelemeye başladılar.</p>

  <p>Ciri, arkasına bakmamak için kendini güçlükle tutuyordu. "Fabio," diye fısıldadı, "ayrılalım. Buraya gelirken geçtiğimiz o yolda buluşuruz sonra. Hadi git. Eğer biri seni durdurup beni soracak olursa, tanımadığını söylersin."</p>

  <p>"Ama... Ciri..."</p>

  <p>"Git!"</p>

  <p>Yennefer’in muskasını avucuyla kavrayıp etkinleştirici büyü formülünü söyledi. Sihir derhal devreye girdi, zaten girmemiş olsa işler karışacaktı çünkü kalabalığın içinden onlara doğru gelen muhafızlar şuurlarını kaybetmişçesine kalakaldılar.</p>

  <p>"Ne oldu şimdi?" dedi içlerinden biri şaşkınlıkla, sanki gözünü dikmiş Ciri’ye bakıyordu. "Kız nerede? Az önce görmüştüm onu oysa."</p>

  <p>"Şurada! Şurada!" diye bağırdı başka bir muhafız, ters yönü göstererek.</p>

  <p>Ciri arkasını dönüp uzaklaştı ama ani adrenalin salımmından ve muskanın etkinleşmesinden dolayı üzerinde hâlâ uyuşukluk ve halsizlik vardı. Muska gereken etkiyi göstermişti: Ciri’yi kimse görmüyor ve dikkate almıyordu. Hiç kimse! Kız bu yüzden kalabalığın içinden çıkıncaya kadar sayısız darbeler aldı, itildi, kakıldı. Bir arabadan atılan bir sandığın altında kalmaktan mucize eseri kurtuldu. Bir yaba az kalsın gözüne girecekti. Sihir formüllerinin hem iyi hem de kötü yanları vardı, avantaj kadar dezavantaj da sağlardı.</p>

  <p>Ancak muskanın etkisi uzun sürmedi. Ciri, bu etkiyi kullanmak ve süresini artırmak için yeterli güce sahip değildi. Neyse ki sihrin etkisi en doğru zamanda, Ciri’nin kalabalığın içinden çıkıp sokağın içinde onu bekleyen Fabio’yu gördüğü sırada son bulmuştu.</p>

  <p>"Amanın," dedi delikanlı. "Eyvahlar olsun, Ciri. Geldin demek. Meraktan ne yapacağımı ..."</p>

  <p>"Gereksizdi. Hadi gidelim, çabuk. Öğle vaktini geçti, geri dönmeliyim."</p>

  <p>"Canavarı bayağı hakladın yani." Delikanlı kıza şaşkınlık içinde baktı. "Nasıl da hızlı döndün öyle! Nerede öğrendin bunu?" "Ne? IVyvern i yaver öldürdü."</p>

  <p>"Doğru değil bu. Gözlerimle gördüm..."</p>

  <p>"Hiçbir şey görmedin sen! Yalvarırım, Fabio, kimseye tek söz söylemek yok. Özellikle Hanımefendi Yennefer’e. Öğrenirse, nasıl canıma okur..."</p>

  <p>Kız sustu.</p>

  <p>"Oradakiler," dedi Ciri pazar yerini göstererek, "haklıydılar. IVyvern i ben azdırdım. Benim yüzümden..."</p>

  <p>"Senin yüzünden falan değil," diye şiddetle itiraz etti Fabio. "Kafes derme çatmaydı, her an, her dakika, har saat dağılabilirdi, bugün olmasa yarın ya da öbür gün olacaktı. İyi ki şimdi oldu da kurtardın bizi."</p>

  <p>"Yaver kurtardı!" diye bağırdı Ciri. "Şövalye yaveri! Şunu kafana yaz artık! Bak söylemedi deme, eğer beni ele verirsen seni... iğrenç bir şeye dönüştürürüm! Büyülü sözleri ezbere biliyorum! Seni efsunlar..."</p>

  <p>"Hey, hey," diye bir ses duydu arkasından. "Yeter ama artık!" Arkalarında yürüyen kadınlardan birinin dümdüz taranmış siyah saçları, ateş saçan gözleri vardı, dudakları çizgi gibi inceydi. Omzuna mor ipekten sincap desenli bir pelerin atmıştı.</p>

  <p>Ciri’ye dik dik bakıp, "Sen neden okulda değilsin bakayım, öğrenci?" diye sordu buz gibi bir sesle.</p>

  <p>"Dur, Tissaia," dedi daha genç olan öteki kadın. Sarışın, uzun boyluydu, dekoltesi oldukça derin, yeşil bir elbise giymişti. "Tanımıyorum ben onu. Bence öğrencimiz değil."</p>

  <p>"Öğrencimiz," diye atıldı siyah saçlı kadın. "Loxia’da evler değiştirilirken yaşanan kargaşada sıvışan kızlardan biri olduğundan hiç kuşkum yok. Birazdan kendi de itiraf edecek zaten. Evet, öğrenci, bekliyorum."</p>

  <p>"Ne?" Ciri alnını buruşturdu.</p>

  <p>Kadın ince dudaklarını birbirine bastırdı, kol manşetlerini düzeltti. "O kamuflaj muskasını kimden çaldın bakayım? Yoksa biri mi verdi sana?"</p>

  <p>"Ne?"</p>

  <p>"Benim sabrımı sınama, öğrenci. Adını, sınıfını, sınıf öğretmeninin adını söyle. Çabuk!"</p>

  <p>"Ne?"</p>

  <p>"Aptal numarası mı yapıyorsun, öğrenci? Adını söyle dedim! Nedir adın?"</p>

  <p>Ciri, dişlerini birbirine geçirdi, gözlerinde adeta yeşil korlar yanıyordu. "Anna Ingeborg Klopstock," dedi küstah bir edayla.</p>

  <p>Kadının bir elini havaya kaldırmasıyla birlikte Ciri yaptığı hatayı anlayıverdi. Felce uğratma sihrinin etkisini Yennefer ona yalnızca bir kez, o da Ciri’nin bitmek bilmeyen şikâyetleri üzerine göstermişti. Kızda olağanüstü itici bir etki bırakmıştı. Şimdi yine aynısı oluyordu.</p>

  <p>Fabio çığlık atıp Ciri’ye doğru koştu ama sarışın olan öteki kadın delikanlıyı yakasından yakalayıp durdurdu. Çocuk kurtulmaya çalıştı ama kadının kolu demir gibiydi. Ciri kıvranamadı bile. Sanki gitgide toprağın içine kök salıyor gibiydi. Siyah saçlı kadın üzerine doğru eğilip ateş saçan gözleriyle ona dik dik baktı.</p>

  <p>"Fiziki cezalar vermeyi seven biri değilimdir," dedi buz gibi bir sesle ve kol manşetlerini yeniden düzeltti, "ama sana iyi bir sopa çekilmesini sağlayacağım, öğrenci. Asiliğin yüzünden değil, muskayı çaldığın için değil, okuldan kaçtığın için de değil. İzin verilmeyen giysiler içinde oğlanlarla dolaştığın ve konuşulması yasak konular hakkında gevezelik ettiğin için de değil. Büyük Üstat’ı tanımadığın için falakaya yatırılacaksın."</p>

  <p>"Hayır!" diye bağırdı Fabio. "Onu üzecek bir şey yapmayın, muhterem hanımefendi! Ben, Efendi Molnar Giancardi’nin bankasında çalışıyorum, bu küçük hanım da..."</p>

  <p>"Kapa çeneni!" diye bağırdı Ciri. "Kapa..." Tıkaç büyüsü hızlı ve vahşice etkisini göstermişti. Ciri, ağzında kan tadı hissetti.</p>

  <p>"Ee?" diye Fabio’yu sıkıştırdı sarışın kadın, sonra çocuğun yakasını bırakıp pek ilgiliymiş gibi eliyle düzeltti. "Konuş. Bu inatçı kız kim?"</p>

  <p>Margarita Laux-Antille, ağzından su püskürterek tekneden çıktı. Ciri, gözünü ondan alamıyordu. Yennefer’i çok defa çıplakken görmüş, kimsenin ondan daha güzel bir fiziğinin olamayacağına inanmıştı. Ama yanılmıştı. Çıplak Margarita Laux-Antille’e bakınca mermer tanrıça ve peri heykelleri bile kıskançlıktan çatlayabilirdi.</p>

  <p>Büyücü kadın, soğuk su dolu fıçıya uzandı, suyu memelerinin üstünden döktü, müstehcen küfürler edip soğuktan titredi.</p>

  <p>"Baksana, kızım," diye Ciri’ye seslendi. "Rica etsem bana havlumu uzatır mısın? Ayrıca beni dikizlemeyi bırak artık."</p>

  <p>Ciri sesini yükseltmeden tısladı, kırgınlığı hâlâ geçmemişti. Büyücü kadınlar Ciri’nin kim olduğunu Fabio’nun ağzından aldıktan sonra kızı kentin içinde sürükleyerek dolaştırmış ve gülünç duruma düşürmüşlerdi. Giancardi Bankasına geldiklerinde durum hemen aydınlığa kavuşmuştu elbette. Büyücü kadınlar, Yennefer’den özür dilemiş, davranışlarına açıklama getirmişlerdi. Aretuzalı öğrenciler geçici olarak Loxia’ya yerleştirilmişlerdi çünkü okulun sınıfları büyücüler toplantısına katılacak büyücülerin ve konukların kalabilecekleri odalara dönüştürülmüştü. Birkaç öğrenci taşınma sırasındaki kargaşayı fırsat bilmiş, kentte dolaşmak için Thanedd’den kaçmıştı. Margarita Laux-Antille ve Tissaia de Vries, Ciri’nin etkinleşen muskasını fark etmiş ve Ciri’yi kaçan kız öğrencilerden biri sanmıştı.</p>

  <p>Büyücü kadınlar Yennefer’den özür dilemiş ama Ciri’nin gönlünü almayı akıl edememişlerdi. Yennefer, kadınların özürlerini dinlerken Ciri’ye bakmış ve kızın kulaklarının kızardığını görmüştü. Ama en zor durumda olan Fabio’ydu; Molnar Giancardi ona öylesine hakaretler etmişti ki delikanlının gözleri dolmuştu. Ciri delikanlıya hem acımış hem de hayranlık duymuştu çünkü Fabio sözünde durmuş ve wyvern hakkında ağzını bile açmamıştı.</p>

  <p>Yennefer’in, Tissaia ve Margarita’yı çok iyi tanıdığı ortaya çıkmıştı. Büyücü kadınlar onları Gors Velen’in en pahalı hanı olan "Gümüş Turna"ya davet etmişlerdi. Tissaia de Vries oraya ilk geldiğinde malum nedenlerden adaya geçmeye çekindiği için burada konaklamıştı. Margarita Laux-Antille, Aretuza’nın müdiresiydi; kendinden yaşça büyük büyücünün davetini kabul etmiş ve onunla aynı ikametgâhı paylaşıyordu. Elan gerçekten çok konforluydu, bodrum katında bir banyosu vardı ve Margarita ile</p>

  <p>Tissaia akıl almaz bir meblağ ödeyerek bu banyoyu kendilerine tahsis ettirmişlerdi. Banyo elbette Yennefer ve Ciri’ye de açılmıştı, şimdi birkaç saattir hepsi dönüşümlü olarak teknede yüzüyor, buharda terliyor ve durmaksızın çene çalıyorlardı.</p>

  <p>Ciri, büyücü kadına havlusunu uzattı. Margarita, kızdan hafifçe bir makas aldı. Ciri yine öfkeyle soluyup suya atladı. Mis gibi biberiye kokan sular köpürüp kabardı.</p>

  <p>"Küçük bir fok gibi yüzüyor," dedi Margarita gülümseyerek ve tahta şezlongun üzerinde yatan Yennefer’in yanına uzandı. "Bir su perisi kadar alımlı. Onu bana verir misin, Yenna?"</p>

  <p>"Bu amaçla onu buraya getirdim zaten."</p>

  <p>"Hangi sınıfa alayım onu? Temeli var mı?"</p>

  <p>"Evet. Ama bence diğerleri gibi anaokulundan başlasın. Zarar gelmez bundan."</p>

  <p>"Mantıklı," dedi Tissaia de Vries, buhar kaplı mermer masanın üzerindeki kupaları düzenlerken. "Mantıklı, Yennefer. Diğer yeni adaylarla birlikte başlarsa kız da zorlanmamış olur."</p>

  <p>Ciri, tekneden atladı, kenarına oturdu ve ayaklarını suyun içinde sallamaya başladı. Yennefer ile Margarita sakin sakin sohbet ediyor, soğuk suya daldırdıkları mendillerle sık sık yüzlerini siliyorlardı. Havluya sımsıkı sarınmış olan Tissaia sohbete dâhil olmuyordu ve bütün dikkatini masayı düzenlemeye vermiş gibi görünüyordu.</p>

  <p>"Muhterem hanımefendilerden özür diliyorum!" diye yukarıdan bir ses duyuldu. Gelen, hancıydı. "Sizi rahatsız etme cesareti gösterdiğim için bağışlayın beni ancak... Bir subay geldi ve ivedilikle Hanımefendi de Vries’le görüşmek istiyor. Ertelenmesi olanaksız bir meseleymiş!"</p>

  <p>Margarita Laux-Antille kıkır kıkır gülerek Yennefer’e göz kırptı. Bunun üzerine ikisi de aynı anda havlularını kalçalarından aşağıya kaydırıp son derece cüretkâr pozisyonlar aldılar.</p>

  <p>"Subay gelebilir!" diye seslendi Margarita, gülmemek için kendini güçlükle tutarak. "Buyursunlar! Biz hazırız!"</p>

  <p>"Çocuk gibiler," diye iç geçirdi Tissaia de Vries, başını iki yana sallayarak. "Örtün, Ciri!"</p>

  <p>Subay içeri girdi ve büyücü kadınların numarası tutmadı. Subay onları görünce utangaç tavır almadı, kızarmadı, onlara kaçamak bakışlar atmadı. Çünkü subay kadındı. Esmer tenli, uzun boylu bir kadındı, saçlarını kalın bir saç örgüsüyle toplamıştı ve belinde bir kılıcı vardı.</p>

  <p>"Efendim," dedi kadın kuru bir sesle. Tissaia de Vries’e doğru hafifçe eğilirken zincirli zırhı şakırdadı. "Verdiğiniz görevlerin yerine getirildiğini bildirmeye geldim. İzninizle garnizona dönmek istiyorum."</p>

  <p>"İzin veriyorum," diye kestirip attı Tissaia. "Refakat ve destek için teşekkür ederim. Yolun açık olsun."</p>

  <p>Yennefer yattığı yerden doğruldu ve asker kadının kolundaki siyahkırmızısarı yaldızlı banda baktı.</p>

  <p>"Tanıyor muyum seni?"</p>

  <p>Asker kadın sert bir şekilde eğildi, alnını kaplayan terleri sildi. Banyo çok sıcaktı ve üzerinde zincirli zırh ve deri tunik vardı.</p>

  <p>"Vengerberg’de birçok kez bulundum, Hanımefendi Yennefer," dedi. "Adım Rayla."</p>

  <p>"Kolluğuna bakılırsa Kral Demavend’in özel birliğinde görevlisin, öyle mi?"</p>

  <p>"Evet, efendim."</p>

  <p>"Rütben nedir?"</p>

  <p>"Yüzbaşı."</p>

  <p>"Çok güzel." Margarita Laux-Antille gülümsedi. "Demavend’in ordusunda cesur yürekli askerlere sonunda subay rütbeleri vermeye başladıklarım memnuniyetle gördüm."</p>

  <p>"Gidebilir miyim?" Asker gövdesini dikleştirdi ve elini kılıcının topuzuna koydu.</p>

  <p>"Evet."</p>

  <p>"Sesinde düşmanca bir tını sezdim, Yenna," dedi Margarita bir süre sonra. "Bu yüzbaşı kadınla alıp veremediğin ne var?" Yennefer kalktı ve masadan iki kupa aldı.</p>

  <p>"Dörtyol ağızlarındaki kazıkları gördün mü?" diye sordu. "Mutlaka görmüş ve çürümüş ceset kokularını duymuş olmalısın. Bu kazıklar onun fikri ve eseri. O özel birlikteki astları yapıyor bu işi. Sadistler çetesi!"</p>

  <p>"Savaş bu, Yennefer. Rayla, arkadaşlarının Sincaplar’ın eline canlı canlı düşmesine defalarca tanık oldu. Oklara hedef tahtası olmaları için ellerinden ağaçlara asıldıklarına tanık oldu. Gözlerinin oyulduğunu, cinsel organlarının kesildiğini, ayaklarının ateşe tutulup yakıldığını gördü. Sincaplar’ın gaddarlıkları ancak Falka’ya5 yaraşır."</p>

  <p>"Özel birliklerin yöntemleri Falka’nınkileri gerçekten çağrıştırıyor. Ama mesele bu değil. Elflerin yazgısına üzüldüğüm falan yok, savaşta olduğumuzu biliyorum. Savaşların nasıl kazanıldığını da biliyorum. Savaşlar, inançla ve kendilerini vatanları,</p>

  <p>5 Redanya Kralı Vridank’ın büyük kızı. Temerya Kralı Goidemar’la evlendikten sonra bir çete kurar ve kana susamış şeytan olarak efsanelerde yer alır. (ç. n.)</p>

  <p>yuvalan için feda eden askerlerle kazanılır. Şu Rayla gibi parayla dövüşen, kendini adamayı istemeyen paralı askerlerle değil. Kendini adamanın ne olduğunu bile bilmez onlar. Bilseler de bu kavramı aşağılarlar."</p>

  <p>"Onların, kendilerini adamalarının ve aşağılamalarının üstüne üç çarpı at gitsin. Bize ne bundan? Ciri, üstüne bir şey al, yukarıya çık ve yeni bir şarap sürahisi getir. Bugün kafayı çekmeye niyetliyim."</p>

  <p>Tissaia de Vries’in iç geçirip başını iki yana sallaması Margarita’nın gözünden kaçmamıştı.</p>

  <p>"Neyse ki," dedi Margarita kıkır kıkır gülerek, "artık okula gitmiyoruz, sevgili üstadım. Canımızın istediğini yapabiliriz." "Müstakbel bir öğrencinin yanında da mı?" diye sordu Tissaia öfkeli bir bakışla. "Yani ben Aretuza’nın müdiresiyken..." "Biliyoruz, biliyoruz," diye gülümseyerek sözünü kesti Yenne- fer. "Çok istesek de unutamıyoruz. Hadi, git sürahiyi getir, Ciri." Ciri üst katta şarap sürahisi beklerken, asker kadının dört askerden oluşan maiyetiyle birlikte atına binip oradan uzaklaşmasına tanık oldu. Kız, askerlerin vücut yapılarını, yüzlerini, giysilerini ve silahlarını merakla inceledi. Siyah saç örgülü Yüzbaşı Rayla, o sırada hancıyla tartışıyordu.</p>

  <p>"Gün ağarıncaya kadar beklemeyeceğim! Kapıların kapalı olması umurumda bile değil! Derhal surların dışına çıkmak istiyorum! Hanın ahırında özel bir kapının bulunduğunu biliyorum! Açmanı emrediyorum!"</p>

  <p>"Talimatlar..."</p>

  <p>"Başlatma şimdi talimatlarına! Ben Büyük Üstat de Vries’in emirlerini yerine getiriyorum!"</p>

  <p>"Tamam, peki, Yüzbaşı, bağırmayın! Size hemen açıyorum.. Söz konusu kapı, sürgülü, dayanıklı, daracık bir geçitti ve doğrudan kent surlarına açılıyordu. Ciri, uşağın elinden sürahiyi henüz almadan, kapının açılmasını ve Rayla’nın ve maiyetindekilerin atlarının sırtında gecenin karanlığına doğru ilerlediklerini gördü. Ve düşüncelere daldı.</p>

  <p>"Sonunda geldin," dedi Margarita sevinçle, Ciri’yi elindeki şarap sürahisiyle görünce. Ciri, sürahiyi sehpanın üzerine bıraktı. Belli ki yanlış bir şekilde koymuştu çünkü Tissaia sürahinin yerini hemen düzeltti. Yennefer kupaları doldururken bütün düzeni bozduğu için Tissaia yeniden devreye girdi. Tissaia’nın öğretmeni olabileceği düşüncesi bile Ciri’nin irkilmesine yetmişti.</p>

  <p>Yennefer ve Margarita, sürahiye sık sık uzanarak yarım kalmış sohbetlerine devam etti. Ciri, birazdan yeniden şarap getirmeye gideceğini anlamıştı. Büyücülerin sohbetlerine kulak verirken aklından binbir türlü düşünce geçiyordu.</p>

  <p>"Hayır, Yenna." Margarita başını iki yana salladı. "Görüyorum ki son durumlardan haberin yok. Lars’tan ayrıldım. Bitti gitti. ‘Elaine Deireadh,’ der elfler."</p>

  <p>"Bu yüzden mi kafayı bulmak istiyorsun?"</p>

  <p>"Nedenlerden biri diyelim," diye yanıt verdi Margarita Laux- Antille. "Saklamaya gerek yok, hüzünlüyüm. Ne de olsa dört yıldır birlikteydik. Ama bitirmek zorundaydım. Böyle ilişkilerden bir şey çıkmaz."</p>

  <p>"Üstelik," diye patladı Tissaia de Vries, sağa sola yatırdığı kupanın içindeki altın sarısı şaraba bakarak, "Lars evliydi." "Ben bunu önemsemiyorum," dedi büyücü kadın omuzlarını silkerek. "Benim ilgimi çeken yaştaki bütün çekici erkekler evli, yapacak bir şey yok. Lars beni sevdi, hem de gayet uzun süre... Ah, her neyse, boş ver. Çok şey istiyordu. Özgürlüğümü kısıtlıyordu, tekeşliliğin düşüncesinden bile fena oluyorum. Üstelik seni örnek aldım, Yenna. Bir vakitler Vengerberg’de aramızda geçen konuşmayı anımsıyor musun? Eiani şu Witcher’dan ayrılmaya karar verdiğin dönemde? Sana iyi düşünmeni önermiş, aşkın sokakta bulunmadığını söylemiştim. Ama haklıydın. Aşk başka, hayat başka. Aşk geçici..."</p>

  <p>"Sen aldırma ona, Yennefer," dedi Tissaia buz gibi sesle. "O üzgün ve pişman. Aretuza’daki davete neden katılmadığını biliyor musun? Dört yıllık beraberliğiyle tanındığı için orada yanında bir erkek olmadan tek başına görünmeye utanıyor. Eierkesin imrendiği bir birlikteliği, adamın sevgisinin kıymetini bilmediği için yitirmiş olmaktan utanıyor."</p>

  <p>"Konuyu değiştirsek nasıl olur?" diye önerdi Yennefer, sözüm ona umursamaz ama biraz yabancı bir ses tonuyla. "Ciri kupalarımızı dolduruyor. Lanet olsun, ne kadar küçük bir sürahi bu böyle! Rica etsem gidip bir tane daha alır mısın?"</p>

  <p>"İki tane al." Margarita gülümsüyordu. "Ödül olarak bir yudum alıp yanımıza oturabilirsin çünkü kulakların çok uzadı. Eğitimin bugünden, hemen şimdi, Aretuza’ya yanıma gelmeden başlayabilir."</p>

  <p>"Eğitim!" dedi Tissaia gözlerini kaydırarak. "Tanrılar!" "Sus, sevgili üstat." Margarita, öfkelenmiş gibi yaparak elini ıslak kalçasına vurdu. "Okul müdiresi benim artık! Finallerde beni sınıfta bırakmayı başaramadın!"</p>

  <p>"Buna pişmanım."</p>

  <p>"İnan bana ben de! Düşünsene, kendi işimin patronu olurdum, öğrencilerle uğraşıp durmaz, sulugözlülerin burnunu silmek ve isyankârlarla çekişmek zorunda kalmazdım. Ciri, iyi dinle ve akima yaz. Bir büyücü her zaman harekete geçer. Bunun iyi ya da kötü olduğu sonradan ortaya çıkar. Ama harekete geçmek, yaşamın cesurca yakasına yapışmak gerekir. İnan bana ufaklık kararsızlıktan, duraksamaktan ve eylemsizlikten pişman olunur yalnızca. Sonunda üzüntü ve acı getirseler bile eylemde bulunmaktan ve kararlar almış olmaktan pişman olmazsın. Şurada yüzünü buruşturup oturmuş ve her şeyi kılı kırk yararak düzelten ciddi hanımefendiye bak. Tissaia de Vries o, onlarca büyücü yetiştirmiş Büyük Üstat. Hepsine de harekete geçmeyi öğretmiştir. Kararsızlığın..."</p>

  <p>"Yeter, Rita."</p>

  <p>"Tissaia haklı," dedi Yennefer, gözünü banyonun köşesinden ayırmadan. "Yeter. Lars yüzünden üzgün olduğunu biliyorum ama bundan yaşam kuralları çıkarma. Kızın bu tür bilgileri öğrenmesinin zamanı değil henüz. Hem bunlar okulda öğrenilmez. Ciri, git sürahi getir."</p>

  <p>Ciri ayağa kalktı. Tepeden tırnağa giyinikti.</p>

  <p>Ve de çok kararlı.</p>

  <p>"Ne?" diye çığlık attı Yennefer. "Ne demek ata binip gitti?" "Talimat verdi..." diye kekeledi hancı, sırtını duvara yaslamış, rengi kül gibi olmuştu. "Bir at eyerlememiz için talimat verdi." "Sen de dediğini yaptın, öyle mi? Gelip bize soracağın yerde?" "Efendim! Nereden bilebilirdim? Sizin emriniz üzerine yola Çıktığından hiç kuşkum yoktu... Aklıma gelmezdi ki..."</p>

  <p>"Lanet olası budala seni!"</p>

  <p>"Sakin ol, Yennefer." Tissaia elini alnına koydu. "Duygularına kaptırma kendini. Şu an gece. Surlardan dışarı çıkarmazlar onu." "Ona kapıyı açmamızı emretti," diye fısıldadı hancı.</p>

  <p>"Siz de açtınız mı?"</p>

  <p>"Şu toplantı nedeniyle, efendim," dedi hancı başını öne eğerek, "kent büyücülerle dolu. İnsanlar korkuyorlar, kimse onlarla takışmayı göze alamıyor. Talebini nasıl geri çevirebilirdim? Sizin gibi konuştu, efendim, tıpatıp sizin sesinizle. Ve de sizin gibi baktı... Onunla göz göze gelmeye, hele sorular sormaya kimse cesaret edemedi. Size öyle benziyordu ki. Kopyanız gibiydi. Kalem ve mürekkep istedi ve bir mektup yazdı."</p>

  <p>"Ver!"</p>

  <p>Tissaia de Vries ondan hızlı davranmıştı.</p>

  <p>"Hanımefendi Yennefer’e" diye okudu yüksek sesle.</p>

  <p>Beni bağışla. Hirundum’a gidiyorum çünkü Geralt’ı görmek istiyorum. Okula girmeden görmek istiyorum onu. itaatsizliğim için beni bağışla ama başka türlü davranamazdım. Beni cezalandıracağını biliyorum ama kararsızlık ve duraksama yüzünden pişman olmak istemiyorum. Eğer pişman olacaksam eyleme geçtiğim, bir şey yaptığım için olayım. Ben büyücüyüm. Yaşamın yakasına yapışırım, ilk fırsatta döneceğim.</p>

  <p>Ciri</p>

  <p>"Bu kadar mı?"</p>

  <p>"Bir de not var."</p>

  <p>Hanımefendi Rıta’ya söyle, okulda benim burnumu silmesine gerek kalmayacak.</p>

  <p>Margarita Laux-Antille başını şaşkınlık içinde iki yana salladı. Ama Yennefer küfrü bastı. Ağzı açık duran hancı kıpkırmızı kesildi. Çok küfür duymuştu ama böylesine ilk kez tanık oluyordu.</p>

  <p>Rüzgâr, karadan denize doğru esiyordu. Bulutlar, ormanın tepesinde asılı gibi duran aya doğru ilerliyordu. Hirundum’a giden yol zifirî karanlığa gömülmüştü. Dörtnala koşmak artık tehlikeliydi. Ciri atını dizginleyip tırısa geçirdi. Atını daha da yavaşlatmayı aklından bile geçirmiyordu, acelesi vardı çünkü.</p>

  <p>Uzaklardan bir gök gürlemesi duydu, yaklaşan fırtınanın habercisiydi bu. Ufuk, art arda çakan şimşeklerle aydınlanırken ağaçların havada zikzaklar çizen tepeleri karanlığın içinde bir an belirip sonra yine kayboluyordu.</p>

  <p>Ciri atını durdurdu. Yol ayrımına gelmişti. Önünde uzanan iki yol da birbirine benziyordu.</p>

  <p>Fabio bu çataldan neden söz etmemişti ki? Aman, sorun değil, ben asla yanılmam, hangi yolu seçmem gerektiğini bilirim... Peki, hangisine girmem gerektiğini şimdi neden bilmiyorum? Başının üzerinden sessizce devasa bir karaltı geçti. Ciri yüreğinin ağzına geldiğini hissetti. At kişnedi, şahlandı, sağdaki yola sapıp dörtnala koşmaya başladı. Ciri atını durdurdu hemen.</p>

  <p>"Baykuştu yalnızca." Derin bir soluk aldı, kendini ve atını yatıştırmaya çalıştı. "Sıradan bir kuş... korkacak bir şey yok." Rüzgâr şiddetlendi, kara bulutlar ayı tümüyle kapattı. Ama Ciri’nin önündeki ormanda aydınlık küçük bir alan vardı. Atını hızlandırdı. Nalların altında kumlar saçılıyordu.</p>

  <p>Ciri çok geçmeden durmak zorunda kaldı. Önünde bir bayır ve deniz uzanıyor, denizin ortasından siyah bir koni şeklindeki o ada yükseliyordu. Ciri’nin bulunduğu noktadan ne Garstang ne Loxia ne de Aretuza görünüyordu. Karşıda yalnızca, Thanedd’i taçlandıran ince kule vardı.</p>

  <p>Tor Lara.</p>

  <p>Gök gürledi ve hemen ardından çakan şimşeğin gözleri kamaştıran çizgisi bulutlu gökyüzü ile kulenin tepesini birleştiriverdi. Tor Lara, pencerelerinin siyah gözbebeklerini Ciri’ye dikmişti ve kulenin içinde bir saniye süreyle bir ateş parlamıştı sanki.</p>

  <p>Tor Lara... Martı Kulesi... Bu ad beni neden böylesine ürkütüyor?</p>

  <p>Ağaçlar, rüzgârda sarsıldı, dallar hışırdamaya başladı. Toz ve yapraklar yanaklarına vurunca Ciri gözlerini kıstı. Kesik kesik soluyarak yana doğru yalpalayan atını döndürdü. Şimdi yönünü yeniden bulmuştu. Thanedd Adası kuzeyi gösteriyordu, onun ise batıya doğru yol alması gerekiyordu. Kumlarla kaplı yol karanlıkta dümdüz ilerliyordu. Ciri atım yine dörtnala sürdü.</p>

  <p>Yeniden gök gürledi ve Ciri şimşeğin yaydığı ışıkta ansızın atlılar gördü. Karanlık, ne idiği belirsiz ve hızlı hareket eden karaltılar yolun iki yanına yayılmıştı. Birinin, "Gar’ean!" diye seslendiğini duydu.</p>

  <p>Bir an bile düşünmeden atını durdurup döndürdü ve dörtnala koşturmaya başladı. Arkasında çığlıklar, ıslıklar, kişnemeler ve nal sesleri yükseliyordu.</p>

  <p>"Gar’ean! Dh’oine!"</p>

  <p>Dörtnala koşma, nal sesleri, yıldırım gibi geçip giden rüzgâr... Yol kenarındaki kayınların ak gövdelerinin ansızın parladığı karanlık... Gök gürültüsü... Şimşeğin yaydığı ışıkta iki atlının Ciri’nin yolunu kesmeye çalışması... Adamlardan biri elini uzatıyor, dizginleri kapmaya çalışıyor. Beresinde sincap tüyü sallanıyor. Ciri, mahmuzlarını atın sağrısına batırıyor, hayvanın boynunun üzerine yatıyor ve sürat onu taşıyıp götürüyor. Arkasında çığlıklar, ıslıklar, nal sesleri... Ve şimşek çakıyor.</p>

  <p>"Spar’le, Yaevinn!"</p>

  <p>Dörtnala koş, dörtnala koş! Daha hi{lı, atım! Gök gürültüsü. Şimşek. Yol ayrımı. Sola! Ben yolumu asla şaşırmam! Bir yol ayrımı daha. Sağa! Dörtnala koş, atım! Hplı, daha hplı!</p>

  <p>Yol dikleşiyor, nalların altında kumlar, Ciri atını dürtse de hayvan yavaşlıyor...</p>

  <p>Zirveye ulaştığında geriye baktı. Yol, yeni bir şimşekle aydınlandı. Bomboştu. Ciri kulak kesildi ama yaprakların arasında hışırdayan rüzgârı duydu yalnızca. Derken gök gürledi.</p>

  <p>Kimse yok burada. Sincaplar... Kaedwcn hatırası sadece. Shaerrawedd gülü... Bana öyle geldi. Burada tek canlı yok, kimse peşimde değil...</p>

  <p>Bir an rüzgârla sarsıldı. Rüzgâr karadan esiyor, diye düşündü, sol yanağımda hissediyorum...</p>

  <p>Yolumu şaşırdım.</p>

  <p>Şimşek. Işığında deniz yüzeyi ışıl ışıl yanıyor, arkasında Thanedd Adasının siyah konisi beliriyordu. Ve de Tor Lara. Martı Kulesi. Ciri’yi mıknatıs gibi çeken kule... Ama o kuleye gitmek istemiyorum. Benim hedefim Hırundum. Geraltı görmeliyim.</p>

  <p>Yine şimşek çaktı.</p>

  <p>Ciri ile uçurumun arasında siyah bir at duruyordu. Atın sırtında oturan süvari, başına yırtıcı kuş kanatlarıyla bezeli bir miğfer takmıştı. Kanatlar ansızın çırpıldı, kuş uçmaya hazırlandı...</p>

  <p>Cintra!</p>

  <p>Kaskatı eden bir korku. Dizginleri öylesine sıkı kavramış ki elleri acıyor... Şimşek. Kara şövalye, atını mahmuzluyor. Yüzü yok, onun yerine ürkütücü bir maske taşıyor. Kanatlar çırpılıyor...</p>

  <p>At, kendiliğinden dörtnala koşmaya başlıyor. Şimşeklerin yırttığı bir karanlık... ve orman bitiyor. Nalların altından bataklıklardan yayılan şakırtılar duyuluyor... Ciri’nin arkasında yırtıcı kuşun kanat hışırtıları. Gitgide yaklaşıyor... Yaklaşıyor...</p>

  <p>Öfkeyle dörtnala koşuyor, hızdan gözleri yaşarıyor. Gökyüzünü yırtan şimşekler ve Ciri bu ışıkta yolun iki kenarında gürgen ve kavak ağaçları görüyor. Elf kralının uşakları bunlar. Arkasından atıyla koşturan kara şövalyenin uşakları. Miğferindeki kanatlar hışırdıyor. Yolun iki kenarındaki şekilsiz azmanlar, dallı budaklı kollarını kıza doğru uzatıyorlar, ardına kadar açtıkları, dalların deliklerinden oluşmuş kapkara ağızlarıyla azgın kahkahalar atıyorlar. Ciri, atın boynunun üzerine uzanıyor. Dallar ıslık çalıyor, kızı kamçılıyor ve giysilerine dolanıyor. Eğri büğrü ağaç gövdeleri gacır gucur ediyor, dallarda açılmış delikler takırdıyor ve alaylı kahkahalara boğuluyor...</p>

  <p>Cintralı Aslan Yavrusu! Eski Kanın Çocuğu!</p>

  <p>Kara şövalye tam arkasında şimdi, eliyle saçlarını yakalamaya çalıştığını hissediyor Ciri. Çığlıkla hızlanan at kendini öne doğru atıyor, görülmez bir engeli ani bir sıçrayışla aşıyor, çalılıkları yararak geçiyor ve sendeliyor...</p>

  <p>Ciri dizginleri çekti, eyerin üzerinde dik oturdu, kesik kesik soluyan atını çevirdi. Öfkeyle tiz bir çığlık attı. Kılıfından hışımla çektiği kılıcıyla başının üzerinde bir daire çizdi. Burası</p>

  <p>Cintra değil artık! Ben de artık çocuk değilim! Savunması{ değilim artık! İ{in vermem...</p>

  <p>"İzin vermiyorum! Bana artık dokunamazsın! Bana asla dokunamayacaksın! "</p>

  <p>At, paldır küldür suya daldı; karnına kadar geliyordu su. Ciri öne doğru eğildi, çığlığı bastı. Hayvanı mahmuzlayıp yeniden yola çıkardı. Fabio balık göletlerinden sö{ etmişti. Hirundum burası. Geldim. Yolumu asla şaşırmam ben...</p>

  <p>Şimşek. Arkasında bent, önünde ormanın kapkara duvarı, ağaçlar göğe doğru testere gibi uzanıyor. Ve kimseler yok. Sessizliği, rüzgârın uğultusu bozuyor yalnızca. Bataklıkların birinde ürkmüş bir ördek vakvaklıyor.</p>

  <p>Kimse yok. Bendin Herinde kimse yok. Arkamdan gelen yok. Bir sanrıydı, kâbustu o. Cintra’yı anımsadım. Öyle sandım, hepsi bu.</p>

  <p>Uzaklarda bir ışık huzmesi. Bir fener. Ya da ateş. Çiftlik. Hirundum, kaldı. Ha gayret...</p>

  <p>Şimşek. Bir tane daha, sonra bir tane daha. Gök gürültüsüz. Rüzgâr kesiliyor ansızın. At kişniyor, başını sağa sola atıp şaha kalkıyor.</p>

  <p>Kapkara gökyüzünde beyazımsı, gitgide aydınlanan ve yılan gibi kıvrılan bir şerit beliriyor. Derken rüzgâr söğütleri bir kez daha sallıyor, bentten tozlu yaprakları ve kurumuş çimenleri sürüklüyor.</p>

  <p>Uzaktaki ışık huzmesi kayboluyor. Sönüp yok oluyor ve ardından milyarlarca mavi kıvılcım beliriyor ve bataklığı bir anda sarıp aydınlatıyor. At kesik kesik soluyor, kişniyor, bentte koşturuyor. Ciri, eyerin üzerinde güçlükle durabiliyor.</p>

  <p>Gökte kıvrılıp duran şeridin üzerinde korkunç karaltılar beliriyor. Atlılar bunlar. Gitgide yaklaşıp gitgide belirginleşiyorlar. Miğferlerindeki boğa boynuzları ve darmadağın olmuş tüyler sarsılıyor, miğferlerin altındaki kurukafalar beyaz beyaz parlıyor. Atlılar, eyer örtüleri lime lime olmuş at iskeletleri üzerinde oturuyor. Öfkeli bir rüzgâr, söğütlerin arasından uğulduyor, şimşeklerin kılıçları göğü durmaksızın kesip parçalıyor. Rüzgârın uğultusu arttıkça artıyor. Hayır, rüzgâr değil bu. Hayaletlerin türküsü bu.</p>

  <p>Kâbusu andıran süvari alayı yola sapıp ona doğru geliyor. Bataklığın üzerinde süzülen solgun küçük alevlerden oluşmuş ışık huzmesi, hayalet atların nalları altında etrafa saçılıyor. Süvari alayının başında Vahşi Av’ın Kralı dörtnala koşturuyor. Pas içinde kalmış miğfer, kurukafasının üzerinde sallanıyor, göz çukurlarında mavimsi bir ateş yanıyor. Paramparça olmuş pelerini dalgalanıyor. Paslı göğüs zırhının üzerindeki gerdanlık, içi boş kuru bakla gibi tamtakır, zırhına vurdukça ötüyor. Bir zamanlar değerli taşlar takılıydı oraya. Gelgeldim azgın avlar sırasında dağılıp gittiler. Ve yıldızlara dönüştüler...</p>

  <p>Doğru değil bu! Olamam! Kâbus bu, bir sanrı, yanılsama! Bana öyle geliyor!</p>

  <p>Vahşi Av’ın Kralı iskelet atını durduruyor, vahşi ve ürkütücü kahkahalara boğuluyor.</p>

  <p>Ey Eski Kanın Çocuğu! Sen bilimsin! Binden birisin! Bibini geçidimde, Vahşi Av’a katıl! Avlanacaksın, sonuna kadar, sonsuza kadar, varlığın sonuna kadar avlanacaksın! Kaosunyıldux ğöÇ.ü ki{i, sen bilimsin! Katıl bÇe, Vahşi Av’ın şevkini tat! Sen bilimsin, bııçlen birisin! Yerin, bi^m yanımıı!</p>

  <p>"Hayır! diye kükredi Ciri. "Defolun! Sizler cesetsiniz!"</p>

  <p>Vahşi Av’ın Kralı gülüyor, zırhının paslı yakasına çarpan çürük dişleri takırdıyor. Kurukafaların göz çukurlarında mavimsi alevler titreşiyor.</p>

  <p>Evet, cesediç bİ7v Ama sen ölümsün.</p>

  <p>Ciri, atın boynuna iyice sokuldu. Onu kamçılamasına gerek yoktu. Hayvan, peşlerinden gelen hayaletleri hissettiği için, tehlikeli bir süratle bent boyunca dörtnala koşuyordu.</p>

  <p>Hirundumlu çiftçi buçukluk Bernie Hofmeier, kıvırcık saçlarla çevrili başını kaldırıp gök gürültüsüne kulak verdi.</p>

  <p>"Yağmur yağmadan gelen gök gürlemesi tehlikeli iştir," dedi. "Bir yerlere yıldırım düşer ve anında yangın başlar."</p>

  <p>"Biraz yağsa iyi olacak," diye iç geçirdi Dandelion, lavtasının mandalını çevirirken, "çünkü hava bıçakla kesilecek kadar yoğunlaştı. Gömleğim sırtıma yapıştı, sivrisineklerden delik deşik oldum. Fakat yolunu şaşıracakmış gibi görünüyor. Fırtına daireler çizerek ilerliyor ama bir süredir kuzeyde bir yerde şimşekler çakıyor. Denizin üstünde sanırım."</p>

  <p>Karabulutlar Thanedd semalarını kapladı," diye onu doğruladı buçukluk. "Bölgenin en yüksek noktası orası. Adadaki şu kule, Tor Lara, müthiş şimşek çeker. Ne zaman fırtına çıksa alev almış gibi gözükür. Patlayıp parçalar halinde dağılmaması gerçek bir mucize."</p>

  <p>"Büyü," dedi ozan tok bir ses tonuyla. "Thanedd’de her şey büyülüdür, kayalar bile. Ama büyücüler şimşeklerden ürkmezler. Ben ne diyorum, yahu! Biliyor musun, Bernie, şimşekleri bile yakalar onlar."</p>

  <p>"Hadi ama yalan söylüyorsun, Dandelion."</p>

  <p>"Beni şimşek çarp..Şair göğe huzursuz gözlerle bakıp sustu. "Eğer yalan söylüyorsam horoz gagalasın beni. Doğru söylüyorum sana, Hofmeier, büyücüler şimşekleri yakalar. Kendi gözlerimle gördüm. İhtiyar Gorazd, şu sonraları Sodden Tepesinde ölen büyücü gözlerimin önünde bir şimşeği yakalamıştı. Eline uzun bir tel alıp bir ucunu kulesinin tepesine tutturmuş, öteki ucunu da..." "Öteki ucunu şişenin içine sokmak gerekiyor," dedi ansızın verandadan gelen ince bir ses. Hofmeier’ın oğluydu bu; koyun postu gibi sık ve kıvırcık saçları olan küçücük bir buçukluktu. ’’Babamın şarap yapımında kullandığı yuvarlak bir cam şişenin içine sokuluyor. Şimşek, telin üzerinden şişenin içine kayıp gidiyor." "Çabuk eve gir, Franklin!" diye bağırdı çiftçi. "Yatağına yat, uyku vaktin geldi! Gece yarısı olmak üzere ve yarına çok işimiz var! Eğer seni fırtınada tellerle ve şişelerle uğraşırken yakalarsam kayışla öyle bir girişirim ki sana, haftalarca kıçının üstüne oturamazsın! Petunia, gel al şunu buradan! Bize de biraz daha bira getir!"</p>

  <p>"Yeter size bu kadar," dedi Petunia Hofmeier kızarak, oğlunu verandadan götürürken. "Yeterince çektiniz."</p>

  <p>"Dırdır etme. Witcher her an eve dönebilir. Konuklara hizmet etmek görevdir."</p>

  <p>"Witcher gelirse bira getiririm. Onun için."</p>

  <p>"Of, ne pinti karı bu!" diye homurdandı Hofmeier, karısının duyamayacağı bir sesle. "Tıpkı vadide yaşayan sülalesi, Biberveld- tler gibi! Dünyada ne kadar pintilik varsa onların eseridir... Ama Witcher nedense epeydir görünmedi. Göletlere uğradığından ben yer yarıldı da içine girdi âdeta. Tuhaf bir adam. Akşama doğru avluda oynayan kızlara, Zinnia ve Tangerine’e nasıl baktığını gördün mü? Gerçekten çok tuhaf baktı. Şimdi de... yalnız kalmak için gittiği duygusundan bir türlü kurtulamıyorum. Çiftliğim sapa bir yerde ve diğer evlerden uzakta olduğu için bende kalıyor. Sen onu daha iyi tanırsın, Dandelion, söylesene..."</p>

  <p>"Tanıyor muyum?" Şair, ensesine konan bir sineği vurup öldürdü, gözlerini göletlerin çevresindeki söğütlerin karanlık gölgelerine dikip lavtasını tıngırdattı. "Hayır, Bernie, tanımıyorum onu. Bence kimse tanımıyor onu. Ama onunla ilgili bir şeyler duyuyorum, farkındayım bunun. Buraya, Hirundum’a neden geldi ki? Thanedd Adası’na daha yakın olmak için mi? Dün ona atlarımıza atlayıp Thanedd’in çok rahat görülebildiği Gors Velen’e gitmeyi önerdim. Hiç düşünmeden itiraz etti. Onu burada tutan nedir? Kazançlı bir iş mi verdiniz ona?"</p>

  <p>"Ne işi vereceğiz," diye mırıldandı buçukluk. "Doğrusunu istersen, burada canavarlar falan olduğuna ben inanmıyorum. Gölette boğulan çocuğun bacağına kramp girmiş olabilir. Herkes hemen boğucu ya da kikimora diye çığırmaya başlıyor, Witcher çağırmaya kalkıyor. Ama ona öylesine düşük bir ücret önerilmiş ki ayıp doğrusu. O ne yapıyor peki? Üç gecedir bentlerin üzerinde gizlice dolanıp duruyor, gündüzleri uyuyor ya da cansızmış gibi öylece oturup çocukları, binayı süzüyor... Tuhaf. Garip, demek istiyorum."</p>

  <p>"Haklısın."</p>

  <p>Çakan bir şimşekle birlikte hem avlu hem de çiftlik binası aydınlandı. Bendin sonunda yer alan elf sarayının kalıntıları bir an için parıldadı. Bir saniye sonra arazilerin üzerinden yuvarla- mrcasına gök gürledi. Şiddetli bir rüzgâr çıktı, ağaçlar ve göletlerin çevresindeki çalılıklar hışırtıyla bir eğilip bir doğruldular.</p>

  <p>Parıltısını kaybeden su yüzeyi âdeta buruştu, nilüferlerin açmış yapraklarını dağıttı.</p>

  <p>"Fırtına bize doğru geliyor bu kez." Çiftçi göğe baktı. "Belki büyüyle adadan kovmuşlardır. Thanedd’de en az iki yüz büyücü buluştu. Ne dersin, Dandelion, bu toplantıda neyi görüşecekler acaba? İyi bir şey çıkar mı acaba sonunda?"</p>

  <p>"Bizim için mi? Hiç sanmam." Ozan, başparmağını lavtasının tellerinde gezdirdi. "Bu toplantılar genelde defileler, entrikalar, iftira olanağı ve iç hesaplaşmalar içindir. Büyücülüğü yayma ya da seçkin bir sınıfla sınırlı tutma soruları tartışılır. Krallara hizmet edenler ile krallara uzaktan baskı uygulayanlar arasında kavgalar çıkar..."</p>

  <p>"Eiah," dedi Bernie Efofmeier, "Thanedd toplantısında en az bir fırtınada olduğu kadar şimşekler çakıp kıyamet kopacağını tahmin edebiliyorum."</p>

  <p>"Olabilir. Ama bizi ne ilgilendirir bunlar?"</p>

  <p>"Seni ilgilendirmeyebilir," dedi buçukluk yüzünü asarak. "Çünkü senin lavtanı tıngırdatmaktan ve kafayı çekmekten başka bildiğin yok. Çevrene baktığında yalnızca mısra ve nota görüyorsun. Ama sırf son bir hafta içinde bile atlılar lahanalarımızı ve havuçlarımızı iki kez ezip mahvettiler. Birlikler Sincaplar’ın peşinde, Sincaplar ise ortalıkta dolanıp sonra gizleniyorlar, kimileri de lahanalarımızın arasından geçip..."</p>

  <p>"Orman alevler içindeyken lahanalar kimin umurunda," diye bir alıntı yaptı şair.</p>

  <p>"Sen konuştuğunda," dedi Bernie Elofmeier, Dandelion’a ters ters bakarak, "insan gülsün mü, ağlasın mı, yoksa çenene bir yumruk mu patlatsın karar veremiyor. Çok ciddiyim, bak!</p>

  <p>Sözümü yabana atma, berbat dönemlere girdik. Yol kenarlarında kazıklar ve darağaçları, ormanların içinde ve orman yollarında cesetler; lanet olsun, bu ülke Faika dönemine mi döndü? Nasıl yaşayacağız şimdi burada? Gün geçmiyor ki kralın adamları gelip Sincaplara yardım ettiğimiz takdirde bizi şişlemekle tehdit etmesinler! Geceleri elfler çıkageliyor, sen kalk da onlara yardım etmekte diren bakalım! O zaman şairane bir dille, gecenin yüzünün nasıl kızardığını göreceğimizi söylüyorlar. İnsanın midesini bulandıran şairler bunlar. Biz böylece iki arada bir derede kaldık." "Büyücülerin toplantısının bu durumu değiştireceğini mi umuyorsun?"</p>

  <p>"Evet, öyle. Büyücülerin arasında birbirleriyle tartışan iki grup olduğunu kendin anlattın. Eskiden de yaşamıştık, büyücüler kralları yatıştırmış, savaşları ve ayaklanmaları sonlandırmalarını sağlamışlardı. Büyücüler bu yöntemle üç yıl önce Nilfgaard’la barış imzalanmasının yolunu açmışlardı. Belki şimdi de aynı..." Bernie Hofmeier sözünü yarım bırakıp kulak kesildi. Dandelion, ayasını tellerin üzerine koyup lavtasını susturdu.</p>

  <p>Bendin karanlığının içinden Witcher çıkageldi. Ağır ağır binaya doğru yürüyordu. Yine bir şimşek çaktı. Gök gürlemeye başladığında Witcher yanlarına, verandaya gelmişti bile.</p>

  <p>"Ee, nasılsın bakalım, Geralt?" diye sordu Dandelion, üzerlerine çöken sessizliği bozmak için. "Canavar izine rastladın mı?" "Hayır. İz sürülecek gece değil bu. Huzursuz bir gece. Huzursuz... Yorgunum, Dandelion."</p>

  <p>"O halde otur, dinlen."</p>

  <p>"Beni yanlış anladın."</p>

  <p>"Gerçekten," diye mırıldandı buçukluk, göğe bakıp seslere kulak verirken. "Huzursuz bir gece, havada bir uğursuzluk var sanki... Ahırda hayvanlar patırtı koparıyor... Rüzgârın içinden çığlıklar geliyor..</p>

  <p>"Vahşi Av," dedi Witcher alçak sesle. "Panjurları sıkıca kapatın, Efendi Hofmeier."</p>

  <p>"Vahşi Av mı?" diye şaşkınlıkla sordu Bernie. "Hayaletler mi yani?"</p>

  <p>"Korkmayın. Tepemizden gelip geçecek. Yazları her zaman çok yükseklerden geçer. Ama çocuklar uyanabilir. Av, kâbus gördürür. En iyisi panjurları kapatmaktır."</p>

  <p>"Vahşi Av," dedi Dandelion, başını kaldırıp tedirgin gözlerle bakarak, "savaş habercisidir."</p>

  <p>"Saçma. Batıl inanç bunlar."</p>

  <p>"Ama! Nilfgaard, Cintra’ya saldırmadan az önce..."</p>

  <p>"Sus!" Witcher bir el hareketiyle konuşmayı böldü, doğruldu ve gözünü karanlığa dikti.</p>

  <p>"Ne..."</p>

  <p>"Atlılar."</p>

  <p>"Lanet olsun," diye tısladı Hofmeier ve oturduğu banktan ayağa fırladı. "Geceleri gelenler Scioa’tael’den başkası olamaz." "Tek bir atlı," diye atıldı Witcher ve bankın üzerinde duran kılıcını aldı. "Gerçek bir at. Kalanı avdan gelen hayaletler... Hay aksi şeytan, olamaz... Yazın hem de?"</p>

  <p>Danelion da ayağa fırlamıştı ama kaçmaya utanıyordu çünkü ne Geralt’ın ne de Bernie’nin böyle bir hazırlığı vardı. Witcher, kılıcını çekip bende doğru koştu, buçukluk da eline bir yaba alıp hiç duraksamadan onun peşi sıra gitti. Yine şimşek çaktı, bendin üzerinde bir an için dörtnala koşan bir at belirdi. Atın peşinde belirsiz bir şey koşturuyordu, karanlık ve ışık huzmesinden bir araya gelmiş bir sis yumağı, bir anafor, bir sanrıydı bu. Akılları baştan alan bir korku yaratan, iğrenç, mideleri ters döndüren bir dehşetti bu. Witcher yine bağırdı. Gök, göğü yırtarcasına gürledi.</p>

  <p>Şimşek çaktı ama bu kez şimşek değildi ortalığı aydınlatan. Dandelion bankın yanında diz çökmüştü, elinden gelse altına girecekti ama bank alçaktı. Bernie elindeki yabayı bıraktı. Petunia Hofmeier evden koşarak çıkmış, kulakları delen çığlıklar atıyordu.</p>

  <p>Herkesin gözünü alan ışık, saydam bir küreye dönüştü ve içinde beliren karaltı hızla şekillenmeye başladı. Dandelion onu hemen seçti. Siyah gür bukleleri ve kadife şerit üstündeki obsid- yen yıldızını tanıyordu çünkü. Ama tanımadığı ve daha önce hiç görmediği, yüzüydü. Bir cadalozun, ete kemiğe bürünmüş öfkenin, intikam, imha ve ölüm tanrıçasının yüzü...</p>

  <p>Yennefer ellerini havaya açıp bağırarak büyülü sözleri okudu. Avuçlarının içinden tıslayarak ve kıvılcımlar saçarak fışkıran helezonlar, gecenin karanlığını yırtarak yükselip göletlerin yüzeyine yansıdı. Helezonlar, tek başına yol alan atlının peşindeki sis bulutuna mızrak gibi saplandı. Sis bulutu fokur fokur kaynamaya başladı ve Dandelion, hayaletlerden yayılan çığlıkları duyduğu, koşturan hayalet atların ürkütücü karaltılarını gördüğü hissine kapıldı. Bütün bunları bir salise gibi kısa bir sürede algılamıştı çünkü sis bulutu bir anda bir küreye dönüşüp ok gibi göğe fırladı ve ardından yıldızlarınki gibi bir kuyruk sürükledi. Karanlığı tek bölen, Petunia Hofmeier’ın elinde tuttuğu fenerden yayılan titrek ışıktı şimdi.</p>

  <p>Atlı, atını evin ön avlusunda durdurdu, eyerden indi ve sendeledi. Dandelion, geleni hemen tanımıştı. Bu kül sarısı saçları olan narin yapılı kızı daha önce hiç görmemişti. Yine de görür görmez kim olduğunu anlamıştı.</p>

  <p>"Geralt," dedi kız alçak sesle. "Hanımefendi Yennefer... Özür dilerim... Mecburdum. Hem biliyorsun..."</p>

  <p>"Ciri," dedi Witcher. Yennefer, kıza doğru bir adım atıp durdu. Hiç konuşmadı.</p>

  <p>Acaba kıç kimin yanma gidecek, diye içinden geçirdi Dandelion. Çünkü Witcher da büyücü kadın da kıza doğru bir adım atmadıkları gibi hiçbir harekette de bulunmuyordu. Önce kimin yanma gidecekti acaba? Geralt’ın mı? Yoksa kadının mı?</p>

  <p>Ciri ikisinin de yanma gitmedi. Böyle bir seçim yapamadı. Bayıldı çünkü.</p>

  <p>Ev boştu, buçukluk gün ağarırken bütün ailesiyle birlikte işe koyulmuştu. Ciri, uyur taklidi yapıp Geralt ile Yennefer’in dışarı çıktıklarını duydu. Yataktan kayarak indi, hızla giyindi, odadan usulca süzülüp ikisinin peşinden bahçeye geçti.</p>

  <p>Geralt ve Yennefer, göletlerin arasından sapıp bir bendin üzerine çıktılar. Göletler, nilüferlerle beyaza bürünmüştü. Ciri, yarısı çökmüş bir duvarın arkasına gizlenip bulduğu bir aralıktan Geralt ve Yennefer’i gözetlemeye başladı. Şu ünlü şair Dandelion’ın henüz uyuduğunu sanıyordu. Ama yanılıyordu. Şair Dandelion uyumuyordu, onu suçüstü yakalamıştı.</p>

  <p>"Hey," dedi Dandelion salınarak ve kıkırdayıp gülerek yaklaşırken. "Birilerini gizlice dinleyip gözetlemek uygun bir davranış mıdır? Özel hayata biraz saygı, ufaklık. Bırak biraz baş başa kalsınlar."</p>

  <p>Ciri kızarıp dudaklarını ısırdı. "Birincisi, ufaklık değilim artık," diye inatla çıkıştı. "İkincisi, onları rahatsız etmiyorum herhalde."</p>

  <p>Dandelion ciddileşti. "Herhalde etmiyorsun," dedi. "Hatta bana sorarsan yardım bile ediyorsun onlara."</p>

  <p>"Ben mi? Nasıl?"</p>

  <p>"Aptal numarası yapma. Dünkü hareketin kurnazcaydı. Ama beni kandıramazsın. Bayılman numaraydı, değil mi?"</p>

  <p>"Doğru," diye mırıldandı Ciri ve başını yana çevirdi. "Hanımefendi Yennefer fark etti ama Geralt anlamadı."</p>

  <p>"Seni birlikte eve taşıdılar. Elleri birbirine dokundu. Neredeyse sabaha kadar senin başucunda oturdular ama birbirlerine tek söz etmediler. Konuşmaya ancak şimdi karar verdiler. Orada göletlerin yanındaki bendin üzerinde. Sen de ne konuştuklarını dinlemeye karar verdin. Ve bir delikten onları gözetlemeye. Orada ne yaptıklarını illa bilmek zorunda mısın?"</p>

  <p>"Bir şey yaptıkları yok." Ciri hafifçe kızardı. "Biraz konuşuyorlar, hepsi bu."</p>

  <p>"Ama," dedi Dandelion, bir elma ağacının —üzerinde karıncaların ve tırtılların gezmediğinden emin olduktan sonra— dibindeki çimlere oturup sırtını gövdeye yaslayarak, "ama sen ne konuştuklarını bilmek isterdin, değil mi?"</p>

  <p>"Evet... Hayır! Hem şey... Zaten hiçbir şey duymuyorum. Çok uzaktalar."</p>

  <p>Ozan gülümsedi. "İstersen ne konuştuklarını söylerim sana." "Sen nereden bileceksin ki?"</p>

  <p>"Haha. Ben, sevgili Ciri, bir şairim. Şairler bu konudaki her şeyi bilirler. Şunu kulağına sok: Şairler, bu konuyu kahramanlarından daha iyi bilirler."</p>

  <p>"Kim demiş onu!"</p>

  <p>"Seni temin ederim. Şair sözü bu."</p>

  <p>"Öyle mi? Eh o zaman... O zaman ne konuştuklarını söyle bakalım. Bütün bunların ne anlama geldiğini açıkla bana!" "Delikten bir kez daha bak ve ne yaptıklarını gör." "Hımm..." Ciri alt dudağını ısırdı, sonra eğilip bir gözünü duvardaki aralığa dayadı. "ITanımefendi Yennefer bir söğüdün önünde duruyor... Ağaçtan yapraklar koparıp yıldızıyla oynuyor... Konuşmuyor ve Geralt’a da bakmıyor... Geralt, yanında duruyor. Başını önüne eğmiş. O, bir şey söylüyor ama. Hayır, dur, konuşmuyor. Oo, yüzünü fena astı şimdi..."</p>

  <p>"Çok basit." Dandelion çimlerin arasından bulduğu bir elmayı pantolonuna sildikten sonra dikkatle inceledi. "Geralt, ağzından çıkan aptalca sözlerden ve yaptığı sersemliklerden dolayı Yennefer’in onu bağışlamasını istiyor. Sabırsızlığı, yeterince inanç ve umut taşımadığı, önyargılı davrandığı, ona küstüğü ve bir erkeğe yakışmayan davranışlar sergilediği için özür diliyor. Vaktiyle anlamadıkları ve anlamak istemedikleri için özür diliyor." "Hiç ilgisi yok!" Ciri doğruldu ve alnına düşmüş saçlarını sert bir hareketle geriye itti. "Hepsini uyduruyorsun!"</p>

  <p>"Ancak şimdi anlayabildiği bir şey için özür diliyor Geralt." Dandelion göğe baktı ve sesi halatlara özgü bir ritim kazanmaya başladı. "Ayrıca başaramayacağından korktuğu halde anlamayı çok istediği bir şey için de özür diliyor. Ayrıca hiçbir zaman anlayamayacağı bir şey için de. Özür dileyip bağışlanmayı istiyor...</p>

  <p>Hıram. Hımm... Azat edilme... Kendine işkence... Kehanet? Hepsi sıradan, lanet olsun..."</p>

  <p>"Doğru değil bu!" Ciri ayağını yere vurdu. "Geralt öyle konuşmaz! O... o hiç konuşmuyor. Gözlerimle gördüm ben. Yennefer’in yanında öylece durup susuyor."</p>

  <p>"Şiirin gücü budur işte, Ciri. Başkalarının sustuğu şeyleri anlatır."</p>

  <p>"Bence aptalca bir güç ve sen bunların hepsini kafandan uyduruyorsun!"</p>

  <p>"Şiirin etkilerinden biri de budur. Hey, bentten heyecanlı sesler geliyor. Neler olduğuna çabucak bir bak!"</p>

  <p>"Geralt," dedi Ciri gözünü yine aralığın arasına yerleştirerek, "başını önüne eğmiş, duruyor. Yennefer ona çığlık çığlığa bağırıyor. Hem çığlık atıyor hem de kollarını sağa sola savuruyor. Eyvah... Ne demek bu şimdi?"</p>

  <p>"Çok basit." Dandelion, göğe ve yaklaşan bulutlara baktı yine. "Şimdi de Yennefer ondan özür diliyor."</p>
</body>
</html>