<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>&quot;Herat gibi.&quot; diye mırıldandı; &quot;Herat benim bedenimdi; Herat'ı ruhum seyrediyor. Bedenim, Herat yanmakta; ruhsuz yanmakta hem de.&quot; Gözlerini acıyla yumdu elinde olmadan. Kulakları da duymaz olsaydı bir. Uğultuya çığlıklar da karışmıştı şimdi. Kadın çığlıkları, çocuk çığlıkları. Çığlıklar korkmuş, güçsüz, takatsizdi. Açmak zorunda kaldı gözlerini.</p>
<p>Açtığı zaman da, kapalı çarşının alevlerinin Herat'ın üstünde ehramlaştığını gördü. Bunca yıldır korku nedir bilmemişti; mümin korkmaz insandan gelenden, derdi. Ama gözlerini açınca gördüğü alev ehramından korktu. Yıllarca önceki, böyle bir gece hayallemesini hatırlamıştı. O Keş kenti hayallemesinin on yıla varmadan bu Herat gerçeğinde canlanması dayanılacak gibi değildi. Korkusu kendindendi. &quot;Tanrım niye böyle? Neden?&quot; diye diye sıktı dişlerini. Yine bunca yıllık ömründe bilmediği bir isyan sarsarı damarlarında köpürdü. &quot;Bilsem, bundan sonrası da böyle olacaksa Tanrım niçin bu ömür? Yeryüzü bir kan çanağı mı; yeryüzü bir yangın yeri midir ki bir adam salarsın tutuştursun diye, kan döksün diye? Ona bayrakla tuğ sunan ellerimi kır, bu böyle devam edecekse gösterme bana Tanrım, gösterme!&quot; Bir damla ruh yahut bir damla erimiş ışık donmuşluğunda, elleri yarı açık, gözlerini dumandan ve alevlerden alamadan bakamıyordu. Gelen uğultuları duyduğu halde, hemen gerisindeki geniş taş sahanlıkta şakırdayan ayak seslerinin farkında olamıyor; başlangıçta kabaca iken azalan, azalınca da daha bir saygıhhğa varan konuşmaları duymuyordu. Ancak çok açık bir sesin: &quot;Hey! Kimdir ordaki bakın!&quot; deyişini duyabildi. Bedeninin her bir damarı ayrı ayrı dile gelmiş: &quot;O!&quot; diye bağırdı. &quot;O! O! O!&quot;</p>
<p>Herat'ın yanan damarları duman duman, ehramh alevleri direk direk. On yılın gerisinde hayallediği kellelerden ehramlar değildi henüz; ama olmayacağını göstermiyordu. Bunu yapan da, dumanlarla alevleri doğuran da hemen arkasındaydı şimdi; &quot;Kimdir oradaki, bakın!&quot; diye buyurmuştu. Sahanlığın akşam esmerliğinde duldalanmış o köşesinin birden alevlenmiş olmasını o kadar istedi ki o anda; hayatında hiç bir şeyi bu denli istediğini hatırlamadı, ister istemez döndü; Herat yangını arkasında kalmıştı. Çığlıklar, iniltiler arkasında kalmıştı ama uğultular, ama güçsüz çığlıklar, delice naraların kabalığında ezile ezile yüzünde, çatlarcasına yanan gözlerindeydi. Yüzünde, çatlarcasına yanan gözlerinde, ucu sivri uzunca aksakalında bağıra çağıra ve kendisiyle birlikte dönmüştü: &quot;Benim Emir Timur!&quot;</p>
<p>&quot;Seyyid Bereke! Seni aratırım. Bu kıyamette başına bir hal gelmesinden korkarım.&quot;</p>
<p>Timur'un coşkunluğu, hatta biraz da taşmağa hazır gururu sesinden belliydi. Yangını görmemesi, sesleri duymaması imkansızdı; belki içinden, yüreğinden, gönül kökünden geliyordu, bilmez olur muydu? Öyleyken bu coşkunluk, bu hemen taşmağa hazır gurur nasıl olur da hayat bulurdu? Anlayamadı Seyyid Bereke, hiç. &quot;Herat'ı gençliğimden bilirim Emir Timur, yabancım değildir. Şimdiki kıyametini de bildim. Burda benim başıma bir iş gelmez ki, gelemez.&quot; Coşkunluğu da taşmağa hazır gururu da bunaldı herhalde Timur'un. Nitekim sesi ekşicene çıktı: &quot;Yakmak benim buyruğum değil. Yağma ise yenenin hakkıdır, bana susmak düşer. Seyyid Bereke, bunları başıma kakmak istediysen cevabı budur. Neden sevinmezsin? Yenen biziz. Bana bayrakla tuğu ilk veren olduğuna göre, inandığın adamın yenişi senin yenişindir.&quot; &quot;Haklısın. Öyle bakarsan öyle görünür.&quot; &quot;Seninle tartışmak istemem, vakti de değil, olsa bile zamanım yok. Tartışacak çok günlerimiz olacak hocam, o zamana saklayalım. Savaş bu. Ayağımı topal kolumu çolak bırakırken de savaştı, ben sustum. Bir yer yakılıp yıkılmadan yenisi yapılamaz. Herat da öyle. Yenisini tanıyamayacaksın.&quot;</p>
<p>&quot;Fazlası haramdır. Yakmadan da yapılır, yakmadan da. Haklısın, yeni Herat'ı tanıyamayacağım, çünkü izi kalmayacak. Yenisi de Herat olmayacak.&quot;</p>
<p>&quot;O kitaplarda öyle hoca. Kitabın yazdığınca savaşılmaz. Kitapların yazdığınca yaşanabiliyor mu? Savaş gerçektir, onun için acı verir, onun için sevilmez.&quot; Seyyid Bereke de tartışmak istemiyordu, yeri de zamanı da değildi, biliyordu. Ama demiri sıcağında düğmenin gerektiğini de biliyordu. Ola ki şu yanan Herat, şu güçsüz yağma çığlıkları yahut canavarlaşmış mallanma naraları Timur'a, sıcağındayken döğülürse yeni biçimler verebilir, başka kentlerin hiç olmazsa Heratlaşması önlenebilirdi. Timur'un: &quot;İçeri girelim hocam, karnımın aç olduğunu anladım nedense.&quot; demesine rağmen Seyyid Bereke: &quot;Yağmayı durdurabilsek yangın da durur belki.&quot; dedi Seyyid sesinde; &quot;Bir nesne çok yakılırsa kül olur, kül dirilmezlik demektir.&quot;</p>
<p>Timur kekremsi güldü. Tolgasının altından taşıp serpilmiş apak saçlarıyla kekremsi gülüşü birbirinden o kadar uzak idi ki Seyyid Bereke, hele şu sıra ne söylese Timur'a bir faydası olmayacağını anladı. Yanlış vurulan bir çekicin sıcak demiri yamrulatmaktan başka bir işe yaramayacağı belliydi. Bir ara Seyyid Bereke, aklından: &quot;Acaba başlangıçta, daha başlangıçta mı çekiç bu sıcak demire yanlış vurdu?&quot; diye düşündü.</p>
<p>O arada da Timur, kekremsi gülüşünü değiştirmeden: &quot;Yenen orduya yağmalama diyecek güç bilmiyorum ben Seyyid Bereke.&quot; demişti. &quot;Yağmalama demek, yenme demektir. O zaman baş olmanın ne değeri kahr? Ordusu yenmeyen Emir yağmalanır. On yıl geçmemiştir bir akşam vakti tartışmamızın üstünden, geçmiş midir? Geçti mi yoksa? Sanmıyorum. En çok on yıl. O zaman kurduğum yeni ordu düzenini tartıştlydık, güvenemediydin. Şimdi Harezm ülkesi var mı, nerde? Yok! O ordu düzeni yok etti. Duglat Emiri var mı? Yok! O düzen dize getirdi. Herat yok, Buhara yok, Horasan yok. Horasan Seyyid Bereke. Ama güvenemediğin, bütün bunları yok eden o ordu düzeni yerli yerinde; sağlam! Demir gibi! Ama Herat yanmış yakılmış, yanıp yıkılsın ne gam! Dedim sana, her yanıp yıkılanın yerine yenisi yapılır dedim. Harezm'de kelle kelle üstüne yığılmış, yığılsın ne çıkar! İnsan da ağaca benzer budadıkça gümrahlaşır, kesildikçe yeni filizler fışkırır o filizler eskiyi değil seni bilir yeni, yeniyi Seyyid Bereke yeniyi bilir; senin ellerinde şekillenir, dilediğin aşıyı yaparsın, sen aşılarsın kendi ellerinle. Kandan korkan kurban kesemez Seyyid Bereke bilesin. Ama kurban kesmezsen Tanrı'nın bir buyruğunu da yerine getirmemiş olursun.&quot;</p>
<p>&quot;Tanrı buyruğu olmasa gerek.&quot; diyecek oldu Seyyid Bereke, hızını alamayan Timur: &quot;Ne çıkar!&quot; deyip fırsat vermedi. &quot;Söz gelimidir, din buyruğu diyelim. Yağma olacak, çığlıklar duyulacak, başka çaresi yoktur bunun. Bu ordu düzeni başka türlü devlet olamaz. Yeryüzü geniş değil Seyyid Bereke, sanıldığı kadar geniş değil, insanlara dar geliyor. Dar geldiğinden kaynaşıyor insanlar. Bir tek devlet olursa kaynaşma durur, kan fazlalığını hazmedemeyen bedene hacamat yapmaz mısın? Dünya da kan fazlasından hasta, çığlıklar duyulacak çünkü huzur başka türlü gelmez! Dur Seyyid Bereke sözüm bitmedi; açlığım da gitti gideceği yere. Aklıma geleni deyivereyim. On yıl önce bir de kalıcılıktan, kalıcı devletten söz ettiydin. Cevap vermediydim açıkça. Neden? Oğullarım küçüktü, kanlı savaşlar bizi bekliyordu, eşiğindeydik her şeyin. Oğullarım ölebilirdi. Ölmediler, büyüdüler. Başka kadınlarla evlendim, neden? Yeni çocuklarım, çok çocuklarım olsun istedim, biri ölürse ötekiler yaşasın istedim. Çünkü kalıcı devlet demiştin, çünkü benden sonra beni yaşatacakların bulunması gerekliydi. Büyük oğlum Cihangir'i düşün, lekesi var mıdır? Ölsem beni aratır mı? Bir yeni Timur say onu, genç Timur, sağlam hazıra konmuş güçlü Timur. Altınordu Devletine aman veriyor mu? Toktamış gibi bir beğe soluk aldırıyor mu? İşte sana kalıcı devlet!&quot; Timur'un soluk almamacasına konuşmasından Seyyid Bereke kendisi nefessiz kalacak gibi olmuştu. Hem durup bir an soluk alması hem de tam yerinin gelmiş olması epeydir düşündüğünü söylemesine sebep oldu. Bu Herat yanmasından da önemliydi, Herat yağmalaması gibi gelip geçici olmayacaktı. Nefessiz gibi kalışından da kurtulacaktı: &quot;Emir Timur bu Altınordu...&quot; dedi. &quot;Bu Altınordu, kaç zamandır söylemek isterdim. Bence, evet bence, nasıl desem bir tuhaf...&quot; &quot;Nasıl bir tuhaf?&quot; diye sordu Timur soluyarak.</p>
<p>&quot;Türk'ün Türk'ü vurması... Acı. Bir de, Altınordu'yu yıkmak demek dağınık, adam olmaz Urus'un ekmeğine yağ sürmek demek olmaz mı? Ben kitap ehliyim, kılıç ehli gibi düşünemem., ama. Urus'u baş belası yapmaktır dünyanın başına bu. Bir Türk Devletini yıkıp yerine Urus devletini diriltirsen, can verirsen ona, on kere bin yıl sonra adını hayıra anmazlar senin.&quot;</p>
<p>Hiç değilse, &quot;Yaa...&quot; demesini, durup düşünmesini beklerken Timur'un kasıla kasıla gülmesi Seyyid Bereke'nin gücüne gitti. Timur, hem de sonradan kaba bir çeri gibi, kasıklarını tuta tuta gülmekteydi: &quot;İlahi hocam., İlahî Seyyid Bereke, sen beni dinlememişsin, benim neler neler düşündüğümü anlamamışsın. Altınordu'yu yıkınca Urus'u dirilteceğim, Urus'a can verip devletleştireceğim ha? Ben, dünya geniş değil demekteyim, bu dar dünyada Urus'un yeri mi olacak sanmaktasın. İzin ver de bir daha güleyim. Cihangir? Beni göremezsen Cihangir'i, oğlumu görürsün, Urus dediğine ne yapacağını görürsün hocam. Şimdiyece vurup yıktıklarımız da Türk Emirlikleriydi, neden? Biz neyiz? Niçin savaşıyoruz? Bana değilse bile oğlum Cihangir'e güven Seyyid Bereke, senin ellerinde büyüdü. Benim güvencemdir, geleceğimdir, bir tek Cihangir'e güveniyorum, bir tek ona...&quot; Seyyid Bereke, hiç de öyle kötü düşünmemiş olmasına rağmen, laf ağzından çok kötü çıktı. Hem de Timur'un o kaba çeri gülüşüne bir şamar gibi indi: &quot;Ya Cihangir senden önce yarım kalırsa?&quot; &quot;Ne dedin? Sen ne dedin?&quot; Seyyid Bereke ancak o zaman lafının nereye vardığını anladı ama çıkmıştı bir kere, ezile büzüle: &quot;O şekil söylemedim.&quot; dedi. &quot;Kusura bakma Emir Timur, demem o deme değil idi.&quot;</p>
<p>Fakat Timur'un ipi kopmuştu bir kere, en acı sesinde: &quot;Savaştır.&quot; dedi. &quot;Her şey olur. Cihangir ölür, Timur ölür. Şahruh var, Mirza Han var, onlar da ölürse ötekiler var. Onların oğulları, oğulların oğulları olacak Seyyid Bereke, korkman yersiz. Ben kalıcı olacağım kalıcı!&quot; Hırslı, doymamış, kahn bir kütüğe sıkı sıkıya sarılmış gibi: &quot;Cihangir yarım kalmayacak!&quot; diye bitirdi sözünü.</p>
<p>&quot;Cihangir benim kalıcılığımın başlangıcı olacak.&quot;</p>
<p>Seyyid Bereke o kadar istiyordu ki: &quot;Kalıcı olacağım demekle kalıcı olunmaz.&quot; demeği; yüreği öylesine bar bar bağırıyordu ki. Ama söylemek bunu, Timur'un bedenini boşaltıp barutla doldurmak demek olacaktı; diyemedi. Susmak da kötüye yorumlanmak anlamına gelecekti. Bu yüzden, Seyyidliğini hatırlata hatırlata: &quot;Türk'ün Türk'ü vurması yine de kötü.&quot; dedi. &quot;Gidelim Timur Bey, açlığını uzatmak günahtır, ben de acıktım.&quot;</p>
<p>&quot;Artık aç değilim.&quot; dedi Timur yine burukça: &quot;Seni biraz sevindirmek istiyorum. Kalıcı devlet dediğin Osmanoğlu'nun devleti. Murad Beğ Bizans'ı sarıyormuş yahut niyetleniyormuş. Her neyse niyet neyeyse sonuç onadır. Türk Türk'ü vurmuyor o yanda sevinmedin mi?&quot; &quot;Emir Timur, eğer benim her sözümü böyle sen...&quot; &quot;Değil, inan ki değil Seyyid Bereke, Bizans'ı almalarını istiyorum. Alınca Bizans'ın nasıl yağmalandığını nasıl yakıldığını görmesem de duymanı istiyorum. Böyle yapmazlarsa Bizans'a girerler, girmesine girerler ama daha öteye gidemezler. Yeniçerileri gitmez, bu biir. İkincisinde de almalarını istiyorum Bizans'ı; alsınlar ki bana bir de Bizans derdi bırakmasınlar, büyümüş olsunlar, büyümüş bir devletle karşılaşayım, onu alt edeyim. Kim kalıcıdır kim geçicidir göresin. Hadi gel sofraya buyur, o işi birlikte bitirelim hiç değilse...&quot;</p>
<p>Seyyid Bereke o an, Timur'dan uzak bir yalnızlığı yaşamak istedi; yahut cevap verip, içeriye sofraya Timur'la birlikte gitmemek. Ama burada, Timur'la bu sonu gelmeyeceğe benzer tartışmayı sürdürmek Herat'ın yanışını, yağmalanışını durdurmayacaktı; bu çığlıkları susturmayacak, sezilmekte olan kan kokusunu bütün bütüne körükleyecekti. Hiç olmazsa içerde Herat'ı görmeyecek, bu çığlık çığlığa can çekişen kenti belki de duymayacaktı. Gençliğinin okumuşluğunu yeşerten medrese, gençliğinin gözlerinin süsü el oymaları, gençliğinin okumuşluğu şimdi nasıl dışarda kalmış ise öylece dışarda kalacaktı. Onun için yenik, yıpranmış: &quot;Gidelim Emir Timur.&quot; dedi. &quot;Sofra Tanrı'nındır.&quot; Timur, sahanlığı içeriye bağlayan kahn, deri üstüne atlas kaplamalı perdeyi açarken: &quot;Sadece sofra mı hoca?&quot; diye sordu. &quot;Bizim bilmediğimiz daha bir nicenin sahibi de Tanrı değil midir?&quot;</p>
<p>Kahn, deri üstüne atlas kaplamalı perde açılır açılmaz bir parıltılı aydınlık çapıp gelmiş, kapanır kapanmaz da dışarda yanıp yağmalanan Herat kendi çığlıklarında, karanlık akşamüstü dumanlarında boğulup kalmış gibiydi. Seyyid Bereke, dar bir geçitten, binlerce mumun aydınlığında bir kucaklanmaya girerken gözleri yerde, hep, Timur'un: &quot;Bizim bilmediğimiz daha bir nicesinin...&quot; deyişini düşünüyordu. Pırıl pırıl silinmiş yer döşemesinin mermer taşları, yanan binlerce mumun parıltısını oynaştırıyor, yere eğik gözlerini aldatıyordu. Gürültülü, yenmiş olmanın ele avuca sığmazhğında acıkmış tümen beylerinin kalabalığıyla dolmuş bir sofraya oturmak kadar çekilmez bir mecburiyet düşünemiyordu, pırıltılı mermer zeminde her adımıyla uzaklaştığı Herat'ın can çekişen çığlıklarını, bu acıkmış tümen beylerinin neşesine değişmek için dayanılmaz bir arzu duyuyordu. Geniş, kocaman bir sofa olduğunu hissettiği bu binlerce mum ışığını geçerken, neden sonra, sinek uçsa kanadı duyulacak bir sessizliğin, mumlarla ışıklarla birlikte, sofanın ayrılmazlığı olduğunu fark etti. Herat'ın orta yerinde oldukları halde sanki o cehennemden çok, çok uzaktaydılar. Aynı anda da Timur’un, dışarda tartışan, sahanlıktaki zaferinde boğulmuş Timur olmadığını sezdi. Her halde o da düşünmekteydi; görebildiği adım atışları hiç de cesur değildi, saygılıca, geri kalmağa çalışıyordu.</p>
<p>&quot;Şu yandan gideceğiz Seyyid Bereke, soldan.&quot; Timur'un sesi de dışarda, sahanlıkta durmadan atılan ses değildi. Ya binlerce mum ışığında bocalamış ya da dumanlardan, çığlıklardan aldığı cesareti orada, yine dumanlarda ve çığlıklarda bırakmıştı.</p>
<p>Seyyid Bereke, aklından bir türlü çıkaramadığı Timur'un: &quot;Bizim bilmediğimiz daha bir nicesinin de...&quot; deyişini düşüne düşüne, solda, bir sıra kemerli mermer sütunların birinin hemen arkasında saklı gibi duran altın yaldız bezenekli ceviz yaprağı yeşilinde bir başka kahn perdenin aralandığını seçebildi. Aralanıştan, sofadakinden daha koyu bir aydınlığın boşalması gözlerini kırpıştırdı.</p>
<p>Timur bekleyip yol verdi.</p>
<p>Seyyid Bereke, Timur'dan önce girip girmemekte ikirciklendi.</p>
<p>Çam yarması bir Gürcü köle perdeyi biraz daha araladı; herhal Seyyid Bereke'nin boyuna ayarladı. Mermer sütundan farksız bir susuşta bekledi. Seyyid Bereke, odada ve sofada yanan mumların ışık şavkımasını duyacağını sandı; fakat deminden beri o çok istediği sessizlik bu sessizlik değildi. Bu sessizlikte gizlenmiş insan elleri vardı, insan ellerinin fazla becerikliliği, övünüşü; &quot;Benim, bu sessizliği böyle ayarlatan da hazırlatan da benim!&quot; deyişi vardı, sevemedi. Girmekten başka bir yolu yoktu. Besmele çekip adımını attı. Umduğu gibi olmayan, aksine dar bir odaydı. Işığın çokluğu biraz altın şamdanların sarı parparından, biraz kol kalınlığı mumlardan fakat daha çok odanın darhğındandı. Orta yerde uzunca bir masa ki oymalardan görünmüyordu ve masanın üzerinde her biri ayrı bir mum ışığını şavkıyan altın, gümüş, mercan saplı, mine kaplamalı tabak, kaşık, sahan ve ara yerlerde küçük gümüş, dallı şamdanlar ve üstte, tam masayı ortalayan üstte asılı billur bir avize. İster istemez başını kaldırıp bakmak zorunda kaldı Seyyid Bereke. Bir mum pırıltısı, avizenin billurlarında bin mum ışığı oluyor iken yanan mumların sayısını bilmenin mümkünü yoktu. Yukardan aşağı masanın ortasına kabara kabara bir ışık seli iniyordu.</p>
<p>Timur, yalanı olmayan bir sinirlenişte: &quot;Kim söyledi bu ışıkların yanmasını?&quot; diye bağırdı. &quot;Söndürün! Avizeyi, şamdanları söndürün, sofradakiler yeter!&quot; Nerden çıktılarsa, herhal duvar boyasında bir yanı boydan boya tutan halının arkasındaydılar, üç dört elulağı, göz açıp kapamadan daha az bir zamanda buyruğu yerine getirdi. Yumuşak ayak seslerinin oraya buraya gidişinden başka bir ses duyulmadı o sıra, sonra sönen mumların cızırtısı duyuldu. Sonra sönmüş mumların yağımsı kokulan doldu. Seyyid Bereke, birden burnunun direğinde, nemli bir medrese odasının taş soğumasını duyuverdi, taş soğumasını bekledi. Uzak, çok uzak bir hatırlayıştı; gece yarılarıydı, sessizlikti, kargacık burgacık yazılmış kitaplardı ama o kadar inanmış, o kadar huzur vericiydi. Umut yüklüydü; kan, yangın, çığlık ve yağmaya döndü hatırlayışı birden. Burnunun direği sızım sızım sızladı, genzi yandı.</p>
<p>Uzaklar, geldikleri gibi sessiz gittiler; perdelerin arkasından gelmişlerdi saklanarak, perdelerin arkalarına çekildiler gizlene gizlene.</p>
<p>Az önce mum ve billur ışığına boğulmuş oda loşlaştı.</p>
<p>Timur, sofranın başköşesini gösterdi: &quot;Şöyle buyur hocam!&quot; Seyyid Bereke, hemen önündeki yere oturdu besmeleyle. Timur, karşısına geçti. Sofranın başköşesi boş kaldı. Sofra uşakları göründüler. Billur sürahilerde şerbetler, gümüş bir tasta buğusu tüten çorba getirdiler. Keklik palazına pirinç çorbasının dumanlanmış baharatı odadan çıkmamış olan sönmüş mum kokusunu bastırdı. Billur sürahilerdeki buzlu şerbet, billur görünüşünün dışında ayrıca, sürahiye kendi renginin buzunu sığamıştı.</p>
<p>Timur çorbadan iki kaşık içti, üçüncüsünü içmedi; kaşığı kasesinin içinde bıraktı. Kaşığın kaseye değen çıt sesinde Seyyid Bereke bakmadığı için Timur'un yüzünü bilemedi. Herat'ı unutmak istiyordu; sahanlıktaki tartışmanın da üstüne düşmemeği. Hatta bir süre Timur'u kendi halinde bırakmağı düşünmekteydi. Sönmüş mum kokularının hatırlattığı o çok uzaklarda kalmış medrese odasının umudunu bir daha yaşayabilecek bir yer, bir zaman var mıydı acaba? Mekke'ye gitmek... Yine Mekke'ye gitmek... Bir daha Mekke'ye... Mekke, o çok uzaklardaki nemli gece yarılarının taş medrese odasını cennete çeviren umudun kökeni gibi geldi. Mekke, umut, huzur; bir sonsuz sessizlikte baş eğiş...</p>
<p>Çorbanın baharatı midesinde yanmağa başladı. O anda da Timur sofra uşağına çorbadan sonraki yemeğin getirilmesi için işaret etti. Seyyid Bereke'den gözlerini alamıyordu. Ama baktığı Seyyid Bereke değildi aslında; oğlu Cihangir'i, Cihangir'den sonrasını, ondan da sonrasını düşünüyordu. Düşüncesi bir yerlerde ok acısında sancımağa başlıyordu. Tolgasını çıkarıp uzattı gelen uşağa. Uşağın elinde üstü kapaklı yemek sahanı vardı. Yemeği nereye koysun, tolgayı nasıl alsın, çözemedi; yüzü buruştu korkumsu, aptallaştı, bakakaldı. Timur, tolgasını uzatmıştı. Bir tolgaya, bir uşağın yüzüne bakıyordu Aklında Cihangir vardı, Cihangir'den sonrakiler vardı. Uşağın aptallaşması, korku buruşmasında donmuş yüzü bir yenilgi sararmasına dönüyordu Timur'un bakışlarında. Neredeyse tolgasını fırlatıp atacak idi. Seyyid Bereke, uzanıp aldı tolgayı dervişlere has bir gösterişsizlikte; sevecen bakan gözleri uşağa, Timur'un yemeğini vermesini</p>
<p>söyledi gülümseyerek; sonra götürmesi için tolgayı uşağa verdi. Timur: &quot;Bazen bir tolga bile çok geliyor.&quot; dedi, kendi kendine konuşmuş da olabilirdi; &quot;İki kişi nereye koyacağını bilemiyor. Üçüncüye?&quot; Göğüs geçirdi ve Seyyid Bereke'ye baka baka: &quot;Her zaman aradığın üçüncüyü bulamazsın ki Seyyid Bereke.&quot; dedi. Bir özür dileme mi idi? Seyyid Bereke'ye bir hak veriş yahut hepsinden ayrı, bir kötü önsezi miydi? Anlaşılmıyordu. Seyyid Bereke, Timur'un bu anını sevdiği kadar Timur'u sevemediğini anladı. Belki de Timur'un gönlüydü konuşan.</p>
<p>Yardımcı olmak istedi: &quot;Küçük hareketler güzeldir.&quot; dedi. &quot;Küçük şeyler gönül ürünüdür, sevdirir; sevindirir.&quot;</p>
<p>&quot;Gelgelelim kalıcı olmaz.&quot; dedi Timur. Bir saplantıya benziyordu. Kendi kendini kuran bir zembereğin kendi kendini kemirişinden farksızdı. &quot;Büyük şeyler kalıcıdır. Büyük, büyük hareketler!&quot; diye ısrarla burdu sözünü.</p>
<p>Seyyid Bereke az kalsın: &quot;Herat gibi büyük şeyler.&quot; diyecekti; &quot;Kelleler, yangınlar, yağmalar...&quot; Dilinin ucuna gelmişken Seyyid gönlü çekiverdi dilinden, diliyle birlikte. &quot;Emir Timur, acıktığını söylemiştin.&quot; dedi onun yerine; &quot;Tanrı'nın sofrası yemek içindir.&quot;</p>
<p>Timur, önündeki tabakta, kızarıklığı nefis kokan kaz döşünden küçük bir parça kopardı, ağzına götürüyordu, götürmedi. Tabağa bıraktı gerisingeriye: &quot;Hocam kalıcı olmak için üçüncü gerekli midir? İkinci bile olmadan olur derim ben. Tek kişi ne yapacağını biliyorsa kalıcıdır.&quot;</p>
<p>Seyyid Bereke'nin, sahanlıktaki tartışmaya dönmeğe hiç niyeti yoktu. Sudan bir sözle geçiştirmeği düşündü. Fakat Timur, hiç beklemiyorken sofradan kalkıverince o da yemeği bırakmak zorunda kaldı. Hatta kalkacaktı. Ayakta bir an durup bocalayan Timur: &quot;Hayır sen otur hoca. Yemeğini ye, bak sana ne göstereceğim.&quot; dedi.</p>
<p>Seyyid Bereke oturup bekledi. Zaten yemekler kendine göre değil idi hele bu akşam hiç, hiç, hiç yemek istemiyordu gönlü.</p>
<p>Timur, düşte yürüyenlerin dalmışhğında, uşakların görünüp kaybolduğu perdeye yürüdü, açmadan: &quot;Çelmeye haber sahn o iki kişiyi getirsin!&quot; diye buyurdu. &quot;Tez olun, çapın!&quot; Sanki buyruğun gidişini bekledi perdenin arkasından, ayrılmadı. Döndüğünde Seyyid Bereke Emir Timur'un yüzünün oğulup parlatılmış eski bir altın sarısında düşünmekte olduğunu gördü. Odanın loşluğundan yahut altın şamdanların sarı parıltısından sandı ama yaklaşınca Timur'un yüzünün, oğulmuş altın şansında değil balmumu erimişliğinde nemlenmiş olduğunu anladı; yıkıcı bir fırtınayı zor atlatmış yahut canavarlarla boğuşmuş bir yüzün yorgunluğu ancak böyle olurdu. Acımak geldi içinden Timur'a; &quot;Yakıp yıkmasa keşke; yakıp yıkmasa, dar gördüğü bu dünyayı yönetmeğe layık tek adam!&quot; diye düşündü; &quot;Ama neden Tanrım bu adamın içinde canavarlar büyütüyorsun? Yazık!&quot;</p>
<p>Ansızın sol böğründe, en alt kaburganın ucu kaşınıverdi. Aldırış etmedi ama aldırış edilmeyecek cinsten değildi. Kaşımazsa, kaşımadan edemeyecekti. Timur, hemen hemen bir adım ötesindeydi. Yüzü kendisine dönük, çolak kolu masaya dayanmış, uzun ince endamı hafifçe masaya dayalı çolak koluna yaslanmıştı, kendisine baktığı da muhakkaktı. Bu durumda kaşınmak, Seyyid Berekeliğine yakışmazdı da Emir Timur'un huzurunda saygısızlığın dik alası olurdu, dahası düşünülemezdi. Öyleyken eli kendiliğinden gitti kaşınan yere. Ve çarçabuk kaşımak istedi. Ama, kaşıntı kaşıdıkça arttı, arttıkça eli acele etti, doyamıyordu; bir cennet lezzetiydi sanki Allah kahretsin! Bir yandan da gözünü Timur'dan ayıramıyordu. Az önce Timur, tolgası elinde nasıl bocalamış ise Seyyid Bereke de öyle olmuştu. Yüzüne, suçüstü yakalanan yaramaz çocukların, ayıplanması zor utanışı yayılıvermiş, gözleri haddinden fazla masum, çocuk gözlerine dönmüştü. Timur, hiç görmediği, hele Seyyid Bereke'den umamayacağı bu acayipliği seyrediyordu, neredeyse gülecekti: &quot;Keşke gülebilse, gülebilse, gülebilse bir...&quot; diye geçirirken içinden Seyyid Bereke, kart kart kazıdığı kaşıntıdan kurtulduğunu hissetti; hissedince çekti elini hemen. Elini çekmesiyle birlikte de tın dedi yere bir maden yuvarlak düştü, ikisinin de bakışları arasında ince tınlamalarda sıçradı, yuvarlandı.</p>
<p>Timur güldü artık; ipleri kopmamış da olsa henüz bağlı, henüz gergin gülerken: &quot;Hocam bu nedir? Nedir?&quot; diye sordu. &quot;Kaşıntıyı anladık da, bu? Bu? Nedir?&quot; Eğilip aldı yuvarlağı. Seyyid Bereke'nin utanmış gözleri ah al moru mordu. &quot;Mühür, hay hocam mühür mü bu? Mühür ya. Allah Allah, ne yazar bunun yazısı?&quot;</p>
<p>İş olacağına varmıştı bir kere. Olanları geriye döndürmek, olmuşu olmamış yapmak ne mümkündü ne de bir işe yarardı. En iyisi, yüreğini geniş tutup gülüvermek, yaslanıp ardına rahatlamaktı. Seyyid Bereke de öyle yaptı ve: &quot;Mühürdür.&quot; dedi. &quot;Evet Emir Timur, mühürdür.&quot;</p>
<p>Gözlerini hırsızlamadan perdeye çevirdi: &quot;Gelse bari kimler gelecekse.&quot; dedi niyaz edip yüreği.</p>
<p>Timur, eğilip aldığı mühürü okumak için ışığa tutmuş bakıyordu. Yazıyı sökmek için oynayan dudakları biçimden biçime giriyordu, kesin bir biçim alamıyordu. Sonunda Seyyid Bereke'ye uzattı: &quot;Ne yazar burda? Güzel yazılmış, istifi hoş, usta işi. Okumak her kişinin harcı olmasa gerek. Ne yazar? Arapça mıdır?&quot; Seyyid Bereke mühürü aldı ama okumağa kalkmadı, rahatını da bozmadı: &quot;Kur'an-ı Kerim'den bir Ayet-i Kerime'dir Emir Timur.&quot; dedi yavaşça; &quot;Üst yayda, Tanrı adaleti buyurur diye yazılı; alt yayda ise, Allah adalet üzere olanları sever diyor. Sizin için hazırlanmıştı. Uygun bir zamanda sunacaktım.&quot; Garipsi gülerek sözünü tamamladı: &quot;Tam da uygun zamanı buldum sayılır.&quot; Timur'un yüzünde hiç bir değişiklik olmadı. Baktı sadece eskisi gibi. İlkin biraz önceki gülüşünün yine de hoş olan izleri silinmemişti, yerli yerindeceydi ama ağır ağır silindi, yok oldu; gülüş, yerini izsizliğe bıraktı. Ne diyeceği, ne söyleyeceği hiç anlaşılmaz bir durgunluğa büründüğü zaman da: &quot;Biz adalet üzere değil miyiz demek istersin?&quot; dedi durgun durgun.</p>
<p>Her şeyi beklerdi de Seyyid Bereke Timur'un, hiç değilse o anda, böyle bir söz söyleyeceğini beklemezdi. &quot;Hep o kendi kendini kuran zemberek!&quot; diye geçirdi içinden. Ama bir karşılık vermesi şarttı, gecikmemeliydi. Timur'un az önceki gülmüşlüğünü kötünün kötüsü bulandırmamak için düşüne taşına, lafları ince eleklerden geçiriyor, kıl terazilerin kefesinde tartıyormuşçasına: &quot;Madem ki alemde bir tek Tanrı var Emir Timur... Sen de, mademki sen de, dünya üzerinde bir tek kişi hükümdar olmalıdır buyuruyorsun. Dünyayı, bir kişinin açlığını doyuramayacak kadar küçük lokma buluyorsun. Sözüm şu olacak sana. Oturabilir misin? Oturabilirsen söyleyeceğimi daha kolay söylerim ayakta durdukça başımı döndürüyorsun. Yani şimdi...&quot;</p>
<p>Ne söyleyecekti? Neyi? Nasıl? Hoplatmadan bu adamı, zembereğin kemirişini hızlandırmadan, mümkünse durdurarak, nasıl söyleyecekti? Tasarlaması dahi yorucuydu.</p>
<p>Timur, Seyyid Bereke'nin isteğine uydu. Meraklandığı belliydi ama yüzü durgun, anlaşılmaz durgun yüz idi yine.</p>
<p>Timur oturunca Seyyid Bereke, böğründeki kaşıntının tutacağını sezdi, böğrüne yakın kıvrıldı azıcık. &quot;Böyle düşündüğün için seni kınayamam, kimse kınayamaz.&quot; dedi. &quot;Gelgelelim, böyle düşünen böyle düşüncesinin hakkını vermelidir, vermesi şarttır. Çünkü ulu bir ruhun haklı bir ihtirasıdır. Bu ihtirasın emzirip doyurulabilmesi için sahip olduğun topraklara yeni topraklar katmak yetmez. Tanrı'nın birliğine ve ululuğuna inanmak gerektir. Her şey Tanrı'nın birliği ve ululuğuyla başlar; bu düşünce tek başına bile sonsuz bir düşüncedir, yüceliğe erişmeğe yeterlidir. Adil olmak, adaletten kıl payı olsun ayrılmamak, Tanrı'nın birliğine ve ululuğuna inanmanın birinci basamağıdır. Sana söyleyeceklerim bu kadar Emir Timur, yorma beni artık.&quot;</p>
<p>Timur, Seyyid Bereke'nin susması üzerine gözlerini yumdu hemen açtı, Seyyid Bereke'nin dudaklarına yapıştırırcasına dikti gözlerini, ayırmadı bir süre; orada, sözün sonunu, devamını aradı, bekledi, istedi. Oradan sözün devamını sökmeğe çalıştı. Sonra başını önüne eğdi, düşündü, düşündü. Kaldırıp gözlerini yeniden Seyyid Bereke'ye baktığında hayli üzgün görünüyordu, fakat inançlı bakıyordu: &quot;Tanrı şahidimdir.&quot; deyip bekledi. &quot;Tanrı, bil ki Seyyid Bereke bil ki, Tanrı şahidimdir; bugüne değin kimseyi sırf öldürmek için öldürmedim, buna aracı olmadım, böyle buyurmadım. Yemin ederim ki zulüm olsun diye zalimlik için öldürmedim. Daima karşımdakiler, evet karşımdaki daima onlar kendi ruhlarının katili olarak çıktı karşıma, oyunu yanlış açtılar, yanlış taş sürdüler, yanlış hileli hücumlarda bulundular, şah dedim o zaman. Yemin ederim ve inanmanı isterim Seyyid Bereke.&quot;</p>
<p>&quot;Benim inanmam... Benim inanmam... Sen inandıktan sonra Emir Timur; sen nasıl inanıyorsan öyledir.&quot;</p>
<p>&quot;Böyle inanıyorum.&quot;</p>
<p>&quot;Tanrı esirgeyen ve bağışlayandır.&quot;</p>
<p>&quot;Ondan hiç kuşkum yok!&quot;</p>
<p>Bir süre ikisi de konuşmadılar, ikisi de susup düşündüler.</p>
<p>Haber ulağı içeri girdiğinde, ikisinin de başları önlerine eğikti. Ulak, dua ettiklerini sandı, beklesin mi çıksın mı şaşaladı. Seyyid Bereke, ancak Timur'un duyabileceği şekilde: &quot;Ulak.&quot; dedi; &quot;Geldi, bekliyor.&quot;</p>
<p>Timur sanki uykudan uyandı: &quot;Ha, evet.&quot; dedi. Ulağı geri getirecekken &quot;Getir.&quot; buyurdu; &quot;Gelsinler.&quot;</p>
<p>Uyanmış, dirilmiş, cenk elbiselerinde atına binmişe benzeyiverdi hemen. &quot;Dinlemeni istiyorum Seyyid Bereke.&quot; dedi. &quot;Şu kalıcılık meselesi, şu yeniçeri, içimden çıkmıyor diye kötü düşünmeni istemiyorum. Bir düğüm bu, kördüğüm. Ya ben çözeceğim, sağlığımda çözeceğim ya da sana ispat edeceğim. Cihangir'e kalmayacak bu iş, uzamayacak onca.&quot;</p>
<p>Ulağın getirdiği iki kişiye rağmen, Timur'un ispat etmek istediği her neyse onun da bağlı olduğu kördüğümü çözecek olanın bu iki kişi olmasına rağmen Seyyid Bereke düğümü çözmeğe çalışıyordu, çözeceğini de sanmıyordu, iki kişinin ikisini de, hele sarı benizlisini hiç gözü tutmamıştı, ötekisi sarı benizlisini aratacak cinstendi. Timur'un bunları neden getirttiğini açıklamasını beklemek, düşünüp yorulmaktan daha kolaydı. &quot;Sabır.&quot; dedi yüreği. &quot;Timur'da göremediğim haslet.&quot; diye düşündü. Timur, ulağa çıkmasını işaret etti. Ulak çıkınca, bir iki düşünme dolanışından sonra kesin karara varmış olanların taş gibileşmesinde gelip Seyyid Bereke'nin yanına oturdu, iki kişiden sarı benizlisine: &quot;Hey sen!&quot; dedi. &quot;Sen... Kim olduğunu söyle.&quot;</p>
<p>Sarı benizlisi: &quot;Adım Kemal.&quot; dedi. &quot;Geldiğim yerde Torlak Kemal derlerdi.&quot; &quot;Asıl adın, asıl adın?&quot; diye sertlendi Timur. Torlak Kemal şaşmış: &quot;Asıl adım...&quot; diye gevelendi; &quot;Yok, bilmem, böyle dediler bana. Yahut ki unutmuşum.&quot; &quot;Nesin, necisin sormadan söyle, sordurma!&quot; &quot;Yeniçeriyim, riydim.&quot;</p>
<p>&quot;Evet yeniçeriydin!&quot; diye gürledi Timur; &quot;Şimdi, şimdi?&quot;</p>
<p>Torlak Kemal arkadaşına, arkadaşı Torlak Kemal'e baktı. Torlak Kemal'in yüzü iyice sarardı, bir dudağı uçukladı: &quot;Yeniçeriydim.&quot; dedi. &quot;Kaçtım. Yanlış iş bu, bize göre değil.&quot;</p>
<p>&quot;Aslın? Aslını saklar mısın?&quot;</p>
<p>&quot;Aslım? Murad Beyli. Yok şey, yahudiydim, yahudiyim.&quot;</p>
<p>Timur: &quot;Sen?&quot; diyerek ötekine döndü; &quot;Söyle!&quot;</p>
<p>&quot;Börklüce Mustafa adını taktılar bana. Sevmedim. Yeniçeriye yazdılar.&quot; &quot;İstedin de mi yazdılar?&quot;</p>
<p>&quot;Çocuktum. Kimse istemez yeniçeriye yazılmağı. Aklım başıma gelince kaçtım. Rum halkından aslım. Seni deyip sana geldik, senin işine yararız dedik. Murad Bey'in hakkında çok şey biliriz. Bizim gibi kaçacak çok kişi vardır, kan içici değiliz, olmayanlar çokluktadır.&quot;</p>
<p>Timur, Seyyid Bereke'ye gururla baktı. Seyyid Bereke gözlerini en çok Börklüce Mustafa'dan ayırmıyordu.</p>
<p>Timur: &quot;Sormak istediklerin varsa sor hocam.&quot; dedi. &quot;Ola ki...&quot;</p>
<p>Seyyid Bereke Börklüce'ye baka baka: &quot;Yok.&quot; dedi kolayından; &quot;Söylediler söyleyeceklerini.&quot;</p>
<p>Timur, Börklüce'yle Torlak Kemal'e &quot;Çıkın!&quot; buyurdu; &quot;Sizi getirenin yanına gidin!&quot; Torlak Kemal ile Börklüce Mustafa çıkıncaya kadar da dönüp bakmadı Seyyid Bereke'ye. Çıktıklarında ancak: &quot;İşte...&quot; dedi. O kadar.</p>
<p>Seyyid Bereke düşünmeden: &quot;Biri yalan söylüyor.&quot; dedi. &quot;Rum halkındanım diyeni, kanına uygun konuşuyor.&quot;</p>
<p>Timur, sinirlenmemeğe gayret etti: &quot;Ne bildin?&quot;</p>
<p>&quot;Açık, belli. Yalanı saklamak zordur. Anlayamadığım, senin neyi ispat etmek istediğindir Emir Timur.&quot;</p>
<p>&quot;Bunların sözü, kaçması, daha başkalarının da kaçmış olması neyi gösterir?&quot; Timur eline altın bir kaşık almıştı, Seyyid'in cevabını dinlerken elinde evirip çevirmedeydi. Seyyid Bereke sorusunu sorunca Timur altın kaşığı kaldırıp attı sofranın ortasına, ayağa kalktı: &quot;Neyi? Neden anlamamakta direniyorsun hoca, neden yoruyorsun beni? Kalıcı dediğin devletin ordusundan bunlar. Sağlam dediğin yeniçeri düzeninden kopanlar, ilk adımdayken daha; kopan yüzlercesinden ikisi, ikisi!&quot;</p>
<p>Seyyid Bereke, insanı çıldırtan bir sükunette: &quot;Olabilir.&quot; dedi. &quot;Söyledim ya, ordudur bu, kaçanı koğalayanı olur.&quot;</p>
<p>&quot;Bizde neden yok? Neden görülmedi şimdiyece?&quot; Hışım yüklü gözleri, aksine bir cevap verilecek olsa bütün yıldırımlarını boşaltmağa hazır bekliyordu. Seyyid Bereke artık bıkmış, usanmış, artık bir sonuç alınamayacağından yüzde yüz emin, fakat yorgun kalktı; gören, ağzını bile açmadan gidecek sanırdı.</p>
<p>Belki Seyyid Bereke de o niyetle kalkmıştı. Ama Timur'un, bütün yıldırımlarını aksi cevap verecek olanın üzerine hemen dökmeğe hazır hışım yüklü gözlerinden utandı, Timur için utandı, dervişçe geldi Timur'un önüne kadar; yüreği Mekke yalnızlığının özlemini duya duya: &quot;Herat Cami'nin. Ulu Camii'nin, son cemaat yerinin hemen sağ başında bir büyük abanoz direk vardır, düne kadar vardı hiç değilse, bilir miydin? Görmüşlüğün olmuş muydu?&quot; diye sordu.</p>
<p>Emir Timur değil firavun olsa şaşardı soruya, sorunun soruluş şekline, soran o uzak derviş sese... Timur belinledi ayrıca: &quot;Şimdi nedir bu? Soru mudur?&quot; dedi. Hoca benim dememle ne ilgisi var bunun?&quot;</p>
<p>&quot;Var! Çok, pek çok var. Senin sorunun cevabıdır hem de.&quot; Sesi, belli bir gerginlikte dikleşmişti, indi usul usul; &quot;Ben o direği dikilmeden de bilirim, ağaç iken. Kökü, dalı budağı yerindeyken, öyle getirdi manda kağnıları, cami yapılıyordu. Ben medresede okuyordum. Bir yaşlı usta, dülger ustası, eline ayak keserini aldı, başladı yontup kesmeğe budamağa, yongalar koptu, işe yaramaz parçalar sağa sola sıçradı, atıldı, düştü. Her işe yaramayan parça koptukça abanoz ağacı kendine geliyordu, biçimleniyordu, işe yaramayanları, yongaları o bu alıp götürüyordu, işine yarayacak şekilde kullanıyordu. Abanoz ağacı şahane bir direk oldu sonunda, sağa sola sıçrayan yongalardan eser kaldı mı bilemem, işe yaramadığı için harcanıp gitmiştir.</p>
<p>Ama git bak Herat'ın Ulucamiine. O şahane direk orada duruyordur, seninkiler yakmadıysa tabi duruyordu.&quot;</p>
<p>&quot;Yaa!&quot; dedi Timur yutarcasına. Seyyid Bereke aldırmadı bile: &quot;Evet yaa. Ağaç yontula yontula en güzel biçimini bulur, yongadan bize ne? Ama ben bunu oğlun Cihangir'e anlatsam daha iyi olurdu, inşallah döndüğümde.</p>
<p>Dönersem...&quot;</p>
<p>&quot;Nereye? Neden?&quot;</p>
<p>Sırtından zırhı başından tolgası dile gelse de: &quot;Biz gidiyoruz.&quot; deselerdi Timur ancak bu kadar sahiplenmiş sorardı sorusunu.</p>
<p>&quot;İznin olursa Mekke'ye gideceğim. Bunca dağdağa bana göre değil, bana Peygamberimizin yalnızlığı lazım.&quot;</p>
<p>&quot;Oğlum Cihangir'den söz ettin, neden?&quot;</p>
<p>Seyyid Bereke'nin cevabını almak fırsatı olmadı. Düşüncesiz bir ulak giriverdi içeriye. Timur, bütün öfkesini ulaktan aldı: &quot;Ölümüne mi susadın budala! Nedir bu?&quot;</p>
<p>Ulak, bin bir korku hamurunda: &quot;Oğlunuz emirim, Cihangir Şah'tan bir haber...&quot; Timur, ulağın sözünün sonunu beklemeden, ulağı da iterek yana, sofaya fırladı. Ulak tirtir titremekteydi itildiği yerde.</p>
<p>Dışardan ne bir ses ne bir soluk geliyordu.</p>
<p>Daracık odada küçük gümüş şamdanların dallı mumluklarında mumlar, sofranın altınına gümüşüne, mercanın minesine dökülüyordu sessiz sakin bir kötü sağanak soğumasında, çisiltisini duymak mümkün olabilirdi.</p>
<p>Seyyid Bereke, görünmez bir korkunun, birdenbire muma, altına, gümüşe sindiğini, oralarda titrediğini sezinledi. Damağında bir acı biber damlası dağılıverdi ansızın; böğründe, kaburgasının ucu şeytansı bir kaşınmada kudurdu, itildiği yerde titremekten bir hal olan ulağa çevrildi gözleri: &quot;Nedir?&quot; diye sordu. Korkuyordu, çekiniyordu, cevabı duymak istemiyordu yüreği, geri itmeğe hazırdı. Bunca yıldır, çekine korka sorduğu ilk soruydu; alacağı cevaptan aptalcasına korktuğu ilk soruydu da.</p>
<p>Ulak, ya yerinde duramayacak hale gelmesinden ya bilinmedik bir korkusundan ya da Seyyid Bereke'ye sığınmak çaresinin umudundan, secdeye varırcasına Seyyid'in eteğine düştü; sürüne sürüne yaklaştı; tuttuğu eteğe bırakmamacasına sarılıp yalvardı: &quot;Sana sığındım Seyyid Bereke Şeyhim sana sığındım.&quot; &quot;Nedir? Ne oluyor?&quot;</p>
<p>&quot;Cihangir Şah... Ey Seyyid Cihangir Şah sizlere ömür...&quot;</p>
<p>&quot;Anlamadım!&quot; diye inledi Seyyid Bereke, kulakları tersine mi dönmüştü, tavan mı gözlerine çakılıyor yoksa gözleri mi tavana fırlıyordu; bir dünya yangınının ateş aldığı yere mi düşmüştü bedeni? Hıçkırdı sesi: &quot;Ne dedin?&quot;</p>
<p>O esnada, ancak boğazlanan bir atın haykırışına benzetilebilecek bir yırtınma dışardaki sofanın mermerlerinde çın çın öttü boğularak: &quot;Yalan! Yalan, hayır yalan, olamaz bu inanmam! Tanrım olamaz Cihangir midir ölen oyyy!&quot; Seyyid Bereke sahanlıktayken duyduğu yanıp yağmalanan Herat'ın güçsüz, takatsiz çığlıklarıyla Timur'un sofasının mermerlerini yırtan çığlıklarını tartacak bir terazi düşündü elinde olmadan; damağında ezilen az önceki acı biber damlası boğazına sıvanmıştı boylu boyunca; durmadan kanıyordu.</p>
<p>Ulağın, eteğine sımsıkı yapışmış ellerinin üstüne diz çöktü düşünmeden; saray başına yıkılmış gibiydi.</p>
<p>Duaya başladı.</p>
<p>***</p>
<p>Herat'ın yangını iki gün sürdü; dumanları, için için yanışı bir haftayı buldu. Yanık insan eti kokusuna, kurtulanlardan günlerce kusan oldu. Çoğu ütülenmiş sokak itleri, kiminin kuyruğu kiminin yarı göğdesi yanmış sahipsiz kediler, yoksulun yoksulu görünüşlerinde bir acayip dolaştı günlerce ve yanık odun kokularıyla insan cesetlerinin sonradan çürümeğe de başlayan kokuları arasında hırlaya miyavlaya, ne aranmakta olduklarını bilmeden aranıp durdu. Ayrıca Herat'a, Timur'un umudu oğlu Cihangirinin yası da çökmüştü. Yağmanın, yangının canı derdine yahut mal şenliğine dönmüş sonu gelmez sanılan gürültüsü susuvermişti; yerlisi yağmalanıp yanma acısına susarken, Timurlusu kendi yasında boynu eğik kalmıştı; yağmanın da zaferin de sarhoşluğu çok kötü ayılıyordu. Hele Timur'dan çıt çıkmıyordu. Söylenenlere bakılırsa sarayın en kuytu en ışıksız odasından çıktığı yoktu; sanki iki ayağı birden topallaşmış, iki kolu birden çolaklaşmıştı. Tümen beyleri umup beklemedikleri için bu hali, can üzgünlüğünde bir başıboşluğa kendilerini kaptırmışlar, kantarması düşmüş veya gemi dizgini kopmuş bir atın yönsüzlüğünde bunalmışlardı. Binbaşılardan yüzbaşılara, yüzbaşılardan onbaşılara, onlardan da çeriye yağan bir kötü çisil herkesi sindirivermişti. Herat'ın yerlileri hiç değilse bunu fırsat bildiler, her nasılsa sağ olup yaşamanın sevincini birden duyuverdiler. Gelgelelim onu da belli edemediler. Börklüce Mustafa ile Torlak Kemal bu İkinciler, Herat'ın yerlileri arasındaydı. Timur'un oğlu Cihangir'in ölüm haberi başka bir işe yaramasa da, bir müddettir, vakitli vakitsiz Timur'un huzuruna çağırılmaktan ikisini de kurtarmıştı. Bundan yararlanıp dışarı çıkabilme; yanık, yağmah Herat'ı dolaşabilme imkanını bulmuşlardı. Dolaşmaları yine uzak, yine de uzun olmuyordu. Birbirinden sakladıkları, hele Torlak Kemal'in su sızdırmamacasına sakladığı korkuları, kaldıkları han bozuntusu yerden şöyle böyle uzaklaştıklarını hisseder etmez adımları geviyordu, isteksizleştiriyordu, budalaca sebeplerle geri döndürtüyordu. Haftanın sonuna doğru, çıkışları biraz daha uzun, biraz daha uzak oldu. Herat'ın en az yanıp yakılmış Ulu Cami mahallesinin az ötesindeydiler. Buradaki ağaçlar da yeşilini karartmamıştı. Caminin çevre bahçesindeki çimler, yer yer yaban çiçeklerinde albenisini henüz sürdürüyordu. Musalla taşlarının bu yanındaki demir mermer işlemeli şadırvanın suyu nasıl olmuşsa kurumamıştı. Herat'ın yanıp yakılmışhğını tek serinleten olduğu için mi yoksa Bursa'dan en son gözlerinde kalan o sonsuz su, o sonsuz yeşil özleminden mi her nedense Börklüce Mustafa, yine ayaklarının gerilip gerilmeğe hazırlandığını hissetmesine rağmen dönmek istemedi. Musalla taşlarından hemen sonraki yolun ötesinde, iki yanı kerpiç duvarlı, duvar boyları bir sıra dut ağaçları yüzünden yeşil gölgeli daracıkça bir ara sokak görünüyordu; uzunlamasına bir güzel serinliğe sevdalanmış, kim görse göreni çekecek bir işvedeydi. Üstelik tek bir Allah'ın kulu yoktu sokakta, görünmüyordu. Börklüce Mustafa: &quot;Gel şu yoldan gidelim Torlak Kemal; gidelim, ordan dönelim.&quot; dedi; kendi bağını da koparmağa çırpınan bir arzuyla istemişti. Torlak Kemal fırsat bulsa çoktan dönecekti, daha camiye gelmeden. &quot;Epeyce uzaklaşmadık mı?&quot; diye sordu. &quot;Bakarsın bir arayan soran, bre Börklüce bir çağıran olur bakarsın.&quot;</p>
<p>Börklüce Mustafa'nın gözleri de gönlü de çoktan sokağa varmış yürümekteydi. &quot;Gel, gel.&quot; dedi sarhoşlaşmış; &quot;Gel Kemal kim arayıp soracak be aslanım, herkes kendi canı derdine düşmüş.&quot;</p>
<p>&quot;Gözlüyorlardır, böyle başıboş bırakmaz bunlar adamı. Hey, deliliği bırak; babamızın ülkesinde değiliz dönelim.&quot;</p>
<p>Börklüce durmadı. &quot;Ne zaman babamızın ülkesinde olduk ki Kemal.&quot; dedi. &quot;Ne zaman olacağız o da belli değil. Öyleyse her ülke bizimdir, yürü!&quot; dedi.</p>
<p>Musalla taşlarının arasından sıyrılıp dolandı, yolu da geçti. Oradan sağı solu kollamağa lüzum görmeden sokağa saptı. &quot;Babamızın ülkesiymiş...&quot; diye bağırdı. &quot;Sen arayadur babamızın ülkesini, gökte ara gökte, belki bulursun.&quot; Torlak Kemal Börklüce'nin arkasından koşmak zorunda kaldı. Yetiştiğinde: &quot;Delisin sen.&quot; dedi. &quot;Bu, burda yapılmaz hiç değilse, burda yapılmaz. Derimizi yüzerler sonra...&quot; &quot;Tutarlarsa yüzsünler. Türkmenceni adama döndürdük diye durmadan konuşma, bakarsın kelimelerin tükeneceği tutar, yürü bakalım kim tutacak?&quot; &quot;Ne demek istiyorsun Börklüce? Kaçmak isteyen söyler bunları.&quot;</p>
<p>Börklüce Mustafa, dut ağaçlarının birbirine karışmış yapraklarına baka baka yürüyordu: &quot;Şu yapraklara bak sen, ışığı nasıl süzüyorlar gördün mü?&quot; dedi. O anda da ayağı, fırlak bir taşa takılıp tökezledi. Torlak Kemal, aklını başına al der gibi: &quot;Yerde yürüyen yere bakar.&quot; dedi. &quot;Göğe dalıp yürüyen böyle senin gibi olur, sarhoşladın mı ne? İçmişe benzersin.&quot;</p>
<p>&quot;Eh, öyle say Torlak. Bir tökezleyen düştü sayılmaz. Timur Timur dedik; geldik cendereye sıkıldık. Hani cehenneme inansam cehennem bu Timur'dur diyeceğim. Eyi ki oğlu öldü de çağırılmaktan kurtulduk, ikide bir gel, ikide bir gelsinler, söyleyecek yalan da bittiydi.&quot;</p>
<p>Yok yere güleceği tuttu Torlak Kemal'in. &quot;E bu doğru.&quot; dedi. &quot;Rahatlamak mı istiyordu nedir; fark ettin mi Timur'un gözleri bizi görür görmez su içen ineklere dönüyordu he? Hani yalan olduğunu bile bile söyle bre, diyece.</p>
<p>Börklüce! Heyy Börklüce! Hişt, dikkat ol yine o adam peşimizde, sakın sezdirmeyesin. Aklım kesti artık Timur'un çaşıtı bu herif, dedim sana bu Timur bizi boş bırakmaz, oğlu yerine babası ölse adam takar izimizi sürdürür bizim dedim, inanmadıydın. Aynı adam yine.&quot; &quot;Ne ister bizden pekey?&quot; Börklüce Mustafa sesini de adımlarını da kısmıştı. &quot;Kötü bir şey yapmadık şimdiyece. Gizli saklı yerlerde gizli saklı dolaştığımız da yok, neyimizi izleyip haber verecek sanki. Dolaşıp gezmek suç mu? Kafamızın içine de giremez ya.&quot; &quot;Bre Timur bu. Nerde ne yapacağı bilinir mi? Timur'un ülkesi Timur'un ülkesi dedin, geldik işte. Hani iki uzak yakın demekti. Öyle dediydin, nerde yakın? Sen de Timur'dan farksızsın.&quot; &quot;Yani zalim miyim?&quot; &quot;Yok öyle değil!&quot; &quot;Ya. Gaddar.&quot; &quot;Yok bre. Herkesin bir düşündüğü yerde sen başka düşünüyorsun, iki düşünüyorsun demek istediydim. Aman bırak şimdi gevezeliği bu adam n'oolacak bu adam, peşimizdeki? Timur'un çaşıtıysa? Ne yapıyorsun sen?&quot; Dar sokak, hiç belli değilken çok dar başka bir aralıkla sağa sapmış, Börklüce sapağı dönüvermişti. İşmar edip Torlak Kemal'i de çağırdı. Gelince:</p>
<p>&quot;Öğreniriz.&quot; dedi usulca; &quot;Eğer aynı adamsa çaşıt olamaz. Buralıya benzemiyor eyi baktın mı? Nasıl bildin ardımızdan geldiğini? Dönüp dönüp bakar miydin?&quot; &quot;Yoo. Bilmiyorum ama buraya geldik geleli ardımızda hep birileri varmış gibi geliyordu. Hatırlarsan kaç gün önce ilk sezen de ben olduydum.&quot;</p>
<p>&quot;Sus artık. Ayak sesi yaklaştı. Bak, sine sine geliyor. Burda olduğumuzu bilse geçip gider, ama bilmiyor. O ne? Ayak sesi yok oldu. Döndü mü nedir?&quot; Gerçekten de yumuşak bir çediğin kaldırımda saklanmağa çalışan adımları duyulmaz olmuştu. Torlak Kemal de Börklüce de soluklarını kesip beklediler, sokağı dinlediler. Börklüce Mustafa zor duyulur bir sesle: &quot;Gitti herhal.</p>
<p>Döndü.&quot; dedi. &quot;Geçtiğini görürdük, geçmedi he mi?&quot; &quot;Geçmedi.&quot; &quot;Başımı uzatıp bakacağım, ne dersin?&quot; &quot;Ya ordaysa?&quot;</p>
<p>&quot;Ordaysa mı? Olursa olsun bre, neyin nesidir anlarız heç değilse. Korkumuz mu var? Kaçmak isteyen burada durup beklemez.&quot;</p>
<p>Dedi ve kafasını uzatıp baktı. Ama bakmasıyla birlikte geri çekilmesi bir oldu; aptallaşmıştı: &quot;Ordaaa. O da bizim gibi, bizi kollamakta.&quot;</p>
<p>Ne yapacaklardı şimdi? Karar veremediler, bir süre dudaklarını büzüp düşündüler göz göze. Torlak Kemal, az sonra, kaş göz işmarıyla: &quot;Böyle, yavaş yavaş gidelim, birden kaçalım.&quot; dedi. Börklüce Mustafa ise hiç cevap vermeden adamın karşısına çıktı. Torlak Kemal'den çok adam şaşırdı, ummuyordu. Börklüce Mustafa, üstelik adamın yakasına da yapışmış, boğarcasına sıkmıştı: &quot;Söyle sen kimsin? Neden ardımızdasın? Kimse yok şurda, doğrusunu söylemezsen boğar kaçarım, Timur'un çaşıtı mısın?&quot; Adam, bir çala Torlak Kemal'e benziyordu, bir çala Bedreddin'e; Bedreddin gibi ısıtmalı yüzü vardı, ısıtmalı bakıyordu. Yalnız bunun bir de uzun, kızıl keçi sakalı fazladandı, iyice bakılınca kızıl keçi sakalın boyama olduğu anlaşılıyordu. Kirli bir bezin sarih olduğu keçe külahının altındaki kafası, kazılıydı, cascavlak. Isıtmalı gözleri beyaz beyaz açılmıştı, ısıtmalı yüzü titriyordu, sakalından belliydi titremesi. Çok kötü, bozuk, yarı anlaşılır bir Türkmenceyi söke söke: &quot;Ne çaşıtı?&quot; dedi; &quot;Çaşıt nedir? Timur'la ilgim yok.&quot; Börklüce Mustafa'nın gözleri inanmamıştı. Torlak Kemal'e: &quot;Ne dersin?&quot; gibilerden baktı. Torlak Kemal ne evet ne hayır diyordu, dudak büktü. Adam: &quot;Adım. Ni. Ni. Nikolas.&quot; dedi. &quot;Rum, ram. Rum milletinden. Sakız Adasından.&quot; Börklüce Mustafa Torlak Kemal'e: &quot;Sakız Adası?&quot; deyip döndü. Torlak Kemal ilkin yine dudak büktü. Nikolas: &quot;Sakız Adası, Sakız Adası.&quot; diye geveleyince, &quot;Var öyle bir yer Mustafa bırak hele, boğma.&quot; deyip düşündü. Nikolas'a da: &quot;Bergama'nın denizinde midir bu yer?&quot; diye sordu. &quot;Oralarda diye duyduydum. Oralardaysa? Senin ne işin var buralarda?&quot;</p>
<p>Nikolas başını sallayıp durmaktaydı. Elleriyle de, yakasını tutup sıkan Mustafa'yı gösteriyordu. Moraran yüzünü, gözlerini gösteriyordu. Torlak Kemal: &quot;Bırak, yalan söylemiyor.&quot; dedi. &quot;Gelen giden olur bakarsın. En eyisi aramıza alıp şu dar yol boyunca gidelim. Konuşturalım. Yalanı dolanı varsa haklarız bir kıyıda.&quot; Nikolas, haklarızdan, neyi söylemek istediklerini anlayınca telaşla: &quot;Yoktur. Ben rahibim. Bu dar sokağın sonunda bir yıkık bahçe vardır. Oraya gidelim. Orda, orda, orda konuşalım.&quot; dedi.</p>
<p>Nikolas'a güvenemeye güvenemeye, bir adımını bile gözden ırak tutmaya ra ktan, aralarına alıp dar sokağın sonuna vardılar. Nikolas doğru söylemişti. Yıkık, bakımsız bir bahçe; yangına da uğradığından daha bir alt üst olmuştu. En kuytu, en göze çarpmaz bir köşesini bulup, çalıların ardına oturdular. Nikolas'ın ağzına baktılar, beklediler. Nikolas tıknefes olmuş: &quot;Sakız'ı bildiniz?&quot; dedi. &quot;Sakız'ın yanındaki adadır bizimkisi. Ben orda manastırın rahibiyim. Sakız Adasında bir de keşiş var. Giritlidir aslı, kendisini öyle biliriz. Giritli değilse belki...&quot;</p>
<p>Börklüce Mustafa: &quot;Giritli olmuş olmamış bize ne, sen seni anlat.&quot; dedi. &quot;Ben beni...&quot; diye tekrarladı Nikolas; &quot;Haa, ben beni. Beni bilmek için Giritli keşiş bilinmelidir öncelik.&quot;</p>
<p>&quot;Eyi, pekeyi, bildik Giritli keşişini senin.&quot; diye sabırsızlanan Torlak Kemal oldu. &quot;Sonrası? Sonrası? Sonrasını söyle sen.&quot;</p>
<p>&quot;Sonrası? Ha lafın sonrasıdır, evet. Giritli keşiş der ki din laf. Yaniya din ne kelimedir?&quot;</p>
<p>Börklüce Mustafa: &quot;Keşiş mi bunu diyen?&quot; diye gözlerini aça aça sordu; &quot;Yok canım. Ben böylelerinin bizimkilerden çıktığını sanırdım, dilimin sürçmesine bakma alışkanlık, bizimkiler diye birileri yok. Neyse, senin keşiş, öyle diyorsa, nasıl keşiş oluyor öyleyse?&quot;</p>
<p>Torlak Kemal: &quot;Bre adamın dili bozuk. Bir zamanlar ben nasıl sap derken saman derdim anıştırsana, bu benden beter. Bakalım kelimeleri bilerek mi çıkarır ağzından? Sus da bitirsin.&quot; dedi. &quot;Olmazsa kelimeleri biz ular ekler ne dediğini çıkarırız.&quot;</p>
<p>Nikolas, ikisinin konuşmalarına kulak açmıştı, Torlak Kemal susunca: &quot;Hah, böyledir, budur bu.&quot; dedi. &quot;Ben der, siz anlar, anlarsınız. Din yoktur, herkes kardaştır diyor benim keşişimiz. Din yok, mal da yok. Mal denilen yoktur; malın hepisi de kardaştır, kardaşlarındır der keşişimiz, benim, bir de...&quot; &quot;Dur dur dur hele dur bu sizin keşişiniz?&quot; diye Börklüce Mustafa araya girmek isterken Torlak Kemal çıkıştı: &quot;Sen dur bre.&quot; dedi. &quot;Adamın ağzından laf dirhemle çıkmakta, ne kesesin? Konuşsun hele. Hadi rahip baba kısa kes, bitir sözünü çabuk, biz ne dediğini anlıyoruz korkma. Yalnız uzatma, geveleme, dikinden söyle dikinden!&quot; Nikolas, kelimelerin hızını kaçırmıştı bir kere, toplamağa zorlanıyordu, beceremeyince: &quot;Böyledir bu.&quot; deyip kestirdi attı. &quot;Buraya, bu Herat'a değil Horasan'aydı, ordan gelirim buraya. Horasan'a gelmemi buyurdu benim keşişimiz. Burda bir, bir adam; yüz yıl, yok iki yüz yıl herhal önce ortaya çıkmış. Demiş ki, demirciymiş bu adam. Deri önlüğünü bayrak yapmış bu demirci, bundan sonra demiş ki, bu günden kelli en güçlü olan ateşe boyun eğilecektir, ateş herkesi yakar, su herkesi yaykar demiş, toprak herkesi yutar, havayı da herkes nefeslenir demiş. Öyleyse ateş de su da toprak da hava gibi herkestir, herkesindir, insanlar da sudur, topraktır, havadır hem de ateştir. Öyleyse insanlar da herkesindir, yaniya ki ayrıcanahk olmaz, olamaz.&quot; Torlak Kemal, düşüncelerin en olmazına, en ağırına yattı gitti.</p>
<p>Börklüce Mustafa işin içinde bir bit yeniği aradı; var mı yok mu bulmağa çalıştı. Rahibin, hele kızıla boyanmış sakalıyla saçı kazınmış kafası pek gözünü tutmamıştı. Anadolu'dan Timur'un ülkesine gelinceye değin yol boyu çok sık gördükleri deli dervişlerin yüzü gözü aklına geliyor, bu herifin de onlar gibi bir işe yaramaz kul olup olmadığına karar veremiyordu.</p>
<p>Torlak Kemal, düşünmesinin dalmışhğında: &quot;Pekey bu adam?&quot; dedi; &quot;Bu senin keşişim dediğinin söylediği demircinin deri bayrağının altına gelen olmuş mu? Yoksa demirciyi delidir deyip tepelemişler mi?&quot;</p>
<p>&quot;Çok, çok, çok&quot; dedi rahip. Çok çok çok, derken de gözleri gerçekten inanmış, hatta çok beğenmiş bakmaktaydı: &quot;Bütün buralarda yer, yer, yer, yer yerinden oynamış, öyle bir cemmi gafir ki...&quot; &quot;Ne ne ne? Ne ola ki o dediğin?&quot;</p>
<p>Torlak Kemal, çok uzununa daldığı düşüncelerinden kolayına sıyrılamadığı için, biraz rahibin konuşma biçiminin etkisinde, biraz da son sözünün ne demek olduğunu anlamadığından: &quot;Ne? Ne? Ne? Ne ola ki o dediğin?&quot; demişti. &quot;Ne kafiri bre?&quot; diye tekrarladı.</p>
<p>&quot;Kafir? Yok, demedim onu.&quot;</p>
<p>Rahip, konuşabilme hızını kesen Torlak Kemal'in yüzüne bakıyordu. Boyalı kızıl sakalı, ısıtmalı yüzünde kuşgözüne dönmüş ısıtmalı gözleri budalalaşmıştı. &quot;Yok, demedi ben öyle bir halt.&quot; dedi öylece; &quot;Kafir yok. Ha, cemmi gafir. Cemmi gafir dedim. Şey yaniya ki, çok kalabalık. Böyle, böyle, sanırsın böyle bir ordu demek anlarsan. Ben duydu böyle; benim keşişimizden duydu ben.&quot;</p>
<p>Börklüce Mustafa Torlak Kemal'in dizine vurdu elini bir hoş keyifle: &quot;Torlak bunu biliyor muydun? Bre bu iş? Bre bu iş ne iş ne iş ne iş kardaşım Kemal ne iş!&quot; Torlak Kemal'in de düşünen yüzü ışımıştı; sinsi, yer altında, kafirce. Aynen Börklüce gibi: &quot;Bre bu iş.&quot; dedi. Rahibe sokuldu daha bir: &quot;Bana bak!&quot; diye sordu: &quot;Senin keşişin de sakallı mıdır? Sakalı kızıla boyalı, keçe külahının altı kazınmış böyle cascavlak mıdır?&quot;</p>
<p>Börklüce Mustafa canı sıkkın: &quot;Nene gerek Torlak, sana ne? Lafı neden dağıtırsın?&quot;</p>
<p>Rahip anlamamıştı zaten; her anlama gelecek bir baş sallamasıyla yetinmişti. Torlak Kemal Börklüce'ye aldırmadı: &quot;Sen sus hele.&quot; dercesine bakıp, rahibe büsbütün sokuldu. Kızıla boyalı sakalının kıl, boya, ter karışmış kirli kokusunu duyuyordu şimdi: &quot;Var demek.&quot; dedi; &quot;Bundan bundan var, pekey. Bu bir işaret midir? Hani, sizin gibi düşünen, sizin gibi inananlar birbirini tanısın diye midir?&quot; Rahip yine anlamadı. Yine başını sallamakla yetindi.</p>
<p>Fakat Börklüce Mustafa yoldaşının niyetini sezmişti. Sezince de, deminden beri beynini kemiren kurtlar delicesine kıpırdanmağa başlamış, Börklüce Mustafa'nın aklını almıştı: &quot;Senin Giritli keşişin de demirci gibi mi düşünür?&quot; diye sordu.</p>
<p>Rahip anladı bu sefer. Heyecanlandı da. &quot;Tabi, tabi, tabi demirci gibi düşünür ya neden beni buralaraca salsın?&quot;</p>
<p>Torlak Kemal, gözlerini arayan Börklüce Mustafa'nın gözlerini buldu; Börklüce Mustafa'nın gözleri yanıp sönen kum gibi yıldız ışıklarında bir gidip bir gelmedeydi. Kendi gözlerinin de onunkilerden farksız olmadığını, görmeden biliyordu. Bu, eğer böyleyse, Sakız Adasının keşişi tam aradıkları adamdı; tpkı şeyhlendikleri Bedreddin gibi aradıkları adamdı. Bedreddin çürük çıkarsa bu Sakızlı keşiş yerini doldurabilirdi. Bedreddin çürük çıkmaz ise keşiş, Hıristiyanları tutan sağlam bir ayak olurdu. Keşişi düşündü ikisi de. Birbirine pek benzemese de üç aşağı beş yukarı çizdikleri surat aynı çizgileri taşıyordu. Bu surat, Sakızlı keşişin suratı, şu konuştukları rahibi, Horasan demircisinin isyanını öğrenince buralara yollamış, buradaki insanların böyle bir olayı nasıl karşıladıklarını o zaman, şimdi nasıl düşündüklerini, böyle bir demirci yeniden çıkarsa ortaya, ama doğudan ama batıdan yeniden çıkarsa, tutumlarının ne olabileceğini öğrenmesini istemişti, ölçülüp biçilecekti buna göre. Belki de Timur'un has düşüncelerini öğrenmeğe niyetlenmişti, neden olmasın? Timur yerleşmemişti daha; anlaşıldığına göre büyük, çok büyük, çok çok büyük lokmalar istiyordu, onun peşindeydi. Böyle bir isteğe yön vermek, böyle bir isteği belli bir zembereğe bağlamak, bu zembereğin gücünden yararlanmak kendi düşünceleri için. Sakızlı keşiş bunu da hesap etmiş olabilirdi.</p>
<p>Ne demişti Börklüce bir vakitler? &quot;Yerleşilmeyen göçebelik yerde güçlenmek kolaydır.&quot; Kolay olacağından, yerleşmeyen göçebenin kafasına düşler, büyük düşler sokmak daha kolay olacağından belki de.</p>
<p>Hele Bedreddin'le Sakızlı keşişi bir yapmak; biriyle ötekini, ötekiyle berikini tamamlamak... Onlar, o ikisi düşünedursunlar. İnsanları şöyle, insanları böyle birleştirirsek daha mutlu olurlar diye düşünedursunlar. Düşüncelerini kudrete çevirmek kudrete! Torlak Kemal ile birlikte; yeri geldi mi Torlak Kemal'i de iterek (Burada Torlak Kemal de yeri geldi mi Börklüce Mustafa'yı da iterek, diye düşündü) evet iterek tek başına, insan sürülerini sürmek, sürmek, sürmek! Düşündüklerini Torlak Kemal anlattı rahibe; en son, çok gizli olan bölümlerini kendine saklayarak anlattı. Bitirince: &quot;Bu böyle mi oldu? Böyle midir? Bunun için mi geldin buralara?&quot; diye sordu.</p>
<p>Rahip dağlarca yükten kurtulmuş; öylesine bir &quot;Ohh.&quot; çekti. Bu kadar uzununu, böylesine toparlayarak anlatmasının mümkünü olamazdı. &quot;Hah.&quot; dedi. &quot;Eyi bildin, tam tamamadır, budur.&quot; Dağlarca yükten kurtulması keyiflenmeğe dönüyordu artık. &quot;Sende var akıl.&quot; dedi Torlak Kemal'e. &quot;Sende de...&quot; dedi Börklüce'ye dönerek; &quot;Ayrıca, başka şey var, ne derler? Neyse. Ben gördüm sizi. Timur kancı; Timur çok Müslüman. Bizi duysa keser, durmaz keser. Siz ikiniz de buralı değilsiniz. Kılık Anadolu kılığı ama surat Türkmen suratından başka. Timur değil; siz bir şeysiniz, kaçak!&quot; Rahipten artık korkmuyorlardı, kuşkulanmıyorlardı da. İkisi de güldü; ikisi de: &quot;Kaçağız, eyi bildin.&quot; dedi. Sonra Börklüce Mustafa şeyhlerini, Şeyh Bedreddinlerini anlattı. &quot;Şimdilerde Mısır'da.&quot; dedi. Onu beklediklerini, işaretini ahr almaz yoluna baş koyacaklarını anlattı. Olmamışı olmuşu, söylenmemişi söylenmişi birbirine karıştırıp hepsini olmuş, hepsini söylenmiş niyetine anlatıyordu. Bir ara, Horasan demircisinden daha öte düşünceleri olduğunu şeyhlerinin, kimi geceler o demircinin ruhunu çağırıp onunla konuştuğunu, Mısır'da şimdi şu sıra, burdaki bu konuşmaları da dinleyip duymakta olduğunu ballandırdı. Öyle ki, Torlak Kemal bile anlatılanların hemen hiç birinin doğru olmadığını bildiği halde can kulağıyla gönül verip dinledi. Bazen, Börklüce'nin nefeslendiği ara yerlerde atılıp noksanlarını tamamladı; yenilerini ekledi. Bu noksanların, bu yenilerin de hiçbirisinin doğru olmadığını bildiği halde Börklüce Mustafa da onları can kulağıyla, gönül verip dinledi. Bitirdikleri zaman ikisi de yorulmuş, ikisi de kendinden geçmişti. Rahip, baştan ayağa şaşkınlıktı. Kızıla boyalı sakalını tutup çekiyor, karıştırıyor; keçe külahının altındaki kazınmış cascavlak kafasını külahını itip kaşıyor, ısıtmalı alnının sarı beyazlığının yağlıca sızan terini avucuna silip sakalını sıvazlıyordu. &quot;Bu... Bu... Bu...&quot; diyordu; &quot;Bu, bu, bu. Bu bir şeydir, yaniya ki keşişimizin marifetidir. Beni, beni, beni burada sizi bildiğinden; sizin burada olduğunu, olacağınızı bildiğinden, burada burada. Sizi, sizi, sizi size beni gönderdi.&quot;</p>
<p>Şaşkınlıktan başka belliydi ki bir kötü darmadağınıkhktaydı. Ama tez toparladı kendini: &quot;Keşişimiz beni buraya sizin için yolladı.&quot; dedi bir çırpıda; &quot;O biliyordu, biliyordu, buraya geleceğinizi biliyordu.&quot;</p>
<p>Börklüce Mustafa: &quot;Torlak! Bulduk ocağımızı biz, yurdu bulduk!&quot; dedi bir hoşça. Torlak Kemal yerinde duramadı, neden olduğunu bilemeden kalktı. Bütün damarlarında: &quot;Kalk, durma kalk, kalk, kalk!&quot; diyen kaynamalar fokurduyordu, o fokurtulara kalkmıştı, o fokurtulara uymuş seke seke dolanıyordu. Ve o fokurtularda: &quot;Sakızlı Keşiş'in yurdu, yuvalanacağımız yerdir, doğrusun Mustafam.&quot; dedi. &quot;Burda iş yok bize. Burda Timur var, Timur var, Timur var...&quot; &quot;Boşa gelmiş de sayılmadık Torlak.&quot; Börklüce de kalkmıştı, biraz Torlak Kemal gibiydi, biraz rahip gibi, biraz da çok eski bir Börklüce Mustafa'ydı.</p>
<p>Rahip korktu görünüşlerinden: &quot;Oturun kuzum.&quot; dedi. &quot;Şimdi gören olur, şimdi görünmenizi heç istemem. Geleceksiniz benimle, gelirsiniz mi? Sakız'a. Sakız'a, benim ilen bir iken gelirsiniz mi?&quot; &quot;Ne demek? Geldik bile babam.&quot; Rahibin iki yanına oturdular.</p>
<p>Rahip, sağına soluna bakmıyordu. &quot;Öyleyse bu gece.&quot; dedi. Kuşkudaydı, güvensizlik duyuyordu çevresinden; güvensizliği yeni başlamıştı hem de. Gözlerinin gücü yetse çalıların diplerinden köklerini de arayacaktı. &quot;Bu gece, bu gece, bu gece. Tezi yok bu gece. Şimdiden birer birer çıkalım burdan. Akşam üstü burada, hah bu bahçede, bahçede, buluşuruz muyuz ?&quot; Börklüce Mustafa: &quot;Biz gidemeyiz.&quot; dedi. Torlak Kemal Börklüce'ye: &quot;Neden?&quot; diye sormadı. Rahip sordu.</p>
<p>&quot;Gidemeyiz de ondan; ortalıkta görünmemiz, göze çalınmamız eyi olmaz. Bakarsın Timur'un aklına gelir çağıracağı tutar; Herat'tan bilmem nereye gideceği tutar. Ortalıkta görünmemiz hatırlatma olur, sonra da kurtulamayız. En eyisi biz, bu bahçedeyiz, hep bu bahçede. Sen gelirken yanına yiyeceği bolca al, akşama dev gibi acıkmış oluruz bakarsın.&quot;</p>
<p>Rahip yine sağı solu kolaçan etti, gideceği yönü seçti. &quot;Tamam, tamam, tamam.&quot; dedi. &quot;Bu bahçede. Yiyeceği düşünmeyin gayri, bendendir o.&quot; İkisi birden: &quot;Tamam!&quot; dediler. &quot;Bu bahçedeyiz hep bu bahçede.&quot;</p>
<p><span style="font-style:italic;">***</span></p>
<p>Bedreddin, sırtında yarım çuval dolusu yük, Kahire güneşinin ateşini de terini de saçından tırnağına duya duya hem gidiyor hem söyleniyordu: &quot;Güneş! Yakmak içindir; Tanrı'nın kahreden gözüdür. Güneş, var etmek içindir.</p>
<p>Tanrı'nın var edici gücüdür. Kitaplar da insanların gözüdür öyleyse. İnsanların gözü ne işe yarar? Görmeğe, görmeyen kitapları neyleyim ben? Göstermeyen kitapları neyleyim?&quot; Sırtından beline aşağı kayan çuvalı hoplatıp omzuna yakın yerleştirdi; tuttuğu uca sıkıca sarıldı; alnındaki ter yere damladı: &quot;Kitaplar, şimdi yüksünüz. Sadece yüksünüz sırtımda şimdi.&quot; İnce, zayıf, dermansız bacakları titremekteydi, diz kapakları ya çıkıp fırlayacaktı yerinden ya da kilitlenip bir adım bile attırmayacaktı; nefesi göğsünden zorluyordu: &quot;Ya Şeyh! Ya Hüseyn-i Ahlati bir kere daha yetiş imdadıma. Nasıl beni dünyaya döndürdüysen. Nasıl açtıysan gözümdeki perdeleri yetiş yine. Hüseyn-i Ahlati sana dönüğüm!&quot; Hastalanışını, ölümcül yataklarda çenesi kenetlenmiş, iskelet bedeni kupkuru yatarken, ölüm bir kurtuluş, ölüm bir medet umucu olmuş iken Hüseyn-i Ahlati'nin gelişini hatırladı. Öküz dili otunun kökünü kaynatışını Ahlati'nin, bu suyu elma şerbetine karıştırışını, içirişini, sabah akşam balla sütü kaynatıp kaynatıp içirişini ayrıca; ve bir gün, ter ter ter üstüne terleyip kendini başka dünyalarda sandığı bir gün yine bu Şeyh Hüseyn-i Ahlati'nin: &quot;Kalk Bedreddin artık, yürü!&quot; deyişini; &quot;Kalk ve yürü, eyisin, ve dirisin, bu dünya senin gayri, yürü!&quot; deyişini.</p>
<p>&quot;Benim mi? Bu dünya? Olamaz. Bu dünya herkesindir.&quot;</p>
<p>Hüseyn-i Ahlati'nin: &quot;Şenindir, hayır şenindir!&quot; deyişini ısrarla; &quot;Yalnız ve sadece şenindir, sen olmazsan dünya da yoktur çünkü. Sensiz bir dünyayı sen düşünebiliyor musun? Düşünemezsin. Çünkü senin yaşamadığın bir dünyaya var demenin mümkünü yoktur. O halde düşündüğün, senin içinde yaşadığın dünya şenindir, senin olandır.&quot;</p>
<p>&quot;Yani şimdi ben hastayken?&quot; &quot;Dünya da hastaydı.&quot; &quot;Ölseydim ?&quot; &quot;Dünya da ölürdü.&quot; &quot;Öyleyse? İnsan yaşadıkça dünya varsa; yaşayan, yaşadığı dünyanın sahibi ise sultanın da benim kadardır hakkı.&quot; &quot;Ya sen ne sanırdın?&quot;</p>
<p>&quot;Yaşadığım hemi de düşündüğüm dünya benimse insanlar da benimdir. Yahut her insan her insana sahiptir, kadını erkeği düşünülemez, sultanı kulu düşünülemez. Sınır yoktur, insan insanın sınırıdır bu da ortaklıktır; ortaklık iştiraktir ayrıcasız.&quot; &quot;Ya sen ne sanırdın?&quot;</p>
<p>&quot;Kitaplar böyle demiyor, kitaplar Şeyh Hüseyn-i Ahlati... Sen bana can verdin.&quot; &quot;Kitapları ya sen ne sanırdın? Seni öldüren kitaplardır. Herkes kendince yazar, benim dediğim doğrudur der. Hiçbiri doğru değildir. Doğru olan senin içindedir.&quot; &quot;Ya Tanrı? Tanrı?&quot;</p>
<p>&quot;Ya sen ne sanırdın? Tanrı Tanrı'dır, içindekidir. İçindekini de tabiatta görürsün, kitapta ne arar?&quot;</p>
<p>Birdenbire yıllarca öncesi gelivermişti Bedreddin'in hastalıktan yeni açılmış gözlerine; Börklüce Mustafa, Torlak Kemal, soylu görünüşü can sıkan Doğan, Ecevit. O kaypak, o bulanık su, o su yılanında eğile büğüle kayan Ecevit gelivermişti gözlerine; sonra Kara Mustafa. Kara Mustafa'nın azgın, devenin altında parçalanışını görür gibiyken yumdu gözlerini sımsıkı Bedreddin. Görmek istemediği tek varlıktı azmış deve. Sımsıkı yumulu gözlerinde dervişler belirdi, yola taş düşüyorlardı. Bir sessiz, hayır bir bülbül sesinde ay ışığı dervişlerin ellerinden akıyordu yola, taş taş, ışıl ışıl. Yola taş döşeyen dervişlerden birinin, bir gece sessiz, huzurlu, alabildiğine hür, bülbül sesli bir gece: &quot;İki kitap...&quot; deyişi &quot;İki kitap, biri tabiattır şu gördüğün her şey.&quot; deyişi... &quot;Bedreddin? Bedreddin? Neden direnirsin? Bu göz yumuş, bu kendini yeyiş neden? Neyi görmemek istersin, neye göz yumuyorsun inatla?&quot;</p>
<p>Soran, uyaran ses, Hüseyn-i Ahlati'nin dost sesiydi, hemen yanı başındaydı, kulağının dibindeydi, canının içinden sesleniyordu.</p>
<p>Nefret dolmuş bir öfkede: &quot;Kitaplar?&quot; diye fısıldadı. &quot;Kitaplar şeyhim kitaplar? Kitapların zehrini ben bilmemişim.&quot;</p>
<p>&quot;Dök artık o zehirleri Bedreddin, o yükü at! Unut. İçindekini, senin olanı yaşa. Tabiatı yaşa demek istiyorum, içindeki tabiattır senin, yalansız olan tek gerçektir!&quot; &quot;Kalk buyurmuştun şeyhim, kalkıyorum.&quot; Bedreddin kalkmıştı. Bacakları titriyordu, üzerinde duramıyordu ama yine de bir çırpıda giyinmişti. Yarısı yırtık bir çuval bulmuştu. Kitaplarını, kitaplarını, birini bile bırakmadan, eline nasıl geldiyse, bir zamanlar tutmağa kıyamadığı, ciltlerini sevip okşadığı eski can dostlarını döşü, bağrı demeden kaldırdığı gibi çuvala doldurmuştu, sırtlamıştı, gidiyordu.</p>
<p>&quot;Nedir? Nereye? Bedreddin ne yapıyorsun?&quot; &quot;Buyruğunu şeyhim, zehirleri, Nil'e dökeceğim.&quot; Çıkış o çıkış, yük o yük, Bedreddin o Bedreddin. Soluk soluğa, Kahire'nin ölümsü güneşini unutmuş, dizlerinin iki büklümlüğünü umursamadan Nil kıyısını bulmuştu. Terini kurulamağı, soluklanmağı, hatta düşünmeği bırakıp, çuvalı olduğunca sulara kaldırıp atmağı da akıl edemeden, doldurduğu delicelikle birer birer çıkarıp fırlatmağa başlamıştı: &quot;Bu senin için Mübarekşah Mantıki, bu senin için Babarti, bu senin için Fazlullah, bu senin Ekmel senin için senin için senin için Hüseyn-i Ahlatı!&quot;</p>
<p>Çılgın çığlıkları düşüyordu Nil'e her kitapla birlikte. Nil, her kitapla birlikte Bedreddin'in çılgın çığlıklarını alıp götürüyordu. Bedreddin, her kitaptan, her çılgın çığlıktan sonra biraz daha yükü yeğnilmiş, biraz daha kendine gelmiş, biraz daha dünyada bir ağaç, bir ot, bir su damlası olduğunu hissediyordu. Son çığlık gırtlağında yırtıldı adeta. Boş çuvalı kaldırıp atmıştı: &quot;Bitti! Zehir bitti hey bitti zehir! Şimdi benim ben, içimdekiyim! İçimdeki!&quot;</p>
<p>&quot;İçimdeki...&quot; diye mırıldandı. Birden boş, bomboş kaldığını sandı. Bomboş, bir çuval gibi bomboş; dikine duramayacaktı bomboş çuval, yığılıp kalacaktı.</p>
<p>Bedreddin de duramadı, çöktü. Nil'in kıyısındaki toprağa oturuverdi.</p>
<p>Nil, önünden akıp gidiyordu; kirlice, sarı bulanık, hiç sevmediği duru pekmez bir Nil. İçindeki doluluğu mu alıp götürüyordu ne?</p>
<p>Bir bahçe açıhverdi Bedreddin'in gözlerinin önüne. Sisler, nasıl bir bahçe olduğunu saklıyordu. Yıkık mıydı? Terkedilmiş miydi? İnsansız bir boşluğa mı çiçek açmadaydı? Seçemiyordu gözleri, fersiz bakıp durdu: &quot;Tabiat.&quot; diye söylendi; &quot;Tabiat bu bahçeyse eğer? Ben bu bahçedeysem... Bu bahçedeysem...&quot; Çocukluğundan beri duyduğu, hissettiği, biraz da korktuğu içinde yürüyen, koşan, çırpınan o adımlar yine yürümeğe, koşmağa, çırpınmağa başladı. Bedreddin, adımların gelmesini, gelmesini, gelmesini bekledi. Gelmesini ve kendini çiğneyip yoluna kendi bildiğince devam etmesini...</p>
<p>Yürüyen, koşan, çırpınan insanlar, atlar, oklar, yaylar, mızraklar, kılıçlar, Konya'nın surlarına yüklenip duruyordu.</p>
<p>***</p>
<p>Neden Konya'ydı? Neden Bizans değil de Konya'ydı? &quot;Biz istemez miyiz Türkmen</p>
<p>Konya'yı bırakıp keferenin Bizans'ına yüklenmeği? Biz istemez miyiz Peygamberler Peygamberinin, Muhammedimizin övdüğü emir olmağı? Gel gör ki bu Türkmen Konya bizi rahat komaz; bir bıçak gibi sırtımızda oğul</p>
<p>Yakubum, bir bıçak gibi sırtımızı dönüvermemizi bekler. Yahut bir budak bu Konya, batacak, derimizi yırtacak boş bulunursak. Bu böyle olduğu için de ne varıp Bizans'ı sarabiliriz ne de Urumeli'nde Urumeli'nin derinliklerine dalabiliriz; Urumeli'nin ne kadar derinine insek bu Konya'da Karamanoğlu o kadar bayram eder. Yoksa bir arslanın bir tavşanla uğraştığı görülmüş müdür?&quot; Yakub Bey, Murad Beğ babasının derdini anlıyordu. Çaresiz kalmasa Bizans'ı bırakıp Konya önlerine hiç mi hiç gelmeyeceğini de biliyordu. Düğün çeyizleriyle, Venedik akınlarıyla, hoş geçinip gönül almalarla Türkmen beğlerinin toprakları ya sahiplenilmiş ya da güvence altına alınmıştı. &quot;Aksini mi düşünmektesin oğul Yakubum? Benim Karamanoğlu eniştene kıyıcı davrandığımı, Türkmen karındaşlarımızın kanlarına girdiğimi mi düşünüyorsun ?&quot;</p>
<p>Yakub Bey: &quot;Hayır.&quot; diyemiyordu; &quot;Evet.&quot; de diyemiyordu. Söylentiler böyle idi tıpatıp. Yeniçeri pek dinlemiyor aldırmıyordu ama Karamanoğlu olacak, üstelik damatları olacak Karamanoğlu'nun yaydıklarıydı bu söylenti de bir söylentiydi söylenti olmasına fakat karın ağrıtıyordu.</p>
<p>&quot;Cevapsız bıraktın beni. Pekey. Ben bu Konya'nın üstüne almasına yüklense idim. Ben. Murad Beğ olarak bu Karamanoğlu tavşanıyla essahtan uğraşsaydım Bayezid'i geri gönderir miydim Edirne'ye? Bayezid delice düşünür, delice vurur. Edirne'ye gönderir miydim? Bak, bir öğle namazını kıldık, çadırımdasın. Söyleşiyoruz seninle. Hangi savaşta, hangi savaşın içindeyken hemi de söyleşme eğlencesine verdik kendimizi? Göstermelik savaş bu bizimkisi, öleni az olsun, hiç olmasın dediğimiz bir savaş. Neden on beş gündür oyalanmaktayız?&quot;</p>
<p>Yakub Bey, babasının, her zaman kulağında uzun kış gecelerinin ısınmış uykusunu demleyen sesine dalmıştı. Yıllar var ki böyle bir konuşmaya, bu sese can atıyordu. Savaşlardan baş alamayışları, aldıklarında ortaya çıkan nice bir dağdağa engel olmuştu. Şimdi, şu saatte, dışarda yürüyen, koşan çırpınan insanlar, atlar, oklar, yaylar, mızraklar, dışarda Konya Surları varken bu büyük Beğ Otağının içi ne kadar unutturucu zamanı, ne kadar dinlendirici idi. Murad Beğ babası konuşmuyor, içindeki kaygu yükünü, belki nice bir sonraki insanların soracağı soruların sıkıntısını döküyordu. Bir ara, karındaşı Bayezid'den söz ettiğinde, Yakub Bey'in gözü kararır gibi olmuştu. &quot;Yalnız, bunca yıldır babamla böyle iki ikiyeyken yine mi Bayezid?&quot; diyen bir şeytan ses aklını dağıtmıştı ama çabuk toplamıştı kendini. &quot;Yıldırım.&quot; diye mırıldanmıştı; &quot;Karındaşım Bayezid yıldırımdan farksızdır gerçekten.&quot; Murad Beğ'in nasır bağlamasını çok istediği, öyleyken nasır bağlamak şöyle dursun inadına çözüm çözüm çözülüp her yıl biraz daha pekleşmiş yüreği kuşça çırpınıverdi: &quot;Bayezid'e karşı bir gizli kinlenmesi mi vardı yoksa</p>
<p>Yakub'un?&quot; Olmasını hiç istemiyordu. Fakat olabileceğini de biliyordu. Üzerinde durmamağa gayret ederek hatta o huyunu da kınadığını sesinin belli etmesini isteye isteye: &quot;Yıldırım!&quot; dedi. &quot;Doğrusun. Vurdu mu acıması yoktur yıldırım gibi düşüyor, nereyi yakacaksa orayı yakıyor, ne bir adım bu yanı ne bir karış öte yanı, düşmek istediği yeri. Gel gör ki beğlik tek başına yıldırım gibi düşmek değildir. Yıldırımların ne yüreği vardır ne gönlü; yüreği ve gönlü olmayan nesne de yakmasını bilir ancak. Konya'yı yakmak kendimizi yakmakla birdir.</p>
<p>Karamanoğlunu yok ettik say. Ne geçer elimize? Bir sürü küskün Türkmen? Bir sürü tedirgin Türkmen beği? Bir sürü yüreği yanık karabudun... Oğlum millet böyle yapışmaz birbirine, devlet böyle kurulmaz. Dini bir, soyu bir, dili bir bütüne sevmek şerbeti varken nefret zehrini sunana beğ denilmez, böylelerinin eline dört uyuz keçi vermek dahi haramdır. Bak, güvercin haberleri ne der? Biri inmeden biri binen ulaklar ne haber getirir? Urumeli'den yana sıkıntıya düşeceğimizi! Sırp Kralının boş durmadığını... Papa'yı, Bizans'ı, Macar'ı arkamızdan vurmak için kışkırttığını bildiriyor gelenler. Bu durmaz, bu bizim Batımız durmaz, kuyruk acılarını unutmazlar. Bizim bu Anadolu'da yuvalanmamızı, güçlenmemizi istemezler. Durmadan uğraştıracaklar bizi. Onun için Karamanoğlunun Konyasına geldim Bizans'ı bırakıp. Yumuşak geldim. Niyetim Doğumuzu, bizden olanı bir vakit daha güvenceye almaktır. Yoksa... Bir gün gelecek, nasıl olsa bir gün gelecek ne Karamanoğlu ne şu ne bu kalacak. Tanrı'nın adaletine sıkı sıkıya sarılan Anadolu'yu bütünleyecek.&quot;</p>
<p>&quot;Biz olacağız inşallah aziz babam.&quot; Yakub Bey'in inana inana: &quot;Biz olacağız inşallah aziz babam.&quot; deyişine Murad Bey düşüne düşüne: &quot;İnşallah&quot; dedi. Dalmış, düşünen gözleri Yakub Bey'in yüzündeydi: &quot;Biz olacağız.&quot; diye tekrarladı. &quot;Biz? Siz. Sizin; Bayezid'le senin sırt sırta vermenizi ne kadar istemekteyim oğul. Biriniz sağlam bir dizgin biriniz yerinde duramayan bir tay. Sanki ben, kendim, bir düşte gibi ikiye ayrılmışım.&quot;</p>
<p>&quot;Ben aziz babam...&quot;</p>
<p>&quot;Yorma kendini oğul Yakubum, Tanrı'nın yazdığı şaşmaz, bizim için de şaşmaz. Şu Konya bitsin hele, Karamanoğlu bir vakit daha yerinde oturur hale gelsin ki..&quot; Sanki Murad Bey'in cümlesini bekliyordu dışarısı; duymuş gibi bir deli sağanak halinde yer yerinden oynadı. Bayram sevinci hiç kalırdı yanında. Murad Bey'in işareti üzerine otağın kapısına koşan Yakub Bey, Konya Surlarında beyaz bayraklar gördü. Ana kapı yavaş yavaş aralanmaktaydı. Bayram sevincini aşan deli sağanak bir anda suspus oldu.</p>
<p>Ana kapıdan bir kadın görünmüştü. Karalar giyinmiş, koyu öğle sonunun altın sarısında yakan güneşinde gölgemsi, varla yok arası adımlarla bu yana yönlenmişti. Bir adım gerisinde üç çocuk, üçünün de başlarının öne eğik olduğu burdan belliydi, adımlarına baka baka yürüyorlardı. Aklar giyinmişlerdi. En küçükleri hem öndeki kadının yürüyüşüne hem yanındaki iki çocuğun adımlarına uymakta zorluk çekiyor, adımları şaşıyordu. Belki de korkuyordu.</p>
<p>Yakub Bey'in gözevlerinden gönlüne doğru bir ses: &quot;Ablam...&quot; diye titredi; &quot;Sultan Hatun ablam bu.&quot;</p>
<p>Gözlerini yumdu, dişleri kendiliğinden sıkılmıştı. &quot;Bunu yapmamalıydın Karamanoğlu, böyle yapmamalıydın, yapmayacaktın!&quot;</p>
<p>Yine de bir süre ablasının gölgemsi gelişini, yeğenlerinin bir adım geriden o gölgemsi gelişe uymakta zorluk çekişlerini seyretti. Bu geliş, Konya'nın anahtarını getiren bir geliş miydi yoksa yalvarışa mı geliyordu? Bir zamanlar can parçası bildiği babasını, şehrini kuşatan bir düşman bilip ayak öperek bağışlanmak mı dileyecekti? &quot;Ona benziyor.&quot; diye düşündü. &quot;Aklar giyen bacım, karalar sana yakışmamış. Karalar geyip yasta mı gelecektin. Ah, ah Bayezid ağam haklı herhal haklı, kılıç sonuna kadar konuşmalıymış susana kadar, haklı!&quot;</p>
<p>Tezden dönüp Murad Beğ babasına haber vermesi aklına geldi. Ablasının gölgemsi gelişi gözlerinden, yumsa da arkasını dönmüş olsa da gitmiyordu. Karalar geyinmiş bir genç kadın, öğle güneşinin gölgemsiliğinde yumulu gözlerini tın, tın, tın adımlıyordu.</p>
<p>Fakat otağa girince, babasını bıraktığı gibi, hatta bıraktığından da derviş buldu. Ya bu Karamanoğlu savaşını ciddiye almıyordu yahut da niyeti gerçekten Konya'ya, şöyle bir gözdağı vermekti, kuvvet gösterisiydi. Kızıyla torunlarının gelmekte olduğunu duyunca gülümsemekle yetindi. Derviş, hep o derviş babası. Fırsat bulur bulmaz eğreti geyinmiş gibi üzerinden çıkarıp attığı beğliğini, sultanlığını biri alıp geyinse de dervişliğini bıraksa çocuklar gibi sevinecek olan babası. Yakub Bey, babasının asıl bu yanını sevdiğini en çok o anda anladı.</p>
<p>Murad Bey ayağa kalkmıştı; dervişliğinden kalkmıştı. Beğliğine, sultanlığına yürüyordu istemeye istemeye. Yakub Bey'in yanına geldiğinde, bir elini omzuna koyduğunda beğliğinin en katisını geyinmiş oldu: &quot;Karamanoğlunun haremini sen karşıla, otağın kapısından sen içeri al, yalnız konuşmak isterim. Kapımızda da sen bekleyesin!&quot;</p>
<p>Gözlerini yarı araladı yarı kapadı, Yakub Bey'in omuzlarını süzdü, usulundan: &quot;Dünya ne kadar çileli.&quot; diye mırıldandı. &quot;Kızım için, benim için de. Git karşıla ablanı oğlum.&quot;</p>
<p>Yakub Bey otağın kapısında ablasıyla hemen yüz yüze gelecekmişçesine yürüdü. Otağın dışı da içi kadar sessizdi, içinden de sessizdi. Dışarı çıktığı zaman sessizliği gözleriyle gördü. İki sıra olmuştu, otağın on on beş adım ötesinden Konya Surlarına kadar bir taş sessizliğinde uzanıyordu. Ne savaşa, ne Konya'ya ne de Karamanoğlunun her zaman beklenilebilecek kancık tuzaklarından birine aldırıyordu. Garip, topraksı, ağaçlara özgü bir saygıda sanki gelenleri koruyordu. Yakub Bey, babasının, otağın kapısında karşıla demesine rağmen bekleyemedi. Ne denli saygılı bir koruyuculukta olurlarsa olsunlar, kız kardeşinin iki yanında sıralanmış bunca gözün babasının, Bayezid Bey ağasının, kendisinin, bacısının gizliliklerini seyretmekte olduğunu sandı. Battı bütün bu gözler. Acıyla, yüreği yana yana bacısına doğru yürüdü. Solgun görünen yüzünden başka her yanı karalara bürünmüş bacısı da önüne baka baka yürüyordu. İki yanında sıralanmış insanlar değil, dümdüz duvarlar, surlar vardı; dümdüz duvarların arasında bir yalnız, yapayalnız yol, Tanrı'nın sıcak nefesinde sadece, nasıl karşılanacağını bilemediği bir sonuca tırmanıyordu. Arkasından gelen oğulları bir gün gelip de bu tırmanışı anlayacaklar mıydı acaba? Yüreği koparcasına çarptı. Tam önünde duran bir çift çizme... Kuzguni kuzu derisinden. Hep ucu kıvrık yaptırırdı çizmesini hep kuzguni kuzu derisinden yaptırırdı. &quot;Yakub?&quot;</p>
<p>Yakub Bey, otağın kapısından gelinceye kadar, bu ilk yüz yüze gelişte söyleyeceği ilk sözü tartıp düşünmüş, hazırlamıştı. Kolayca söylerim sanıyordu. Bacısının: &quot;Yakub!&quot; diyen mırıltısını duyunca hazırladığı cümlenin kolay kolay söylenemeyeceğini anladı. Bacısı Sultan Hatun öylesine yorgun, öylesine yıkılmış bakmaktaydı ki... Sanki babasına karşı gelen o idi; kılıç çeken, arkadan vurmağa kalkan, yenilen o idi. Ağır ağır kaldırıp baktığı gözlerinde kadın utanışının yanında bir de çekingenlik okunuyordu. Yakub Bey fısıltıdan da hafif: &quot;Abla!&quot; diyebildi ancak. &quot;Babam, babamız seni bekliyor, gel.&quot; Sultan Hatun: &quot;Üzgün müdür?&quot; diye sordu. &quot;Bağışlar mı bizi?&quot; &quot;Sen bir şey yapmadın ki?&quot; &quot;Biz... Karamanoğlu olarak...&quot;</p>
<p>Bacısının sesi titriyordu, düştüm düşeceğim diyen bir sesti.</p>
<p>Yakub Bey'in gözleri bacısının sağ omzundan en küçük yeğenine kaydı. Yumuk, boncuk karasında, pırıl pırıl bir çift gözün kendisine çevrilmiş olduğunu gördü. Yeni bir kaynağın toprak üstüne ilk çıkışı, gün ışığına kavuşmuş olmanın su ışıyışı gibi kirliliklerden arınmış bir çift göz. İnsanın içesi geliyordu doyamadan. Ama bacısı Sultan Hatun'un gözleri de vardı bu arada, cevap bekliyordu. Düşten uyanmış bir yeğnicelikte Yakub Bey: &quot;Gidelim abla.&quot; dedi. &quot;Babamız yalnız görüşecekmiş senin ile. Babamız seni özlemişe, çok özlemişe benzer, çekinme.&quot; Bacısının yüzü birazcık rahatladı, gülümsemeği denedi: &quot;Babamıza böyle mi gelmeliydik?&quot; dedi. &quot;Elini böyle mi öpmeliydik?&quot;</p>
<p>Yakub Bey otağın kapısına kadar bir tek laf edemedi. Ancak otağın kapısına geldiklerinde: &quot;Üzülme.&quot; dedi. &quot;Neyin nasıl olacağını bilseydik belki dünyaya gelmek istemezdik. Savcı Bey karındaşımızın halini düşün, benim sonum neye varacak bilir misin?&quot; dediğinde bir ateş yumağı yüreğine oturdu, boğdu yüreğini, nefes aldırtmadı; yutkuna yutkuna: &quot;Benim, sonum...&quot; dedi.</p>
<p>Toplaması gerekti kendini, topladı zor da olsa: &quot;Her şeyde bir hayır vardır abla.&quot; dedi nefes alarak; &quot;Gül artık. Gül de gülüşün kalsın gözümde, bakarsın bir daha göremem seni.&quot; Sultan Hatun korkuyla baktı kardeşine: &quot;Neden böyle konuştun? Neden sarardın durup dururken? Yakub? Yoksa? Bayezid ağabeyimizden mi. Kötü bir haber mi?&quot;</p>
<p>Yakub Bey o zaman farkına vardı sözlerinin, yüreğindeki ateşin, boğuluşunun. Ağzından çıkan laflar epeyce yüklüydü, bocaladı. Kötü bir önsezi gelip çakıldı bu defa gırtlağına, gözü seyridi; tedirginleşti: &quot;Yok canım.&quot; dedi o halinde; &quot;Yok öyle demedim, onu demedim, savaştayız ya, her zaman savaşmak zorunda olan kimselerdeniz. Sen benim lafıma ne bakarsın. Gül sen, gül bacım, eskisi gibi, babamızda seni gülümser görürse yüreği ferahlar.&quot; Sultan Hatun bacısı gülümsedi. Başlangıçta eğreti duran gülümseyişi gitgide yüzüne yerleşti. Otağa o yüzde girdi.</p>
<p>En küçük yeğeninin otağa girerken dönüp kendisine bir daha, bir daha bakması Yakub Bey'in üzüntülerini az da olsa gidermişti. Yine de bacısına yok yere neden: &quot;Bakarsın bir daha göremem seni.&quot; dediğini düşünüyordu. Ablasının gülümseyen yüzünü çoktan unutmuştu. Arada bir, en küçük yeğeninin otağa girerken dönüp dönüp bakışı geliyordu gözlerine. Konya surlarında beyaz bayraklar ipildiyordu. Demin, bacısına iki sıralı saf olup yol veren yeniçeri öbek öbek toplanmış, kendi halinde dinlenmekteydi. İçerde, otağda birkaç değil bir tek canlının bile varlığını gösterecek belirti yoktu, öğle sonunu aşan güneş, ne kadar ateşi varsa toplamış, göğün maviliğini kasıp kavurmadaydı. Kuşlar, aklı karalı, irili ufaklı, hırçın yahut tembel kanat açmış pekmez kıvamında bir sıcakta yüzüyorlardı sanki. Keyifsiz, isteksiz bir savaşın keyifsiz, isteksiz bir diye düşünmekteyken Yakub Bey kan tere batmış bir yol ulağının İne Bey'in çadırına yakın yerde at durdurup indiğini gördü. Bu kadarcık bir hareket bile savaş sonu durgunluğunu hareketlendirmeğe yetmişti.</p>
<p>Yol ulağı diye bildiği atlının İne Bey'in çadırına girmesiyle birlikte İne Bey'i de yanına almış olarak çıkması bir oldu. Otağa doğru evecen adımlarla geliyorlardı. Yaklaştıklarında Yakub Bey gelen atlının Doğan Bey olduğunu anladı. &quot;Yaman haber olmalı.&quot; diye düşündü. &quot;Hem de Bayezid Bey ağamdandır.&quot; Daha önceki ulakların, güvercin haberlerinin Doğan Bey'in getirdiği ile ilgili olduğunu hissetti. Karşısına geldiklerinde, Doğan Bey'in hiç uyumamış, yorgun, yol tozunun inceden çamurlaştığı belli yüzünden getirdiği haberi okumağı denedi. Fakat Doğan Bey'in yüzü varını yoğunu gösterdiği halde bir tek getirdiği haberi saklıyordu. Bütün savaş boyunca yanındaymış da az önce ayrılmış gibi selamladı Yakub Bey'i.</p>
<p>İne Bey, Murad Bey'in yanına hemen girip giremeyeceklerini sordu.</p>
<p>Yakub Bey: &quot;Beklemek gerekecek.&quot; dedi. &quot;Kapıda benim durmamı buyurduğuna göre...&quot;</p>
<p>Doğan Bey: &quot;Vakit geçerse...&quot; diye üstelemek istedi. &quot;Önemli bulabilir...&quot; &quot;Bayezid Bey Ağamdan mı? Sırp Kralının marifetleri midir? Gelişme mi var?&quot; &quot;Evet. Bayezid Beyim yola çıktı.&quot; &quot;Ya Edirne?&quot;</p>
<p>&quot;Evrenuz Beğ'dedir. Buyruk beklenir. Almağa geldim.&quot;</p>
<p>&quot;Çok mu kalabalıklar? Nasıl cüret ederler?&quot;</p>
<p>&quot;Susuz kalmış yılan baygın olur Yakub Bey, baygınlıkta sürünür. Murad Han da Konya'da, ola ki Konya'yı uzak bileler, uzaktır biraz, bilebilirler.&quot;</p>
<p>Yakub Bey ikircikliydi; otağa girsin mi girmesin mi? Baba kızın, belki bir daha bulamayacakları yalnızlıklarını bozsun mu bozmasın mı? Allah hayra yazsın şu son yarım saat içinde bu ikinci kötü önsezi bu ikinci &quot;bir daha görememek, bir daha bulamamak&quot; umutsuzluğu... Neden? Ne vardı bu Konya'nın uğursuz güneşinde hep bir sonu getiriyordu aklına bilmeden, düşünmeden sadece sezgi ile? Doğan'ı da İne Bey'i de otağı da düşünemiyordu. İçerde, otağda, bir baba kız, diz dize, neyin özlemiydi giderdikleri?</p>
<p>&quot;Yakub Beyim? Düşünmektesin, kararın nedir? Doğan Bey hemen dönmek niyetinde?&quot;</p>
<p>İne Bey, tezinden cevap bekliyordu.</p>
<p>Doğan Bey ise İne Bey'den de tezineydi.</p>
<p>Yakub Bey hiç istemediği halde: &quot;Pekey.&quot; dedi. &quot;Girip Murad Beğimize ulaştırayım geldiğini.&quot;</p>
<p>Otağa girdiğinde babasıyla ablasını yan yana oturmuş buldu, diz dize değiller idi. Karşılarında da ablasının oğulları sıralanmıştı. En küçükleri yine dönüp Yakub Bey'e baktı; güldü şirin şirin.</p>
<p>Ablasının yüzü otağa girmeden önceki yüklü yüz değildi, evlenmeden önceki Sultan Hatun'un yüzüydü. Yine babasının yanındaydı; yine babasının Murad Beğliğine sığınmış güvenmekteydi.</p>
<p>Murad Beğ'in yüzü ise dervişliğinin en cömert denizindeydi. Yakub Bey girince beğce çevrilmişti bu beklemediği girişe. Oğluna: &quot;Kapıda sen varsın diye sana güvenmiştik Yakub Bey!&quot; dedi. Yarı gücenikti.</p>
<p>&quot;Güvenini yitirmek istemem aziz babam, fakat Doğan Bey ulak geldi; kendisi.&quot; &quot;Az daha bekleyemez miydi?&quot; diye söylendi Murad Bey; karabudundan bir baba, bunca yıldan sonra kızıyla baş başa dertleşmekteyken biri gelse de dertleşmelerinin arasına girmiş olsaydı ancak bu kadar keyfi kaçmış sokranabilirdi. Fakat hemen Murad Bey oldu sesi: &quot;Geldiyse bekletmeyelim, kızımız her zaman kızımızchr, Karamanlıyı oğlumuzdan ayrı tutmayız, böyle biliriz.&quot; dedi.</p>
<p>Sultan Hatun izin istedi.</p>
<p>El öperken: &quot;Buyurursan damadın da elini öpmek diler aziz babam, buyurursan merhametine sığınmak diler.&quot; dedi. &quot;Bağışlandığını senin ağzından duymak dirlik verecektir. Bizi düşünerek merhametini eksik etme.&quot; niyazında bulundu.</p>
<p>&quot;Hay kız neler söylersin sen?&quot;</p>
<p>Murad Bey'in sesi yüreğinden titremişti. Nasıl çıktıysa öyle konuştu, saklamağa gayret etmedi: &quot;Ne merhametinden söz edesin? Merhamet Tanrı'ya özgüdür, yalnız Tanrı'ya. Var git yüreğini ferah tut. Bu can bu tende oldukça, Tanrı bize sağlık verdikçe Karamanoğlu Konyasında bizden yana tasalanmasın, biz bu dünyanın derdinde değiliz. Bize eyilikle gelen eyilik bulur, kötülükle gelen de. Sen çocuklarını büyütmeğe bak, çocukların Karamanlı olmasın yeter ki, Osmanh da olmasın, Türkmenliğini bilmesi yeter. Şimdi Doğan Beğimizin getirdiği haberi alalım artık, gerisini sonra konuşuruz. Hadi fidan kızım benim, gözüm üstünde ola.&quot;</p>
<p>Çocuklar da el öpünceye değin bekledi. Sultan Hatun, gözlerini babasından hiç ayırmadı, ayıramadı daha doğrusu. Babası, gerisini sonra konuşuruz demişti. Babası dediyse dediği gibi olurdu yüzde yüz ama ağabeyi Yakub'un dışarda, otağa girmeden az önce söylediği sözün yürek yanıklığından gönlü henüz kurtulamamıştı. Çocuklar el öpmeği uzatsalardı keşke, dönüp bir daha bir daha öpselerdi. Zaman, bu el öpüşlerde dursaydı. Ayakları otağın dışına çıkmak istemiyor, gönlü, otağda kalınsın istiyordu. Ne var ki dışarda da bekleyen haberci vardı ve Murad Beğ babası ayağa kalkmıştı.</p>
<p>Ondan sonra kendisini Kosova'da buldu Murad Bey. Murad Han'ın Konya surları önündeki otağında ayağa kalkışı, Sultan Hatun'un bir türlü çıkmak istemeyen, hala Bursa Sarayının has kızlığını unutmamış ufacık adımları; en küçük yeğeninin su ışımasında dönüp dönüp bakan pırıltılı çocuk gözleri, dedesine gülen, dayısına oyunlar düşünen çocuk gözleri, unutamadığı bir dünya vaktinin acımsı şeker damlalarıydı. Dünyaya özgü bütün vakitlerin gelip geçiciliğinde akmış, eskimişti. Fakat eskidikçe tatlanan şerbetlerden olmuştu. Bu dünya vaktini, yine dünya adamları, İne Bey'le Doğan Bey otağa girer girmez sürmüşler çıkarmışlar, yerine kendi vakitlerini yerleştirmişlerdi, İne Bey'le Doğan Bey'in getirip yerleştirdikleri vakit savaş kokuyordu. Burda, bu Anadolu'nun göbek bağı Konya'da, daha savaşın yarası bile dağlanmadan nice bir uzaklıkta, Urumeli'nden, savaş bulutlarından dem vurmuşlardı. Sırp'ı anlatmışlar, Arnavut'u, Macar'ı, Bizans'ı anlatmışlar, Papa'yı anlatmışlardı. &quot;Sırp Kralı Lazar.&quot; demişti Murad Bey tükürürcesine; &quot;Macar Bey'i.&quot; demişti; &quot;Arnavut'un Jorj Kastriotası, Bizans imparatoru ha. Papa da.&quot; Sesi küçümser, sesi hor görür, sesi yavaş yavaş öfkeli: &quot;Haçlılar!&quot; demişti. &quot;Yine Batımız? Bu bizim Batımız ölümüne mi susamıştır? Yoksa bizim mi sonumuzdur? Her neyse. Pekey, gidelim! Görelim sonu. Timurtaş'a haber salınsın. Konya'dan kalkış Urumeli'nedir! Pekey Haçlı Beyleri, görelim!&quot;</p>
<p>Bu görelimin sonu gece demez gündüz demez, uyku durak bilmez bir yürüyüş olmuştu. Atlının yayanın, kağnıhnın ve kağnısızın bir anda kalkışı, kısa bir süre ve bir anda konuşu, yine kalkışı olmuştu. Edirne'de Evrenuz Beğ de Urumeli'ne yollanmış, Sofya'da Bayezid Bey yıldırım hızında babasına yan vermişti. Ertuğrul oğlu Osman Beğ'den Murad Han torununa kalıp büyüyen Beğlik, Tuna kıyısı boyunca varını yoğunu ortaya dökmüş, ağırlığı bilinmeyen düşüncelerini toza bulayıp yürüyor, yürüyor, yürüyordu. Evrenuz Beğ öncü çıkmıştı. Döndüğünde upuzun, göbeğine büklüm büklüm inmiş sakalı kuşkulu, hayli içeri çekilmiş gözlerinin üstünü perdeleyen kabarık ak kaşları kuşkulu, geçmiş bunca yıh hiçe sayarak börkünden taşmış süt köpüğü saçları kuşkuluydu: &quot;Bu yeni haçlılar...&quot; diyen sesi de, hayli içeriye çekik çakın en az yüz yıl önce eskimiş gözleri de kuşku kıpırdanmasında umutlara zorlanmak istiyordu. &quot;Yeni Haçlılar Murad Beğim, katı, çok, pek çok katı. Bunu bilelim de...&quot; &quot;Katılığı? Kimin sonuna olur Evrenuz?&quot; &quot;Tanrı bilir Murad Beğim, bu Evrenuz nicedir katı Haçlılar gördü. Deden Osman Beğ'den bu yana görür bu gözler, Osman'la bile görmüştür, Gazi Fazıl ile Hacı</p>
<p>İlbeğ karındaşım ile bile görmüştür. Baban Orhan Beğ, karındaşın Süleyman Beğ ile bakmışhğı vardır birlikte. Gel gelelim bu yeni Haçlılar? Bunların yanında karınca azlıktır. Dağı arkalarına almışlar Hacı İlbeğ karındaşım gibi gece baskını yapamayız. Bir yanlarını tümüyle Morova Nehrine dayamışlardır, vursak boğulan biz oluruz. Yayıldıkları ova dümdüz; onları avcı bizi keklik yapar bir dümdüz ova zıkkım. Ne deyim? Bu yeni Haçlılar akıllıca yerleşmişler, pek katı...&quot;</p>
<p>Yakub Bey, Konya'dan sonraki bunca yorgunluğun sonunda kendini bulduğu bu dümdüz ovadan huylanmıştı. Dilinden yüreğine durmadan: &quot;Kosova.</p>
<p>Kosova.&quot; sözü akıyordu; &quot;Kosova.&quot; Hele Evrenuz gibi Beğliğin aklı bir beğ de böyle konuşunca huylandığı Kosova'yı büsbütün çekilmez bulmuştu.</p>
<p>Korkmuyordu; ürküntü değil su ürpertisi bile yoktu yüreğinde. Ama bu huylanış, koca bir kömüşün bir küçük kör arıdan huylanışı gibiydi; iğreniyordu.</p>
<p>Bulundukları yer kamburca bir tepe üstüydü. Çadırımsı dallarının gizlediği iri bir çınar ağacının dibindeydiler. Öncüye çıkmaktan dönen Evrenuz Beğ, gördüklerini anlatıyordu. Kaçamaktan baktığından gözüne çarpan dümdüz ova, sağ beri yanında güneşi geri veren uzun bir su şeridinde nehir, geride neler neler yapacağını saklayan ağaç denizine gömülmüş dağlar, yanlamasına sereserpe dağlar. Ovada, hiç yoksa on bin adım uzunluğunda beş bin adım eninde yayılmış kaynayan zırhlar, başlıklar, mızrak uçları, güneşi her biri ayrı ayrı geri çevirerek meydan okumakta.</p>
<p>Burada, iri çınarın dibinde babası Murad Beğ sıkıntılı. Yüzü derviş yüzünden o kadar uzak ki yakıştırmanın bile mümkünü olamaz; Murad Beğ hep düşünüyor, çınarın dibinde topladığı beğlerine, paşalarına, yeniçerilerin seçilmişlerine bir bir bakıyor, tartıyor her birini, ölçüp biçiyor. Bitirince çevirip başını aşağı ovaya, Evrenuz Beğ'in söylediği yeni Haçlılara bakıyor, daha bir sıkıntıya boğuluyor yüzü, sesi boğuluyor, gözleri boğuluyordu. Kulağı Evrenuz Beğ'deydi, hep herkes görüyordu. Nitekim: &quot;Evet Evrenuz Beğim.&quot; dedi olanca sıkıntısıyla; &quot;Görünüş bize yararlı olmayacağa benzemekte, savaş bize sırtını döndürmüş, gülmez. Biz yerimizi seçememişiz daha, yerimiz de onların faydasınadır.&quot;</p>
<p>Evrenuz Beğ: &quot;Onların yeri üstelik pek sağlam.&quot; diye sözünü tamamladı. &quot;Toprağı üç sağlam engelini kalkan yapmışlar kendilerine, biz bu üç kalkanı deleceğiz önce, delebilirsek Haçlılarla yüz yüze geleceğiz. O zamanaca yorulmazsak, işimiz bitmezse adamımız kalırsa elimizde, azlığız çünkü. Hadi elimizde adam kaldı diyelim, yorulmuş olacağız, Haçlılara yorgun erişeceğiz, onlarsa yorulmamış.</p>
<p>Buna bir çare bulmak gerekir her şeyden önce.&quot; Murad Bey: &quot;Çare?&quot; dedi; &quot;Evet çare? Aklıma başvezir Çandarh Ali Paşa'nın babası gelir, Hayreddin Paşa rahmetlimiz. Bir gün bana sormuştu: &quot;Savaşta, zaferden emin olmak için ne yapmak gerekir? Devletin geleceği için ne düşünmelidir?&quot; demişti. Bilen bir vezirdi rahmetli, bize de durağı Cennet olası babamıza da devlete de büyük hizmetleri vardır. Cevap verdim: &quot;Zaferden emin olmak isteyen, devletin geleceğini düşünen bir kimse, Tanrı'nın lütfettiği her fırsattan yararlanmasını bilmelidir; inançları uğruna ölmesini bilecek ordusuna güvenmelidir.&quot; dedim. Rahmetli yeniden sordu: &quot;Tanrı'nın lütfettiği fırsatlardan nasıl yararlanılır?&quot; dedi. &quot;Durup düşünmeden bir anda aklına danışacaksın.&quot; dedim. &quot;Fırsatın yararını ve zararını tehlikeleri ile birlikte o anda düşüneceksin ve ağır basan yararlı hangisi ise ona eğileceksin.&quot; Noksan buldu benim cevabımı; Cendereli Hayreddin bilen bir vezir idi, bilen insan düşündüğünü söylemekten çekinmez. &quot;Doğru fakat noksandır.&quot; dedi. &quot;Fırsat dediğin, zamandan farksızdır, sen kararında gecikirsen o seni beklemez. Karar verdiğin anda uygulamazsan kararın da zaman gibi uçar gider, önce eyi düşünmek, sonra düşündüğünü yıldırım hızıyla uygulamak, bir de ordunun sevgisini ve güvenini kazanmış isen, ordunun bizzat başında isen ve onlarla birlikte vuruşuyorsan onlar gibi ölmeğe hazır isen zafer şenindir...&quot; Böyle tamamladı bizim noksan sözümüzü. Şimdi biz buradayız, Kosova'dayız, ordumuzun başındayız, ölecek olanlarla ölmeğe hazırız. Başka heç bir düşüncemiz yoktur. Senin, toprağın üç engeli onlardan yana dediğin bizim için bir fırsat olamaz mı Evrenuz Beğim? Öyle düşünsek... Engelsiz yanlarından vurursak nehirde onlar boğulur, dağ onların yolunu keser. Sarıca Paşa? Bir de seni dinlesek? Önce, eskiden kalmalar konuşmalı ki tecrübelerini dinlemiş olalım ne derler, nasıl düşünürler?&quot; Sarıca Paşa, kendine güvenerek konuştu: &quot;Yel, karşımızdan esiyor, dağdan; böyle esip böyle süreceğe benzer. Burayı eyi bilenlere sordum, bu aylar hep böyle olurmuş. Bazen o da pek az, bizim bulunduğumuz yerden o yana estiğine rastlanırmış. Gel gelelim az, rastlantı cinsinden az. Biz şimdikinin yarın da devresi gün de böyle süreceğini bilmeliyiz. Öyleyse savaşın tozu toprağı bizi bunaltacak onları rahatlatacaktır. Bu durumda Haçlılara yüklenmek zafer umudunu daha başlangıçta kesmek olur.&quot; &quot;Pekey Sarıca, çaresi?&quot;</p>
<p>&quot;Çaresi Murad Beğim yeniçeriyi geriye çekip develeri sürmektir. Altı yedi bin deve var orduda...&quot;</p>
<p>Herkes birbirine bakmağa başladı. Sonra herkes Murad Beğ'e baktı. Genç beylerden kimi Bayezid Bey'i kimi Yakub Bey'i süzdü. Evrenuz Beğ: &quot;Develer?&quot; diye dudak büktü; &quot;Belki olur.&quot; Çakırhğı yüz yıl öncesinden eskimiş hayli içeriye çekik gözleri, ummuyordu. Veziriazam Ali Paşa'ya: &quot;Ne dersin sen?&quot; der gibilerden bakındı. Bununla birlikte güvenemiyordu bakışları.</p>
<p>Murad Bey: &quot;Olur, niye olmasın; nasıl yapılacağını desin hele duyalım.&quot; deyince Sanca Paşa: &quot;Bin kadar serdengeçti, her biri altı deveyi ürkütüp köpürterek sopalarla sürerse, köpürmüş deve sürüsü Haçlıları epeyce uğraştırır, biz de bundan yararlanabiliriz. Ben başka çare göremem.&quot; diyerek düşündüğünü açığa vurdu.</p>
<p>Açıklama, akılhcaya benziyordu. Öncülükten dönen Evrenuz Beğ'in umutsuz sözlerine başka bir çare de bulunmaz görünüyordu.</p>
<p>Murad Bey'in: &quot;Evet denenebilir, denenmelidir.&quot; demesi, aklının, Sarıca Paşa'nın düşündüklerine yattığını gösteriyordu. Fakat Bayezid Bey tutamadı kendini: &quot;Bize de söz hakkı var mıdır Murad Beğimiz?&quot; diyerek söz isteyişi taş düşüşünde oldu. Başka bir yerde olsa, hemen patlamak üzereyim demek gibiydi. Daha Sanca Paşa'nın develerden söz açışında gözleri kararmış, yılların küllendirdiği bir toz duman ayaklanmasında Demirci Boran Usta'nın delirmişliğinde boğulur gibi olmuştu; kulakları Boran Usta'nın çılgın haykırışlarından patlamıştı: &quot;Karılar gibi savaşırsan sana bin lanet bin lanet bin lanet Murad Han'ın oğlu, bin lanet!&quot; çığlıkları şehla gözlerinden fışkırmıştı. Murad Bey, oğlunun her zaman bildiği deli tayhğının bu yerinde duramayan fırlayışına yine de alışamamış baktı: &quot;Eskilerin konuşması bitti mi?&quot; diye sordu. &quot;Bitti ise...&quot;</p>
<p>&quot;Eskiler ne diyeceğini bilmez olmuş Murad Beğim dinlemek gerekmez artık!&quot; Murad Bey bilmiyordu Boran Usta'yı; topu bilmiyordu, sarp kayaları, Demirci Boran Usta'nın gümelesini, topları, topları, topları bilmiyordu; Boran Usta'nın yaban hayvanlarını ürküten delirmişliğinde can çekişmiş çığlığını duymamıştı. Bunun için de oğlu Bayezid Beğ'in, engellenmeğe gelmeyecek bir taşışın ucundaki fırtınasını anlayamıyordu. Ama yine durdurulmamahydı bu fırtına, durdurulmak istenirse dibinde bulundukları şu iri çınarı hiç dinlemez kökünden sökerdi. &quot;Seni dinleyelim öyleyse Yıldırım Bayezid Bey. Konuş!&quot; dedi.</p>
<p>İlk defa yıldırım sözünü ekleyerek konuşmuştu, dinleyenlerin hepsi fark etti. Fakat Bayezid fark etmedi. &quot;Ya korku, ya eskimek, her neyse bilemeyeceğim, konuşan beğlerin aklını almış. Neden? Osmanoğulları düşmanla savaşmaktan korkuyorlar mı yoksa? Öyle mi sanılır? Anadolu'da bunca zamandır vuruştuk, Urumelinde yıllardır at koşturuyoruz. Hangisinde kendimizden az düşmanla savaştık, hangisinde kılıç sayısında ok yay sayısında üstündük? Develerin ardına saklanıp karılar gibi mi kazandık bu savaşları yoksa Ulu Tanrı’ya güvenerek çarpan yüreğimizle bileğimizin gücünden mi güç alarak zafere koştuk? Zafer de kurtuluş da şu anda sadece imanımızda, sadece cesaretimizdedir. Müslümanız, Türkmen'iz korkaklık bizden uzak durmalıdır, develer bizim cesaretimiz olamaz! Tanrı’ya güvenmeyen yenilir. Zafer yeneceğine inananlarındır, yenilenler korkaklardır Murad Beğ!&quot; Çınarın her bir yaprağından ateş parçaları yağıyordu sanki Bayezid Bey konuşmuyordu da. Çınarın her bir yaprağından Bayezid Bey'in her bir parçasına Demirci Boran Usta lanetini kusuyordu; toplarını kaldırıp kaldırıp atıyordu, parçalıyordu. Yıllar öncesinin küllenmişliği, unutulmuş sanılan unutulmamışhğında diken dikeneydi.</p>
<p>Sarıca Paşa, olduğundan da fazla sararmıştı; dudakları tir tir titriyordu. Sakalı can çekişiyordu. Öfke, aklını darmadağınık etmişti, söyleyecekse bile söyleyeceği sözü bulamayacaktı. Evrenuz Beğ'in çakırı çoktan eskimiş gözleri hiç görünmüyordu. Genç beylerin yüzü aydınlıktı, Bayezid Bey'e koşuyordu. Yakub Bey hem çok beğenmiş, ağabeğinin konuşmasını yüreğinin başında duymuş hem utanmıştı. Gizli bir ayıbın çekingenliğini duyuyordu.</p>
<p>Murad Beğ, oğluna ancak gönlünden hak verdi.</p>
<p>Kim, nasıl, ne şekilde söze girecekti pekey?</p>
<p>Biri bu yağan ateşin üstünü küllemeliydi, su serpelemeliydi. Öne eğik düşünen başlar böyle birini arıyordu.</p>
<p>Veziriazam Çandarh Ali Paşa, veziriazamhğının konuşması gerektiğine bu sırada inandı. Gönlü Bayezid Beğ'in yıldırım sağanağından yanaydı; aklı, Sarıca Paşa'nın öfkesi yatışmak, diyordu. Yüreği, Murad Beğ'in üzüntüsünü duya duya: &quot;Bizim yolumuzu kitabımız çizmiştir ulu Hanım, kitabımız Kur'an-ı Kerim'dir.&quot; dedi. &quot;İzin verildi bilerek konuşuyorum, bağışlanmak dilerim.</p>
<p>Kitabımız ışığımızdır. Dünümüzü aydınlatır, bugünümüzü aydınlatır ve hem de yarınımızın aydınlığıdır. Bu sabah, namazdan sonra açtım; niyetim okumaktı, gönlümü aydınlatmaktı. Açtığım yaprağın ilk ayeti Tanrı'nın kesin buyruğunu duyurdu bana; &quot;Ya Nebi, inanmayanlarla ve puta tapanlarla savaş!&quot; buyruluyordu. Düşündüm. Şu kadar inanmayan bu kadar puta tapan diye buyrulmuyordu. Sayıca senden fazla, senden üstün, senden güçlüyse savaşma diye de buyrulmuyordu. Düşünür iken dalmış, ulu kitabı kapamışım. Üzülerek yeniden açtım. Aynı yaprak değildi, beni yeni bir yüce buyruk bekliyordu, şu ayeti kerime idi: &quot;Neden endişe ediyorsun? Unutma ki inanmayanların nice muazzam ordularını inananların küçük ama cesur savaşçıları yok etti.&quot; Tanrı böyle buyuruyordu Murad Hanım, ben bir aciz kul olarak bu buyruğa ancak uyarım; ancak, zafer inananlarındır amenna derim.&quot;</p>
<p>Murad Bey: &quot;Cendereli soyu...&quot; diye düşündü. &quot;Bu Ali Paşa gözümü arkamda bırakmayacak benim.&quot; Yüzünden, ne düşündüğünü anlamak imkansızdı. O durumda: &quot;Ya sen ne diyorsun Timurtaş Paşam?&quot; diye döndü.</p>
<p>Timurtaş Paşa'nın sesi de yatıştırıcıydı: &quot;Develer, yerinde bir düşünüştür Murad Beğim.&quot; dedi. &quot;Sarıca Paşa karındaşıma hak veririm. Ancak, yeni haçlılar kadar, belki onlardan daha çok bizim için tehlikeli olur diye korkarım. Karşıdan esen yelin tozu, bir de haçlı kalabalığının mızrakları okları ve ayrıca arkadan bizimkilerin sopaları develeri köpürtmenin de ötesinde kudurtup gerisingeriye döndürebilir, bu da bizim ayak altında kalmamız demektir. Hangi ordu kılıcını kendine çalar Hünkarım? Ben duymadım da görmedim de. O halde?&quot; Karşı dağlardan esip gelen yel, iri göğdeli çınarın yapraklarını çok değişik bir şekilde hışırdattı; yel, ya artmıştı ya eksilmişti. Bir süre yaprak hışırtıları devam etti. Murad Bey, çınarın altında toplananlar kadar, belki onlardan daha fazla, görünmeyen gelmiş geçmiş ulu canların varlığını duyduğunu sandı; sanki yapraklar hışırdamıyor da o canların diliyle söyleşiyorlardı. Birden, ta bir zamanlar, Geyikli Baha'nın omzunda söküp getirerek, babası Orhan Beğ'in avlusuna diktiği kavağı hatırlamıştı, koca, gümrah. Geyikli Baba ve Orhan Beğ olarak serpilip dallanan; bir yanı Geyikli Baba bir yanı Orhan Beğ olan, öyle irileşen kavağı zaman zaman gönül kökünde duyar, zaman zaman elleşir, konuşurdu. Şimdi o kavak mı uçup gelmişti burayaca? Şu çınarın her bir yaprağında onlar, onlar, onlar mıydı hışırdayan?</p>
<p>Öyle olsun olmasın, bu sanış, hoşuna gitti Murad Bey'in. Artık, oğlu Bayezid'in o öfkeli çıkışına da gücenmiyordu. &quot;Benim kanım başka türlü konuşamaz.&quot; diye düşünürken Timurtaş Paşa'ya: &quot;O halde...&quot; diye baktı.</p>
<p>&quot;Vuracağız Murad Beğim! İznin olursa vuracağız! Ya biz ya Haçlılar, ben diyorum ki biz, vuran kazanır!&quot;</p>
<p>Murad Bey cevap vermeden bir kere daha sol yanındaki ovaya baktı; dağı, nehir uzantısını ve kıvrımını, ovanın dümdüzlüğünü hesapladı. Yelin esişini ölçtü herhalde ki yüzünü buruşturdu. Sonra, namazda selam verircesine sağına döndü yüzü; kamburca tepenin eteklerinde, geriye doğru dağılıp gizlenmeğe çalışmış ordusunu süzdü. Epey bir süre gözlerini kırpmadı, nefes alıp almadığı da şüpheliydi. &quot;Bismillahirrahmanirrahim.&quot; diye mırıldandı;</p>
<p>&quot;Allah'ın dediği olur her zaman. Müslümanız ve Türkmeniz, yeter bu. Vuracağız! Bu güne dek nasıl vurduysak, niçin vurduysak bugün de öyle vuracağız. Ben, tam ortada, başta olacağım. Yıldırım Bayezid ordunun ikinci bölümüyle sağımda, Yakub Beğ üçüncü bölümüyle solumda yer alacaktır. Durumumuz hafif kıvrık yay durumudur. Ali Paşa, ordunun bir kısmıyla benim arkamda, Haçlıları çektiğimizde vurması için hazır bekleyecek. İne Beğ'le Sarıca Paşa'nın çerileri Yakub Beğ'i yedekleyeceklerdir. Evrenuz Beğ Yıldırım Bayezid Beğ'in sağ gerisinden, gerektiğinde dağı tutacak şekilde yerini alıp çerisini düzenleyecek bütün savaş yayılmasının bağlantısını Doğan Beğ'in bölüğü üstlenecektir. Doğan Beğ'in bir anlık şaşması bozulmamızı tezlendirir, ona göre davranıla. Öteki beğler, bu kuruluşa göre Ali Paşa tarafından yönetilecektir. Timurtaş Paşa vurucu gücümüzdür; buyruğunda akıncı beğlerini yerine ve vaktine göre, yerine ve vaktine vurmak üzere salacaktır. Tanrı yardımcımız olsun. Yarın, inşallah ya büyük bir kapıyı ebediyen açacağız ya ebediyen kapayacağız. Şimdi herkes tedarikini görsün.&quot; Kamburca tepenin üstündeki dalları çadır eteği çınarın dibinde, kendiliğindenmiş gibi sanılan meşveret Murad Bey'in açtığı şekilde Murad Bey'in, buyruğu andıran tembihleriyle bitti. Bayezid Bey'le Yakub Bey'in dışındakiler gitmişler, Ali Paşa gitmek üzereydi. Az önce, Timurtaş Paşa'nın sözlerini bitirdiğinde hışırdayan çınarın yaprakları bu sefer, dal şakırdamasında sertleşiverdi. Murad Bey, o zamanki sanısının tesirini yeniden yaşamağa zaten hazırdı. O hazırlıkta başını kaldırırken azmış bir fırtına öncesi gelip çattı çınara; dal, yaprak, burç komadı birbirine kattı. Ovanın üstünü aşarak dağdan gelen yeldi. Murad Bey ürperdi. Yelin esip geldiği yana ürpererek baktığında ovada ne kadar toz toprak varsa ayağa kalkmıştı, döne dolana kıvrılıyor, yelin koğalamasında geliyor, Murad Beylilerin eline yüzüne gözüne yağıyordu. Bu böyle sürüp giderse, yarın da eserse?</p>
<p>Sonunu düşünmek istemedi Murad Bey, düşünmek elinden gelmedi.aferim &quot;Gidelim.&quot; diye mırıldandı. &quot;Ali, beni bekleyesin. Sen arkamdan gel Yakub!&quot; Buz kesti birden bedeni, bütünüyle, tepeden tırnağa dondu. Niyeti, o sözü, Yıldırım Bayezid'e söylemekti, ağzından Yakub adı çıkmıştı. &quot;Neden? Neden? Neden?&quot; diye sızlandı her yanı ama hiç bir yanından doğru dürüst bir cevap gelmedi. Yel, esip durmaktaydı, daha da azıtıyordu. Dalları çadır eteği olmuş çınarı yerden yere vuruyordu; gücü yetse kökünden söküp atacaktı ama çınar öylesine bir kök salmıştı, öylesine bir sarılışla toprağa benim diyordu ki yel, ne denli azıtırsa azıtsın bundan ötesine varamayacaktı. Bir tek bu, &quot;Neden? Neden? Neden?&quot; diye sızlanışına cevap gibiydi yelin azgınlanışı. Tam tamına da olmasa, iyi kötü bir ferahlıktı: &quot;Sen de Bayezid Beğ orduyu hazır tutmak için gerekeni yap! Bu kadar! Akşam ekmeğini birlikte yiyeceğiz, fırsat bulursak namazdan sonra da konuşacaklarımız olur belki, inşallah.&quot; Azgınlaşan yelin önünde durmak da zorlaşmıştı. Murad Bey, uçarcasına indi tepeden.</p>
<p>Bayezid Bey, sırtını çınarın iri göğdesine dayamıştı; yüzü ovaya, Haçlı kalabalığına dönüktü. Azgın yelin sürükleyip getirdiği toz toprak ağzına burnuna doluyordu, soluk almasını zorlaştırıyordu. Gözlerini de kısabildiği kadar kıstığından boz bulanık gördüğü ve pek seçemediği Haçlı kalabalığın, neden saldırmadığını düşünüyordu. &quot;Bundan eyi zaman bir daha bulamazlar halbuki, hınzırlar burda olduğumuzu da biliyorlar, az olduğumuzu da. Yazık, fırsatı kaçırıyorlar. Bu yel böylece o yana esmeliydi o yanı bunaltmalıydı ki gece der miydim ben, bastırmaz mıydım? Torbada kekliğiz biz onlar için şu an, yazık.&quot;</p>
<p>&quot;Ama yarın?&quot; diye sıkılı dişlerinin arasından söylendi, dişleri gıcırdıyordu. &quot;Ama yarın? Yarın bu fırsata yanacaksınız!&quot; Ağzına dolan tozlar, çamurumsu bir tatla kumlanmıştı, tükürmeğe çalıştı. Azgın yel, her tükürüşünü yüzüne geri getiriyordu. Ayrıca, tükürmek istediği çamurumsu tatla kumlanmış tozların yerine yenileri doluyordu ağzına. Dalları çadır eteği çınar uğuldadıkça uğulduyordu. Derin, kara, içi bilinmeyenliklerle dolu bir mağaranın içine yıkılışından gelme seslerle çırpınıyor, döğünüyordu. En eyisi tepeden inmek, toza dumana kalkan azgın yeli kötü bir kadere yorumlamaktan bunalmış olabilecek çerinin arasında dolaşmaktı. Babasının buyruğu da böyleydi. Akşam ekmeğinden sonra buyruğun sonucunu sorardı. Demirci Boran Usta bir gelip bir gidiyordu gözlerinin önüne; azgın yelin azmışhğında uğul uğul uğuldayan çınara karışmış sesi kulaklarını oyuyordu. &quot;Hayırdır inşallah, hayra alamettir.&quot; diye diye tepeyi indi. &quot;Karılar gibi savaşırsan lanetler olsun, lanetler olsun, lanetler olsun!&quot;larla uğuldayan Demirci Boran Usta'nın çılgın sesi de ardınca geliyordu. &quot;Acaba şimdi?&quot; deyip irkildi gönlü boydan boya; &quot;Şimdi? Acaba şimdi? Bu sesi ancak bu bastırır Bayezid, Haçlılar hiç beklemiyorken şimdi? Bir on bin kişi al yanına, Evrenuz Beğ'i al yanına. Bir zamanlar Hacı İlbeğ'in Sırp Sındığı'nda yaptığı baskının bir eşini yap, vur, durma vur!</p>
<p>Az kalsın yere kapaklanıyordu; yel, en kötü azgınlığında arkadan vurmuş o sıra ayağı da bir köstebek yuvasının yumuşak kabarığına girmişti. Tersliğe güldü kötü kötü: &quot;Baskını biz yedik, baskın yapmağa niyetlenene bak sen!&quot; Eğlenmek geldi içinden; kendi kendisiyle, yıldırımlığıyla, Bayezidliğiyle, Murad Beğ'in oğlu olmasıyla, eğlenemedi. Demirci Boran Usta'nın sesinden kurtulmanın mümkünü yoktu.</p>
<p>Bu azgın yeldeki ordunun halini düşünmek istedi.</p>
<p>Tepenin eteklerine dağılıp fundalarda, top çalılarda duldalanmış orduyu karışmış, develerle hele atları kişner, höngürder bir hengamede bulacağını sanıyordu. Beklediğinden çok azı yok denecek kadar bir kıpırtı görmek, o da yer yer, tuhafına gitti. Gördüğü bütün atların, bütün develerin gözleri bağlanmıştı. Kimi çadır bezi, kimi don gömlekten kesilme bezlerle gözleri korunan hayvanlar, yaradılışlarından sezme bir fırtına huysuzlaşmasının dışında hiç de tehlikeli değillerdi. Soruşturunca Voynuk Takımının aldığı tedbirden olduğunu anladı.</p>
<p>Görünce de Doğan Bey'e: &quot;Yahşi, beğendim tedbirini Doğan.&quot; dedi. &quot;Voynukların eyi yetişmiş buncasını ummazdım. Yoksa yarın Haçlılara kör atlarla nasıl giderdik? Bu toz toprak insanın gözünü kör eder, nerde kaldı ki hayvanların etmeye.&quot; Doğan Bey'in esmer yüzü en genişinden, su serinlemesinde içten güldü: &quot;Öyle konuşan bir beye bizim gibi kullar azdır beyim.&quot; dedi.</p>
<p>Bayezid Bey: &quot;Hangi öyle konuşan Doğan?&quot; diye şaştı. Meşvereti gerçekten unutmuştu. Demirci Boran Usta'dan da uzaklaştığının farkına vardı. Geriler, atlar, savaşı anıştıran her nesne kötü bir düşü sıyırmış, Bayezid Beyliğini açığa çıkarmıştı.</p>
<p>&quot;Bağrımızdan kopanı konuştun Bayezid Beyim, İne Bey'in, İnce Balaban Bey'in, benim, hepimizin. Sarıca Paşa develer deyince...&quot;</p>
<p>&quot;Yaa... Evet. Öyle. Develer. Ama sanırım babamı gücendirdik Doğan.&quot; &quot;Sanmam Bayezid Beyim. O seni bilir.&quot; &quot;Bakalım, akşama anlaşılır.&quot;</p>
<p>Fakat Murad Bey'in gücenip gücenmediğini anlayamadı Bayezid Bey. Azgın yel, durulacağı yerde büsbütün azıttı, yeri göğü birbirine kattı. Kimse çadırından çıkmasın, gözcüler de kendine göz kulak olsun buyruğunun ardından Murad Beğ'in de çadırından çıkmayacağı, yalnızlığına çekileceği haberi geldi; akşam ekmeğini bir başına yiyecekti. En çok Yakub Bey üzüldü bu habere. Nedense o akşam babasından hiç mi hiç ayrılmak istemiyordu. Birdenbire, bir küçük çocuk yalnızlığı duyuvermişti. Belki azıtan yel, belki göz gözü görmez karanlığa eklenen toz bulutu belki de hiç bir savaş arifesi akşamında görmeğe alışık olmadığı suspusluk içinde herkesin kendi içine çekilmesi küçük çocuk yalnızlığına sebep olmuştu. Ne olursa olsun, böyle bir anda sığınacak bir kanat altı arıyordu, o da babasının yanıydı. Gelinmesin denildiğine göre ona da gidemezdi. Bir ara, ağabeyi Bayezid'e gitmeği aklından geçirdi, canı çekiyordu ama ayakları canının çekişine uymuyordu bir türlü. Yıldırım Bayezid'in çadırına yaklaştığı halde, gönlü çadıra gitti, ayakları geri döndü. Çadırına dönüp duaya vermek kendini, gelirse uykuya sarınmak en eyisi olacaktı galiba.</p>
<p>Ayakları babasının çadırının az beri yanmaca gitti. Orada oyalandı bir süre. Otağın kapısı aralansa, babası görünse, çağırıverse... O çağırıya koşmaktan daha güzel ne olabilirdi yeryüzünde Tanrım! Otağın kapısı kıpırdanmadı bile. Murad Beğ'in çadırı gecenin karanlığına, toz bulutuna, azgın yele karşı soluk turuncuda ışığını dışa vuruyordu.</p>
<p>Düz ayak kurulu sofranın üstündeki yemeklerden hiç birine el sürülmemişti. Bakır sahanların kapakları nasıl kapanmışsa öylece, açılmadan duruyordu, çoktan soğumuşlardı. Murad Beğ seccadesindeydi, namazda. Titrek iki kandilin ışığına, kıbleye yakın bir köşede irice bir mumun arada bir dillenen alevi eşlik etmekteydi. Kandillerdeki yağın cızırtısı, sağır bir zamanı iteliyordu. Namaz bitmek bilmiyordu. Kandillerin yağı tükendi tükenecek, irice mum yanlanmak üzereydi. Çadırı döğen yel, sızabildiği yerlerden içeriye dolmağa çalışıyordu. Murad Beğ ne kandillerde ne mumda ne de çadırı döğen yeldeydi.</p>
<p>Kandilin biri söndü sonunda, yağı tükendi. Çadırın içinde, yanmış yağ cızırtısında kokan isimsi bir tüllenme dalgalandı.</p>
<p>Murad Beğ, secdeden secdeye varıyordu, ikinci kandilin yağı da bitti. Cızırdadı, yalap yalap titredi, söndü.</p>
<p>İrice mum, tomur tomur erimekteydi; budaklanmıştı, bir karış kalmıştı. Çadırın içinde tüllenen yanmış yağ cızırtısındaki koku yenilendi; isler, çadırın tavan direğine dolandı.</p>
<p>Murad Beğ namazı bitirmişti. Nur Suresini okumağa başladı. Yerin ve göğün nurlanması tek umuduydu, tek arzusuydu; varını yoğunu, bir canından başka nesnesi olmayan Muradhğını vermekten çekinmeyeceği tek dileğiydi.</p>
<p>Mum, bir parmak kalmıştı. Tomur tomur eriyip budaklanışında şişmişti.</p>
<p>Şişmişliğinde eriyordu. Nur Suresi mumun can damarı ölmüş gibiydi. İssiz bir alev yalazında parlıyor, çadıra ses çıkarmadan siniyordu.</p>
<p>Mum, yağ göleği halinde eridi, kandilleşti; çift dilli çift fitilli yanmağa başladı, kısalı uzunlu, biri titrerken öteki dimdik, çadırı, çift mumda bir vakit daha aydınlattı.</p>
<p>Murad Beğ Nur Suresi bittiğinde, belki de ikinci okuyuşuydu, üçüncü okuyuşu da olabilirdi bilmiyordu, mum da söndü. Bu sefer mum kokusunda yanık bir kararış çadırın içini görünmez etti.</p>
<p>O zaman Murad Beğ başındaki börkü çıkarıp yanına koydu. Yakasını, yarışmaca açtı. Sanki göğsü bağrı yangınlar içindeydi: &quot;Tanrım!&quot; diye inledi. Titreyen elleri yaprak yaprak açılmıştı. Gözleri, göz pınarlarından yanmakta, ha doldum ha boşatıyorum demekteydi: &quot;Tanrım huzurundayım. Ne han ne sultan ne de beğ. Orhan oğlu Murad olarak huzurundayım; sana ben gerek isem ben geldim işte. Savaş dedin savaştım. Nizam-ı alem için savaştım, zaferi bana lütfettin, lütfunu ödemekten acizim. Nizam-ı alem için yenilmek varsa, yenilmem senin şanına yakışırsa eğer, razıyım yenilen ben olayım. Benim yenilmem ile iş bitiyorsa, kimsenin kanı dökülmeyecek ise bundan sonra, yenilen ben olayım. Ne dünya, ne malı, ne şanı, ne şerefi. İstediğim bilirsin ki bunlar değil, hiç biri değil; seni istiyorum artık sana kavuşmağı. Sende dinlenmeği istiyorum. Bundan başka bir dileğim yoktur. Bu azgın yel dursun, bu toz toprak uğrunda savaşanlara engel olmasın. Bunun pahası kanım ise eğer izin ver aksın, bana yarın şehitliği çok görme, duyduğunu biliyorum, çünkü huzurundayım!&quot;</p>
<p>Yerin göğün sustuğunu sandığı bir kendi sesinin bir de onu duyan Tanrı'nın varlığının ötesinde başka varlıkların olacağına inanamayacağı bir sırada, çadırı hissetti Murad Beğ; çadırın dışında bir çisilti duydu. Kulak verip dinledi, olamazdı, imkansız bir şeydi bu. Akıllı uslu yağan, tozu toprağı yelin azgınlığını bastırmak istercesine bir yağmur yağmaktaydı. Ses, yağmur sesiydi, çisilti oydu! Kendi kendinden taşan bir sevinç sarhoşu olmuş fırlayıp çadırın kapısına koştu; göğüs bağır baş açık çıktı dışarı, yağmuru duydu. Doya doya, bedenine sindire sindire ıslanmışlığını duydu. Gözlerinden yanaklarına inen yaş mıydı yağmur suyu muydu farkında bile değildi. &quot;Tanrım. Bu bir muştu mu? Bir şehitlik müjdesi mi Allahım?&quot; diye haykırmak geldi içinden ama boğdu haykırışını bile bile. İçi içine dar geliyordu, göğsü yüreğine sığmıyordu; zor attı çadırın içine kendini. Yatağa kapandı kaldı. &quot;Lazar! Fırsatı kaçırdın artık.&quot; dedi. &quot;Neden olduğunu bilmiyorum ama kaçırdın. Yarın senin yerinde ben olmak istemem gayri.&quot;</p>
<p>Lazar'ı hatırladı, öteki Sırp Beylerini, Arnavutları, Boşnakları, Bulgarları ve Macarları.</p>
<p>Güldü.</p>
<p>Güvenliydi.</p>
<p>***</p>
<p>Ama Lazar güvenli değildi.</p>
<p>Hiç istemediği halde şaraplar, şaraplar, şaraplar içmişti. Şaraplar, şaraplar, şaraplar Lazar'ı Lazarhktan çıkarmış; tozun, dumanın fırtınasının ayağına kadar getirdiği fırsatın bir daha geri gelmeyeceğini düşüne düşüne kendini yeyip bitirmişti. &quot;Ziyafet savaş sonrasınındır, savaş sonrasının olmalıdır, Murad Bey'i bir daha bu havada yakalayamayız!&quot; dedikçe birkaç milletin birkaç beyi bir olmuş direnmişti. &quot;Murad Bey elimizde kıskıvrak. Murad Bey'in üstüne gitmemiz onu kaçırmamız demek olur. Kaçarsa güçlenir geri gelir, bırakın o bize yüklensin. Nedir ki? Kaç kişidir ki? Dağ bizden yana, nehir bizim için akıyor. Haşmetli Kral Lazar korkar mı yoksa?&quot; Haşmetli Kral Lazar korkar mı?</p>
<p>İşte bir bu laf, işte bir bu laf iç burkuntusu.</p>
<p>Korkmak mı? Gülmüştü katıla katıla. Ama yine de ısrar etmişti: &quot;Hayır! Beni bilen bilir. Murad Bey'i de bilen bilir. Kökünü burda kazıyalım.&quot;</p>
<p>Sonunda Macarlar söylemişti söyleyeceklerini: &quot;Biz, yarın meydan savaşında, diş dişe göğüs göğüseyken savaş isteriz? Murad Bey ovada keklikken ona uçma imkanı veremezsin Kral. Macarların cesaretini fırtına yüzünden elde edilmiş bir kör döğüşüne değişemezsin!&quot;</p>
<p>O zaman gelsin eğlence, gelsin şaraplar, gelsin ne varsa?</p>
<p>Ne varsa gelmişti işte. Şarap içtikçe dağıtmıştı içeni. Ve hayınhk söylentileri açığa vurulmuştu. Miloş? Miloş Kapiloviç.</p>
<p>Lazar'ın, fırtınadan yararlanıp Murad Bey'in ordusunu basma fikrine en çok karşı gelenlerdendi de. Karşı gelmekte direndikçe: &quot;Sabaha. Kralım sabaha. Zat-ı Devletlerinize öyle şanlı bir hediye sunacağım ki dünya şaşacak. Sabaha lütfen!&quot; dedikçe bacanağı Vuk Brankoviç kralın kulağına eğiliyor: &quot;Şanlı kralım, aziz kayınbabam, bu Miloş damadınız sabaha Murad'la anlaşacak, satacak bizi göreceksiniz.&quot; fiskosunu sürdürüyor sürdürüyordu.</p>
<p>Lazar bunalmıştı, bunaldıkça şaraba düşüyordu, şaraba düştükçe Murad'ı unutuyordu; Murad'a satılan, satıldığı söylenen, kulağının dibinde durmadan kellesi için fısır fısır fışırdanan Miloş Kapiloviç'e yükleniyordu. Yüklenmeler iğnelemeden başlıyor, irileşiyor, derinleşiyor, açıkça: &quot;Sen, Miloş Kapiloviç, kızımın kocası Sırp Beylerinin onuru geçinen sen, hayınsın! Kalk ve saklama, açıkla. Şerefin ve taşıdığın Sırp Beyliğinin onuru bunu ister senden!&quot; biçimini alıyordu, almıştı.</p>
<p>Miloş da sarhoştu. En az Kral Lazar kadar, bacanağı Vuk Brankoviç kadar, Ulah Prensi Mirçe'den çok, Arnavut Beyi Jorj Kastriota'yı gölgede bırakacak cinsinden sarhoştu. Yanında oturan Bosna Kralı Tvertko olmasa çoktan ağzına geleni boşaltacak; kral demeyecek, kayınbaba düşünmeyecekti. Tvertko da Miloş'un kulağına eğiliyor: &quot;Sen hayın değilsin, biliyorum Kapiloviç, Vuk Brankoviç'in dileği seni ortadan kaldırtmak, sonra Lazar'ın hakkından gelmek. Krallığa oynuyor o. Ama sabret, ben varım. Senden yanayım. Vuk'un oyununu biz oynayacağız. Savaş yarına kalırsa, yarına. Vuk'u ortadan kaldırtırım, söz sana. Lazar'ı sen düşün. Ama Murad'ın ordusunu bozup dağıttıktan sonra haaa. Sen Sırp Kralı, ben Boşnak. Başka güç kalmayacak ta oyandan ta bu yana. Hadi şerefe!&quot; diyordu.</p>
<p>Lazar bunu da görüyordu. Tvertko'yu da aklının bir köşesine yazıyordu. Yarına diyordu; yarına kalsın, içinden; sarhoşlamış.</p>
<p>Fakat hayınhğını açıkça yüzüne vurunca Miloş'un, artık Tvertko da tutamamıştı Kapiloviç'i. Gözleri kızıl şarap kaselerinden beter fırlamış: &quot;Kral!&quot; diye haykırmıştı. Tvertko eteğini, alttan, göstermeden çekiyordu. &quot;Kral!&quot; Ne diyecekti? Hayır açıklamak istemedi. &quot;Yarına!&quot; dedi. &quot;Lütfen. Sabaha kadar hayın bilin beni ve artık bu meseleyi lütfen deşelemeyin. Ben, yarına kadar, hayınhğı kabul ediyorum. Ama yarın konuşan ben olacağım!&quot;</p>
<p>Kral Lazar, bu sarhoş ama kesin, bu şarap dolmuş ama güvenli çıkışı yuttu. Yutmak zorunda kaldı. Çünkü şu anda daha ileriye gitmesi, şarap meclisinin dağılması olacağı gibi, çaresiz yarına kalan savaşın da şimdiden kötü bir dağılması, bir yenilgisi olabilirdi.</p>
<p>&quot;Pek güzel konuştun Miloş Kapiloviç.&quot; dedi ayağa kalkarak. Masanın bir ucunu kendine destek yapmıştı; yoksa içi, bir şarap fıçısı çalkantısındayken ayakta durmakta güçlük çekecekti; &quot;Seni yarın akşama kadar damadım ve Sırp Beyi olarak bileceğim. Hayınhğını düşünmüyorum. Yarın akşam konuşacağız. Şimdi şerefine içeceğim. Hep birlikte.&quot;</p>
<p>Şarap kaseleri şerefe, şerefe, hep şerefe kalkmıştı artık. Miloş Kapiloviç'in, Tvertko'nun, Brankoviçin, Kastriota'nın ve ötekilerin. Sonu gelmemişti. Bittiğinde yeniden, yeniden başlamıştı.</p>
<p>Lazar, Murad'ı iyice unutmuştu. Kuşkularını, endişelerini ve savaşı. Sızdı.</p>
<p>Şarap meclisi de sızdı.</p>
<p>***</p>
<p>Murad Bey uyandığında gün ışımak üzereydi. Otağın kapısından başını uzatıp baktı. Sessiz, sakin, gösterişsiz bir güzellenmede sabaha hazırlanan yorgun bir gece kalıntısı gördü.</p>
<p>Abdestini alırken de namazını kılarken de hep geceki yağmurun akında ıslanan, ıslandıkça içi dışı huzur dolan Murad'dı.</p>
<p>Gün ışırken kamburca tepeye çıktı. Dalları çadır eteği olmuş iri çınarın altından aşağı ovaya baktı. Gecenin yağmuru tozu toprağı bastırmış, ovanın kirini pasını silmişti; ta karşı dağların ağaçları yunmuş arınmış bir yeşillikte doğan güneşe nazlanıyor, görünen köylerin kimi camlarında gün ışıkları kızarıyordu. Dün olmamıştı, hiç olmamıştı sanki. O azgın yel yalandı, o toz toprak dumanı geçmişin bir korkulu düşüydü.</p>
<p>Ovada Haçlılar, Haçlılar; gübre böcekleri kalabalıklığında, sert kabuklarıyla vığıl vığıl kaynaşıyorlardı. Murad Bey, bir eliyle dayandığı çınarın göğdesini seve seve okşadı. &quot;Bir sen göreceksin.&quot; diye mırıldandı; &quot;Sen dünü gördüğün gibi, bugünü de sen göreceksin, buradan. Bir Murad vardı dersin gayri, nizam-ı alem için gelmişti, nizam-ı alem için gitti dersin. Hoşça kal çınar!&quot; Ondan sonrası ölümüne bir savaştı artık.</p>
<p>Murad Beğ, akçalmadan sık dokunmuş kolay bir gömlek giyinmişti. Başında tolgası, sağ kolu dirseğinece sığalı; nar göğüslü al atının kuyruğunu eliyle topuz bağlamıştı. Bir tek kılıcı vardı elinde, vuracağı da korunacağı da o tek kılıcıydı; kimse ağız açamamış, hiç değilse bir kalkan olsun, bir topuzcuk bulunsun diyememişti.</p>
<p>İlk savaş narası da Murad Beğ'den koptu; ortada, yeniçerinin en önündeydi. Naralandığı şimdiyece ne görülmüş ne işitilmişti ama duydular işte: &quot;Sürün aslanlarım, gün bugünkü gündür sürün! Ya Allah Bismillah! Bayezidim, hazır mısın Yakubum!&quot;</p>
<p>Yakub Bey'in &quot;Hazırım!&quot; demesine kalmadan Murad Beğ varıp Haçlı ordusunun ortasına vuruvermişti. Bir vurduğunu gördüler bir de Haçlı ordusunun çöken ortasını. Murad Beğlerini gören yeniçeriyi durdurmanın mümkünü olmadı bir daha. Çöken Haçlı ortası geriliyordu, fakat Murad Beğ'le yeniçeriler, iki yandan Arnavut bölükleriyle Macar bölüklerinin kıskacına düşmekte olduklarını fark edemediler. Bir anda ortalık allak bullak olmuştu. O ana kadar yirmi beşinde bir delikanlıdan daha atak döğüştüğünü gördükleri Murad Beğ'i de göremez olmuşlardı. Arnavut bölükleri soldan arka taraflarını iyiden iyiye kesmek üzereydi. Yakub Bey ok yemiş gibi oldu. Yeniçerilerini Arnavut bölüklerinin üstüne nasıl sürdüğünü, çemberi nasıl yardıklarını, Murad Beğlerine nasıl ulaştıklarını bilemedi. Murad Beğ'in elindeki ağırca kılıç sanırsın bir el çekiciydi. Kuşbaşından daha hafif kalkıyor, fırıl fırıl dönüyor, her kalkışta her dönüşte ya bir ya iki Haçlı atından düşüyordu. Ne gözü bir şey görüyordu Murad Beğ'in ne kulağı ses duyuyordu, &quot;Allah!&quot; deyip naralanıyor; &quot;Sürün! Sürün ha aslanlarım benim, sürün!&quot; deyip dalıyordu. Arnavut bölükleri de dağılmıştı. Fakat Macarlar bastırdı bu sefer, Boşnaklar bastırdı, Sırplar çıktı ortaya. Yakub Bey, babasıyla aralarına, Haçlıların dolduğunu, Murad Beğ'in tam arkasından, hem de yek başına çevrilmek üzere olduğunu gördü ama yetişmesi imkansızdı. O an kulağının hemen dibinde bir ses kükredi: &quot;Yakub Beyim Murad Han'ı bize bırak, seni çeviriyorlar kurtul sağa kaç, Bayezid Bey gelmektedir.&quot; diyen ve bir yandan da kalabalığı yarmış at süren Doğan Bey'i gördü. &quot;Yettim Murad Hanım solunu kolla sen, ben Doğan'ım, sağdayım!&quot;</p>
<p>Doğan Bey'in dört yeniçeri ile yetişmesi Murad Beğ'e kısa bir süre soluk aldırdı ama Haçlılar bitmek bilmiyordu.</p>
<p>Yıldırım Bayezid Bey herhalde bu bitmek bilmeyişi bekliyordu. Uçarcasına daldı Macarlara. Göz kapandıysa açılmadı, açıldıysa kapanmağa fırsat bulamadı o kadarcık arada Macarlara dalmasıyla dağıtıp çıkması, Yakub Bey'e soluk aldırmayan Boşnaklarla Arnavutların tam orta yerlerine at sürmesi bir oldu. Daldığı yerde can bırakmıyordu: &quot;Yakub! Arslanım benim Arnavutlar kaçıyor koma, sür!&quot;</p>
<p>Fakat Murad Bey yine sıkışık duruma düşmüştü. Haçlıların en azılı yerini seçmiş o yana çevrilmişti, yükleniyordu. Murad Beğ'in artık tanınmış olması ise, savaşın sonunun bir an önce alınması için, üzerine daha çok, daha çok; daha çok Haçlının kapanmasına sebep olmuştu.</p>
<p>Bayezid Bey babasına koştu. Bir an yan yana geldiler. Omuz omuza, baba oğul, kılıç kılıç üstüne bir doyulmaz savaşa verdiler kendilerini. &quot;Doğan! Timurtaş Paşa'ya yetiş sen!&quot;</p>
<p>Hem vuruyor, hem bütün savaş alanını tarıyordu gözleri Bayezid Bey'in; &quot;Baba sen geri çekilsen artık. Haçlılar bozguna gidiyor.&quot;</p>
<p>&quot;Sen Osmanoğlunu korkak mı sanırsın Bayezidim? Aman Boşnak solunda, soluna vur!&quot; dedi, fakat oğlundan önce kendisi yetişti, vurdu. Ama aynı anda da Yıldırım Bayezid: &quot;Baba sağına eğil!&quot; demesiyle birlikte Murad Beğ'in solundan bir Macar'ı mızraklayıvermişti. Doğan Bey'in sesini de duydu: &quot;Timurtaş Paşa koğahyor Beyim, Sarıca Paşa zordadır, yetişmelisin. Heyy İnce Balaban Bey, Yakub Bey'e kay!&quot;</p>
<p>Doğan Bey'in sesi daha: &quot;Sarıca...&quot; derken Bayezid akmıştı bile. Giderken de buyruğunu eksik etmemişti: &quot;Doğan! İne Bey Murad Han'ı yedeklesin, tezine!&quot; Ve akşam olmuştu.</p>
<p>Gün, dağların üstünden ağmağa bakıyordu.</p>
<p>Haçlılardan kalan ölmüş, nehre kaçan boğulmuş, dağdan medet umanların peşine Yakub Bey düşmüştü.</p>
<p>Şehitlerle yaralılar ayrılıyor, tımara alınıyor yahut gömülmeğe hazırlanıyordu. Macarlarla Arnavut ölülerinin karıştığı bir tümsek temizlenmiş, Murad Beğ'in otağı kurulmuş yanına yöresine halılar serilmişti. Ala sayvan geriliyordu. Murad Bey şaşkının şaşkınıydı; üzgünün üzgünü, yüzü keder kumkumasında, gözleri inanmamış bakıyordu. Yüreği: &quot;Şehitlik istedim ben Tanrım neden duymadın!&quot; diye bar bar bağırmaktaydı. Bayezid'in gelişini gördü; Bayezid'in alımlı, yiğit gelişine bile dalgın baktı. Atından inişinin yorulmamışhğının farkında olamadı. &quot;Murad Beğim kutlu olsun, zafer şenindir!&quot;</p>
<p>Bölük pörçük gülümsüyordu Murad Beğ: &quot;Zafer inananlarındır her zaman oğul.&quot; &quot;İnanan şendin baba!&quot;</p>
<p>Kucaklayıp bağrına bastı oğlunu; sarıldı, bir daha sarıldı: &quot;Emeğin helal olsun, hak ettik.&quot; Bir yandan da sırtını sıvazlıyordu. &quot;Yakub da eyiydi. Çok eyiydi. Nerdedir? Göremedim.&quot;</p>
<p>&quot;Dağa kaçanların ardında. Yetişirse sanırım birini bile sağ komaz. Burada bitsin bu Haçhhk der herhalde.&quot;</p>
<p>&quot;Haklı. Gel şu savaş alanını dolaşalım. Sabahki o kendini beğenmiş gururdan ne kalmış görelim. Demin inanan şendin dedin bana. Evet. İnanan bendim. Bendim ama sağım.&quot;</p>
<p>Bayezid Bey, babasının sesindeki bir tuhaf burkulmayı yadırgadı: &quot;Ne demektir bu aziz babam? Sağlığın nimetimizdir, bilmez misin?&quot; &quot;Bilmez olur muyum hay oğul. Neyse, gel dolaşalım.&quot;</p>
<p>&quot;Yarına kalsa baba, yorgunsunuz.&quot;</p>
<p>&quot;Gel dedim hay oğul. Sabaha yaban hayvanları ne bırakır ki?&quot; Gidilecekti; çaresizdi.</p>
<p>Bayezid Bey boyun eğip babasının bir adım gerisinde yerini alacağı sırada Ali Paşa, Timurtaş Paşa, İne Bey geldi. Kutladılar. At sürüp yaklaşmakta olan Doğan Bey'i gördüler. Bir haberdir belki deyip beklemekteyken üç yeniçeri, on on beş adım ötede, yaralı bir Sırp'ı iteleyip durdular. Görünüşünden Sırp'ın soylu biri olduğu anlaşılıyordu. Murad Bey'in: &quot;Nedir? Nicedir?&quot; sorusuna yeniçerilerden biri: &quot;Sırp Kralının damadı Miloş Kapiloviç olduğunu söyler Murad Beyim bu adam, sizi görmekmiş dileği.&quot; dedi.</p>
<p>&quot;Yaa...&quot;</p>
<p>Murad Beğ'in az önce bar bar bağıran yüreği öylesine bir rahatlamada yayıldı ki Murad Bey ürperdi bu rahatlamadan. Göğüs boşluğunu dolduran ürperti hemen gizlenerek huzura döndü. Cevap veren yeniçeriye: &quot;Konuğumdur, incitilmeye. Otağın önüne getirin.&quot; buyurdu.</p>
<p>Bayezid Bey babasının otağa dönüşüne sevindi. Öyle şeylere pek inanmadığı halde, gün batarken bir savaş alanının ölülerini dolanmağı tekin bulamamıştı. Yeniçeriler Miloş Kapiloviç'i, saygıda kusur etmeyerek, otağın önünde bekleyen Murad Beğ'e götürüyorlardı.</p>
<p>Miloş Kapiloviç'in yaralı, yorgun, ayrıca yenilmiş olmanın acısında olduğu belliydi. Yine de saygılı davranmağa gayret ediyordu, o da görünüyordu. Murad Beğ'in huzuruna gelince izin isteyip sultanın ayaklarına kapanmağı, bağışlanmak dileğinde bulunacağını söyledi. İzin almadan da, içtenliğine inanılmaması zor bir harekette, Murad Beğ'in ayaklarına kapanıp öptü. Murad Beğ utanır gibi eğildi, Miloş'u omzundan tuttu, kaldırmak istedi; fakat ne kaldırabildi Miloş'u ne de kendisi kalkabildi. Canı yanmış bir acıda iki büklüm olurken: &quot;Allah!&quot; deyip düştü. Miloş Kapiloviç kaşla göz arasında, koynunda saklı hançerini çıkarmış ve Murad Beğ'i yüreğinden vurmuştu. Herkesin, Yıldırım Bayezid'in bile ne olduğunu bilemediği anlayamadığı donmuş bir şaşkınlıkta Miloş koşmuş, Doğan Bey'in az önce geldiği atına sıçrayıp binmek istemişti. At huysuzlanmasaydı binecekti de ama at huysuzlandı, şaha kalktı. Doğan Bey yetişti o zamanaca, yakaladı. Yeniçeriler de yetişmişlerdi. Yeniçerilerin kılıçları bir inip bir kalkmıştı; Doğan Bey, yakaladığı Miloş'u yeniçerilerin kılıçlarından kurtaramadı. Paramparça bir Miloş Kapiloviç düştü ayaklarına.</p>
<p>Yıldırım Bayezid de, orada bulunan cümle beğler paşalar da o bir anlık donmuş şaşkınlığın eriyen kendine gelişinde Murad Beğ'e koştular; Doğan Bey ise hekime. Fakat yapılacak bir şey kalmamıştı. Murad Beğ'in başı, oğlunun dizinden Yıldırım Bayezid'e son defa baktı, gülümsedi. &quot;Şükür, çok şükür.&quot; dedi. Zor şer anlaşılıyordu; &quot;Sen. Bayezidim sen. Yakub'u sakın. Eşhedüenlailaheillallah...&quot; Doğan Bey, hekimle birlikte soluk soluğa geldiklerinde Bayezid Bey babasının gözlerini kapatıyordu.</p>
<p>Murad Beğ'in yüzündeki güzel tebessüm yavaş yavaş dondu, sarardı. Tepeden gün ağmıştı. Ağlamaklı, hasta bir esmerlik birden yayılmıştı. Savaş alanı kokuyordu.</p>
<p>Evrenuz Beğ Yıldırım Bayezid'in omzunu usulca tuttu; ikisi de içten içe sarsılıyordu: &quot;Bana bırak artık beğim.&quot; dedi. &quot;En yaşlınız benim. Murad Han bundan sonra benim sayılır. Başın sağ olsun.&quot; Yarı çevirdiği başı Ali Paşa'yla ötekileri aradı: &quot;Siz Bayezid Beğ'e bakın.&quot; dedi; bey yerine buyuran bir tok sesti: &quot;Bayezid, Beğ'dir!&quot;</p>
<p>Yıldırım Bayezid Bey, ne söylenenleri anlıyordu ne de çevresinde toplananların neden toplandığını. Gözleri açıkça kaymış, şehlanın en koyusuna dalmıştı. &quot;Doğan!&quot; diye bağırdı birden; &quot;Doğan tez Yakub'a yetiş! Koğalamağı bırakıp dönsün, kop!&quot;</p>
<p>Doğan Bey atına doğru sıçrarken Veziriazam Ali Paşa buyruğu tamamladı: &quot;Murad Beğimizin halini bildirmece yoktur Doğan Beğ. Devlet buyruğudur, buna göre davranasın!&quot;</p>
<p>Doğan Bey, buyruğun kesinliğini bile bile Bayezid Bey'e baktı. Fakat Bayezid Ali Paşa'nın da sözlerini anlamamıştı. Evrenuz Beğ'in, otağa götürdüğü babasına gidiyordu; dünya yıkılmış olsa umursamazdı bu kadar. Doğan Bey, Ali Paşa'nın kıvılcımlı bakışlarını görünce duramadı artık.</p>
<p>Ali Paşa, Doğan Bey'in atı uzaklaşınca yavaşça Timurtaş Paşa'ya sokuldu. Kulağına yakın: &quot;Paşa karındaş sen de tedbirini al, Yakub Beğ'i yolun eteğinde karşıla, çadırına götür. Meşvereti nerde kuracağız bilinmez bakarsın. Sarıca Paşa karındaşım, ne yana gidersin? İkimizin yanı da Murad Beğimiz olmamalı mı şu sıra? Kur'an-ı Kerim vakti değil mi dir? Buyur, girelim otağa.</p>
<p>Otağa girerken İne Bey'le İnce Balaban Bey'e: &quot;Akıncı beğlerini Evrenuz Beğ'in çadırında toplayın.&quot; buyruğunu verdi. Sarıca Bey'i, Murad Beğ'in otağına sokup kendi kapıda kaldı; çavuşlarına, Sarıca Paşa'nın çadırını tutmalarını tembihledikten sonra içeri girdi ancak.</p>
<p>Kosova, ölüleriyle, yaralılarıyla, dirileriyle içtiği kanların ağır kokusundaydı; hantal, devasa bir kara camızın batağa yan gelmişliğinde uyuklamaktaydı. Birdenbire akşam olmuştu tıpkı daha önceki ağlamaklı, hasta esmerliğin çöküşü gibi birdenbire. Yenenler, ne yendiklerini biliyorlardı ne de niçin yendiklerini. Akşamın, gittikçe katranlaşan alacasında kötü bir uyku, savaşın yorgunluğunu hatırlatmağa başladı, öbek öbek değil tek tük ışıklar bile cansızdı, isteksizdi, utanırcaydı. Bir Allah'ın kulu çıkmıyor, ağız açmıyordu, açamıyordu.</p>
<p>Yatsı namazının hemen ardından olmayacak bir yalan sızısı dolaştı çadırları; dilden dile kulaktan kulağa yalanhğından arınıyordu, acısı kalıyordu, hıçkırığa dönüyordu, isyan gibiydi, tutulmaz bir öfke fırtınasında koptu döküldü sonunda: &quot;Hayır! Olmaaaz! Yakub Bey'e nasıl kıyılır? Yakub Bey'e kıyan eller kırılmamah mıdır, kırılmalıdır, kırılmalı!&quot;</p>
<p>Yakub Bey'i Doğan Bey çağırmış, Yıldırım Bayezid Han çağırtmış, çadırına götürülmüş doğruca Yıldırım Bayezid Han'a değil kimseyle konuşturulmadan götürülmüş, çadırında gizlice, iki it, iki dinsiz imansız, boğup öldürmüş. Yakub Bey: &quot;Yaa?&quot; demiş tıpkı Murad Han babası gibi. Babası gibi. Tıpkı Murad Han babası gibi durağı cennet olan sultan gibi. Sultan Yakub Bey olmalıydı ah Yakub Bey olmalıydı. Sultanımıza kıyan eller kırılmalıdır şimdi heyyyy.</p>
<p>Nasıl birdenbire hasta, ağlamaklı bir esmerlik çökmüş; nasıl birdenbire akşam olmuş ise yine öyle birdenbire susmuş çadırlar ayaklanmıştı, ateşler öbek öbekten de fazlaydı; nefte bulanmış sopalarda ışıl ışıl alevler isli yalazlarıyla oraya buraya dolanıyor oraya buraya koşuşturuyordu. Sıkça dolanıyordu, sıkça koşuşturuyordu. Görünen bir fitne kaynamasıydı şimdi; bağırış halindeki isyan duyulmuyordu.</p>
<p>Veziriazam Ali Paşa, zaten dağılmadıkları otağda, gelen haberlerden tedirginleşen paşaları, beğleri süzmekteydi. Dışarda kaynayan kazanın nasıl bir kazan olduğunu hissediyordu, böyle bir kazanı da hesaplamıştı. Bir tek kuşkusu Bayezid Beğ idi. Bayezid Beğ'in nasıl davranacağını bilemeyişindendi. Timurtaş Paşa'ya sık sık bakıyordu. Yıldırım Bayezid Bey, Ali Paşa bu kuşkusunda bocalamaktayken girdi. Gözleri kıpkırmızıydı; kansı dönüyordu. Doğrudan doğruya Ali Paşa'ya: &quot;Nedir bu iş?&quot; diye gürledi. &quot;Neden?&quot; Ali Paşa sakindi kuşkusuna rağmen. Cevap yerine, Besmele çekerek bir ayet-i kerime okudu: &quot;Bir idam bir isyandan daha hayırlıdır.&quot; Sustu ve konuştu hemen: &quot;Haçlıların yapamadığını kendimiz yaparsak devlet kalmaz ortada. Yakub Beğ'in kaybı nizam-ı alem için gerekliydi sultanım. Ulu atanız durağı Cennet olası Sultan Murad Han da nizam-ı alem derdi. Rahmet olsun her ikisine de. Tanrı, esirgeyen ve bağışlayandır, Tanrı en eyisini bilir.&quot; &quot;Tanrı esirgeyen ve bağışlayandır.&quot; diyerek tekrarladı Yıldırım Bayezid Bey. &quot;Her şeyi biliyordur. Pekey. Şehitlerimiz için gereken yapılsın. Evrenuz Beğ sen bu gece yarılanmadan yeniçerilerini kaldır. Varacağın yer Sırbistan'ın yüreği olacaktır. Sırbistan diye bir ülke duymayacağım bundan sonra. Timurtaş Paşa, sen durmadan Bulgaristan'ın kuzeyine, sen Sarıca Paşa Epir'e! Durma yok, dinlenme yok. Kosova inlerinde kazınacaktır. Akıncı beğlerim ne durur nerdedir neden hala Kosova denilen mezarı beklerler? Akıncı beğlerim yarım bıraktıkları akınlarının başlarına, burdaki iş şimdi din adamlarınındır gayrisi savaşadır, Kosova bitmemiştir, bu mezar örtüldü sanılıyorsa sanan aldanıyordur. Bu kadar! Ben çadırımdayım Ali Paşa!&quot; Sıkılmış bir yumruk gibi çıktı beklemeden. Ali Paşa'dan gayrisine de çıkmak düştü. Gece yarısına yakın ordunun yarısı buyruğu yerine getirdi, buyrulan yollara at sürdü yel yepelek.</p>
<p>Kosova yine sessizliğini örtündü. Kokusuna yattı.</p>
<p>Doğan Bey, İne Bey'i arıyordu. Yakub Bey'i ölüme çağıran olmanın ağır yükünü omuzlarından atamıyordu. &quot;Niçin? Niçin ben? Neden beni seçtin Bayezid Bey neden beni?&quot;</p>
<p>Fakat cevap bulamıyordu. Yakub Bey'in her zaman yürekten bakan, hiç bozulmamış, doğduğu gibi billur gözleri aklından çıkmıyordu. Yolda gelirken: &quot;Ne var Doğan Beyim?&quot; diyen sesi; &quot;Bu kaçanı bulup kökünü kazımazsak bitmez Kosova, babam rahat yüzü görmez, Bayezid Ağabeğim rahat yüzü görmez, yeniden ürerler babamız bilmez mi Doğan Bey neden geri döndürür beni? Niçin yarım bıraktırır işimi? Yoksa Doğan Bey sakın...&quot; Sorular, kuşkular, soruları, kuşkuları Yakub Bey'in. Hiç kötüsünü düşünmeyişi. Aklının ucuna getirmeyişi; Yakub Bey'in sorularına, Yakub Bey'in kuşkularına Doğan'ın cevap veremeyişi. &quot;Neden susmaktasın Doğan Bey? Kötüye midir yoksa gidişimiz?&quot; derken bile kötüye olduğunu sanmayışı... Hiç sanmayışı... İne Bey'in, Yıldırım Bayezid Han'ın çadırında olduğunu öğrendi en sonunda, çağırıldığını da duydu. Ama ancak çadırdan çıkarken gördü, o da ayak üstü. &quot;Bizans'a gitmem gerekir Doğan. Han buyruğudur.&quot; dedi İne Bey. Doğan tuhaflaştı: &quot;Bizans? Neden Bizans'a? Bizans nerede biz neredeyiz İne Beyim?&quot; &quot;Han buyruğudur dedim ya.&quot; &quot;Ya ben? Ben nerdeyim?&quot;</p>
<p>&quot;Yıldırım Bayezid Han'dan ayrı düşünebilir misin kendini Doğan Bey? O nerdeyse orda olmalısın herhal?&quot;</p>
<p>&quot;Öyleyse çadırına giriyorum. Senin yolun açık ola.&quot; İne Bey'in cevabını beklemedi gayri. Kapıdaki çavuşlara da sormadan doğrulayıp çadıra girdi. Önleyen olmadı. Belki de bekliyorlardı.</p>
<p>Bayezid Bey yalnızdı. Çavuşların önlememesine rağmen Bayezid Bey kimseyi beklemiyor olmalıydı. Bir eli küçücük sakalında, düşünüyordu.</p>
<p>Doğan Bey içeri girer girmez, akşamdan bu yana göğsünde boğulan, boğulan soruları olanca yüküyle boşaltacağını sanmıştı. Bayezid Bey'i o durumda görünce sorularını düşündü, yoktular. Sorular sorulamayacak yerlerdeydi. Doğan Bey girdiğine bin pişman oldu, geri çıkmak aklına gelmedi. Girdiği çadır Bayezid Bey'in yanı değildi, anlamıştı, değişen bir tek çizgisi bile olmayan aynı çadırın her bir noktası sultanlığın ağır, buyurucu, girene derlenip toparlanması gerektiğini duyuran bir sessiz nefesiyle doluyor boşalıyor yeniden doluyordu. Girmişti bir kere, çağırılmadan girmişti; git, buyrulmadan gitmenin elinde olmadığını anlıyordu.</p>
<p>&quot;Sen misin Doğan? Otur. Gelişinin bir sebebi vardır elbet?&quot;</p>
<p>Varsa bile fark etmediği dağınıklığı da toparlandı Doğan Bey'in: &quot;Sebebi?</p>
<p>Kendiliğimden, sebebi yoktur sultanım.&quot;</p>
<p>&quot;Otur. Eskisi gibi beğ de sadece. Babam da beğ denilmesini severdi.&quot;</p>
<p>&quot;Başın sağ olsun beğim. Buyruğun olursa diye düşündüydüm.&quot; &quot;Yanımda kalmanı istedim, yanımda, buyruğum bu şimdilik.&quot; &quot;Cümle beğler, paşalar giderken savaşa?&quot;</p>
<p>&quot;Onların gitmesi gerekti. Çeri beklemeğe gelmez, hele bugün.&quot; &quot;Ben de gitsem beğim.&quot;</p>
<p>&quot;Ya... Pekey. Niğbolu olur mu? Niğbolu nasıl? Niğbolu Beğ'i olarak git.&quot; Doğan Bey hiç beklemediği bu buyruğa afalladı. Köklerinden kesilmiş bir ağacın o ağaçsı sızısı düştü yüreğine ansızın. &quot;Niğbolu Beyi olarak mı Bayezid Beğim? Niğbolu?&quot; diye mırıldandı aklı almamış.</p>
<p>&quot;Az mı bulursun? Niğbolu'yu tutmak beni tutmaktır.&quot;</p>
<p>&quot;Beğim. Az ne demek çoktur, lütuftur, beni yüceltmektir, nasıl ters düşünebilirim? Hemen mi diyecektim?&quot;</p>
<p>&quot;Hemen! Ben de gitsem diyen sen idin. İstediğin gibi olsun.&quot; Sızısını duyduğu ağacın kökü kesilmişti iyice, dönüşü de yoktu. Niğbolu Beyi demek bir daha Anadolu'ya dönmemek demekti; dönse bile nasıl, neden sonra bir dönüş olurdu ki kök de kururdu gayri, ağaçtan da hiç bir hayır kalmazdı. Güller, güller, güller kızardı Doğan Bey'in gözlerinde, güller nakışlandı; yün ipliğine, ibrişime, boyalara dönüştü. Güller halılarda dokundu, halılarda ince parmaklı eller uçuştu. Uzaklara, renkli halıların en ışıksız, en kara köşelerine kaçıp saklandı, büzüldü, soldular. Cansız, ölümsü büküldüler. &quot;Alanur&quot; dedi sayıklar gibi; &quot;Alanur&quot; der demez de kıpkırmızı kızardı.</p>
<p>&quot;Ne dersin Doğan Beğ? Alanur da nedir?&quot;</p>
<p>Doğan Bey, dayanılmaz ağrıların çatladığı başını tutamaz haldeydi, güçsüzleşen dizlerinin titremesini de önleyemedi. Bayezid Beğ'in eteklerine bıraktı kendini. Ne zamandı? Nerdeydi? Bilemiyordu, böyle bir uğunmada kendinden geçmiş, dökülecek bir etek aramıştı bir zamanlarda. Onu hatırlıyordu, fakat niçin olduğunu bulamıyordu. O halinde, Bayezid Beğ'e Alanur'u anlattı. Bayezid Beğ kımıldamadan, Doğan'ın sözlerini hiç kesmeden dinlemişti. Bitirdiğinde, Bayezid'in iki elini de omuzlarında hissetti. Utana sıkıla başını kaldırdı. Bayezid Beğ'in yüzü gölgelerle çizik çizikti, yer yer kaybolmuştu; kısacık sakalı, dümdüz gölgeleri aşağılara sarkıtıyordu. Değişik bakan gözleri birbirinden ayrı, birbirinden yalnız bakıyordu: &quot;Kalk Doğan.&quot; dedi. &quot;İne Bey gitmese idi onunla git derdim. İne Bey gitti, istersen İnce Balaban Bey'i al yanına. Ali buyruğu yazsın, Alanur'u Kumral Dede Konağından gidip al. Düğünü Niğbolu'da yaparsın. Vaktim olursa bil ki yanındayım, düğünündeyim. Vaktim olursa, inşallah. Kalk artık, çocuklaşacağız ikimiz de. Bakarsın Ali girer çadıra.&quot;</p>
<p>Doğan Bey, utanmasa, gücü yetse daha doğrusu yetebilse Bayezid Beğ'i kucaklayacaktı. Omzunu bırakmak üzere olan ellerini tuttu her nasılsa, aldı, yüzünü eğip Bayezid'in avuçlarına bastırdı. Bayezid Beğ'in avuçları sanki ateşti, Kosova'nın yangınındaydı. Öptü. Öptükçe kendine geldi, Bayezid Beğ'in yanan avuçlarındaki ateşin derdini daha iyi anladı, o derdin içine girdi, derdin kendisi oldu: &quot;Beğim.&quot; dedi; &quot;Beğim. Bayezid Beğim, ben. Doğan olarak ben.&quot; Kıpkızıl yanmış bir yumruk boğazını tıkadı. Bayezid Beğ'in boğazında da böyle bir yumruk olduğunu sezinliyordu.</p>
<p>Bayezid Beğ: &quot;Yolcu yolunda gerek Doğan, gitmelisin.&quot; dedi. &quot;Hiç bir nesne ölümün gücünde değildir. Hiç bir yangın ölümün yakıcılığında olamaz. Hele ölen baban ise. Karındaşın ise. Nizam-ı alem deyip avunmak zorundaysan... Nizam-ı alem Doğan Beğ. Ne baba acısını duyurmak hakkını verir insana ne de karındaşım var dedirtir. Kim bilir, belki de bu sözleri söyleyen şimdi Yakub olacaktı!&quot; Destur dileyerek içeri giren kapı çavuşu, Doğan Bey'in tam çıkacağı sırada, Bayezid Beğ'e, Bursa'dan bir habercinin geldiğini bildirdi: &quot;Beğim gözlerimiz aydın olsun. Dördüncü oğlunuz dünyaya gelmişler.&quot; dedi.</p>
<p>Çavuş gidinceye kadar konuşmadı Bayezid Beğ. Doğan'a beklemesini işaret etmişti. Doğan Bey, kapıya yakın bekliyordu. Çavuş çıkınca Bayezid Beğ de kalktı. Doğan'a geldi. Haberi almadan önceki Bayezid Beğ'den kıl payı farkı yoktu. &quot;Bursa'ya uğra Doğan.&quot; dedi. &quot;Yavrunun adını Mehmed koysunlar! Dileyelim ki babamızın ve karındaşımızın günahsızlığını yeni doğan oğlumuz yaşasın, bizim adımızı kötüye vardırmasın. Ne garip, yine Demirci Boran Usta kudurdu, ha sen onu bilmezsin Doğan Bey. Onu İne Bey bilirdi. Hadi, yolun açık olsun.&quot;</p>
</body>
</html>