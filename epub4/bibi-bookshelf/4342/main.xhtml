<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<div>
</div>
<div>
</div><a id="caption1"></a>
<h1><a id="bookmark0"></a><span style="font-weight:bold;">BU ATLI GEÇİDE GİDER</span></h1>
<p>&quot;Bugün dedin Kara Mustafa ha oğul, bugünü sordun bana? Söyleyim. Bugün, insanın kendisidir; bugün sensin. Sırtında bir kambur var, göremiyorsun ama yükünü çekiyorsun, atamazsın, işte bu atamadığın dündür. Yarın ise?&quot;</p>
<p>Kara Mustafa gözlerini kırpmadan bakıyordu. Bir an soluk da almadı. Sırtında göremediği bir kambur, şişirilmiş bir davar derisinin gerginliğiyle zorlandı.</p>
<p>Kara Mustafa, şişik davar derisinin her an çatlayabileceğin! hissetti. Yine de: &quot;Yarın ise?&quot; diye fısıldadı. Yarımından, kaçamak bir soluk aldı: &quot;Somuncu Babam, de hele, yarın ise? Nedir?&quot;</p>
<p>Bekledi.</p>
<p>Hala kırpmadığı gözleri, Somuncu Baha'nın dirsekten sığalı kollarında, kara boncukların gün çalmışhğıyla baştan sona bir aklığa döneniyordu: tam dirsekte, ne bir tırnak üstte ne bir tırnak altta elifi elifine dirsekte, kırışmadan bükülmüş gömlek yenlerinin aklığı; dirsekten bileğece akan gün sarısında atılmış bir pamuk aklığı, bal suyu kıvamında bir hamurun serildiği un aklığı, una bulalı topak yumaklar, hamuru yumaklarken hamura saygılı parmaklarda, ellerde, el ayasında pötürleşmiş hamur aklığı. Somuncu Baha'nın gözleriyle hamur arasında gidip gelen bir gülümseme, garip bir aklığın gülümsemesi. Sonra? Somuncu Baha'nın dudaklarında ancak görünebilen bir kıpırdama. Una doğru, hamura doğru, dua yahut Kara Mustafa'nın kara boncuk gözlerinin bilemediği bir niyaz. &quot;Yarın? Somuncu Babam yarın ise, nedir?&quot;</p>
<p>Somuncu Baha'nın yarı kırlaşmış değirmi sakalı ile ak keçe börkü bir yarım dönüşte Kara Mustafa'ya baktı usul usul ama gözleri, hamuru yumaklayan ellerinden ayrılmadı: &quot;Her şeyi öğrenmek istiyorsun, bize bir şey bırakmayacaksın, niye?&quot;</p>
<p>Kara Mustafa, soruyu ummuyordu. Koptuğunu hissetti. Kocaman hamurdan koparılmış bir avuç yumak toparlanmasında, kendi içine gömüldü; sesi iyice kaçmış, kırık çıktı: &quot;Saygısızlık ettim.&quot; dedi. &quot;Bağışla Somuncu Babam, çok soran haddini bilmezlere döndüm. Ama soruşum, soruşlarım, kendim için değil, vallah kendim için değil. Çocuklar, şunlar?&quot;</p>
<p>Sağında solunda sıralı, iki diz üstünde duran beş çocuktan sol baştakine döndürdü yüzünü; sevmemiş, sevememiş baktı çocuğa. Suçlanmışhğını başkasına aktarma çabasında çabucak: &quot;Aha bunun gibiler çıkıyor arada bir bre Babam. Olur olmazı soruyorlar. Ha bire, aklı olsun olmasın, bu Kara Mustafa da kul parçasıdır bilir mi bilmez mi deyip düşünmeden cevap istiyorlar. Yoksa neyime benim dünü bugünü? Hele yarın neyime benim? Murad Beyimiz başımızdayken, akınlar akınları koğalarken hemi de, Koca Tanrı gözünü üstümüzden eksik etmemişken üstelik Murad Beğimizin oğulları da varken, hani Beyliğin sonu sağlamken demek istiyorum Allah'ın izniyle. İşte böyleyken durum vaziyet, yarın benim neyime? Gelgeldim şu sümüklü sülük?&quot; &quot;Adı yok mudur?&quot;</p>
<p>Kara Mustafa bir daha koptuğunu hissetti. Hamur yumakları yüreğinin ortasında yumulup yumulup açıldı, olanca sesini emdi boğazında. Zor bir fısıltıda, o da kaçacak delik arayan bir ses: &quot;Bedreddin.&quot; dedi. &quot;Adı batası.&quot; diyecekti ki dilini ısırıverdi. &quot;Adı...&quot; diye kekeledi. &quot;Öyle dedi kendisi, Bedreddin'miş.&quot; Somuncu Baha'nın yumak koparan eli yalpaladı hamurda, durdu. Yüzü Bedreddin'e doğru döndü. Hamura bakarken iyice açık, iyice doygun gözleri Bedreddin'e kısık baktı, belli belirsiz düşündü: &quot;Türkmen mi?&quot; diye sordu. &quot;Türkmen&quot; dedi Kara Mustafa; &quot;Türkmen de...&quot; &quot;Adı mı Türkmen adı değil diyecektin?&quot;</p>
<p>&quot;Hem öyle, hemi de aklı. Türkmen aklı azıcık donuk olur, bununki suya benziyor.&quot; &quot;Anlaşılan seni bunaltmış?&quot;</p>
<p>&quot;Bunalttı ki nasıl bir bunaltma, sorma. Isıtmalı bir oğlan.&quot;</p>
<p>Somuncu Baba, hamurlu ellerini oğuşturuyordu. Kısık gözleri Bedreddin'deydi. Oğuşturduğu ellerinden unlu hamur pütürleri, darı tanelerinde dökülüyordu: &quot;Kimin nesidir? Savaş yetimi mi yoksa?&quot; &quot;Değil. Anası haça tapanlardan herhal.&quot; Somuncu Baba gözlerini açtı: &quot;O da nereden çıktı Mustafa?&quot;</p>
<p>&quot;Üç gündür yanımda Somuncu Babam. Isıtmalı bir çocuk dedim; gece uykusunda titrer, gün ortasında bir acayip dalar. Titremesinde de dalmasında da ağzı köpürür, sayıklar. Bunların dışında cin gibi akıllıdır. Sayıklamasında anası var hep, anasının adı da Mariya gibi bir şey olmalı.&quot;</p>
<p>&quot;Mariya? İlle de anası mıdır sence? Nereli olduğu belli mi?&quot; &quot;Simavna gibi bir yer adı diyor. Orda doğasıymış. Babası da?&quot; Güldü Kara Mustafa. Gülerken Bedreddin'e baktı küçümseyerek; gülüşü gibi küçümseyerek baktı. Bedreddin, hep iki diz üstünde, öteki çocuklar gibi, kendinden söz edildiği halde sanki orada, çocukların arasında değilmiş gibiydi. Sözler, kendisinin üstüne değilmiş gibi, Kara Mustafa'nın küçümseyen bakışı da gülüşü de kendisinden başkasınaymış gibi. &quot;Niye güldün?&quot;</p>
<p>Somuncu Baha'nın sorusu Kara Mustafa'yı üçüncü defa koparttı kendinden. Küçümseyici gülüşü de sesine benzeyip kaçacak delik aradı: &quot;Oğlan, babasının Edirne Kadısı olduğunu söylüyor.&quot;</p>
<p>Ummuyordu ama Somuncu Baha'nın da gülmesini, küçümsemesini bekledi. Ne gülme, ne küçümseme; aksine, hiç olmayacak bir hareket yaptı Somuncu Baba. Bunca zamandır görülmemişti; yarım avuç un serpti hamurun üstüne, hamurunun başından ayrıldı. Bedreddin'e doğru gitti. Giderken de hiç şaşmamış: &quot;Neden olmasın Mustafa?&quot; diye mırıldanmıştı. &quot;Anasının Mahyalığına inanıyorsun da babasının kadılığına neden inanmak istemiyorsun?&quot;</p>
<p>&quot;Ama Baba, anasını sayıklıyor; babasını aklı başındayken söylüyor.&quot; &quot;Evi demek ki insanın aklı başındayken söylediğine inanmamak, he mi?&quot; &quot;Ama bu çocuk Somuncu Babam, çocuğun?&quot;</p>
<p>Lafı yarım kaldı. Somuncu Baha'nın gelip Bedreddin'in tam karşısında durduğunu, tıpkı onun gibi iki diz üstü oturduğunu Bedreddin'in karşısında, az biraz çocuklaştığını: &quot;Selâmünaleyküm Bedreddin oğlum.&quot; dediğini hemi görmüş hemi duymuştu. Kara Mustafa'nın gözleri fal taşı iriliğinde açılmıştı. Hele Bedreddin de Somuncu Baha'yı yadırgamadan: &quot;Ve aleykümüsselam.&quot; deyip ısıtmalı gözlerini dikerek bakınca Kara Mustafa'nın kara boncuk gözleri şaşkınlıktan çatlamağa yürümüştü.</p>
<p>&quot;Demek adın Bedreddin?&quot;</p>
<p>Somuncu Baha'nın sesi sevecendi. Bedreddin'in cevabı az huysuz geldi: &quot;Bedreddin!&quot;</p>
<p>&quot;Baban Edirne Kadısı mıdır?&quot;</p>
<p>Bedreddin'in sesi sıkılmışlığını belli etti: &quot;Edirne Kadısıdır.&quot;</p>
<p>&quot;Ya Mariya? Senin gibi bir çocuk olmalı, bir kız çocuğu? Şimdilerde Edirne'de karışık millet var.&quot;</p>
<p>&quot;Mariya. Isa Peygamber'in anasıdır.&quot;</p>
<p>&quot;Hoş. Sen İsa Peygamber'i biliyorsun demek? Kadı baban mı öğretti?&quot; &quot;Yok. İsa Peygamber Hak peygamberi değil midir? Anam. Anam öğ....?&quot; Bedreddin sustu. Sadece ısıtmalı gözlerini dikti Somuncu Baha'nın gözlerine, gücü yettiğince dikti. Somuncu Baba, Bedreddin'in çocuk, ısıtmalı, gücü zorlanmış bakışlarının mavimsi aklığının sarardığını, kızıl ışık uçlarının diken diken yanıp soyunduğunu gördü. Neden olduğunu bilmeden üşüdüğünü hissetti.</p>
<p>Birdenbire çevresi boşalmış, varından yoğundan soyunmuş, yağmur altında yaprakları dökük bir ağacın, kabuğuna çekilişini damarlarında duymuştu. Ağacın ıslak dalları kaygandı, kahn urganlar sarkıyordu, yağlı, ıslak yağlı. &quot;Bize rastlaması ne tuhaf diye mırıldandı Somuncu Baba kalkarken.</p>
<p>Kara Mustafa şaşıp kalmışlığında bütün bütüne afallamış: &quot;Hep yanlış iş yapıyorum bugünlerde Somuncu Babam.&quot; dedi. &quot;Oruçtan diyeceğim, günaha girerim diye korkuyorum. Oruçtan önce işimden şaşmazdım, kusurum görülmezdi.&quot;</p>
<p>Somuncu Baha'nın dinlemediği görünüyordu. Bedreddin'i bırakınca hamurunun başına gitmişti. Elleri hamura değince de bir an Bedreddin'i, Kara Mustafa'yı, çocukları unutup yumaklarına dönmüştü. Üşümesi geçmişti; damarlarında kabuğuna çekilen ağaç kaybolmuş, un, hamur, yumak yumuşamasında bir ısınma dolaşır olmuştu. Kara Mustafa ise yanlış iş yapmanın tedirginliğindeydi. &quot;Yine yapmazdım ben bu yanlış işi.&quot; dedi kendi kendine; &quot;Yapmazdım da bu Bedreddin işte, durmadan sorunca, ben ne bilirim dünü, ne bilirim bugünü?&quot; Göz altından Somuncu Baha'yı süzüyordu. Somuncu Baha'nın elleri, gecikmiş bir işi daha fazla geciktirmekten korkuyormuş gibi everek hamuru avuçluyor, yumaklayıp sıralıyordu. Kara Mustafa: &quot;Bilsem getirmezdim.&quot; dedi sonunda. Soluk aldı. Somuncu Baba eli işinde: &quot;Gördüğüm eyi oldu.&quot; dedi hafifçe; &quot;Nasıl gelmiş buralara?&quot;</p>
<p>Kara Mustafa rahatladı. Somuncu Baha'nın da Bedreddin'e benzer bir susuşla susmasından korkmuştu. Konuşmazsa kalkıp gitmek gerekecekti. Bu durumda kalkıp giderse yol boyu Somuncu Baha'yı düşünecek, kırmış olduğunu düşünecek, işlerinin bundan böyle tersine döneceğine inanıp aksilikler bekleyecekti. Somuncu Baha'nın lafı bağlamayışını, bağlandığı yerden açışını hayra alamet bildi: &quot;Doğru dürüst anlatmıyor ki.&quot; dedi bir nefeste; &quot;Bana kalırsa evinden kaçmış. Sözüm ona bir gece vakti, bir aksakalh derviş gelmiş, uykusundan uyandırmış, elinden tutmuş bunu Edirne'nin dışına çıkarmış, senin gideceğin yol bu yoldur gayri, bu yoldan doğru git, korkma demiş. Olur mu böyle bir iş Somuncu Babam?&quot; &quot;Bilemem ki. Olur diyorsa Bedreddin, olur.&quot; &quot;Isıtmalı dedim ya. Daha ötesi, kaçık bu çocuk biraz, cinli.&quot; Somuncu Baba, yine bir süre konuşmadı. Kalan hamuru yumaklayıp bitirene kadar ağız açmadı. Yumaklar tamam olunca, hafif ıslak, ak çalmadan sakız beyazlığında bir bezi yumakların üstüne serdi; sağını solunu sıkıca kapattı. Varıp fırının kapağını açtı. Kara Mustafa, fırının kapağı açılınca, yüzünü hoş bir ıhmanın dolandığını duydu. &quot;Kalkıp gitsem mi ki?&quot; diye düşündü.</p>
<p>Somuncu Baba: &quot;Tavında değil henüz.&quot; diye söylendi. Fırının içine doğru söylendiği halde Kara Mustafa kendisine söylendiğini sandı; içinden geçirdiğine cevap bildi: &quot;Hay hayy Babam.&quot; dedi coşkuyla; &quot;Tavı bilene can kurban.&quot; Somuncu Baba fırının ağzını kapatmadan önce, ucu ıslak çuval dolamah bir sırıkla fırının harlı ateşini diplere diplere itelemiş, çuvalı fırının tuğla tabanında dolandırmıştı. Fırının kapağını yerine sürünce durup Kara Mustafa'ya baktı. Coşkusunun sebebini mi anlamak istiyordu yoksa kalkıp gitmelerini mi bekliyordu, belli değildi.</p>
<p>&quot;Fırın tavında değilse ekmek pişmez oğul.&quot; dedi. &quot;Hamur kahr.&quot; Bu sefer gözleri Bedreddin'deydi. Yine kısılmıştı. Kalınca kaşları da gözlerine doğru inmişti.</p>
<p>Kara Mustafa bir kere daha: &quot;Hay hayy.&quot; dedi ama bu sefer, az önceki coşkunluğunu kendi de yadırgadı. Somuncu Baha'nın, sandığı gibi kendi içinden geçene cevap vermediğini anlamıştı. &quot;Gitmeli.&quot; diye düşündü tekrar; &quot;Babanın gönlü bulanık bugün.&quot;</p>
<p>Doğrulacağı sırada Somuncu Baha'nın: &quot;Bedreddin benim yanımda kalmak ister mi acep?&quot; diye sorduğunu işitti. &quot;Hele bir ağzını yokla bakalım Mustafa, bakalım ne diyecek?&quot;</p>
<p>Bedreddin'den çok sağ başta oturan çocuk kulak kabarttı söylenene. Omuz üstünden baktı hırsızlamasına. Bedreddin'in başı önüne eğikti, çevresiyle ilgisizmiş gibi duruyordu. Kara Mustafa boynunu eğdi: &quot;Mümkünü yok Babam, bunu bilirsin.&quot; dedi utana sıkıla; &quot;Sana gizlilik de olmaz bilinmezlik de. Buyruk, bu oğlanın götürülmesi gereken yere götürmem içindir. Götürmezsem?&quot; Büsbütün büktü boynunu; gözlerini, Somuncu Baha'nın gözlerine teslim etti. &quot;Kimin yanına vereceksin bu çocuğu?&quot; &quot;Öteki çocuklar gibi değil bu.&quot; dedi Kara Mustafa; teslim olmuş gözleriyle eğik boynuyla daha bir yoksullaşmış, solundaki çocuğu gösterdi: &quot;Şu, üst Makedonya akınlarından gelen çocuklardan, ana baba Rum milletinden, dil bilmez bir dağlı, Mustafa demişler adına. Benden ayrılsın diye pırtık börkünden kelli ben, Börklüce Mustafa diye çağırırım. Onun yanındaki torlak, Yahudi dölü; tek tük Türkmence biliyor nereden öğrendi ise, ama buna Türkmence denmez; anlamıyor, bildiği iki üç sözün de kafasını gözünü çıkarıyor; Torlak Kemal denmiş, öyle çağırılmakta. Bu ikisi, bir de aha şu benim sağ yanımdaki ecevitçe olanıyla bu üçü pençiklerden oluyor, pençik yolunda yetişsinler diye Deve Boynu Derbendindeki derbentçilerin yanına verilecekler, defterlerine böyle yazılmış. &quot;Ecevitçe dedin? Adı konmamış mı? Ne millettir?&quot; &quot;Ben dedim Ecevit diye. Görünüşüne uydurup dedim. Adı batsın huysuzun biri, üstelik fitnecidir de. Adam olacağa benzemez bana sorarsan. Ama bakalım, derbentçiler göz açtırmazlar adama, çocuk demez muma çevirirler iki günde. Defterde adı Samet diye yazılı, kendi adıymış. Bana kalırsa aslı çingene bunun. Gelgelelim Türkmence biliyor, uydurup kaydırıp konuşuyor işte. Yalan dersen bunda. Kaş göz oynatmasından belli ya zaten. Sıkı tembih edeceğim derbentçilere bu üçünü; ya eyi birer kolcu olurlar ya yol kesici.&quot; Somuncu Baba bıyık altından gülümsedi: &quot;Öyle ya, doğru. Sen anlarsın bu işlerden.&quot; dedi. Sesi de bıyık altından gülüyordu.</p>
<p>Kara Mustafa, eski durumundan azıcık dikleşti: &quot;Anlarım.&quot; dedi. &quot;İşim bu benim Somuncu Baba. Nice bin çocuk getirip götürdüm. Her birini ayda bir yılda bir uğrar sorarım, gidişatlarını görürüm. Yeniçeri olanlarının bile sonunu bırakmamışımdır. Bu üç oğlan? Şimdiyece hiç görmedim bu üçüne benzeyenini.&quot; &quot;Yolunu bulsan da Bedreddin'i bana bıraksan?&quot; &quot;Olmayacağını bilirsin de neden beni yorarsın hay sakalına kurban olduğum Somuncu Babam? Anası babası belli bir Türkmen çocuğuna, anası babası sağken Murad Beğimiz bile sahiplenebilir mi? Benim şimdi bu Bedreddin'i Kumral Dede Konağına götürmem gerek; orada bu çocuğu bir dervişin alması gerek, Edirne'ye ulaşacak ilk kervana katılmaları gerek. Kervan Edirne'ye varıp daha konaklamadan ayaklarının tozu silinmeden çocuğun ana babasının bulunması, emanetin teslim edilmesi gerek. Bunca Sultan gereği apaçık beni bağhyorken ben nasıl taşra çıkarım kurbanı olduğum? Ben taşra çıksam bile sen bu Somuncu Babalığın ile bana bir daha selam verir misin?&quot; &quot;Demek ille de hamur fırına girecek, girmesi şart?&quot;</p>
<p>Kara Mustafa anlamadan: &quot;Buyruk.&quot; dedi. &quot;Buyruk böyleyse uymak gerek!&quot; &quot;Tavsız fırında ekmek pişer mi hay Mustafa, hamur olmaz mı? Hamur ekmek ümmeti Muhammed'in kursağını kurutmaz mı?&quot;</p>
<p>Bön bön bakındı Kara Mustafa Somuncu Baba'ya, Bedreddin'e, fırına, fırının kapalı kapağına bakındı. &quot;Buyruk.&quot; dedi çaresiz; &quot;Buyruk. Düşünmüştür tabi, fırının tavını da düşünmüştür.&quot; Sonra bir garip silkindi; fırının kapağına takılıp kalan gözlerini açıp kapadı, sıktı. Açtığında Somuncu Baba'ya dönmüştü: &quot;Bedreddin olmaz ama şu olur belki.&quot; dedi sağ başta oturan çocuğa doğru dönerek; &quot;Doğan'ı sana verirler, Türkmen'in hasına benzer hemi de savaş yetimidir. Bir şunlara bak, bir de bu Doğan'ın kara yağızhğına hay Babam, haksız</p>
<p>mıyım?&quot;</p>
<p>Somuncu Baha'nın yüzü Doğan'a doğru dönerken kısık gözleri, yaşlılıktan gençliğe uçan bir tebessümle açıldı, inik kaşları sis oynamasında kalkıp yaylandı. Doğan, açıkça belli bir kıpırdanışta dizlerinin üstüne doğru kalktı; yüzü, irice bir çocuğun kara yağız soyluluğunda umutlanmıştı. Ya Somuncu Baha'yı duymuştu daha önceden, adını biliyordu yahut da Kara Mustafa'nın saygılı teslimiyetinden Somuncu Baha'nın özüne varmıştı. Doğan'ın gözleri açık gün şavkımasında hem görünüyor hem görüyordu.</p>
<p>Sevdi Somuncu Baba birden bu gözleri, bu yüzü, bu umutlanan diz üstü kalkmağa yeltenişi; gülüşüyle de belli etti, saklamadı. Ama: &quot;Kimini alırsak yazık ederiz yanımıza oğul Mustafa.&quot; dedi. &quot;Kimini de salarsak yanımızdan yazık ederiz. Doğan oğlumuzu alırsak yazık edeceklerimizdendir. O at sırtına yakışır, eli kılıç ister, sesi buyurmak için çıkar çıkarsa, Bedreddin onun gibi değil, eli kaleme gideceğe benzer, kafasının içi kaçıyor. Gelgelelim bir sürü gerekler sıraladın, yazık. O kadar çemberi kırmak kolay değil. Dileyelim de Bedreddin'in eli kaleme varmasın, tavsız fırınlara düşmesin.&quot;</p>
<p>Kara Mustafa ne cevap vereceğini düşünedursun, bir Bedreddin'e bir Doğan'a bakadursun o sırada Ecevit pat dedi hapşurdu. Ardından da bir &quot;HiiiiI&quot; sesi çıkardı ki Kara Mustafa apışıp kaldı, öfkeden kızardı bozardı, Somuncu Baha'nın divanında olduğunu bile unutup fırlamasıyla kalkması bir oldu ve o hızla şamarı Ecevit'in ense köküne yapıştırdı. Şamarı yiyen sanki Ecevit değildi: &quot;Bana ne vuruyorsun. Börklüce'ye vurmalısın Ağa Adam?&quot; dedi hırıltılı bir sesle. &quot;Senin Börklücen el altından bir tutam toz savurmasaydı burnuma hapşurmazdım. Beni hapşuruğa iteleyen Börklüce domuzudur.&quot;</p>
<p>Kara Mustafa öleyazdı. Neden sonra eğilip Börklüce Mustafa'nın ellerine bakmağı akıl etti. &quot;Hani toz soyha? Bunun avuçlarında toz mu var şimdi?&quot; Ecevit düşünmeden cevabı yetiştirdi: &quot;Torlak Kemal'in eliyle attı, onun elini kullandı.&quot; Bedreddin, başını bile kaldırıp bakmamıştı. Börklüce Mustafa ile Torlak Kemal ise konuşulanlardan da Kara Mustafa'nın hareketlerinden de bir şey anlamamıştı. Birbirlerine bakmıyorlardı suçlu, korkmuş. Ecevit: &quot;Bak bak.&quot; dedi. &quot;Bak nasıl işmarlaşıyorlar Ağa Adam, gözlerine bak gözlerine, anaaaamm.&quot;</p>
<p>Somuncu Baba alt dudağını ısırdı: &quot;Tanrım.&quot; diye fısıldadı; &quot;Sen de bazen hamuru pek aceleye getiriyorsun!&quot;</p>
<p>Kara Mustafa utanç içinde: &quot;Ne buyurdun Somuncu Baba?&quot; diye sordu.</p>
<p>Ecevit'ten kurtulmak istercesine Somuncu Baha'nın ellerini doğruladı; &quot;Gördün ya? Yalan mıymışım?&quot;</p>
<p>Ellerini ustaca çeken Somuncu Baba: &quot;Fırın tavını almış olmalı oğul, geçirmeyelim.&quot; diyerek Kara Mustafa'dan ayrıldı; kapağı açtı, baktı: &quot;Eh.&quot; dedi; &quot;Oluyor. Yumakları somunlaştırmanın zamanıdır.&quot;</p>
<p>Doğan yeniden diz üstü oturdu. Ne yaptığını bilmeden bir elini dizine vurdu, çocukça hayıflandı herhalde. Gün şavkımasındaki gözleri yarı yarıya eriyiverdi.</p>
<p>Somuncu Baba fırının kapağını aralık bıraktı. Elleri sabırsız bir oğuşmada birbirine girdi; deri üstünde kurumuş un hamur pürtüklerini oğalayıp sıyırdı, silkelendi. Aynı anda da ellerinden gözlerine kadar, saçı sakalı ak keçe börkü görünen ne varsa Somuncu Baba olarak hep birden aynı anda toparlanıp hamur yumaklarına vardı. Bir güzel uyum içinde Somuncu Baba görünüşü, saygılı, edepli ve bal erimesinde sanki hamurun hamurlaşmışhğında ak çalmadan ıslak bezi kaldırdı yumakların üstünden. Şöyle bir tarttı gözleri yumakları; sağ eli kendiliğindenmiş gibi un çanağına uzandı, bir avuç un aldı, tahta tezgahın üzerine serpti. Dudakları, un serpilmesi inceliğinde hafifçe döküldü tezgaha unla birlikte: &quot;Bismillahirrahmanirrahim! Lezzeti senden gelsin görklü Tanrı, hayırlısına.&quot; Kara Mustafa'nın kara boncuk gözleri bir düşe dalmaktaydı; hamurların, hamurların bal sarısı hamurların incecik unlara belendiği sevecen ellerin dost düşüne.</p>
<p>Bedreddin önüne eğik başını kaldırmış, ısıtmalı gözlerini Somuncu Baha'nın dudaklarına dikmişti. Arada bir ellerine, yumakları avuçlayışına bakıyordu. Doğan, Somuncu Baha'nın ellerinde biçimlenip tezgaha serilen somun, pide, pazar ekmeği, halkalı pide olmuş yumaklardan gözlerini ayırmıyordu. Börklüce Mustafa Torlak Kemal'i, Torlak Kemal Bedreddin'i süzüyordu. Ecevit'in solu kaşına doğru inip çıkan gözleri çingenelikteydi. Durmadan fırının kandilliğindeki iki elmadan kırmızısına takılıp duruyordu. Birden bir patlama, hemen yanı başlarındaymışçasına yeri göğü sardı.</p>
<p>Torlak Kemal düşüp bayılıyordu az kalsın, sapsarı sararmıştı, tir tir titredi. Ecevit, büğelek sarmış deli danalar misali fırladı tezgahın altına dar attı kendini; orada, oynayan sol gözü kaşı sağına karışarak sindi, patlamayı arandı. Doğan, utanmasa Ecevit'in haline kas kas gülecekti ama Somuncu Baha'nın hiç telaşlanmayan, yumaklara hep aynı edep aynı saygıyla uzanıp tezgahın üstüne zamanını aksatmadan biçimleyen ellerinin huzurunda kaskashk şöyle dursun çocukçana bile olsa yarımca gülümseyemezdi, bir de başlarında Kara Mustafa büyükleri varken. Ne var ki, edebini bozmadan dönüp patlamanın geldiği yana da bakmamazhk edemedi. Yüreğinin ortasından bir kaynak, neyin nesi olduğunu hele bir öğren bakalım dercesine kaynamıştı. Bir iki yankılandıktan sonra susan patlamadan bir iz görünmüyordu. Te o yanda, kara dağın eteğine mor dumanları ile yaslanmış Bursa şehri; te bu yanda, aşağılara doğru yeşil, yeşil, yeşil, aralıklı sarı taçlanmışlığıyla, eskimiş altın yanardönerliğiyle daha bir koyulanan, daha bir ballanan yeşil. Ne tüten, ne uçan, ne kımıldanan. Yapışmış gibi duran bir yeşil akışı. Sağında daralan dağlar, diş diş; görebildiği yerlerde patlamanın izi de tozu da yoktu. Ama Doğan'ın gözleri Bedreddin'de duruverdi. İçine bir ürküntü geldi durup dururken. Bedreddin donmuştu olduğu yerde, taşlaşmıştı herhal. Bir tek ısıtmalı gözleri donmamış, taşlaşmamıştı, fakat onlar da dışarıya değil içine içine bakıyordu. Sanki patlama kendi içindeydi de Bedreddin'in, ona bakıyordu. Kara Mustafa, patlamayla birlikte koltuk altına doğru sokulan Börklüce</p>
<p>Mustafa'ya bir süre dokunmamıştı, hatta biraz da Börklüce Mustafa'ya kendisi yaslanmıştı. Patlamanın sonu gelmeyince itti koltuğunun altındaki sığıntıyı, bir tuhaf hörelendi: &quot;Ne var korkacak soyha! Alt yanı, bre soyha alt yanı patlamadır bunun, doğrul!&quot; Ardından, tezgahın altında büzüldükçe büzülen Ecevit'e yüklendi: &quot;Çık ordan çingene dölü, uğurunu kaçıracaksın hamurun, çık denildi bre!&quot;</p>
<p>Somuncu Baba patlamayı duymamış sanki. Çevresinde sorucu gözler yok, patlama korkusunun dağınıklığı yok, kaçışı yok, sanki hiç bir şey olmamış gibi başladığından beri eline aldığı her yumağı bir tartıp, düşünmeden yer açıyor, pideliyor, ya uzatıyor pazar ekmeğine çekiyor ya yayıp ortasından döndürerek halkalı pideye çeviriyordu. Topaklayıp, somunlaştırıp üstünü çiziyordu. Bir un, hamur, insan, fırın bütünleşmesinde kendiliğinden doğma sağır ve dilsiz bir hareket idi ama o kadar dinlendirici, o kadar sessiz bir biçimsizden biçimliye geçişti ki Doğan, şu aşağılara doğru yapışmış akan sonu gelmez yeşilin devamı sanıyordu çocuk aklında. Öyle bir şey. Topraktan göğe ağan yahut gökten yere yağan bir bütünleşme. Kara Mustafa ise patlamayı doğuranın Somuncu Baha'daki bu insanı deli eden işine kendini veriş olduğunu hissediyordu. Öyle iken yine de: &quot;Neyidi ki?&quot; diye sordu yarı kaçamak yan tuzakta bir sesle;</p>
<p>&quot;Neyin nesi idi acep bu patlama Somuncu Babam?&quot; Bir yandan da Ecevit'e kaş göz işmarı yapıyordu adam gibi oturması için.</p>
<p>Doğan, Somuncu Baha'nın hiç cevap vermeyeceğini sandı. Gözlerini Baha'nın dudaklarına yapıştırdı adeta. Somuncu Baba ise yarım gözaltından bir an Bedreddin'i kolaçan etti; ya aradığını bulamadı ya da umduğunu. Bedreddin, taştan topraktan farksız Bedreddin, belki de sadece nefes alıyordu, belki de nefesi ısıtmalı gözlerini daha da yoruyordu.</p>
<p>Kara Mustafa, bu sefer sabırsızlığını belli etti: &quot;Duymadın diyemem.&quot; dedi. &quot;Duymamış olamazsın. Cihana sığmayacaktı neredeyse, Ecevit'i bile kaldırıp attı sandım, neyidi Somuncu Babam bu patlama?&quot;</p>
<p>&quot;Demirci Boran Usta.&quot; dedi Somuncu Baba; yeni çıkmış bir fırın ekmeği vardı sesinde: &quot;Kimisi de böyle düşünür, düşündüğünü böyle duyurur. Nicedir yeni bir top döküyordu onu denemiş olmalı.&quot;</p>
<p>Kara Mustafa: &quot;Ahhaaa!&quot; deyip açtı gözlerini; &quot;Hiç duymadıydım. Top demek? Nasıl bir düşünce olmalı ki yeri göğü iniletti? Korkulur böyle düşüncelerden, gerçekten korkulur.&quot;</p>
<p>&quot;Ben sesi duyulmayan düşüncelerden korkarım.&quot; dedi son yumağı somunlarken Baba. Yine gözleri bir an için Bedreddin'i kolaçan etmişti; &quot;Demirci Boran Usta'nın gizlisi saklısı yok.&quot;</p>
<p>Doğan, Kara Mustafa'dan önce davrandı, sordu: &quot;Boran Usta nerde düşünür ki?&quot; Fırına doğru giden Somuncu Baba duraladı; yüzünde o hiç azalmayan, çoğalmayan da, gülümseyişini Doğan'a çevirdi: &quot;Dön ardını.&quot; dedi. &quot;Olduğun gibi bak, doğrucana. Dağa vuran geçidi gördün mü? Şimdi o geçidin ağzından gözlerini sol yukarıya doğru bir parmak kaldır, kaya çıkığındaki gümeleyi göreceksin. Demirci Boran Usta'nın fırını da orası oğul, düşündüğünü orada pişirir.&quot;</p>
<p>&quot;Ne biçim pişirme bu, hoşlanmadım.&quot; dedi Kara Mustafa. Doğan'ın az önceki izinsiz lafa girişini paylamak için çatallıydı sesi. &quot;Ekmek pişer, anladık, ümmeti Muhammed'in kursağı içindir amma bu Boran Usta'nın patlamasındaki fayda ne? Heç.&quot;</p>
<p>Somuncu Baba fırının kapağını iyice açtı. Ucu ıslak çuval dolamalı sırıkla fırının içini pakladı, yanar korları sağ dibe topladı, eğilip gözledi fırının içini dipten doruğa: &quot;Tavda.&quot; dedi. &quot;Hamuru sürmeli artık.&quot;</p>
<p>İnce uzun tahta küreği aldı kemerden, tezgaha koydu, unladı. Önce somunları sıraladı. Zikirde bir derviş de, duada bir mümin de ancak bu kadar kendinden geçebilirdi; gözleri ancak bu kadar incelebilir, yüzü bu kadar yeğnilirdi. Somun dizili ilk küreği, fırına kuşkanadı çırpmasında sürüp yerleştirdi, boşaltıp çekti. Son pideyi de fırına sürdükten sonra kapağı usulca örtene kadar ağız açmadı. Börklüce Mustafa'nın dizleri karıncalanmıştı. Torlak Kemal bu kadar uzun oturmaktan sıkılmış, Ecevit diz üstünden bağdaşa geçmişti. Bedreddin'de hiç bir kıpırdanma yoktu. Doğan sık sık başını geriye döndürüyor, Demirci Boran Usta'nın gümelesini seçmeğe çalışıyordu. Kara Mustafa, belli etmeden Ecevit'i çimdikledi, diliyle dişi arasından: &quot;Bağdaş ha!&quot; diye payladı; &quot;Ben gösteririm sana bağdaşı. Diz üstüne geç soyha!&quot;</p>
<p>Somuncu Baba ellerini yıkamaktaydı. &quot;Bir şey söyledin herhal Kara Mustafa?&quot; diye sordu. Kara Mustafa suçluca: &quot;Ben, şey, yok demedim.&quot; derken Doğan yerinden fırlayıp tezgahın önüne asılı sarı bir peşkiri aldığı gibi Somuncu Baba'ya vardı, buyur etti, edepli durdu, bekledi.</p>
<p>&quot;Ah ben ne eşşeğim ben Baba!&quot; hayıflanışında kalkan Kara Mustafa dizini de döğüyordu; Doğan'ın buyur ettiği peşkiri aldı, kendisi uzatmak istedi ama Somuncu Baba engel oldu: &quot;Bırak yavru uzatsın Mustafa, hak onundur.&quot; diyerek peşkiri Doğan'dan aldı; &quot;Aziz ol oğul, peşkir uzatanların çok olsun.&quot; Dirseğinden parmak ucunaca kurulandı. Yerine oturan Doğan'a baktı: &quot;Bir dileğin var senin yavru?&quot; &quot;İzin verirsen var.&quot; &quot;Söyle hele.&quot;</p>
<p>&quot;Beni bu Mustafa Ağam burda bıraksın.&quot;</p>
<p>&quot;Benim yanımda mı?&quot;</p>
<p>&quot;Hayır. Demirci Boran Usta'nın yanında, sen dersen?&quot;</p>
<p>&quot;Olmaz!&quot; diye araya girdi Kara Mustafa; &quot;Senin Kumral Dede Konağına verilmen yazıldı. Değişmez.&quot;</p>
<p>Somuncu Baba, kocaman bir adamdan küçümencik bir bağış dilenircesine eğildi: &quot;Değişmezmiş yavru.&quot; dedi. &quot;Bak, duydun. Buyruk dediydi az önce de. Bu dünyanın insanları kendilerini bağlayan öyle bağlar yaratmışlar ki oğul; kendi bağları kendilerini bağlıyor. Kendi kendilerini bağlıyorlar haberleri yok.</p>
<p>Çözemiyorlar, kendi bağlarını çözemiyorlar, ben ne deyim.&quot;</p>
<p>&quot;Ama sen Somuncu Babasın, sen istersen?&quot;</p>
<p>&quot;İsteyemem ki evlat, ben de isteyemem ki. Bu bağları siz çıkardınız ortaya, kendinizi kendiniz bağladınız desem inandıramam ki kimseyi. Somuncu Baba buyruktan büyük olamıyor, tutkulardan büyük olamıyor.&quot;</p>
<p>&quot;Haydi bakalım yola düşelim gayri!&quot; Kara Mustafa işin daha kötüye varmasını önlemek istedi aklınca; &quot;Çok kaldık. Şimdiyece geçidi aşmalıydık. Haydi.&quot; En önce Bedreddin kalktı; toprakmış, taşmış gibi kalktı. Kalkar kalkmaz da ısıtmalı gözleri yürümeğe başladı. Ecevit, sezdirmeden fırının kandilliğindeki elmalara yaklaşıyordu. Torlak Kemal, Ecevit'i göstermek için Börklüce Mustafa'yı dürttü. Somuncu Baba Ecevit'i Kara Mustafa'nın gözlerinden saklamak için görmeyeceği bir şekilde hesaplayıp yavaşça aralarına girdi: &quot;Hani sen bir soru sormuştun Mustafa, yarının ne olduğunu, he mi? Sorunu geri almadın ya?&quot;</p>
<p>&quot;Yorduk seni Babam, işinden gücünden de ettik üstelik.&quot;</p>
<p>&quot;Yok yok, öyle düşünme. Fırındaki ekmekler pişmeden salmam sizi. Bu yavruların göz haklarını alması gerek pişenlerden, oturun hele oturun. Ben de sorunun cevabını veririm o zamanaca.&quot;</p>
<p>Omzundan tutup Kara Mustafa'yı yan döndürdü, arkası Ecevit'e gelecek şekilde oturttu: &quot;Rahatına bak sen. Yol dediğin bitmez ki. Bitti sandığın yerde başlayan bir başka yol vardır. Bitti sandığın her şey aslında yeni başlamıştır.&quot; Kara Mustafa ile birlikte ilk oturan Bedreddin oldu. Toprakmış, taşmış gibi. Yalnız bir ara, pek kısa bir ara ısıtmalı gözleri Ecevit'in, fırının kandilliğindeki elmaya uzanan eline yapıştı. Sonra başıyla birlikte önüne eğildi. Börklüce Mustafa ile Torlak Kemal birbirine bakıştı, herhalde neden kalktık neden oturduk demek istediler.</p>
<p>Somuncu Baba da Kara Mustafa'nın hemen yanı başına diz çöktü. &quot;Bu çocuklar fırındaki ekmeklerden göz haklarını almazlarsa fırının bereketi kaçar oğul Mustafam.&quot; dedi. &quot;Beni böyle bir eziyete sokma. Yol nasıl olsa alınır dedim sana.&quot; &quot;Pekey ya yarın?&quot;</p>
<p>&quot;Hah, şu mesele, yarın? Kulun durmadan düşündüğü nesne. Neden düşünür? Sabırsızlığından mı? Daha çok tamahkarlığından düşünür. Daha çok korkusundan düşünür. Yarın deyince aklına aslında ölüm gelmektedir de onun için. Halbuki ölümden önce neler neler vardır yarında, insana hem en yakın hem de insandan en uzaktır. Yarın? İnsanın alnında yazılıdır Mustafam.</p>
<p>İnsanoğlu bu yazıyı okuyacağım diye koşar durur ama ne var ki alnı ile karşı karşıya gelemez. Gelse de alnına bakmağı akıl edemez, etmez; kendini beğenmişliği yüzünden kaşını, gözünü, ağzını burnunu süzmeyle vakit geçirir. Tanrı'nın verdiği o güzelim yüzde kusur arar yahut hayran bakar.&quot;</p>
<p>Kara Mustafa'nın akılcığı pek derinine inemiyordu, zorluk çekiyordu, bunalmağa başlamıştı: &quot;Yani?&quot; dedi; &quot;Yani Somuncu Babam?&quot; &quot;Yanisi şu ki oğul Kara Mustafa, senin insanoğlu dediğin nesne, sırtındaki dünün kamburuyla alnındaki yokuşa sürer kendini; yarın, yarın, yarın diye zorlar. O zaman da bugününü ağırlaştırır, tıknefes olur, bocalar, bugününde bocalar. Halbuki her şeyin bir yolu yordamı vardır, çizilmiş bir yolu tıpkı şu senin yollanıp yürüyeceğin yol gibi. O yolu seçip tutabilirse insanoğlu varacağı yere varır. Ama nereye giderse gitsin kendi görmediği, fark edemediği kambur beraberindedir, onsuz yapamaz, sırlındadır. Kendinden başka herkes görür o kamburu. Say ki insanoğlu bir yıldırım; yükünü atmak için fırlar, yakıp yıkar ortalığı, sonra?&quot; &quot;Aman? Şeyhim aman, destur ben bu yıldırımı? Bu yıldırım ben?&quot; Uslu mazlum, geldiği vakit ki gibi yoksul gözlerle Somuncu Baba'yı dinleyen Kara Mustafa daha bir kararmış, gözleri boncuk kararmasından çok ah al moru mor açılmış, dudaklarının iki ucu tel köpükte beyaz, bakınıp durmuştu: &quot;Aman? Kurbanın olam bu yıldırım işi bir afet. Evet afet ki beni yaktı hemi de. Ben bunu anlatacaktım, aklımda bu vardı.&quot; Bedreddin'e baktı hışımla: &quot;Şu ısıtmalı oğlanın yüzünden ne soracağımı şaştım, onunkilerden bizimkine sıra gelmedi.&quot;</p>
<p>Somuncu Baba, küçük gülücükleri doldurup boşaltan gözlerini Kara Mustafa'nın üstünde tutuyordu. Bu da Kara Mustafa'nın daha bir dağılmasına sebep oluyordu. Ecevit, bu sırada şark dedi elmayı dişledi, kocaman bir parça ısırdığı belliydi, dudaklarının ucundan aşağı akan suyun çenesine doğru indiğini Doğan gördü. Kara Mustafa, Bedreddin'e yüklenmeğe hazır öfkesini Ecevit'e dökmek üzere yekindi, fakat Somuncu Baba bırakmadı: &quot;Yıldırımla bir alışverişin mi oldu evlat?&quot; diye sordu. &quot;Nedir alıp veremediğin?&quot; Somuncu Baha'nın sesi, gözleri, yüzü o kadar sakindi ki Kara Mustafa yekinmesine rağmen kalkamadı, Ecevit'e varamadı, varıp şaplağı yapıştıramadı uğursuza. Bir gözünü belertip bakmakla yetindi. Gelgelelim Ecevit oralı bile olmadı. Elma kütür kütür idi, İkincisi de orada hazır bekliyordu, görüyordu.</p>
<p>Kara Mustafa içinden bir &quot;Ya sabır.&quot; çekti. İlk kelimeleri düğümünü çözememiş bir seste: &quot;Şu geçen hafta.&quot; dedi; &quot;Babam, hani sahura yakın bir kıyamet koptuydu ya, yer yerinden oynadıydı, gök yere indiydi yağmur diye. Hatırlamışsındır işte o vakit, gök gürültülerine uyandım. Bizim kadın hastacaydı, yatıyordu. Çırayı aradım ki evin içine ışık düşsün de gözüm açılsın demeğe kalmadı sen misin ışık arayan dercesine bir şimşek şavkıdı. Bir an gündüz oldu sandım. Ardından da aklına geldi mi Somuncu Babam, işte o gök yıkılmacasına kıyamet gümbürtüsü koptu. Başımı sokacak yer aradım. Lafın gelişi aradım deyişim yoksa evin içinde sen de bir ejderha dolaşmakta, ben deyim ejderhadan öte bir canavar, homur homur hemi de. Duvarın bir yanı pattadana yırtıldı gibi geldi bana, ilkin öyle geldi. Kol kalınlığında erimiş bir ışık aktı yandı kavrulmuş bir kıl kokusu doldu. Bir keçi kılı dumanı yayıldı ortalığa. Bizim yatan hasta kadının can havliyle şöyle bir debelendiğini hayal meyal hatırlıyorum. Ben o korkuyla bu duman arasındayken yine pattadana duvar tarafından bir yırtılma daha geldi sandım. Evin içi cehennem karanlığına büründü. Donup kalmışım olduğum yerde. Bir vakit kendime gelemedim. Sonra bir baktım, bizim hasta yatan kadın adımı sayıklıyor; sayıklıyor dedim Allah biliyor ya. Dışarda dehşetli bir yağmur yağmağa başlamıştı, evi seller götürmese bari diye düşündüm. Beş on adımlık bir vakit geçince, kalkıp çırayı yakacak gücü buldum kendimde. O zaman fark ettim, evin içi nasıl cehennem gibi kararmışsa öyle bir cehennem ısınmasındaydı. Çırayı yaktığımda, duvarda, hemen bir karış ara ile iki delik gördüm, kara kara yanmıştı, aha şu yumruğum rahatça girerdi ikisine de.&quot;</p>
<p>Somuncu Baba hep öyle bakıyordu. Ne gözleri ne yüzü şaşmıştı. Ecevit'in, kendinin olmayan elmayı alışını, dişleyişini, oruç moruç demeden arsız arsız şapırdatışını nasıl olağan bulmuşsa, Kara Mustafa'nın anlattıklarını da öyle olağan bulduğu belliydi. Şu çocukların en çocuğundan daha çocuk bir şaşmışhk içinde, olalı bir haftayı bulmuş bir olayı o anki ürpertileriyle anlatan Kara Mustafa az biraz peltek: &quot;Bunu ben gördüm Somuncu Baba, düş değil gözüm açıkken oldu.&quot; deyip Baha'nın önemsemesi gerektiğini anlatmak istedi. Somuncu Baba ise, duruşunu değiştirmeden: &quot;Doğru oğul.&quot; dedi. &quot;O gece birkaç yere yıldırım düşmüş, kimi yerde hayli zarar da yapmış.&quot;</p>
<p>&quot;Yaaaa.&quot; dedi Kara Mustafa bön bön. &quot;Ben kimseye anlatmadım. Bizim kadına da ağzını sıkı tutmasını tembihledim. Sahur vakti Tanrı her kulunu yoklamaz kolay kolay. İlkin sana anlatıyorum, doğru mu düşünmüşüm öğreneyim diye anlatıyorum.&quot;</p>
<p>Somuncu Baha'nın: &quot;Doğru düşünmüşsün.&quot; demesine açılmıştı kara boncuk gözleri; &quot;Doğru düşünmüşsün.&quot; sözünü duyar duymaz yerinden sıçrayacak, börkünü kapıp yere çalacak, çalmadan oynayacak gibiydi Kara Mustafa. Fakat Somuncu Baba dümdüz: &quot;Doğru düşünmemişsin.&quot; dedi. Kara Mustafa'nın gözleri yetimleşti: &quot;Demek.&quot; diye söndü sesindeki kör umut. Somuncu Baba yine dümdüz: &quot;Tanrı yakıp yıkarak gelmez oğul.&quot; dedi. &quot;Duvar delerek gelmez. Umut olur gelir, sevgi olur gelir, aydınlıktır. Sessiz gelir, ışık gibi.&quot; Kara Mustafa'nın yetimleşen gözleri düşecek yer aradı, dökülecekti. Son bir umutla tutundu gözevlerine: &quot;Ama Babam, Somuncu Babam Tanrı olmasaydı evimizi yoklayan, dediğin gibi, yıldırım olsaydı, yani öylesine bir yıldırım ortalığı yangına verirdi. Halbuki çırayı yakar yakmaz gördüm, duvardaki deliğin birinden girmiş, benimle hasta yatan kadınımın arasından sıyrılmış, sıyrıldığı yerdeki kilimi urgan kalınlığında yakıp kavurmuş, sonra kerevete sıçramış. Kadınım, üşüdüğü için yün çorap geyip yatmıştı, çorabını tabanlarından yalayıp yakmış, yorganı tam ortasından yakıp ikiye bölmüş, yastıktan sıçrayıp yine duvara vurmuş, delip ikinci deliği çıkmış dışarı. Bu ne biçim iş, ne biçim yıldırım? Kadınım ter içindeydi, ona dokunmamıştı bile, üstelik hastalığının eyi olmasına da sebep oldu.&quot;</p>
<p>Somuncu Baha'nın cevabından önce Ecevit'in, elmayı dişleyen obur ısırışı sulandı. Kara Mustafa bu sefer kalktı ve öfkesini boşalttı: &quot;Ulan çingene soyu ben şimdi almam mı ayağımın altına seni ha? Almam mı?&quot; Fakat öfkesini Somuncu Baha'nın sesi utandırdı yine: &quot;Yıldırım kadar da mı bağışlaman yok Mustafam? Yıldırım kadarcık olsun çizemez misin yolunu?&quot; &quot;Ama bu? Babam bu oğlan? Haddini bildirmeliyim ki bir danasına?&quot; Fakat Kara Mustafa, Ecevit'in haddini bildiremedi. Somuncu Baha'nın gözlerinde, küçük gülücüklerle birlikte bir de tuhaf bir çuvaldız ucu sivrilmişti, battı Kara Mustafa'ya yahut öyle hissetti; Somuncu Baha'nın sesi de soğumuşa benziyordu. &quot;Elma, yenmek için yaratılmıştır, senin Ecevit dediğin de çocuk...&quot;</p>
<p>&quot;Bunlar da çocuk.&quot; diyecek oldu Kara Mustafa.</p>
<p>Somuncu Baba: &quot;Öyle, bunlar da çocuk.&quot; dedi usulca; &quot;Hamuru eyi yoğrulmadıysa ekmeğin pişmiş görünmesi neye yarar? Yani oğul, her somun bir gibi görünür dışardan bakınca. Hadi otur yerine, herkes, her nesne, kendine çizilen yolda yürür; o yolun dışına tırnak ucu kadar olsun çıkamaz, çıktığını sanır, kendim çizdim bu yolu, bu yolda yürüyeceğim der, zorlar özünü. Ne yapsa boşuna, varacağı yer aynı yerdir.&quot;</p>
<p>Isıtmalı bir ses cızırdadı hemen: &quot;Elimden tutan getiren derviş dedi ki, sen kendi yolunu kendin bul dedi. Suyu bıraktın mı bir baştan, kendi kendine gider, toprak da önünden kaçar yol açar. Bizim bahçemizde gördüm bunu da, böyle gördüm.&quot; &quot;Aha vıyyy.&quot; diye şaştı gerçekten Ecevit'in elmalı sesi; &quot;Bu Bedreddin'in dili açıldı yine.&quot;</p>
<p>Fakat başladığı gibi cızırtılı, ısıtmalı bitirip susmuştu; sanki Bedreddin'de konuşan bir başkasıydı, başkası konuşmuş, başkası susmuştu. Bedreddin hep o Bedreddin'di. Taş, toprak Bedreddin.</p>
<p>Somuncu Baba ummuştu halbuki. Kara Mustafa ile değildi konuşmaları göründüğü gibi, Bedreddin'den böyle bir söz duymak içindi. Ecevit'i bunun için hoş görüyordu. Taşlaşmış, topraklaşmış ısıtmalı bakan Bedreddin'in taşmasını; çocuk mu, büyüyüp de küçülmüş mü yoksa bir bilinmemiş doluluğun ezikliği mi her neyse bu oturan cılız ısıtma yükünün deşilmesini istemişti. Hamur yumağını yokladığı zaman pideye mi, pazar ekmeğine mi, somuna mı yatkın olduğunu hemen anlayan elleri, avuç içlerinde Bedreddin'i hissediyordu;</p>
<p>biçimlendiremeyerek. Onun için, korkutmamağa çalışan bir sesle: &quot;Doğru dedin yavru.&quot; diye Bedreddin'i yanladı; &quot;Doğrusun. Su, yolunu kendi bulur.&quot;</p>
<p>İçi ezilerek taş, toprak, cılız ısıtma yüklü Bedreddin'den gelecek sesi bekledi. Bedreddin sanki hiç konuşmamıştı. Konuşacağa da benzemiyordu.</p>
<p>Kara Mustafa'nın kara boncuk gözlerinden biri Ecevit'teydi, öteki Bedreddin'i bekliyordu.</p>
<p>Somuncu Baha'nın da Kara Mustafa'nın da beklediği, değil beklemediği ses gelip yerleşti kulaklarına: &quot;Destur, ya Allah haydi!&quot;</p>
<p>Uzakça, çocuk ama güvenli, buyuran ve korkusuzdu ses. Sese döndüler. Bir Bedreddin dönmedi.</p>
<p>Düzün başladığı yerde yukarı, Demirci Boran Usta'nın gümeleli geçidine dönük bir atlı, atını salıvermişti dörtnala; şu çocuklardan daha büyük olmadığı seçiliyordu. At yukarı, geçide doğru akıyor muydu sunuyor muydu ne. Belki de hırslı bir dörtnalda kayıyordu. Çocuk, atın yelelerine doğru yatmıştı.</p>
<p>Doğan, elinde olmayan bir güce bağlanmış da çekiliyormuş gibi bir düş duygunluğunda ayağa kalkmıştı. Gözleri attaydı, atlıdaydı. Gözleriyle birlikte, belliydi apaçık, bütün bedeni attaydı. Farkında olmadan ayaklarını özengilemiş, belinden üst yanını uçan bir atın yelelerine bırakmıştı. Nefes almıyordu, olanca soluğu göğüs kafesinde sıkışıyordu. Doludizgin vuran bir yel yüzünde kızarıyordu. &quot;Tanrı bağışlasın, ateş parçası çocuk değil bu!&quot; diye haykırdı Kara Mustafa; dizlerinde doğrulmuş, dörtnal uçan atı koğalıyordu taşan gözleri. &quot;Görmesem, çocuk değil bu at süren derim. Tanrı bre, breh breh breh bak hele!&quot; Somuncu Baba, Kara Mustafa'nın, gözlerinden beter taşmış sesini yadırgamış: &quot;Geçide gittiğinin de farkında mısın?&quot; diye sordu.</p>
<p>Kara Mustafa, soran sesin Somuncu Babalığını bir an unuttu: &quot;N'oolmuş? Gittiği yere değil, sen şu ata şahaplanışa bak. Helal olsun doğuran anaya!&quot; &quot;Geçide at süren kişi temkinli sürmeli evlat, neye varacağın bilinmez.&quot; &quot;Neye varırmışsın ki?&quot; Gözleri hala atlıdaydı; Doğan gibi Kara Mustafa'nın bütün bedeni de, geçide doğru kayarak tırmanan atın üstündeydi; &quot;Geçit de bir yoldur atlı için.&quot; &quot;Dar bir yoldur; karşıdan ne geleceği bilinmeyen bir yoldur he mi? Ya geçidin öte yanından da tıpkı senin gibi bir deli dörtnala kalkmış geliyorsa? Ya sel basmış ise geçidi, yıldırım düşmüş kayaları yoluna uçurmuş ise?&quot;</p>
<p>Kara Mustafa korku ile döndü Somuncu Baba'ya: &quot;Deme? Bu çocuk şimdi?&quot; Doğan da dönmüştü. Kara Mustafa'dan daha korkmuş bakıyordu.</p>
<p>Somuncu Baba ikisine de bakmadan: &quot;Ya şu az önce patlayan top gibi bir top daha patlarsa? At ürkerse? He mi oğul, geçit bu, boşuna dememişler.&quot; Kara Mustafa ürperdi: &quot;Deme Baba, kölen olayım şahap çık şu çocuğa, yazık. Bu at sürüşte bir çocuk doğmaz bir daha. Yetiş Somuncu Babalığınla.&quot;</p>
<p>Doğan'ın gözleri de buna yakın ürpermelerdeydi, daha ötesi korkuyordu, yalvar yakardı. O yalvar yakarmahkta dönüp bir daha baktı giden atlıya. Geçidin ağzında kaybolmak üzereydi; ağzı kupkuru kilitlendi, zorlukla: &quot;Şimdi bu geçit?&quot; diyebildi. Gözlerini yumdu. Başı dönmüştü birden.</p>
<p>Somuncu Baba: &quot;Neyse korkulacak bir şey yok.&quot; diyerek kalktı. &quot;Hele bakalım ekmekler pişmiş mi? Pişmeleri gerek.&quot;</p>
<p>Kara Mustafa, gizliden, derin bir soluk aldı. Ferahlamıştı, fakat yine de yüreğinde saklanmış bir sancı hissetti. &quot;Çocuk buraların alışkını olmalı, pek bilmediği yere at sürmez herhal.&quot; diye söylendi. Somuncu Baha'dan alacağı cevap yüreğindeki saklı sancıyı ya büsbütün artıracak ya da sökecekti.</p>
<p>Fırının kapağını açarken Somuncu Baba: &quot;Sürer o.&quot; dedi. &quot;Bilmediği yerlere de sürer atını. Hele bilmediği yere, hele de yeni denenmiş tayları sürer!&quot; Küreği uzatıp en yakındaki ekmeği çekti; parmak uçlarıyla yokladı: &quot;O çocuk da böyle zorluyor yolunu. Çocuk mocuk ama büyüklerden beter zorluyor. Eh, pişmiş ekmekler, yenecek hale gelmişler. Çıkaralım.&quot;</p>
<p>Ecevit koşup tezgahın başına geldi; ilk çıkacak ekmeklere yakın durdu, aç gözlerini dikti fırının ağzına; gözünün kaşının oynaması durdu. Kara Mustafa içinden bir kere daha &quot;Ya sabır.&quot; çekti. Doğan edebini bozmadan Kara Mustafa'ya yaklaştı, usulca: &quot;Geçidi aştı herhal.&quot; dedi. Umutluydu, biraz da inanmış bakıyordu. Ama ürkek, kaçacak gibi bir inanmışhkta.</p>
<p>Somuncu Baba ilk küreğin ekmeğini tezgaha döktü düzenli bir saygıda. Bir yüzü Ecevit'e dönük gülümsedi, ötekilere duyurmadan: &quot;Aç isen beğendiğini al da ye çocuk.&quot;</p>
<p>Ecevit'in, somunun birini almasıyla bırakması bir oldu, eli yanmıştı. &quot;Uyyy!&quot; dedi kedimsi bir çığlıkla, ikinci küreği fırından çıkaran Somuncu Baba, Kara Mustafa'nın Ecevit'i azarlamasını önlemek için: &quot;Geçide giden o atlı Sultan Murad'ın oğludur.&quot; dedi. &quot;Bayezid Bey'dir.&quot;</p>
<p>Doğan: &quot;Bayezid Bey!&quot; diye haykırdı.</p>
<p>Kara Mustafa: &quot;Tanrım sen bağışla Bayezid Beğimi.&quot; diye coştu. Hemen ardından da Somuncu Baba'ya serzenişte bulundu: &quot;Bayezid Beğimin olduğunu bildin de neden o gidişi önlemedin hay Babam? Somuncu Babalığın şartı bu mudur? Korumalıydın. Osmanoğlunun geleceği kime emanettir?&quot; &quot;Kendisine.&quot; dedi Somuncu Baba; &quot;Önce kendisine. Böyle geçide giden bir atlıyı kendinden başka kimse koruyamaz!&quot; &quot;Tanrı da mı?&quot;</p>
<p>Bir an kürek düştü elinden Somuncu Baha'nın. Taşın, toprağın içinden canlanıp gelen ısıtma yükü cılız sese döndü; bu sefer güçlü gelmişti ses ama yine de taşa toprağa bulahydı. Bedreddin'in ısıtmalı gözleri önüne de eğik değildi, Somuncu Baha'daydı saklanmadan.</p>
<p>Somuncu Baba ilk defa saklanmadan bakan bu ısıtmalı gözlerin, cılız bedenin gösterdiği yaşta olmadığını sezdi. &quot;İçlerinde en büyükleri bu.&quot; diye düşündü. Ürkütüp bir daha susturmamak için, sesinin en çiçeklenmişinde: &quot;Sen nasıl düşünüyorsun oğul?&quot; diye sordu.</p>
<p>Bedreddin'in ısıtmalı gözleri gerisingeriye, bir yaz düşüne çekildi: &quot;Bahçede suyu yokuşa çevirdim. Çevirdiğim zaman su yokuşa akmadı, geri geri gitti. Ne yaptıysam fayda etmedi. Su yokuşu biliyor demek ki. Su yokuşa akmıyor.&quot; &quot;Bilen, kendini korur mu demek istedin?&quot; &quot;Ben gördüğümü dedim.&quot; Sustu yine Bedreddin. Somuncu Baha'nın bütün istemesine rağmen konuşmadı. Doğan'ın sorusuna da Somuncu Baba cevap vermek istemedi. &quot;Şimdi bu Bayezid Bey ne olacak?&quot;</p>
<p>Baha'nın yerine Kara Mustafa cevap verdi: &quot;O Bayezid Beğ'dir.&quot; dedi gururla; &quot;Sultan Murad'ın oğludur. Ne sen, ne şu, ne bu. Ona bir şey olmaz. Geçide de at sürer dağa da.&quot;</p>
<p>&quot;Belli olmaz.&quot; diye mırıldandı Somuncu Baba sadece; son ekmekleri çıkarmış tezgaha döküyordu. Kara Mustafa işkillendi. &quot;Ne dedin hay Babam?&quot;</p>
<p>&quot;Heç. Getir heybeni de çocukların göz haklarını koyalım. Bu ekmekler bir fırının. Bu çocuklarda bir Tanrı'nın. Haydi bakalım, herkes beğendiğinden alsın. Adam başına bir ekmek.&quot;</p>
<p>Börklüce Mustafa'yla Torlak Kemal'e işaretle anlattı Doğan.</p>
<p>Ecevit, ekmeklerden hangisini seçmesi gerektiğine hemen karar veremedi. Birini bırakıp ötekini aldı; sonunda, uzunluğundan çoktur diye düşünüp bir pazar ekmeğini seçti, aldı koluna doladı. Sıcak bir fırın, ekmeğin doyurganlığında, bedenine yayıldı kolundan.</p>
<p>Bedreddin istemedi. Somuncu Baha'nın zorla uzattığı pideyi de Ecevit'in koynuna soktu. Ecevit almam demedi. Bedenini saran sıcak fırının ekmek doyurganhğı bütün damarlarında aç aç açmıştı ağzını.</p>
<p>El öpüp yola koyuldular.</p>
<p>Ayrılırken Kara Mustafa: &quot;Duanı esirgeme Baba.&quot; dedi. Çocukları gösterdi: &quot;Bunlar da pişmeğe gidiyor bir bakıma, nasıl pişerler gayri onun orasını Tanrı bilir. Amma geçit tehlikelidir diyorsan onu da Bayezid Beğimize anlatmalısın. Hadi bakalım çocuklar, daha çok yolumuz var, adımlarınızı açın bakalım, açın hele.&quot;</p>
<p>Somuncu Baba, cılgadan düz yola çıkıncaya kadar gidenlerin arkasından baktı durdu bir süre. Düz yolda, ilk adımların tozu kabarınca, bir süre de başını göğsüne eğip düşündü. Bedreddin geldi gözlerine hep, iz iz, yol yol. Çıplak, üşümüş bir yalnız ağaç dalı gözlerinde titreyip durdu. Cıvıl cıvıl çiçeklenip meyveye dönecekken kuruyuvermiş bir yalnız ağaç dalı. Gözlerini bir ara sımsıkı yumduğu halde daldan kurtulamadı. Kulaklarında bir cılız ses.</p>
<p>Bedreddin'in ısıtmalı sesi cızır cızırdı: &quot;Ben gördüğümü dedim!&quot;</p>
<p>Bu sesi de atamadı Somuncu Baba'nın kulakları.</p>
<p>Gidenler, yolu sağa kıvrıldıklarında ancak, ekmeklerine dönmek gerektiğini sezinledi. Bu sefer de terli, fışırdayan bir at dörtnalının toprağı toynaklayan sağır hırsını duydu; bütün bütüne tedirginleşti. Bayezid Bey, geçitten bu yana dönüyordu. &quot;Tanrım!&quot; deyip inledi Somuncu Baba; &quot;Her şey, herkes sabırsız.&quot; Dolanıp, fırının arkasındaki ahırımsı bölmeye gitti, aralık kapıyı itti: &quot;Sarım, çık bakalım, sıra sende.&quot; dedi dostça.</p>
<p>Aralık kapıdan, sarı bir öküz zorlanmadan çıktı. Gün ışığında parıldadı bir müddet; uzatıp başını Somuncu Baba'nın elini yaladı diliyle. Somuncu Baba özür dilercesine: &quot;Yok.&quot; dedi. &quot;Elmanı Kara Mustafa'nın Ecevit'i yedi, nasibin onunmuş bugünlük. Hay dost, gel bakalım yüklen ekmek yükünü. Sıra sende, bugün de elmasız olsun, ha?&quot;</p>
<p>Keçi kılından heybeyi sarı öküzün sırtına yerleştirdi, ekmekleri de birer birer heybeye. Birini ayırıp fırının kandilliğine koydu. &quot;Haydi yavru.&quot; dedi sarı öküze; &quot;Biz de bizim yolumuza.&quot;</p>
<p>Bursa çarşısına gelinceye değin Ayetelkürsi okudu; bitti, yeniden başladı, bitti yeniden başladı. Yüzlerce, binlerce Ayetelkürsi'den örülmüş par par yanar ışıktan bir dünyanın içinde yanıp söndü, nurumsu bir kovanın nurumsu peteklerinde bal kıvamında aktı, Bursa çarşısınaca. Ancak çarşının üst başında, o da sarı öküzün sesiyle dünyaya döndü. Çarşı arastalarının başında yolunu bekleyenleri gördüğünde artık bu dünyanın içindeydi; bekleyen çarşılının arasındaydı. Sesine, değişik bir dünyanın değişik bir sesi sinmişti, doluluğunu duyuyordu: &quot;Ekmekler!</p>
<p>Müminlere ekmekler! Müminlere ekmekler!&quot;</p>
<p>Çarşının alt başına vardığında sarı öküzün heybesindeki ekmekler bitmişti: &quot;Şükür Tanrım!&quot; diye mırıldandı; &quot;Çok şükür bu günümüzü de tamamladık.&quot; Çınarın altına geldiklerinde san öküzün alnının ortasını seve seve okşadı: &quot;Hay dost, burada ayrılıyoruz.&quot; dedi sevecenlikle; &quot;Uncuya git fırın için un, kendin için kepek al; attardan tuzu, çörek otunu unutma. Kalan paraları hangi kapılara bırakacağını nasıl olsa bilirsin. Ben de varam Murad Beğ'e hele, Bayezid için...&quot; Sarı öküz: &quot;Bööö!&quot; dedi boğazını burka burka.</p>
<p>Somuncu Baba sarı öküzün gerdanını kaşıdı. Sesi düşünceliydi: &quot;Beğ işlerine burnunu sokma diyorsun bana, he mi? Biz ekmekten mi anlarız? Amma beğler de pek yalnız bırakılmağa gelmezler ki.&quot;</p>
<p>Sarı öküz bir daha böğüledi boğazdan. Somuncu Baba: &quot;Pek ala.&quot; dedi. &quot;Beğ beğliğini bilmezse biri gelir öğretir, he mi? Haklısın biz ekmekten anlarız, öyleyse işimizin başına hadi.&quot;</p>
<p>Kara Mustafa'yı düşündü o zaman; Kara Mustafa'nın: &quot;Osmanoğlu kime emanet?&quot; deyişini.</p>
<p>Kara Mustafa da yol boyu hem yürüdü hem fırını düşündü, fırında pişen ekmekleri. Kocaman, harlı ateşlerde ısınmış bir fırının içinde yürüdüğünü sanıyordu. Osman Oğlu Orhan Oğlu Murad Beğ'in ülkesi bir sonu gelmez fırın içi sıcağında yeni yeni ekmekleri pişiriyordu. Pişen ekmekler, pişen ekmekler, pişen ekmekler ordular boyu sıralanıyordu ve çocuklar? Yanında götürdüğü, şimdiyece götürdüğü, defterlerde yazılı yerlere teslim ettiği; yetişme süresinin sonunda geri teslim aldığı, getirip çeri düzenine yazdırdıkları nice yüz çocuk, bin çocuk, bin bir çocuk?</p>
<p>Ve bir de Sultan Murad Han Oğlu Bayezid Beğ'i düşündü.</p>
<p>Sultan Murad Han Oğlu Bayezid Bey at sürüyordu. Düzün başladığı yerde yukarı Demirci Boran Usta'nın gümelesinin alt yanındaki geçide dördüncü mü beşinci mi gayri Tanrı bilir, on beşinci defa da olabilir, atını salıvermişti.</p>
<p>Gözleri keskin bıçak ağzında kısılı, dişleri birbirine kenetlenmiş gibiydi. Diş etlerine sımsıkı bir acı vuruyordu. Bir eli, ölçülü gevşek kantarmada, bir eli atın yelesindeydi; yelenin dibinden terleyen bir sıcak köpüğün, avuçlarından kendi kanına karıştığını sanıyordu. Damarlarında at, yele, terli bir sıcak köpük, sonu gelmez bir hengamede kanını körüklüyordu.</p>
<p>Yağız at, göğsünde püskürtme ak nokta benlerinden fışırdıyor; karası çatlarcasına aklarını çeken gözleri belirsiz bir acıyı koğahyordu. Bir taze tay dörtnalında geçit gittikçe yaklaşıyor, geçit yaklaştıkça yağız atın halkalanmış burun delikleri ciğerlerine dar geliyordu; dimdik iki kulak ter buğulanmasında bunalmıştı.</p>
<p>Bayezid Bey'in keskin bıçak ağzında kısılmış gözleri bir an, atın, olanca terini buğulayan kulaklarına eğildi. Tere ve buğuya rağmen dimdik iki kulağın arasından görebildiği geçit ağzı, karanhkçaydı, ıslak ve yapışkandı.</p>
<p>Kaya karasında sivrilmiş, boz bulanık toprak pütüründe koşup gelmedeydi. Bir gümbürdemediği noksandı ki o da oldu en sonunda. Geçidin karanlıkça ağzında yırtılan, kayadan kayaya vurdukça daha bir kalabalıklaşan gümbürtü koptu. Koca bir gülle hemen üstünden yel hızında ıslıklanıp uçtu; gülle yahut geçitten kopma bir kaya taşı, her neyse. O anda da taze tay dörtnalıyla zorlanıp kendini de aşan yağız at ürktü; zınk dedi durdu ve durmasıyla birlikte şaha kalktı. Sıradan bir göz bundan daha çabuk açılıp kapanamazdı.</p>
<p>Bayezid Bey'in bir eli, dibi kaygan yeleye nasıl yapıştıysa öteki eli de belli ölçüde gevşek tuttuğu kantarmaya öylesine asıldı. Sesi, yeleye ve kantarmaya asılan ellerinin gücünde atı azarladı: &quot;Höst bre soyha höst!&quot;</p>
<p>Aynı anda kasılan bacakları olanca ağırlığını özengilere verip atın sağrılarını kıstırmış, belinden yukarısını olduğu gibi yelelere yaymıştı.</p>
<p>Şahlanan at gerildi sanki. Ürküntüsünü çarpacak yer aradı. Ağzını yırtan kantarmanın acısı damarlarına kadar vurdu. Bir korkunç sessizliğe kişnedi. Kantarma, ağzında biraz daha gerildi.</p>
<p>Bayezid Bey'in sesi bu sefer az öncekinden hayli dost geldi: &quot;Aslanım benim, koçum, korkacak bir şey yok.&quot;</p>
<p>Yeledeki el, hesaplı bir kayışla yavaşça boyuna, ulaşabildiğince gerdana doğru indi, indikçe okşadı, sevdi. Kantarmayı geren el belli belirsiz gevşedi, hemen sertleşmeğe hazır gevşedi: &quot;Yavrum! Aslanım, koçum! Doğanım benim, huysuzlanma!&quot;</p>
<p>Yağız at sakinleşti, duruldu. Terini, ürküntüsünü, korkusunu atmak istercesine başını silkeledi; belki ağzında hala yanan kantarmanın acısını silkeledi.</p>
<p>Bayezid Bey attan ancak o zaman emin oldu; bir çırpıda atladı aşağı. Ancak o zaman, ayakları yere değince kendisinin de ter içinde yandığını hissetti, ağzı yapış yapıştı. Atına daha bir dostça sokuldu. Boynundan aşağı, gerdanına doğru bir garip okşamada tırnakladı; ıslak ve yağız bir parıltıda ısınmış at tüyleri, tırnak boyunca bembeyaz izlendi, aktı. Bayezid Bey, anasının ince tırnaklarının sırtını kaşıdığını sandı bir an; at ter koktu birden, sımsıcak bir ter koktu. Güneşin alnında ortalık, olanca varlığıyla at terine bulandı, at terinde koktu: &quot;Yordum seni taycık, yordum ama sana da kendimi başka türlü anlatamazdım.&quot;</p>
<p>Bir başka at hışırtısına döndü hışımla; iki soluk önce atını okşayan dost sesi huysuz bir dikensilikle bütün oklarını yaya sürdü: &quot;Neden beni gözledin İne Bey? Bize yalnızlık haram mıdır yoksa yasak mı çıkartıldı yalnızlığımıza?&quot; Yaşından çok öte, yaşını beğenmez bir yadırgamada öfke doluydu.</p>
<p>İne Bey hemen attan inmişti. Atını yedekledi. Saygıda kusursuz yaklaştı. Yirmi yirmi beş yaşlarında bir yiğit ses, alçalmadan etek öptü nerdeyse: &quot;Şimdilik yalnızlığın senin malın değil Bayezid Bey. Murad Han seni benden sorar.</p>
<p>Cevap veremeyeceğim bir işe sokma beni.&quot;</p>
<p>Bekledi.</p>
<p>Bayezid Bey'in boşta duran eli, kararsız, yağız atın gerdanına vardı yine; kendi sırtını, anasının sandığı bir el kaşır gibi oldu bir daha, kendi eli atının gerdanında gezindi. At teri kokusunda bir dünya, genzinde buharlaştı. &quot;Bu tayı sevdim.&quot; dedi usulca.</p>
<p>İne Bey: &quot;Az kalsın düşecektin.&quot; diyordu dudakları; &quot;At çatlayacaktı.&quot; dedi. &quot;Sevdiğini çok zorluyorsun Bayezid Bey.&quot; diye ekledi.</p>
<p>&quot;Ya sevmediğimi mi zorlayım? İnsanın kahrını sevdiği çeker, babamdan korktuğun için benim peşimde değilsin herhal? Han babamdan korktuğun için mi kahrımı çekmektesin yoksa? Bilelim.&quot;</p>
<p>Bayezid Bey'in yüzü, biri hafifçe şehla kartahmsı gözleri, sağ yanağını bir avuç su içiminde ferahlatan çukur çizgisi, hepsi bir arada o denli bir çocukçalığı alıp bürünmüşlerdi ki İne Bey bu pürüzsüz içtenliğin her yanını sardığını fark etti: &quot;Ver atını dolaştırayım.&quot; dedi; &quot;Sen de şu gölgede biraz dinlen. Yorulduğunun farkında değilsin; ha bu tay ha sen.&quot;</p>
<p>&quot;Sen beysin.&quot; dedi Bayezid Bey; &quot;Atımın terini almak sana düşmez.&quot; Hafif şehla bakan gözü çocuk kurnazlığını saklayamıyordu. Yüzüne, istediği kadar Beyini düşünen bir han edası vermek istese de o bir gözü, yarı şehla olan, çocuk kurnazlığında saklanmağa çalışıyordu, beceremiyordu. O havadayken sözünün sonunu getirdi: &quot;Sen atını bana bırak; benimkine bin. Bursa'ya varıncaya kadar teri soğur. Bursa'ya varmadan ben ulaşırım.&quot; İne Bey: &quot;Benim atım sakardır.&quot; diyerek Bayezid Bey'i dinlemek istemedi. &quot;Ola ki bir densizliği tutar, korkarım. Seni bu ata emanet edemem Bayezid Bey.&quot; Gözleri kurnazlığını hiç saklayamadı Bayezid Bey'in: &quot;Daha iyi.&quot; dedi sesi koşarak; &quot;Kuzu gibi atlara binmek er kişinin karı mıdır? İne Bey'in çırağı isem sakar atlara binmeliyim. Murad Han'ın oğluysam on kere sakar atlara binmeliyim. Ben Bayezid Bey'sem, hani Bayezid Bey olacaksam eğer on kere bin sakar atlar gerektir bana. Dedemiz Osman Bey'dir, kuzularla oynaşmamıştır. Oynaşmış mıdır?&quot; İne Bey'e atını bırakıp gitmek düşüyordu. Bayezid'in inadını bilirdi, bilirdi ama henüz çocuk zorlamasındaki bu inada da alışmıştı, hoşuna bile gidiyordu. Zaman zaman Bayezid Bey'in inadını kamçılamaktan hoşlandığı da olurdu. Yine öyle yaptı: &quot;Atını burda gezdireceğim; burada, senin yanında. Sakar atlara bindiğin yeter artık.&quot; Bayezid Bey aldırış etmez göründü; ne İne Bey'e bir şey demiş ne İne Bey'den bir laf duymuştu. Öylece doğruladı, az biraz surat astı, dönüşü ve yürüyüşü de asık suratına uygun gidip İne Bey'in önünde durdu; yüzüne bakmadan yedeğindeki atın dizginini çekip aldı, atladı atın sırtına oturdu, eyerde bir tartıp kendini yerleştirdi, özengiledi: &quot;Ben şu gümeleye çıkacağım.&quot; dedi; &quot;Sana da ardım sıra gelesin demem!&quot;</p>
<p>İne Bey mıhlandı olduğu yerde.</p>
<p>Sonunun böyle olacağını umuyordu da daha çekişeceklerini, Bayezid Bey'in öfkesi artan söz direnişleriyle inat damarını iyice kabartacağını bekliyordu; böyle, doğrudan, kestirmeden hem de, sözsüz bir inadı varıp ata bindireceğini aklına getirmemişti. &quot;Beylik damarı depreşti yine.&quot; diye düşündü; &quot;Her gün daha hırçınlaşıyor.&quot;</p>
<p>Buna göre ayarlamalıydı kendisini. Çocuk, çok çabuk, birdenbire gelişiyordu sanki: &quot;O sarp gümeleye çıkıp ne göreceksin Beyim? Boşa gidecek zaman mı var şimdi?&quot;</p>
<p>Giden Bayezid Bey, yarım dönmede cevap verdi: &quot;Gümbürtü ordan koptu, sebebini bilmeliyim.&quot;</p>
<p>&quot;Ordan değil, geçidin öte ağzında lağım attılar, taş düşürdüler.&quot; &quot;Hayır! Tepemden geçti, gülleydi taş değil, bilmeliyim. Sen öte baştan diye inandıysan oraya gidebilirsin. Gücenmem.&quot;</p>
<p>&quot;Ata ver kendini öyleyse, boş bulunma. Bayezid Bey sarpa da vurma hayvanı şöyle dolan şöyle.&quot; demekten başka yol yoktu. Öyle dedi İne Bey de. Kızmağa başlıyordu. Bayezid'in cevabını duyamadı. Hala karnı körüklenip burnundan soluyan terli atı yedeğine alıp gezdirmeğe başladı çaresizliğinden. Ama gözleri yine de Bayezid Bey'deydi: &quot;Bırakıp gidemem.&quot; diye söylendi. &quot;Bırakıp gidemem. Bu sıradan bir çocuk değil, kardaşı Yakup gibi bile değil. Sanki daha önce de gelmiş yeryüzüne, daha önce de at binip adam kullanmış. Yakup bunun yanında evliya bre. Ama bunu sever gönlüm bu Bayezid'i; bu yüzden bırakamam. Sarp kayaya tırmandırmasa atı bari. Acıması da yoktur soyhanın.&quot; Şimdi atını düşünüyordu İne Bey. Sakarlığı olmadığını biliyordu ama Bayezid Bey'in, bu atı Tanrı yarattı deyip düşünmeyeceğini de biliyordu. Endişeyle dönüp baktı atına. Bayezid Bey, İne Bey'in atında İne Bey'den sağlam oturuyordu. Gidişine bakılırsa at da yadırgamamıştı binicisini; at da rahattı. Sarpa bile sürülse gitmem demeyeceğe benziyordu. Fakat Bayezid Bey, dikine sürmedi, dizgini yarım kasıp kantarmadan ata yön verdi, sarp kayayı soldan dolanan cılga yola çekti atı. O zaman rahatladı İne Bey: &quot;Uff bre, çeykel kozu ayıklamak ne zorumuş.&quot; diye mırıldandı. Ardından haksız buldu mırıltısını: &quot;Bayezid çeykel bir koz olmasaydı sevmezdim.&quot; dedi. &quot;Sevsem sevsem Yakup Bey kadar severdim o da Murad Han'ın oğludur diye.&quot;</p>
<p>Bundan sonra Bayezid Bey'i de atını da düşünmedi. Sinsi bir açlık karnını dolanmıştı. İftar vaktini düşündü.</p>
<p>Bayezid Bey ise yukarda, sarp kayanın üstündeki eğreti duran gümeleye kolay çıktı. Hiç bir tedbir düşünmeden at sürüp yanaştı. İnmeden çevre yanını kolaçan etti, ilk göreceği şeyi merak ediyordu.</p>
<p>İlk gördüğü yarı belinden aşağısına kadar uzun kıllı bir postu hırka yerine giyinmiş, ayaklarına çizme bozması kıllı posttan acayip bir dolak sarmış bir adam oldu. Yabanıl bir hayvan sandı ilk gördüğünde. Ne var ki eğilmişti; upuzun, kahn kocaman bir boruya dalmış düşünüyordu. Gümelenin hemen arkasında, duldasındaydı. Görünüşe bakılırsa eğilip daldığı upuzun kahn borudan, bir de kendisinden başka hiç bir şeyin varlığıyla ilgilenmiyordu. Ya kendisi ya da bir başkası yeri ve göğü dondurmuş, yerin ve göğün arasındaki zamanı dondurmuş bir o kahn boruyu bir de boruya eğileni canh olarak resmetmişti. Görünen ne varsa bu resimden ibaretti.</p>
<p>Öksürüp kendi varlığını da duyurmak istedi Bayezid Bey. Yahut ökçeleyip atını şaha kaldırmak, kişnetmek, karşısındaki resmin içine girmek istedi. Ama aksini yaptı nedenini bilmeden, sıyrılıp indi atından. Bir an, atı yedeğinde çekiyorken dizgini de bıraktı. Çocuktan çok büyümüş bir merakla adama doğru yürüdü. Ancak yanına geldiğinde adam, daha doğrusu baş ucunda epeydir bir gölgenin belirdiğini fark ettiğinde başını kaldırıp baktı; kahn, upuzun, kocaman boruya dalmış düşünen gözleri Bayezid Bey'i de belki borudan ayrıcasız gördü bir müddet. Yavaş yavaş, o da demirin kor ateşte değişmesi misali gülümsedi. Enli yüzünden yayılıp keçi sakalına doğru indi; yıllar yıh hep aynı arka akan bir suyun ahşmışlığındaydı. &quot;Hoş gelmişsin.&quot; dedi; &quot;Uğurlu geldin inşallah.&quot; Yüreğinde bir koyu körük, usuldan, bir sıcak sese yol vermişti sanki. Bayezid Bey bir göz süzümünde kulaklarında bu sıcak sesin yerleşmesini bekledi; hoştu. &quot;Uğurdur.&quot; dedi yanına çömelirken adamın. Usta mı, ağa mı, bey mi, ne demesi gerektiğini seçemedi. &quot;Gelişim uğuradır.&quot; deyip tamamladı sözünü. Çömeldi. &quot;Kolay gelsin. Top mu bu?&quot;</p>
<p>&quot;Top. Top ya. Top dedikleri budur.&quot;</p>
<p>Pare pare, aralarında durup düşünerek, ama Bayezid Bey'i değil de topu düşünerek konuşuyordu adam. Alnı dümdüzdü. Yana kaykıh börkünden dağınık bir tutam ak saç fırlayıp boşanmıştı; dümdüz alnını sağdan kesiyordu, bölüyordu. &quot;Hiç görmüşlüğün var mıydı senin çocuk? Topu?&quot;</p>
<p>Yüreğindeki o koyu körük, her sözünde bir kere, hem de yenilerek sıcak sese yol veriyordu dura dinlene.</p>
<p>Bayezid Bey: &quot;Görmedim.&quot; dedi. &quot;Duyduydum.&quot;</p>
<p>&quot;Ben yaptım bunu çocuk! Nasıl? Düşündüğün gibi midir?&quot;</p>
<p>&quot;Hiç düşünmediydim ki.&quot;</p>
<p>Adamın yüzündeki alışmış gülümseyiş dondu. Yıllar yıh hep aynı arkta akan yatağına alışmış suyun yabancı arktaki ilk yabanlaşmasına benzeyip dağıldı, döküldü, şaştı, serildi; yerleşip uysallaşacak bir yer aradı. Sonunda, yorgun bir tedirginlikte keçi sakalı buldu, orda titredi: &quot;Düşünmedin mi? Çocuk? Topu hiç, nasıl olur? İnsan duyduğunu düşünür, biçimlendirir.&quot; &quot;Görmemiştim ki.&quot;</p>
<p>&quot;Olsun. Çocuk, insan görmedikçe daha iyi biçimlendirir, bilmedikçe. Bir nesne duyar, o nesneyi ilkin duyar, çocuk, insan bu duyduğunu biçimlendirmezse kafasında, kurur, o insan kurur. Göründüğün gibiysen sen kuruyacak kişilerden değilsin. Hele bu yaşta hiç değilsin çocuk.&quot;</p>
<p>&quot;Ya kafamda biçimlendirdiğim nesneyle asıl biçimi o nesnenin, kendisi yani, değişik ise; sen başka türlü düşünmüşsen kafanda? Yanlış düşünme olmaz mı bu? Yanılma olmaz mı?&quot;</p>
<p>&quot;Olmaz çocuk, hiç olmaz aman böyle düşünme emi? Yanılırım korkusuna kapılmamak gerek. Yanılmak güzeldir aslında çocuk, bilsen hep yanılmak istersin. İnsanların yanılmayanını sevme sakın. Yanılmamak? İnsanların hiç yanılmayanı, nasıl desem sana çocuk şeye benzer aha şu taşa, yok hayır taş da ondan eyidir aha şu kurumuş çalıya benzer.&quot;</p>
<p>Deminden beri yorgun bir tedirginlikle keçi sakalda titreyen gülümsemesi cesaretlendi yeniden, eskisi gibi enli yüzüne yayıldı, gözlerinde yuvalandı; o haliyle göğe baktı, kirşiz, apaçık: &quot;Çocuk, yanılmamak bir tek O'na, Tanrı'ya hastır; bir tek O'nda sevilir.&quot; dedi. Bayezid Bey'e doğru indirdiği gözleri çakır bir mavinin en hoşunda bakmağa başladı: &quot;Korkma.&quot; dedi. &quot;Duyduğun her sözü kafanda biçimlendirmeğe çalış, görmediysen de biçimlendir, korkma. Yoksa varım diyemezsin, ardında bir iz bırakamazsın; hayat yer seni bitirir.</p>
<p>Karıncalardan bir ayrıcalığın olmaz, işte onlar gibi, bir lokma ekmek için vıdır vıdır didinirsin. Gel; gel çocuk bak sana ne göstereceğim.&quot;</p>
<p>Bayezid Bey, bir elini taş, taştan da beter su yüzü görmemiş katı bir toprağın tuttuğunu sandı; elinin üstüne, pütürleri kavlamış, hışır hışır bir kahn deri oturdu. Hoyrat değildi; nice bin yalan elden daha yakın, can evinden gelme bir yürek atışı titremesindeydi. Bayezid Bey elinin, kendi çocuk elinin, bunca zamandır böylesine arayıcı olduğunu bilememişti; bir yavru kuştu, soğuk güz yağmurlarında ıslanmıştı, açılmış bir kanadın sıcağına sokuluyordu; kanadın kendisi için açılmışhğını hissediyordu yalnız, tüylerin arasında batan telelerini, kemiğini duymuyordu. Kalktı, adamın eline uydu.</p>
<p>Gümeleye girdiler.</p>
<p>Çok küçük, çok isli pencerelerin kara aydınlığında, hele gün ışığından gelen bir gözün içerisini seçebilmesinin mümkünü yoktu. Ama adam, yüzündeki tebessüm kadar gümelesinin içine alışmış yürüdü, Bayezid Bey'i de alıştırdı. Gümelenin içi, karanlık görünmezliğinde bile belliydi, kalabahkçaydı. Bilmeyen, her adımında bir öteberiye takılır, yüzde yüz tökezlerdi. Nitekim adam da: &quot;Bu gümelenin içi yamalı çıkıya benzer çocuk.&quot; dedi. &quot;Benzer ya. Ama her bir nesne böyle gümelenin içi gibi kafamın orta yerine yerleşmiştir. Bak, şurdaki körüktür.</p>
<p>Basalım bakalım, kor ışıldasın sen de topları göresin.&quot; Körüğün fısırtısı gümelenin hem kara hem serin hem de şöyle böyle eskimiş bir demir pası ile gümelenin içini benimsemiş yanık kömür kokan görünmezliğinde yalpalandı. Ocaktan bir iki cingi çıtırdadı, korkak bir iki yalaz dillenmeğe yeltendi. Az sonra ocak korda tüttü, gümelenin görünmezliği pembeden kızardı. Pembe kızartı gümelenin bir köşesine vurdu, orada yığılmış ham demir kütüklerini aydınlığa çıkardı. Öteki köşesine vurdu, orada öbeklenmiş kömürleri ışıldattı karasından. İkisinin arasında üst üste üç dört post atılmıştı, belliydi. Adam, orada yatıyor olmalıydı. Ve yerde bir sürü öteberinin arasında boy boy yatan, irili ufaklı topları gördü Bayezid Bey.</p>
<p>Adam en sonunda çocuğun toplara baktığını görünce hiç beklenilmeyen bir keyifle körüğü haydaladı bir daha: &quot;Bak, çocuk eyi bak! Hele eyce bak hele, eğil de bak hele hepsini ben yapmışım ben. Şurdakini, hah onu işte ilkini, ilk biçimlendirdiğim toptur o. Nasıl yamru yumru he mi? Şimdi o öyle biçimlendi diye vazgeçe miydim çocuk? Artık kafamda başka toplar biçimlendirmeye miydim? Ben insanım bre!&quot;</p>
<p>Sesi hırslamıştı, köpürecek bir at hazırlanmasında idi; yüreğindeki körük, sesini sıcağından değil kaynamışından yol veriyor olmalıydı: &quot;At yaratılmamışım ey çocuk, at yaratılmamışım. At yaratılsaydım o zaman da binicimi biçimlendirirdim kafamda, ben durmazdım ben.&quot;</p>
<p>Sesi düştü birden. Yüreğindeki körük de sustu sapını bıraktığı körük gibi. &quot;İlk topum patlamadı.&quot; dedi. &quot;Yarıldı. Bak ordan yarığı görebilirsin koca karıların ağzına benzer cenabet. Ne yapalım? Yarılır tabi. Ömrümde hiç top görmemiştim ki. Daha önce hiç top görmemiştim bre.&quot;</p>
<p>Bayezid Bey adamı şimdi daha çok sevmeğe başladığını sezdi. Pembeden kızarıp aydınlama da, körükle birlikte fışırdayıp söndüğü için bir garip yanmışlıkla tozlandığını sandığı gümele yüreğini sıkıyordu halbuki.</p>
<p>&quot;Görmeden mi yaptın bunları? Hiç?&quot;</p>
<p>&quot;Hiç ya. Görmeden. Görsem de yapsaydım ona yapma denmezdi çocuk.&quot; &quot;Durup dururken gelmedi aklına herhal?&quot;</p>
<p>&quot;Durup dururken gelmedi.&quot;</p>
<p>Adamın sesi, Bayezid Bey'i el altından kışkırtan hırsından sıyrılmıştı. Dışardaki gibi yine yüreğinden körükleniyordu: &quot;Gelmedi.&quot; diye tekrarladı. &quot;Bir zamanlar derviştim. Kumral Dede Konağını duymuşluğun var mı çocuk? Orda işte, orda derviştim. Şimdi değil miyim? Olmam mı? Şimdi bu topun dervişiyim ben. Yüreğim bu toplar gibi patlıyor, kafamın orta yerinde çocuk, nah şurada, topların biri siliniyor bir başkası daha değişmişi daha yenisi çocuk, yenisi biçimleniyor, ilki, şu yamru yumru olanı. Sonuncusu dışarda gördüğün. Kafamın içini yarıp baksan ondan da yenisinin resmini görürsün. Böyledir bu işler çocuk, böyledir. Yoksa? Ben de olmam.&quot;</p>
<p>Bayezid Bey bir an adamı ilk görüşünü, resme benzetişini hatırladı; resimden kopma bir düşü dinliyor gibiydi. Adam: &quot;Çocuk.&quot; dedikçe düş daha bir buğulanıyordu. Adam: &quot;Kumral Dede Konağını bildin mi?&quot; diye sordu. &quot;Ermeni Derbendinin alt yanındadır. Orda herkes bilir her önüne gelen anlatır. Bir zamanlar, bir gönlü kara kişi, konağı kara barutla uçurmak istemiş. Kafamı bu kurcaladı. Taşı yerinden söküp patlatan bu kara barut ne mene şeydi ki dedim. Bir borunun içine doldurulsa dedim. Sıkıştırılsa da ateşe verilse. O zaman bu top biçimlendi kafamda çocuk, korktum.&quot;</p>
<p>&quot;Bana dışarda yanılırım korkusuna kapılma dediydin. Yanılırım diye mi korktun?&quot; Adamın gözleri halkalandı. Çakırı kabarmış maviler çinilendi: &quot;Öyle korku değil bu çocuk. Kara barut, ateş, top. Üçü birleşince yakıp yıkar, yok eder. Dervişlik yakıp yıkma değildir çocuk, dervişlik yapmaktır, kopmuşu yapıştırmaktır. Ben yakıp yıkmağı düşündüm. Şeytan da yakıp yıkmağı düşündüydü. Öyleyse ben şeytan olmuştum, bundan korktum.&quot;</p>
<p>&quot;Keyfin uğruna yakıp yıkmağı düşündüysen?&quot; &quot;Hah, atana rahmet senin çocuk, keyfim uğruna, binlerinin parasıyla tutulmuş köpekliğim için yakıp yıkarsam kötülenmeliydim doğru dedin. Sen akıllı bir çocuksun, kimin nesisin?&quot; Bayezid Bey belinledi açıkçası. Söylerse resim yırtılacak, düş susacak gibi geldi. Şunun şusuyum derse gümele yoksullaşacaktı sanki. Ama adam sorusunu sormamışa benziyordu, laf ağzından söz gelimi çıkmış gibi: &quot;Sana atan eyi bakmalı boş değilsin sen.&quot; deyip devam etti. &quot;Ben de senin gibi düşündüm. Kendini rahatlatmam gerekti, insan kendini rahatlatmak istedi mi yalana bin türlü kaftan giydirir. Bir gece, çocuk, uyuyamadım bir gece. Kafamdaki top dürttü beni. Gece vakti kalkıp şeyhimden izin istedim. Nicedir buradayım. Bu gördüklerin çıktı ortaya, en sonu, dışarda gördüğündür.&quot; &quot;O gördüğüm eyi patladı ama. Gülleyi eyi savurdu.&quot; &quot;Yaa hem de nasıl? Duydun demek ki? Duyduğundan geldin hele bak, ben de bu çocuk nerden çıktı geldi, burayı nasıl buldu diye düşündüydüm bir ara.&quot; &quot;Buraya gelen giden olmaz mı?&quot; &quot;Olmaz. Olur olur, bak şu aşağıda bir somuncu var, arada bir o gelir. Karanlıkta gelir, selâmlaşırız. Yüzünü görsem tanımam çocuk, belki o da benimkini tanımaz. Az beri gel hele, kulağını ver sana bir sır deyim.&quot; Bayezid Bey ürperdi elinde olmadan. Adamın az önce halkalanıp mavisi çinilenen gözleri kaymıştı. Sesi yüreğine doğru kaçmıştı; omzundan tutup çeken eli görünmez bir karanlıktan uzanmışa benzemişti. &quot;Somuncu da boş değil bre çocuk. Onun da kafasında biçimlenmeler dolu, benimkine benzemez, benimkinden yararlı olduğunu sanıyorum. Ben pat deyip patlıyorum, bilemedin yüz adım öteye düşüyorum. Somuncunun kafasındaki biçimlenmeler Murad Beğ'in topraklarının da ötesine aşıyor, yaaa çocuk işte böyledir bu işler, dediydim.&quot;</p>
<p>Bayezid Bey adamın uzun zamandır önü tıkanmış su misali bunalmışhğının fırsatını bulunca akıverişinin böyle birden duruşundan hüzünlenir gibi oldu. Adamın: &quot;Yaa işte böyledir bu işler, dediydim.&quot; deyişi, durgunluğunu akıtan suyun incelişi, gücünü yitirişi idi. Yeniden konuşabilmesi için belliydi, uzun bir süre geçmesi gerekti, yeniden göleklenmeliydi. &quot;Beni yadırgamadın sen.&quot; diye kilitlenen adamı açmağı düşündü aklınca. Gümele sessiz, ham demir yığını katı, kömürler kurumuş, körük söyünmüştü; irili ufaklı toplar eski zamanların kurbağaları gibi uzanmışlardı. Gümelenin içi umulmadık bir anda ölmüştü. Adam cevap vermedi, bir tuhaf soluyordu. Bayezid Bey bir daha denedi: &quot;Benimle konuştun amma?&quot;</p>
<p>Adam, o bir tuhaf solumasının arasından: &quot;Konuştum.&quot; dedi. &quot;Çocuk, konuştum.&quot; &quot;Çocuk olmasaydım konuşmayacaktın demek ki?&quot; Adam, başını Bayezid Bey'e doğru eğdi; karanlığa gelen yüzünü seçemedi Bayezid Bey ama adamın bocalayan sesi daha yakındı: &quot;Çıkalım artık.&quot;</p>
<p>Gümelenin dışında Bayezid Bey, yarı karanlıkta boğulmuş bir ölümün birdenbire dirildiğini gördü. Güneşin gergefte işlenmiş bir canlılıkta sindiği topraktan ota ağaca ne varsa bütün görünen, gözlerini kamaştırdı. Adam bile, hantallığını gümelenin içindeki yarı karanlıkta unutmuştu yahut kış uykusundan uyanıyordu. Topa doğru açtı adımlarını: &quot;Bu topun da daha eyisi vardır çocuk, olmalıdır!&quot; Topa varır varmaz, Bayezid Bey'in ilk gördüğü gibi hemen yanına çömeldi; geniş omuzlarıyla topa doğru eğilmiş bir düşünce oldu. Bir ara, adamı orada öylece bırakıp dönmeği düşündü Bayezid Bey. İne Bey de ola ki aksilenmeğe başlamıştı; uzarsa ayrılışı, kızıp gümeleye çıkacağı tutardı. Nedense bu adamla kendisinin arasına İne Bey'i sokmak istemedi gönlü. Somuncu dediği her kim ise, onun gelip bu adamı bulması bile yüreğini dağlıyordu şimdi. Neyse ki konuşmamıştı onunla, böyle uzun uzun değil kısasından konuşmamıştı hiç. &quot;Beni çocuk bulduğu için konuşmakta sakınca görmedi.&quot; diye düşündü gönlü, öfkelendi: &quot;Sıradan bir çocuk ha! Kimin nesisin diye sorduğunda üstünde bile durmadı sorusunun, vay bre ben sana anlatmalı değil miyim kimin nesi olduğumu?&quot;</p>
<p>Şehla gözü yanmağa başlamıştı, alnına doğru çekiliyordu. Bir göz altı aşağı yukarı titreyip oynuyordu. Bir çırpıda adamın yanına vardı: &quot;Sana kim derler? Kimin nesisin?&quot;</p>
<p>Adam başını kaldırmadan: &quot;Boran.&quot; dedi.</p>
<p>&quot;Adın mıdır?&quot;</p>
<p>&quot;Adım, çocuk.&quot;</p>
<p>&quot;Kimin nesisin?&quot;</p>
<p>Bu sefer başını kaldırıp baktı Boran Usta. Şu önündeki kahn çemberlerle sarılıp kenetlenmiş top da canlanıp yüzünü Bayezid Bey'e döndürse ancak bu kadar bakabilirdi; gözleri olsa, ancak demirci Boran Usta'nın gözlerince şaşmış bir demir çakırlığını kırpıştırırdı. Dudakları böylesine keçi sakalına aşağı titremeği denerdi:</p>
<p>&quot;Adım, çocuk. Demirci Boran Usta derler, o kadar hepsi çocuk.&quot; &quot;Kimin nesidir?&quot; &quot;Bilinmek için çocuk, ille birine mi bağlı olmalıdır? Kendin kendine yetmez misin? Demirci Boran Usta olman yetmez mi? Senin adın neyidi çocuk?&quot; &quot;Bayezid.&quot; Güzelinden güldü Demirci Boran Usta, hoşundan güldü hiç düşünmeden: &quot;Yahşi! Adın güzel. Senin adında bir evliya var idi. Adın Türkmen adı olsaydı daha severdim ben.&quot; &quot;Atam öyle koymuş.&quot; &quot;Atan eyi yapmış.&quot;</p>
<p>Demirci Boran Usta, çocuğun Bayezidliğini öğrenmiş olmanın ötesinde bir ilgisizlik ile topuna eğdi kaşlarını; gözleri bir garip kuşkuda topu, belki de topun dışında bir şeyi düşündü. Yarım göz bakımında: &quot;Senin atan? Herhal? Yok öyle hekim mekim değildir.&quot; Düşünüp kestirmeğe çalıştığı anlaşılıyordu. Gözlerini Bayezid Bey'in atına doğru çevirip uzun üzün süzdü. &quot;Atına bakılırsa akıncı beyine benzer senin atan. Burada doğduğun için Bayezid demişlerdir adına, öyle mi?&quot; Bayezid Bey: &quot;Benim atam Sultan Murad Han'dır!&quot; dedi bir solukta. Gücü yettiğince sesini dikleştirmişti; aynı zamanda da gözlerini Demirci Boran Usta'da toplamıştı, Boran Usta'nın bir yüz kırışığını bile kaçırmak istemiyordu. Ağzından, Murad Han sözü çıkar çıkmaz, demircinin önce hareketsiz kaldığını gördü; ne yüzü, ne gözleri, ne de elleri kıpırdadı. Bayezid Bey'e öyle geldi ki Boran Usta soluğunu da tuttu açığımı vermesin diye, sonra ürkek bir tarla kuşu oldu elleri.</p>
<p>Toparlansın mı kaçsın mı bilemedi. Çok kısa bir an, yavru kuşların uçmasından kısa sürdü alışıp ahşmayışı. Fırlayıp kalktı ayağa: &quot;Ben.&quot; dedi; &quot;Bana.&quot; dedi; &quot;Bağışla beni Beğim.&quot; dedi. &quot;Bilemedim. Saygıda kusur ettim, bilemedim ço...&quot; Yutkundu; boğazı tamtakırdı. Elleri göbeğinin bir parmak üstünde kendiliğinden kavuştu, el pençe divan durdu; boynunu eğdi: &quot;Ben, bilemedim.&quot; dedi. &quot;Kente inmem hiç, buraya da gelen olmaz, görgüsüzlüğüme ver, bağışla Beğim.&quot; Bayezid Bey atasının adını söylemeğe hazırlandığı andaki gibi değildi. Demirci Boran Usta'dan böyle bir davranış da beklemediğinden afallamağa yakın bir tutum içindeydi. Başlangıçtaki niyeti, topundan başka bir dünyayı umursamayan demircinin az da olsa şaşırışını görmek, bu şaşırışın üstüne üstüne gitmekti. Oysa Boran Usta şaşırmamış aksine toplarının dünyasını unutmuştu. Ne yapmacık, ne zorlama, ne de gereğinden fazla bir saygı gösterişindeydi ama bir ağacın dal budak salması, bir çiçeğin açması kadar kendiliğinden olma bir içtenliğini sergiliyordu. Bunu çocuk da olsa görürdü, anlardı; Murad Han da olsa görürdü, anlardı. Şimdi bu içtenliğe karşı ne yapacaktı pekey? İlk aklına gelen, Boran Usta'yı kendi okuyla vurmak oldu: &quot;Boran Usta sen demiştin ki, kendin kendine yetmez misin demiştin. Ben Murad Han değilim, Bayezid'im. Çocuğum. Beni Bayezid olarak görmelisin.&quot; Demirci Boran Usta davranışını bir tırmık ucu olsun değiştirmeden: &quot;Yapamam Beğim.&quot; dedi, &quot;Bunu benden isteme. Buraya geldin, bir buyruğun olmalıdır.&quot;</p>
<p>&quot;At sürüyordum. Topunun patladığını duydum. Güllenin uçtuğunu görmeseydim seni bilemezdim.&quot;</p>
<p>&quot;Bağışla Beğim. Ne de olsa kabadır bizim düşüncemiz. Somuncu gibi fırının içinde düşünemeyiz. Sesimiz seni yolundan alıkoydu, bu bile boynumuzun eğilmesine yeter. Seni böyle mi karşılamahydık? Osman Beğimizin torununu böyle mi? Murad Beğimizin oğlu yoksulluğumuza gelsin de biz?&quot;</p>
<p>&quot;Hep atamdan söz ediyorsun. Beni bağlıyorsun. Kendin için nasıl düşünüyorsan benim için de geçerlidir.&quot; &quot;Olamaz Beğim. Biz karabudundanız.&quot; &quot;Biz neyiz? Nedeniz?&quot; &quot;Haşa!&quot;</p>
<p>Demirci Boran Usta öyle bir &quot;Haşa!&quot; dedi ki sesi de bedeni de titredi derken. Bayezid Bey, Boran Usta'nın titreyen sesinin ürpertisine kaptırdı kendini bir an. &quot;Öyle olsun.&quot; diyebildi ancak.</p>
<p>Demirci, titremesi geçmiş sesini hafif kısmış: &quot;Öyledir Beğim, ben Demirci Boran Usta olmak zorundayım.&quot; dedi. &quot;Benden öncekiler, benim atalarım benim yalnızlığımda değer kazanır kazansa kazansa. Onlara layık olamazsam dünya yıkılmaz, bir ben lanetlenirim. Amma siz? Sorduğunuz, buyurduğunuz için söylemem gerektir, siz hem Bayezid Bey olmak zorundasınız hem Murad Han hem Orhan Gazi. Osman Beğ'e layık olamadınız mı dünya o zaman yıkılır, yalnız seni değil Ertuğrul Bey'i de lanetlerler, size bel bağlayıp gönül veren karabudun lanetlenir. Sen kendini Bayezid Beğ olarak bilemezsin, bilirsen yarın karabudunun başı olamaz, kalabalığa karışırsın. Bağışla beni.&quot;</p>
<p>&quot;Pekey. Benimle gel öyleyse. Atam Murad Han'a götüreyim seni. Yanına adam versinler, çalışacak yer versinler. Bu dar yerde zorluk çekmemiş olursun. Karnı tok olan daha geniş düşünür.&quot;</p>
<p>&quot;Beğim çok adamın içinde düşünemem ben, çok geniş yerde de düşünemem, hele karnı tok iken. Karın tokluğunun sonu pekliktir, sıkıntı verir. Hem Murad Hanımızın yanına da böyle gidemem. Bu topun en eyisini yapmalıyım. On atıştan sonra işe yaramayan bir topu götüremem. Sultan Murad Han'a götürülecek top en azından iki yüz adımı vurmalıdır, yirmi otuz kere atmadan susmamahdır.&quot; Şimdi ne yapmalıydı Bayezid Bey? Dönüp gitmeği kendine yediremiyordu. Kalmak da işine gelmiyordu artık. Kalırsa, yanında eski, ilk gördüğü, Bayezid'i çocuk bilip çocuk gören resimdeki Demirci Boran Usta olmayacaktı. Kendi kendinde yalnızlığını zenginleştirmiş, kendi topunun düşüncesinde suskunluğunu, işkillenmediği bir çocuğa sayıklamaktan haz duyan, haz duydukça sıkıntılarını atan bir demirci yerine bey karşısında saygı kasnağına kısıldıkça kısılan bir Boran Usta görmek hoş olmayacaktı. Resimin tadı tuzu kaçmıştı. Canı sıkıldı. Bu can sıkıntısında, pek de derinine düşünmeden: &quot;Bu kadar gelişmiş top da şundan daha çok işe yaramaz. Boran Usta. Bakarsın ayakbağı bile olur.&quot; dedi. Niyeti, Boran Usta'yı küçümsemek değildi; Boran Usta'nın topunun işe yaramazlığını söylemek hiç değildi. Ama Demirci Boran Usta, saygısında kusur etmemeğe de çalıştığından, zor ayarlanmış bir sesle: &quot;Ne diyorsun Beğim?&quot; diye karşılık verdi. &quot;Bu top mu işe yaramaz? Bir patlaması bile düşmanının dağılmasına yeter. Daha gelip sana çatmadan düşmanı uzaktan vurmakla kaç çerinin canını kazanmış olursun.&quot;</p>
<p>Demirci Boran Usta'nın zor ayarlanmış sesi, sonuna doğru burkulmuştu, susmasına yakın büsbütün burkuldu. Yüzü yerden kalkmadı hiç.</p>
<p>Bayezid Bey de o zaman gerçek düşüncesini söyledi, saklamadı: &quot;Savaş dediğin düşmanla göğüs göğüse yapılandır. Aklına, gücüne, bir de çerisinin bileğine güvenmeyen savaşa girmez. Osmanoğulları kan savaşı yapmadı şimdiyece.&quot; Bayezid Bey, bir gürleme oldu sandı sözünü bitirir bitirmez. O sırada da Demirci Boran Usta'nın çakır gözlerini gördü. Her biri bir atmacanın gagasında açılmış koparacak et arıyordu. Demirci Boran Usta'nın gürleyen, ne gürlemesi haldır haldır kopup gelen sel sesi de atmacaların çığlığından farksızdı; binlerce atmaca bir anda ölüme iniyordu aç karnına: &quot;Demek kan savaşıdır bu ha! Yazık! Yazık! Yazık Bayezid Beğ sana bin kere yazık oyyy bre deli Boran oyy!&quot; demesiyle delirmiş bir öfkeyi, ayaklarının dibinde yatan topuna indirip boşaltması bir oldu; yumrukladı topu, döğdü durdu. Ne az önceki el pençe divan durup Bayezid Beğine saygıda kusur etmeyen Boran Usta'ydı bu boşanış ne de ondan da önceki çocuğa bunca susmuşluğunu sayıklayan adamdı. Bir tutulmaz öfke kudurmuşluğu topun üstüne yağıyordu. Bayezid Bey'in, İne Bey'i bile şaşırtan akhevvelliği beş para etmiyordu şimdi, bir yol bulup araya giremiyordu. Öyleyken daha da kötüsü oldu: Demirci Boran Usta'nın yıkıntısı, öfkesini de kudurmuşluğunu da attı bir yana, ötesine geçti. Bayezid Bey'in taşlaşmış gözleri önünde nasıl eğilip yapıştıysa topuna, kaptığı gibi Boran Usta şöyle bir yekindi, tarttı, başının üstüne aldı. Boyun damarları ince fındık süğlünlerinin en az iki mislinde kapkara kabarmıştı; Bayezid Bey, Boran Usta'nın çatırdamasını, kırılıp çökmesini, bir yerlerinin patlayıp delinmesini bekledi; kurbağa gözlerinden farksız yuvaklanan demircinin gözleri, ince bir kana bulanan çakırlığını fışkırtacaktı nerdeyse. Kalın, kopmağa hazır bir yüreğin hırıltısını sürükleyen bir ses Bayezid Bey'in kulaklarını yırttı: &quot;Gör, bak, ne işe yararmış bu top gör Bayezid Beğ!&quot; Koştu, o halde gümeleyece koştu.</p>
<p>Bayezid Bey'in binip geldiği İne Bey'in atı, gelen bu hışımdan ürktü, kulaklarını dikti, geri geri kaçtı.</p>
<p>Demirci Boran Usta hızını kesmeden gümelenin kapısına varıp çattı; vurduğu gibi çatırdatıp devirdi. İçinden, yere çalınmış bir kudurmuşluğun sağı solu yıkan gürültüsü geldi. Bir an hiç bir şey duyulmadı. Gökyüzünden yere yağan güneşin altında, ne daha önce ne daha sonra hiç bir şey olmamış gibiydi; sesler, gürültüler, sevgiler, saygılar yahut öfkeler olmamıştı; güneş eski güneşti, çayırlar bodurundan görkemlisine ağaçlar eski çayırlar eski ağaçlardı. Bir tek Bayezid Bey'in donmuşluğu yeniydi; güneşe rağmen kemiklerinde bir üşüme vardı, iliklerini dondurmuştu, çözülmüyordu. Patlama, alev, duman, üçü bir arada ve bir anda o sırada oldu, gümele sallandı. Koyu bir duman kapıdan dışarı vurdu. Dumanla birlikte Demirci Boran Usta da dışarı çıktı. Buna çıkış denirse tabi. Hatta dışarı çıkana Demirci Boran Usta denilebilirse. Kış uykusundayken zorlanmış bir tedirgin yabanılın paytaklığı, kendini bilmezliği çıktı, uludu: &quot;Kanlar gibi savaşırsan sana bin lanet Murad Han'ın oğlu sana bin lanet!&quot;</p>
<p>Demirci Boran Usta'nın kendini bilmez sesi, sarp kayalara doğru vardı, geri geldi; vardı geri geldi, belki güneşe doğru vardı geri geldi. Bir süre lanetler yağdı gökten yere. Sarp kayalarda ve güneşte eriyip emildiği zaman Demirci Boran Usta da dik yamaca vurmuş tırmanmıştı. Bayezid Bey'in bulanmağa başlayan gözleri, yamacın bozunda Boran Usta'yı karıncalamağa başlayıncaya kadar kırpılmadı, kırpıldıysa bile bunun da Bayezid Bey farkında olmadı. Bir an geldi, Bayezid Bey, Demirci Boran Usta'yı, yamacın boz kıvrımında kaybetti. O an, o boz kıvrımda, kıvrımı dört ayak tırmanan bir yaratığın döndüğünü sandı. Nefes nefese bir el omzundan tutup sarsmamış olsaydı Bayezid Bey gözlerini yamacın boz kıvrımından alamayacaktı: &quot;Ne oldu Bayezid Bey, bir şeyin yok ya?&quot; İne Bey'di. Patlamalara, aleve, dumana gelmiş olmalıydı.</p>
<p>Bayezid Bey'in bulanık gözleri yavaş yavaş duruldu ama yanmağa meyillendi bu sefer de; acıyan bir kaşıntı dolmuştu içten içe gözevlerine. Ayrıca boğazından aşağı göğüs boşluğunaca sanki dallı budaklı kupkuru bir odun kakılıp kalmıştı. Nefes aldıkça göğüs boşluğunu yırtacak sanıyordu. Bu yüzden boş boş baktı İne Bey'e. Düş dumanlarında &quot;Gidelim mi?&quot; dedi. &quot;Daha önce gelebilseydin. Keşke.&quot; İne Bey, Bayezid Bey'i iki omzundan birden silkeledi: &quot;Kimdi? Ne oldu? Bayezid Bey seni bu kadar korkutacak ne yapıldı? Cevap ver Bayezid Beyim bileyim!&quot; İne Bey'in ellerinden omuzlarını kurtaran Bayezid Bey: &quot;Korkmadım.&quot; dedi. &quot;Üstüme varma artık.&quot;</p>
<p>Gümeleye doğru gidiyordu. &quot;Atın orda, sen bin. Ben yürüyerek ineceğim.&quot; &quot;Senin atını da getirdim Bayezid Bey. Yürüyerek inme.&quot;</p>
<p>Atını gördüğünde yıllar yıh özlemiş gibi oldu. Hiç bir şey düşünmeden koştu, dizgini tuttuğu gibi atın başından geçirdi, atlayıp bindi, sürdü. Sarp aşağı iniyorum demedi saldı dizgini; ökçeledi atını.</p>
<p>İne Bey'e evmek düştü, çapmak. Bayezid Bey'i izledi.</p>
<p>Ancak düzlüğe vardıklarında ardından erişti, bir at boyu geriye kaldı.</p>
<p>Güneşi Bayezid Bey düzlükte bir hayli yol aldıktan sonra sırtında duyabildi, cayır cayır yanmaktaydı. O zaman ağzının kuruduğunu, dilinin damağına yapıştığını anladı. Sarı bir güneş tam öğlenin doruğuna tırmanmış, tepeden savruluyordu. Birdenbire terledi; bedeni, bir ter sıkıntısında boğuluyordu. Atı kendi haline bıraktı ister istemez. Akşamı, iftarı, bir yudum suyu, tuzlu kara zeytin tanesini düşünmek istedi. Yorgun, halsiz bir uyku geldi aklına. Dizgini de bıraktı atın boynuna. Ta nice sonra irkildi, kendine geliyordu; gözlerini açıp açıp kapadı. İnanamadı.</p>
<p>İnanmak istemedi.</p>
<p>Yolun ortasında, atının ayak bileğine yakın bir kalınlıkta koyu kahverengi bir yılan upuzun uzanmıştı. Eli kendiliğinden dizgine sarılıp çekti. Huysuzlanan at baş verdi, durup sağ ön ayağından, yolun tozunu toynaklamağa başladı. Dik dik baktı Bayezid Bey, hemen sağındaki İne Bey'e dönmeden: &quot;Yılan mı bu?&quot; diye sordu ama cevabını beklemedi: &quot;Ölmüş mü? Ölmüş herhal?&quot; &quot;Sağ.&quot; dedi İne Bey;</p>
<p>&quot;Dolan da geçip gidelim.&quot;</p>
<p>Sanki &quot;Dolan da geçip gidelim.&quot; demedi İne Bey. Daha doğrusu Bayezid, İne Bey'in &quot;Sağ&quot; dediğini duydu sadece, ötesine kulak asmadı. Atından atlamasıyla birlikte eyerin sağ gerisinde asılı topuzunu çekip alması bir oldu. Yılanı öldürmek niyetiyle gidiyorken İne Bey de atından inmişti: &quot;Dur Bayezid Beyim vurma!&quot; Bayezid Bey, yılanın yumruktan irice başına kaldırdığı topuzunu indiremedi: &quot;Neden?&quot;</p>
<p>İne Bey, topuzu yavaşça aldı elinden.</p>
<p>Yılan başını bile oynatmadı. Kıpırdamadan, uzandığıyla yatıyordu. Yalnız gözleri, toz sarısında solmuş bir yeşili kırmızıdan halkalayan gözleri bir garip parıltıda yanıp sönüyordu, Bayezid Bey'in gözlerini alıyordu. &quot;Yılan&quot; dedi. &quot;Öldürmezsek birinin canına kıyar bu meret. Ver topuzumu, ver dedim!&quot; &quot;Birinin canına kıysaydı bizim canımıza kıyardı. Bir derdi var bu hayvanın. Mübarek günde günaha girme.&quot;</p>
<p>&quot;Yılan bu İne Bey, yılanın ne derdi olur, mübarek günle ne ilgisi olur, ver topuzu.&quot; İne Bey dinlemedi. Topuzu elinde salıp aşağı, yılana yaklaştı, başucuna vardı. Bayezid Bey'in: &quot;Sen delirdin mi İne Bey?&quot; demesine aldırmadan diz çöktü yılana, eğildi. Yılanın gözlerindeki solgun yeşilin korkunç çaresizliğini gördü. Kendi halinde can çekişir herhangi bir hayvan, herhangi bir canlı, herhangi bir susamış: &quot;Susuz bu hayvan Bayezid Beyim su kırbasını getir hele, yazık!&quot; Bayezid Bey, ne yaptığını bilmeden gidip İne Bey'in atının terkisinde asılı deri su kırbasını aldı, getirdi İne Bey'e verdi. Verirken de: &quot;Bırak şu işi.&quot; dedi. &quot;Yılanın başı ezilmek içindir.&quot;</p>
<p>İne Bey deri su kırbasını alırken kalktı. &quot;Dara düşmüş yılanın başını ezmek marifet değil.&quot; dedi. &quot;Dediğin yılana rastlarsan benden izin sana, ez başını. Bu şimdi su istiyor bizden. Hele geri dur bakayım sen, ne de olsa hayvandır altı üstü.&quot;</p>
<p>Bir eliyle Bayezid Bey'e topuzunu uzatıp geri durmasını işaret ederken öteki eliyle de deri kırbayı kaldırıp yılanın başının üstüne üstüne su dökmeğe başladı. İlk su, yılanda, belli belirsiz de olsa, boylu boyunca bir ürperti gibi kımıldadı. Yılanın başında hiç bir canlanma görünmedi. Su aktıkça, yılanın gözleri canlanır oldu. İne Bey suyu yavaş yavaş, yılanın bedeninde gezdirerek döktü bir seferinde de; sonra yine başına döktü. Yılan, belli bir serinlemenin hoşluğunu duyduğunu göstermeğe başladı; pul pul dirildi, gevşemiş halkaları oldukları yerde kıvrandı. Başını hafifçe kaldırmağı denedi, kaldırdı. Herhal İne Bey'e baktı. Dökülen suyun altına bütün uysallığıyla bıraktı başını. İnce, pembe kızılı dili çıktı dışarı, bir keyifli oynamada suyu yaladı. İyice kaldırdı sudan ayırmadan başını. İne Bey'e doğru baktı bu sefer, dökülen suyun altında, göz görmesinde oynuyordu. Şaklabanlık yapıyordu İne Bey'e.</p>
<p>İne Bey'in yağız yüzü terlemişti. Su akışında bir gülümseme, terden sızdı. Kırbada su bitti.</p>
<p>Yılan, daha su bekledi bir an. Başını dimdik, İne Bey'in yarı belinece kaldırdı. Dili, gözle zor görünür bir hızla oynayıp titriyordu.</p>
<p>Yeşili canlanmış gözleri, kırmızı halkası daha bir parıldamış göz evleri İne Bey'in terli yüzündeydi.</p>
<p>Bayezid Bey topuzunun sapını sımsıkı sıktı. Gözlerini yılanın başına dikti, bekledi. Yılan, kuyruğunun üstüne dikilmiş bedeniyle oynuyordu. Birden yekindi. Bayezid Bey topuzunu kaldırdı vurmağa hazır.</p>
<p>Bir tuhaf ıslık çıktı yılanın ağzından; düştü İne Bey'in ayaklarına. Bayezid Bey'in iri iri açılmış gözlerinin önünde yılan, yumruktan irice başını İne Bey'in bir ayağından ötekine getirip sürdü. Bir daha kaldırdı başını bir karış kadar, İne Bey'in yüzüne baktı, ağzından bir ıslık daha çıktı. İslık, Bayezid Bey'e yine bir garip geldi.</p>
<p>İne Bey fısıltı halinde: &quot;Gördün mü?&quot; dedi, &quot;Bayezid Beyim yılan deyip öldürmek istediğin hayvana bak.&quot;</p>
<p>Sonra yılan, yolun tozuna bıraktı kendini, kıvrılıp bükülerek sıyrıldı, yolu geçti, kıyıdaki hendeğin otları arasından görünmez oldu. Sessizliğe benzer bir sıyırtı bıraktı geçtiği yerden.</p>
<p>O vakit tutamadı yüreğini Bayezid Bey artık. Nasıl attıysa kendini yolun kıyısındaki otlara, orada uğundu kaldı. Murad Han'ın oğlu Bayezid Bey olarak değil, Sultan Murad Han'ın oğlu Bayezid Beyliğini unutup karabudundan gelme sıradan bir çocuk boşanışında yaşın yaşın ağladı.</p>
<p>İne Bey, Bayezid'in niçin, neden ağladığını bilemedi de anlayamadı da...</p>
<p>***</p>
<p>Kara Mustafa iftara çeyrek kala ancak Ermeni Derbendi sapağına ulaşabilmiş idi. Daha bir fersah yol yürümeleri gerekti. Haylidir alacalanan gün karaya çalıyordu; sapaktan sonraki yol düzde azıcık dolanıp sol kıyıdaki köknar korusunu hemen yokuşa sarıyordu. Alacalanan günün karaya çalması ise korunun üstünde mordan tüllenmiş, yokuşun yarı yerinde koyulaşmıştı. Köknar korusu ile yol arasında akan haşarı dereciğin suyu sayılmazsa iftara ağza atacak kırıntıları yoktu. Göz ucuyla çocukları süzdü: Bedreddin aldırmadan yürüyordu, ne düşünüyorsa düşündüklerinde yürüyordu. Kara Mustafa, öğle ile ikindi namazları için durduklarında, otururken bile Bedreddin'in durmadan yürümekte olduğunu sanmıştı hep. Somuncu Baba'ya gelinceye kadar sık konuşan, olur olmaz sorular soran bu uşak, Somuncu Baha'dan sonra ağzını hiç açmamıştı. Başını önüne bırakmış, yürümüştü. Kara Mustafa, Bedreddin'in adımlarını da başkalarının attığını sanmıştı, görünen Bedreddin'den başka görünmeden yürüyen, ayakları görünüp gerisi görünmeyen bir Bedreddin aramıştı. Ha şimdi, ha şimdi, ha şimdi yorulacağını beklemiş ama yorulmadığını görmüştü, iftara çeyrek kala bile sabahki Bedreddin'di, öyle yürüyordu. Halbuki Ecevit yine dereye koşmuştu, kim bilir kaçıncı suyunu içiyordu, içiyor görünüyordu, o bir parçacık çömelmeği kar sayıyordu. &quot;Yine ekmek isteyecek baş belası.&quot; diye düşündü; &quot;Yine cedelleşecek, canımı sıkacak.&quot;</p>
<p>Nedense Torlak Kemal ile Börklüce Mustafa'nın da dereye dalıp su içmelerini istedi içinden. Gül Baba Zaviyesinde karınlarını sıkıca doyurmuştu, üçünün de. Börklüce'yle Torlak Kemal'e, derede su içen Ecevit'i gösterdi: &quot;Varın siz de için.&quot; der gibilerden başını oynattı. &quot;İçseler, karınları şişse, açlıklarını bastırsalar.&quot; diye düşündü.</p>
<p>Çocukların ikisi de istemediler. Epeyce yorgun, epeyce solmuş baktılar. Doğan: &quot;Yaklaştık galiba Mustafa Ağam?&quot; dedi. Ne yorgundu sesi ne de dinlenmiş. Açlığını belli eden, susuzluğu yapışmış, öyleyken dayanıklı bir çocuk sesiydi. &quot;İki adım iki adımdır varınca içsinler.&quot; &quot;Ecevit'i bekleyeceğiz ya nasıl olsa.&quot; &quot;Onunki su içmek mi sandın? Muzurluk. Seni çatlatmak için. Baksana su içtiği mi var? Oyun oynuyor.&quot;</p>
<p>&quot;Ekmek istemesin de...&quot; demesine kalmadı Kara Mustafa'nın, Ecevit şapul şupul dereyi koşup geldi. Kara Mustafa'nın önüne dikildi: &quot;Acıktım ben Ağa Adam.&quot; dedi. &quot;Karnım sancıdı.&quot;</p>
<p>&quot;Bre sabret yol azaldı, hem bu iftar vaktidir, günahtır.&quot;</p>
<p>&quot;Ben oruç muyum? Bu Bedreddin'le Doğan oruç, sen oruçsun, günahı siz bilirsiniz. Oruç olmayanları doyurmaksın. Beni doyurmaksın şu ikisi dil bilmiyor nasıl olsa.&quot;</p>
<p>Börklüce Mustafa'yla Torlak Kemal'i gösteriyor, sözüm ona arkalıyor görünüyor onlara, ekmek yemek işmarları yapıyor, Kara Mustafa'yı işaret ediyor, suçluyor, karmakarışık bir boğuntuda sadece kendini düşünüyordu: &quot;Bizi doyurmazsan senden sorarlar bizi, sormazlar mı?&quot;</p>
<p>&quot;Bre öğleyin yedirdik ya zındık!&quot;</p>
<p>&quot;O öğleyindi. Geçeli yıl oldu Ağa Adam. Bak bunlar da ölecek acından, dua et dil bilmediklerine. Bana verirsen onların haberi olmaz.&quot;</p>
<p>Kara Mustafa yüreğinden bir &quot;La havle&quot; çekip Börklüce'yle Torlak Kemal'e baktı, iftar vaktinin süzülüşünde, ikisinin de yorgun, inceden tozlanmış yüzlerinde gerçekten bir zavallılık vardı; uzun, tozlu kirpikleri, ikisinin de, yoksul bakan gözlerini saklayamıyordu. Kara Mustafa: &quot;Bre belli, bre anladık, elden ne gelir? Neden kendini düşünürsün hepten? Bre sen ne biçim yaratıksın böyle?&quot; &quot;O Somuncu Baba'da neden eğleştin o kadar? Eğleşmeseydin şimdiye çoktan vardıydık gideceğimiz yere.&quot;</p>
<p>&quot;Çekil önümden soyha, düş ardıma it gibi yürü!&quot;</p>
<p>Ecevit öteki çocukların arasına karıştı, onlara uyup yürüdü ama dili durmadı: &quot;İt gibi dedin üstelik. Varır varmaz söyleyeceğim.&quot;</p>
<p>&quot;Bulduğuna söyle. Şimdi yürümene bak.&quot;</p>
<p>&quot;Bulduğuma değil, varacağımız konağın Ağa Adamına söyleyeceğim.</p>
<p>Ekmeğimizi ellere dağıttığını da söyleyeceğim. Beni döğmek istediğini de. Beni döğmek istiyorsun sen.&quot;</p>
<p>Kara Mustafa, Ecevit'in ileri geri konuşmasını duymazlığa geldi ama ekmekleri de hatırlatmazhk edemedi: &quot;Somuncu Baba'da eğleşmeseydik o ekmeği düşünde göremezdin, şimdi mi ekmeğiniz oldu?&quot; dedi sertçe.</p>
<p>Ecevit çapıp Kara Mustafa'nın önüne geçti, yüzü sırtlanımsı bir daralmadaydı: &quot;Bize verilmedi mi? Göz hakkımız diye verilmedi mi?&quot;</p>
<p>Doğan dayanamamış bir çocuk sabırsızlığında yerinde duramamıştı, Ecevit'i kolundan yakaladığı gibi kıvırdı altına aldı; yüzü mosmor olmuştu: &quot;Utanma yok mudur sende? Ağan sayılır bir adama nasıl konuşursun, dilin kopsa yeri değil midir?&quot;</p>
<p>Tartaklıyordu. Kara Mustafa yetişmese pestilini çıkaracağı muhakkaktı. Kara Mustafa, gönlü ağırdan da alsa, yetişti, ayırdı ama ne Doğan'ı yatıştırıcı bir laf etti ne de Ecevit'i horlayın konuştu: &quot;Adımlarımızı az daha açarsak varacağımız yer bize yakınlaşır, duralamayla konak ayağımıza gelmez, hadi bakalım.&quot; dedi. Sesi ne sert ne hiddetli, olduğunca duyulmağa gayret eden bir sesti. Fakat Doğan'ın sarsarından kurtulan Ecevit, bir ara piştiği sesini mızmızlamağa başladı: &quot;Açlıktan yürüyemiyorum ben.&quot; Olduğu yere oturdu.</p>
<p>Kara Mustafa, bunca yılın götür getiricisi olarak bunca çocuk görmüştü; dil bilmez bunca çocuk kahrı çekmiş, kendi kanından bir nice çocuğun eziyetine katlanmıştı. Gelgelelim bu Ecevit gibileri pek az, pek azın da azı eline düşerdi; yüreğini daraltırlardı, boğazındaki soluğu kurulurlardı ama eline emanet olunanların hiç birini kendi gönüllerine komaz, bir yerlerini örselemeden defterlerinde yazılı konaklarına sağ salim götürür bırakırdı. Fakat bu Ecevit görüp gördüklerinin içinde benzeri olmayan bir huysuzdu; üstelik günlerden ramazanın bir günüydü, güneş yakıp kavurmuş bütün gün yol yürümüşlerdi, iftara çeyrek kala hınzırın damarı tutmuştu. Hangi iftara çeyrek kala? İftarın eli kulağında sayılırdı, Kara Mustafa'nın boğazındaki soluk kurumak şöyle dursun kızıl kor ateşin yanmasındaydı. Döğse miydi ki bacaksızı? Yoksa Doğan'a bir göz işmarı edip ötesini görmezliğe mi gelseydi? Doğan, Ecevit'i yola getirmek için hazır bekliyordu; gözleri, görme beni alayım şunu ayağımın altına diye çırpınıyordu. Bir kere daha şeytana kış dedi içinden: &quot;Koca Tanrı bana sabır ver, emanetin gönlünü kırdırma.&quot; diye niyaz eyledi; gözleri yerde bir an düşündü, beyninde çöreklenen şeytanın uyumasını bekledi. O sırada da yürüdükleri yolun değişmişliğini fark etti. Duraksadı. Ramazandan bir ay önce geçtiği yolun bu yol olup olmadığını düşündü. Bu yoldu, başka yol yoktu ama tanıyamayacaktı nerdeyse. Herhal ana yolun sapağından beri böyle işlenmişti. Dönüp bakınca yanılmadığını anladı. Eskiden, bir bir buçuk ay önce kağnıların zor geçtiği, çakur çukur gelen yol genişletilmişti, düzeltilmişti. Yolun sağında öbek öbek yığılmış taşları da görünce yüreği genlendi, Ecevit'e dönüp olanı biteni unutmuş gülümsedi: &quot;Hadi bakalım.&quot; dedi; &quot;Yürü, kalk, ekmek az ötemizdedir. Şu dönemeci kıvrılınca karşımıza çıkacak, soframız hazırdır, yolcu dervişler bizi beklemektedir oğlum. Seğirt de bekletmeyelim.&quot;</p>
<p>Ecevit'ten çok öteki çocuklar, Bedreddin bile, Kara Mustafa'nın gösterdiği dönemece baktılar. Köknar korusu, biraz daha kararmıştı ve dönemecin o yanını göstermiyordu. Ecevit inanmamış: &quot;Sen bizi kandırıyorsun.&quot; dedi. Daha da öteye gitti: &quot;Gül Babalı dervişlere bizim ekmeğimizi ver, yolcu dervişlerin fukara ekmeğini ye he mi? Yağma yok, nerde görülmüş?&quot;</p>
<p>&quot;Sen bilirsin.&quot; dedi Kara Mustafa, kırılmamıştı. &quot;Aklına taktığın için söyleyim de anlamakhğın düzelsin, varsa anlamakhğın düzelsin tabi yoksa olmayan şey düzelmez. Bizim Türkmen'de yolcu göreneğidir oğul bu; o senin göz hakkımız dediğin ekmekler var ya şimdiyece bayatlardı bir, bir de siz öğleyin Gül Babalı dervişlerin varını yoğunu yediniz çünkü yoksul bir dağ başı dervişleridir Gül Babalılar, çoğuncası ekmeği bile bulamadıkları gün olur bir avuç buğdayla iki zeytinle ömür geçirirler. Varlarını yoklarını yolcuya çıkarırlar sana çıkardıkları gibi. Bizden sonra gelenlere çıkaracak bir şey bırakmadınız, hele sen soluk almadan yedin. Ekmeği bayatlatmak mı eyi sizi doyuran kapıya bırakıp sizden sonra geçecekleri de doyurmak mı daha eyi? Her geçen varından bir nesne bırakmazsa bu dağ başı dervişleri kapılarını çalana ne yedirirler pekey? Eli boş karnı aç mı</p>
<p>döndürsünler?&quot;</p>
<p>&quot;Kendileri de ekip biçiyorlar ya? Tekkenin öteberisi var ya?&quot; &quot;Var. Bu yoldan geçenler yalnız biz değiliz. Bu yoldan sadece varhkhlar da geçmiyor. Fakir fukara da geçiyor. Geçmesinler mi? Fakir diye gezmesinler mi?&quot;</p>
<p>&quot;Bana ne? Ben kendimi bilirim, kendi hakkımı bilirim.&quot;</p>
<p>&quot;Eyi. Var bil öyleyse, var bildiğince yaşa öyleyse. Biz bizi bekleyen iftar soframıza varalım, kısmetimizi bekletmeyelim.&quot;</p>
<p>Başlangıçta öfkelenmişti Kara Mustafa'nın sesi, taşacak yer aramış boğazını yine zorlamıştı; sona doğru her zamanki Kara Mustafa'nın sesi oldu. Beklemeden de yürüdü. Ecevit, kendisini bırakıp gideceklerini pek sanmıyordu. Hele Börklüce Mustafa'yla Torlak Kemal'in de ötekilere uyduğunu görünce belinledi. Halbuki bu ikisinin hem aç hem yürümekten kütleşmiş, hem de nedense kaçmağa hazır olduğuna inanıyordu. Fakat dönüp de arkalarına bile bakmamışlardı. Kara Mustafa'ya umut bağlamaktan başka çarenin olmadığını görüyordu. Gözdağı vermek için yürüyüp gittiğine, eğer yerinden kalkmazsa geri döneceklerine, geri dönüp alttan alacaklarına, diller dökeceklerine, hepsinin bir arada diller dökeceklerine inanıyordu. Gönlü bunu istiyordu. Yalvarılsın, yakarılsın, gel etme eyleme denilsin, sen paşasın, sen ağasın, sen beysin denilsin.</p>
<p>Ama dönüp bakan yoktu. Dönüp bakacakları da yoktu. Dirseğe doğru dönüyorlardı yürüyüşlerini yavaşlatmadan. Ot çekirgelerinin cızırtısı bir, bir daha derken birden bastırıverdi. Belki daha önceden cızırdıyorlardı; insanın yanında birileri varken başka bir şeyin varlığı duyulmuyor olmalıydı. Yanı başındaki derecik bile Kara Mustafalar yanından ayrılınca azmıştı sanki. Çocuklar uzaklaşınca kötü sesler çıkarmağa başlamıştı; köknar korusu, tepeden aşağı yıkılıp geliyordu. Yol, kocaman bir yılan göğdesinde kabarıp kıvrıldı. Otlar, sırtını kabartmış bir yabanıl kedi hayınhğıyla mırıldandı; toprak, bozarmış gözlerini Ecevit'e dikti. Gök, karanlığıyla yere iniyordu ki Ecevit koptu, yekindi, fırladı: &quot;Ağa Adam! Mustafa Ağa Adam! Gözünü seveyim koman beni burda!&quot; Ancak dönemecin öte yanında yetişti gidenlere. Pörsümüş körüklerin hırıltısında soluklanan göğsü yırtılıyordu. Zar zor: &quot;Beni...&quot; dedi; &quot;Beni neden bıraktın? Bunu da söyleyeceğim.&quot;</p>
<p>Kimse cevap vermedi. Kara Mustafa adımlarını azıcık yavaşlatmıştı belli etmeden. Akşam karanlığı, görünebilen yerlerde sine sine yerleşiyordu.</p>
<p>Görünebilen yerlerde ne bir iftar sofrası hazırlığı vardı ne de Kara Mustafa'nın sözünü ettiği, sözüm ona muştuladığı dervişler. Hala yerine gelmeyen göğsünün acısı da açlıktan sancıyan karnına yüklendiği için Ecevit, gerçekten köpürdü, üstelik gözleri de cingilenip duruyordu: &quot;Bir de beni koşturdun ardından, koşturdun. Hani sofra? Hani ekmekli dervişler yalancın!&quot; Görünebilen yerlere sinmeğe çalışan akşam karanlığında, Ecevit'in köpürmüş çocuk öfkesi su gibi akıp gitti. Bir avuç suyu serpsen toprakta nemi kahr, Ecevit'in öfkesi o nemi de bırakmadı ardında. Akşam karanlığı, toprakta olmayan bir açlıkla neyi bulursa yutuyor, yok ediyordu. Ecevit yine korktu. Kara Mustafa'ya, ötekilerden saklı uzattı elini. Kara Mustafa ötekilerden saklı tuttu Ecevit'in uzattığı elini. Kara Mustafa'nın eli takur tukur bir eldi, boğumlu kemikleri mengenenin dişlerinden beterdi ama Ecevit'in kanını ısıttı. &quot;Osmanoğlunun ülkesi boş değildir Ecevitim.&quot; dedi takur tukur kuru elin sesi; &quot;Bakarsın, ummadığın yerden biri çıkar karnını doyurur.&quot;</p>
<p>Ecevit o kadar aksilenmek istiyor; o kadar huysuz, kavgacı konuşmağa can atıyordu ki, ama elinin yuvalandığı o takur tukur kuru el bırakmıyordu. Yine de: &quot;İftar çoktan oldu.&quot; dedi.</p>
<p>Kara Mustafa, başını omuz üstünden bir parmak çevirip, köknar korusunun en üstünden göğe baktı. Hem bakıyor hem yürüyordu: &quot;Gökteki şu kızıl çizgiyi gördün mü Ecevit?&quot; dedi. &quot;Gördüysen iftar olmamış demektir. Silinince iftar olur. On adım sonra silineceğe benzer. On adım sonra da Tanrı neler çıkarır önümüze bilebilir misin? Sen neden oruç tutmazsın? Heç mi tutmadın?&quot; &quot;Heç.&quot; &quot;Bak, Doğan da Bedreddin de oruçlar.&quot; &quot;Börklüce'yle Torlak değil.&quot; &quot;Onlar?&quot; &quot;Tutmaz mı? Ayrıcalığı ne ki?&quot;</p>
<p>&quot;Onlar da tutacak. Hele bir Türkmen Damlarına yerleşsinler.&quot; &quot;Ben Türkmen Damlarına yerleşmem.&quot; &quot;Sen Derbentçilerin yanına verileceksin.&quot;</p>
<p>Ecevit elini çekmek istedi. Kara Mustafa bırakmadı: &quot;Derbentçiler rençberlerden katı olur.&quot; dedi.</p>
<p>Ecevit, derbentçilerle rençberleri düşündü; çok rençper görmüştü. Derbentçilerin nasıl olduğunu hayalleyemedi. Rençperlerin nasıl yumuşak olduğunu da hayalleyemediğinden derbentçilerin katılığını kestiremedi. Kara Mustafa katı dediğine göre mengenemsi bir şey olmalıydı. Kara Mustafa'nın mengeneleşmiş elinden bin beter eller geldi aklına: &quot;Ben Derbentçilerin yanını da istemem.&quot; demeğe hazırlanıyorken beklenmedik bir sesle irkildi: &quot;Allahuekber Allahuekber!&quot;</p>
<p>Serin kuyuların ağustos sıcağına döktüğü bir ses yağmağa başlamıştı birden. Gökten geliyordu belki; yerden, otlardan, köknar korusundan yükseliyordu yahut aşağılara aşağılara akıp giden dereciğin, suyundan buharlaşıyordu. Hırçınlığı çoktan sanki yıllarca önce bir gece yarısı durulanmış, deliceliğinden arınmış, yorgunluğunda dinç, ihtiyarlığında gençleşmiş bir sesti. Ezanda erimişti, suda şeker kalıplarına dökülüyor idi: &quot;Eşhedüenla ilahe illallah! yürüyün, yetişelim.&quot; dedi Kara Mustafa ürpertiler içinde.</p>
<p>Köknar korusunun yola doğru çıkıntısında, en uçtaki dalları yatık çamın dibinde üç derviş vardı, bekler gibiydiler. Birinin elinde bir toprak çanak gördü Ecevit yaklaştıklarında; dervişlerin, ağaçta ezan okuyanı beklediklerini sandı. Eli çanakh derviş ise gelenlere yanaşıp Kara Mustafa'nın selamını aldı.</p>
<p>&quot;Yorgun değilseniz su abdest almak içindir, hoş gelip safa getirdiniz, buyurun canlar.&quot;</p>
<p>Ecevit, Kara Mustafa'nın elinin evecenleştiğini hissetti; kendi elini unutmuştu takur tukur kupkuru el, başka yerlere koşmağa hazırlanıyordu, doğrulayıp dereye vardı. Doğan da. Bedreddin de.</p>
<p>Ecevit çöktü dizlerinin üstüne, bağdaş kurup oturdu. Börklüce Mustafa ile Torlak Kemal'e yanını işaret etti: &quot;Oturun, oturun bre, şimdi benim dediğimi yapacaksınız!&quot;</p>
<p>Deredekiler abdest alıp geldiler bekletmeden.</p>
<p>Ağaçta ezan okuyan derviş dallara tutuna tutuna indi.</p>
<p>Çanakh derviş, Kara Mustafa'dan başlayarak, elindeki çanağı uzattı: &quot;Zeytindir.&quot; dedi. &quot;Buyurun, iftar edin, bizi gönendirdiniz. Tanrım sizi de gönendirsin.&quot; Ecevit: &quot;Ben oruç değilim.&quot; dedi. &quot;İstemem.&quot;</p>
<p>Gönlü, doğruluk göstermenin gösterişinde geri çekilirken eli uzatılan çanağın zeytinini almak için sabırsızlanıyordu halbuki. Derviş, çanağı Börklüce Mustafa'yla Torlak Kemal'e uzatınca da atıldı: &quot;Onlar da istemez, onlar da oruç değil.&quot; Çanakh derviş, Ecevit'in şimdiyece ne duyduğu ne de gördüğü bir şekilde güldü. Nenesinin aydedeyi gösterip: &quot;Bak, bu hep böyle güler.&quot; deyişini hatırlattı dervişin gülüşü biraz. &quot;Benim orucum sizlerin olsun oğullar, hadi benim yerime iftar edin de sevinsin yoksul gönlüm.&quot; dedi derviş gülerken de. O zaman, Ecevit'in sabırsız eli çanağın dibini avuçladı. Zeytinler, çanağın dibini örtemiyordu. Ecevit'in parmakları yine de iki zeytin sakladı gizlice. Çanakh Derviş, en son arkadaşlarına uzattı zeytinleri. Ecevit'in hesabına göre çanağın dibinde zeytin kalmamış olmalıydı.</p>
<p>Dervişlerin en yaşlısı imamlığa geçti: &quot;Şükür Tanrım diye mırıldandı; &quot;Cemaatimizi artırdın, bizi şenlendirdin.&quot;</p>
<p>Sustu. Bir şeyler okudu herhalde. On sekiz yaşında pırıl pırıl bir seste: &quot;Allahuekber&quot; dedi. Suyun, otun, ağacın bolluğuna; toprağın genişine ve gökyüzünün enginliğine sızmış bir sessizlikte, bir an, kainat sustu.</p>
<p>Ecevit sırt üstü uzandı; varla yok arası pırpırlanan erken yıldızlara dikti gözlerini. Börklüce Mustafa, bir omzuna sığınan Torlak Kemal'e dayanıp olan biteni anlamağa çalıştı: yol, yollar, öğleyin karın doyurdukları yer, öğleyin öteki üç kişinin yemeyişi, sabahki fırıncı, ekmekler, nar kızarmasında pişmiş ekmekler, bir uzun yorgunluk ve şimdi çanaktaki taneler, tuzlu, kekremsi taneler. Öğleyin yemeyenlerin de bu tanelerden yeyişi. Ağaçta yanık yanık seslenen bir sakallı adam, ağaca niye çıktı? Niye yanık yanık seslendi, kime? Neden bu seslenişe yönelip geldiler? Şimdi niçin eğilip kalkıyorlar orada? Bu nasıl bir eğilip kalkış ki böyle kılıç vursan bana mısın demeyecekler, duymayacaklar kılıcı? Ya neden şu iki çocuk onlara uydu da şu yanlarındaki sırt üstü uzanıp yatmakta? Dillerini konuşuyor bir de: &quot;Ah bir bilsem, bir anlayabilsem?</p>
<p>Öğreneceğim dillerini, öğreneceğim bunların?&quot;</p>
<p>Ecevit hopladı kalktı: &quot;Aha sen konuştun heyy, ne dedin?&quot; Börklüce Mustafa Ecevit'e ters ters baktı; sevmediğini anladı, sevemediğini. Omzuna öte yandan sığınan çocuk daha iyiydi, omzuna yaslanmıştı, sığınacak yer aradığı belliydi.</p>
<p>Baktı; uyuduğunu gördü, koruyacakmış gibi çekti kendine. Torlak Kemal uykuda bir güvenişin sevecenliğinde yumularak bıraktı kendini büsbütün. Ecevit yere tükürdü: &quot;Gavurun oğlu.&quot; dedi. &quot;Gavurun oğulları nasıl da koruyorlar birbirlerini!&quot;</p>
<p>Yeniden yattı sırt üstü, yeniden yıldızlara dikti gözlerini. Ninesini hatırladı bir daha, ninesinin soğuk soğuk baktığını. Soğuk soğuk, iğne ucunda, her an iğne ucu soğukluğunu torununun şurasına burasına batırmak sevdasında, üşüdü Ecevit, ilikleri dondu.</p>
<p>Namaz kılanlar namazlarını bitirdiler.</p>
<p>İmamın kısa duası ipekten yeğni bir seste bitti. Dervişlerden biri günün doğuşunu andıran bir sarı sislenmede Tebareke okudu. Börklüce Mustafa'nın gözlerinde bulutlar, bulutlar, bulutlar; akşamüstü bulutları dolaştı.</p>
<p>Sonunda halkalanıp oturdular; Börklüce Kara Mustafa'nın tavşan adımlarında yanlarına geldiğini düşlerin arasından seçti, aralarına aldıklarını sezdi.</p>
<p>Ecevit itip Torlak Kemal ile arasına oturunca ancak uyandı düşlerinden. İmam, Çanakh Derviş'in uzattığı ekmeği Besmele çekerek aldı, üç defa öpüp üç defa alnına koydu, şükretti: &quot;Bize bu nimeti verdiğin için, bu nimeti gönderdiğin konuklarla bölüştürdüğün için, Tanrım, sana ne denli şükretsek azdır. Tarlayı süren, tohumu serpen, ekini sulayan, buğdayı biçen, harmanı döğen, çeçi savuran, buğdayı öğüten, unu yoğuran, hamuru pişiren, ekmeği taşıyan eller yeşersin, Tanrım dert göstermesin; cümlenin ahn teri hürmetine Osmanoğlunun ülkesine bereket, toprağına rahmet, kızına kızanına ineğine davarına kısrağına zürriyet ver, helal lokmalara haram katma Rabbim. Bismillahirrahmanirrahim.&quot; Kırılmasından korktuğu bir gönül tasını okşarcasına tuttuğu iri somunu, örselemeden ikiye böldü; bir tek kırıntısını yere dökmemeğe özenerek iki yarımı da ikiye böldü, parçaları yarıya üleştirip her birini ayrı ayrı öptü, çocuklara dağıttı dervişlere uzattı. Çanakh Derviş kalan zeytinlerini bir karışhk küçük bir küpçükten çıkardı, birer yeşil soğanla birlikte dağıttı ve orta yere bir tutam tuz koydu. İmam: &quot;Olanımız bu yavrular.&quot; dedi kırıkça bir sesle; &quot;Sudan yana sıkıntımız yok Tanrı'ya şükür, buyurun. Ağzınızı çoğa tutun canlarım.&quot; Akşam karanlığında her yer bir olmuştu, ayrılıksız. Yokuşlar düze karışmış, eğriler doğrulmuştu. İncecik bir serinlik, sıcaktan çıkmış yorgun günü dinlendiriyordu. Gökte yıldız aydınlığı da olmasa, köknardaki cırcır böcekleri, kahn bir yorganın altında bunalmanın sıkıntısı gibi gelecekti. Neyse ki yıldız aydınlığı, henüz çok yükseklerden de yağsa, artmaktaydı. Gök, bir güzel durgunluk içindeydi.</p>
<p>Ecevit, kimsenin görmeyeceğini bildiği halde, yine de avucundaki çalınmış iki zeytini gizlice yedi, çekirdeğini Doğan'ın arkasına attı. Herkesin üç zeytini olmalıydı, kendisinin beş zeytini vardı.</p>
<p>Çanakh Derviş kalkıp dereden su getirdi. Çocuklardan başlayıp dağıttı. Kimse konuşmuyordu.</p>
<p>Çok yavaş çiğnenen lokmalar çok yavaş yutuluyordu, soğanlar ısırıhrken de çıt çıkmıyordu. Börklüce Mustafa ile uykusunu dağıtamamış olan Torlak Kemal kendiliklerinden uymuşlardı bu sessizliğe. Soğanları alıp kokluyorlar fakat yemiyorlardı, bırakıyorlardı.</p>
<p>Bir Ecevit'in çenesi şapırdıyordu, soğanı çatırdatarak ısırıyordu. Cırcır böceklerinin kısa susuşuna rastladığı vakit Ecevit'in soğan ısırışı, daha çok Kara Mustafa'nın kulaklarında yırtılıyordu. Kara Mustafa dervişlerden utanıyordu, ağzında lokma bekliyor, çiğneyemiyor, yutamıyordu.</p>
<p>Ancak yemeğin sonunda namaz kıldıran derviş konuştu. O da, Tanrı'ya, verdiği nimetler için bir daha şükredip &quot;Elhamdülillah&quot; dedikten sonra. Kara Mustafa'ya hal hatır sordu, nerden gelip nereye gittiklerini öğrenmek istedi. Namaz kıldırırken, ekmeği dağıtırken, karnını doyururken derece derece dirilmişti. Şimdi, sesinden açıkça belliydi, hiç bir sıkıntısı olmayan, karnı doymuş bir rençperi yahut yorgunluğunu atmış sıradan bir yolcuyu anıştırıyordu. Kara Mustafa'nın anlattıklarını dinlerken de sözünü hiç kesmedi, bitmesini bekledi sabırla. Bitince, gönül evlerini boşaltan bir isteğin yanmışhğında: &quot;Yolumuz inşallah Bursa'ya da düşer oğul.&quot; dedi. &quot;Varır, Somuncu Baha'dan rıza dileniriz. Ve lâkin bizim dilenmemiz neye yarar,</p>
<p>Hazret gönül eylemeli de çağırmah ki, çağrısız varmak yolcuya hastır. Biz ise yolcu olamayacak kadar bağlıyız. Bir bakıma tutsağız.&quot;</p>
<p>&quot;Her tutsak sizin gibi olsa derviş baba.&quot; dedi Kara Mustafa edebini bozmadan; &quot;Dileseniz hangi dünya malı sizin olmaz ki, hangi mekan size kapalıdır ki?&quot; Derviş cevap vermedi.</p>
<p>Kara Mustafa ileri gidip gitmediğini düşündü. Çizgiden çıkmış mıydı yoksa? Ecevit aksırdı.</p>
<p>Namaz kıldıran derviş: &quot;Çok yaşa oğul.&quot; dedi; fırsatını bulup kolayca sözü değiştirdi: &quot;Demek bu yavruların her birini bir yere vereceksin, duymuşluğum olduydu. Haklı Murad Hanımız. Bu Anadolu toprağı yerleşecek Türkmen arar, karşı Urumeli'ne geçmek yerleşecek Türkmen'le olur. Eskiler, toprak da ata benzer derlerdi duymuşluğun var mıdır oğul Mustafa? Bakıp tımar etmezsen, üç gün binmezsen üstüne at seni yadırgar. Toprak da seni yadırgar sahip çıkmazsan. Savaş dediğin toprağa sahip çıkmakla olur; Türkmen'in olanını alıp çeri yapar savaştan savaşa sürersen ne kazanırsın? Murad Han bu yeniçeri işini eyi akıl etti doğrusu. Şimdi şu yavrular yeniçeri ocağından önce Türkmen Damlarında pişirilecek he mi?&quot;</p>
<p>&quot;Üç tanesi öyle derviş babam. Bedreddin'i Derbent'te kervancıya teslim edeceğim Edirne'ye götürsün diye. Doğan'ın babası savaşta şehit olduğundan Kumral Dede Konağına yazılacak bir müddet.&quot;</p>
<p>&quot;Aklında olsa da oğul Mustafam, bu çocukları seçen, ayıranlar kimlerse onlara söylesen, bir ikisini de bizim gibilerin yanlarına katsalar. Yardımcılara ihtiyacımız oluyor kimi gün. Yetişirler, yetiştiririz.&quot;</p>
<p>&quot;Tekkelere, zaviyelere veriliyorlar derviş baba.&quot;</p>
<p>&quot;Onu demedim oğul. Tekkeler, zaviyeler, doğru, veriliyor, veriliyor da, biz ne tekkeyiz ne zaviye. Biz şu gördüğünüzüz işte; karanlıksa karanlığız aydınlıksa aydınlığız. Üstümüzde gökyüzü dam, altımızda toprak taban. Duvarımız hiç yok ama gönül zencirimiz tekkeye uzuyor, oraya bağlanıyor. O zencirden gayrisi tabiatın ortasıdır. Böyle üçer beşer dervişleriz. Kimimiz Bursa İnegöl arası yollarda kimimiz Bilecik'ten Eskişehir'e Kocaeli'ne daha o yana bu yana serpilmişiz.&quot;</p>
<p>&quot;Tevekkeli derviş baba, kırk elli gün önce geçtim bu yoldan pek bakımsızdı. Açılmış şimdi, genişlemiş. Herhal taş döşenmiştir bundan sonrası da? Yolun kıyısında taş öbeklerini gördüydüm. Zahmetli iş.&quot;</p>
<p>&quot;İşin zahmetlisi kolaydır, savaş zahmetsiz mi? Can pahasına değil midir? Onun için o sizin savaşa bu bizim savaştan başlamalı yeniçeri dediğin. Yeni çeri, yeni usul, bizim bu yol işi de yeni usul. Yarın bakarsın savaş vakti de gerekir yol döşemekten anlayan çeriler gerekmez mi dersin oğul Mustafam?&quot; &quot;Gerekir. Bursa'ya varınca öğüdünüzü unutmayacağım.&quot; &quot;Pekey, akçenizi kim veriyor sizin?&quot;</p>
<p>Kara Mustafa Ecevit'in uyuduğunu sanıyordu. Daha doğrusu namaz kıldıran dervişin yaprak misali söyleşmesine o kadar dalmış, öylesine kendini bırakmıştı ki Ecevit de, sık sık söz edilmelerine rağmen ötekiler de aklından çıkar gibi olmuştu. Ecevit'in dangıdana lafa girişinden irkilip taş kesildi. Bir de edepsiz çıkmıştı itin sesi! Bir de kendini bilmez, utanmaz, arsız çıkmıştı. Ne yapacağını, nasıl bağışlatacağını düşündü. Allah'tan, namaz kıldıran derviş çocukla çocuk olmasını bilenlerdendi. O hoş, o yerin göğün ötesinde saygı duyuran sesini, kolay bir kıvraklıkta Ecevit'in sesine uyduruverdi: &quot;Bizden başka uyumayanımız da varmış aman.&quot; deyip hemen sordu: &quot;Nasıl bir akçedir istediğin senin toy oğlan? Şakırdayan çil akçe midir?&quot;</p>
<p>Ecevit, dervişin sesinden alacalanmış, yayvanlaştı ebegümeci oldu: &quot;He yaa, şakırdayan çil akçedir dediğim benim.&quot;</p>
<p>Derviş de yayvanlaştı: &quot;Kimse vermeeez!&quot; &quot;Kimse vermez de ne diye yol yapıp durmaktasınız?&quot; &quot;Yol yapmazsak karnımızı nasıl doyururuz pekey? İş görmezsek ekmeği kim verir bize? Sen getirir misin beleşinden? Getirmezsin sen toy oğlancık.&quot;</p>
<p>&quot;Yiyecek dediğiniz sizin bir avuç kuru ekmekle iki tek kara zeytin mi yani?&quot; Kara Mustafa dudaklarını bir ısırıp bir bırakıyordu. Avuç içleri öfkeden mi sıkıntıdan mı yoksa utançtan mı her nedense terlemişti, bıcıl bıcıl su içindeydi. Yanında olsa Ecevit, etinden et kopartacaktı karanlıkta kimse görmeden. Ayrıca derviş babaya da, bu edepsize çanak açtığından güceniyordu. Ecevit iyiden iyiye kapıp koyuvermişti ki tutabilene aşkolsun demenin yeridir; yerini yurdunu düşüneceğe hiç mi hiç benzemiyordu, almış gidiyordu edepsizliğini. Namaz kıldıran dervişin Ecevit'e cevabı ise büsbütün ipini koparmasına yetti: &quot;Eh bazen onu da bulamadığımız olur a canım, açlığa şerbetleniriz.&quot; &quot;Ohhooo siz çok ucuzlamışsınız hay baba.&quot; &quot;Ya oğul çok ucuzladık; ne yaparsın ki çok, pek çok ucuzladık!&quot; Bu seferki ses, Kara Mustafa'yla söyleşen sesi andırıyordu az biraz; Ecevitleşen sesten kıl payı ayrılıvermişti, git gide büyüdü kıl payı ayrılma: &quot;Daha da ucuzlamanın mümkünü olsa bir. Bir gün büyürsen yavru, sakın ola ki kendini pahalıya satmak için uğraşma, pahalıya satılayım diye düşünme sakın. Ne denli pahalıya satılırsan o denli ucuza gittiğinin farkında olmazsın. Ucuz mal ol eğer olacaksan, ucuz mal ol ki Ümmeti Muhammed'in yoksulunun işine yarayabilesin.&quot;</p>
<p>Dervişin büyüyen sesi, tatlı bir gülüşle sustu. Kara Mustafa'nın yüreğine su serpildi.</p>
<p>Ecevit ilk defa şaşaladı. Dervişin ne dediğini anladığından değil, sesinin oynaşırken oynaşırken birden bir yerini ısırır gibi olduğunu hissettiğinden şaşaladı. Ama, hemen susmadı: &quot;Akçeyi sorduydum ben.&quot; dedi. Fakat sesi kaçıp bir yerlere saklanacak hazırlıkların telaşındaydı.</p>
<p>Namaz kıldıran derviş: &quot;Akçe yola döşenmez çocuk.&quot; dedi kısaca; &quot;Yola döşenmeyen nesne de işe yaramaz.&quot;</p>
<p>&quot;Ya emek n'ooluyor emek? Hani sıkıntı, emek, işte ter?&quot; Ecevitliği kınla kınla soruyordu artık; bir yekiniyor, yıkmak için, ancak köpükleşebiliyordu; uçacak, hemen varlığından korkacak köpüklerden. Namaz kıldıran derviş özlemle doldu: &quot;Getir o emeği de bin yıl kurbanı olam oğul, bin yıl kölelik yapayım akçe nedir bilmeden. Emek, insanın kendini verebilmesidir, dediğim azcık ağır gelmiş olmalı sana he mi? Ağırsa, ağzına alma bir daha, taşınması zordur.&quot; Garip bir aydınlık tüllendi karanlığa, sanki dervişin susmasını beklemişti.</p>
<p>Ufacığından bir yel esmiş de en incesinden bir tutam toz serpmişti. O sıra, köknar korusundan, yakınlarda bir dalın ucundan bülbüller öttü kısa kısa, sustular, biri susmadı. Kısa kısa devam etti, durdu, uzun bir dem çekti; demi uzattı, uzattı, uzattı, göğsünü mü yırtmak istiyordu ne? Belki de tükenmeğe niyetliydi, bitmek bilmeyen bir tükeniş özlemindeyken sustu yine. Ama bu susuş, zenginliği tarif edilmez bir başlangıç oldu. Belki yüz, belki beş yüz, belki de bin bülbül birden dem tutmağa başladı. Köknar korusu, her bir dalından, her bir yaprağından nefes alıyordu, başka türlüsü olamaz. Toprağın bağrı yarılıyor, en gizli hazineler ses ses buğulanıyordu; göğe yarışırcasına buğulanıyordu. Kara Mustafa o an, bütün bedeninde iğne uçlarında alevlenmiş seyrimeler duydu. Kendinden geçmek üzereyken köknar korusunun üstünden sıyrılan ayı gördü. Göğün masmaviliğini çivide boyuyordu. Dayanamadı: &quot;Allah!&quot; diye haykırıp sarsıldı.</p>
<p>Börklüce Mustafa ile Torlak Kemal uykularından sıçradılar. Çevre yanlarına aval aval bakındılar. Ay ışığında, şimdi herkes, her şey seçiliyordu. Doğan'ın hayran gözleri gökyüzünün maviliğine hızla yürüyen aydaydı.</p>
<p>Bedreddin, açabildiği kadar açmış gözlerini, namaz kıldıran dervişe dikmişti. Daha önce, ortalık karanlık iken, kimse kimseyi görmüyorken de böyle bakıyordu muhakkak; konuşan dervişin sesini görmeğe açıyordu bu kadar gözlerini.</p>
<p>Yüzünde kımıldayan da kımıldayacak da tek bir çizgi yoktu. Ecevit'in sağı solu oynayan gözleri fırdolayı çevresine dönüyordu.</p>
<p>Dervişler derin bir niyazdaydılar.</p>
<p>Namaz kıldıran dervişin gözleri, kendisinden kaçan Ecevit'in gözlerini yakaladı bir ara: &quot;Nasıl oğul?&quot; diye sordu. &quot;Şu gördüğünü bir de şu duyduklarını kaç bin akçe satın alabilir sana? Bu, Tanrı'nın akçesidir işte sakın unutma. Biz de kalkalım gayri oğul Mustafam, teravihe niyetlenme vaktidir.&quot; Dünyadan ellerini eteklerini çekmişçesine niyazda duran dervişler, böyle bir işarete hazır bekliyorlardı galiba; namaz kıldıran dervişin kalkışıyla birlikte, az önce doğan ay nasıl sessiz sedasız doğmuşsa tıpkı öyle sessiz sedasız kalkıverdiler. Kara Mustafa'nın kalkışı delicesine bir kendinden geçmişlikle oldu. Doğan'la Bedreddin, dereye abdest almak için inenlerin ardına takıldılar.</p>
<p>İlk abdest alıp gelen derviş, dibinde oturdukları dalları yatık köknara çıkıp yatsı ezanını okudu.</p>
<p>Börklüce Mustafa, aradan yüz kere yüz bin yıl geçtiğini sandığı bir eski düşün tekrarına döndü, tekrarına düşündü. Bu sefer epeyce uzun sürüyordu ayakta durmalar diz üstü oturup ahn üstü toprağa yüz sürmeler. &quot;Anlayacağım.&quot; diye geçirdi içinden; &quot;Bir gün bütün bunların ne demeğe geldiğini anlayacağım. Öğreneceğim bunların dillerini.&quot;</p>
<p>Gözlerine ağır bir uyku kapaklandı, kurtulamadı, açamadı, kaçamadı. Torlak Kemal’in yanına bırakıverdi kendini. Daha bu yanında Ecevit'in horultusu dünyayı tutuyordu. Bir an geldi Ecevit'in dünyayı tutan horultusunu da duymaz oldu Börklüce Mustafa. Uzak, çok uzak, hiç yabancılık çekmediği bir memlekete gülümsedi, kendi öz dilinde.</p>
<p>Teravihten sonra namaz kıldıran derviş Kara Mustafa'ya: &quot;Bundan böyle yola düşüp gidemezsiniz oğul Mustafam.&quot; dedi. &quot;Yolunuz yakın sayılır varsanız da bir işe yaramaz şimdi, Derbent açılış dağdağasındadır, yarın kuşluk vakti açılış duası okunacak. En eyisi bu geceyi burda geçirmektir. Sabah ola hayır ola, kuşluktan önce Derbendine ulaşırsınız, ulaşır mısınız?&quot; &quot;Size yük olmasak derviş baba. Şunun şurasın da...</p>
<p>&quot;Ne yüküdür bu? Can cana yük mü olur hay Kara Mustafa? Sahura diyorsan Allah kerimdir, bize de gönderir göndereceğini size de. Çocukları yan yana yatır ki tek bir keçe üstlerini örtebilsin başka malımız yok sen de kendini korumasını bilirsin. Hadi bize izin ver ay ışığı varken sahuraca yola taş döşeyelim.&quot;</p>
<p>&quot;Gece de mi döşersiniz?&quot;</p>
<p>&quot;Vaktin ne gecesi vardır oğul ne gündüzü. Murad Hanımız gece gündüz der ayırır mı? Şu sıralar herkes bir Murad Han olmazsa neye yarar bu savaş? Ne zaman biter?&quot;</p>
<p>Kara Mustafa başını önüne eğdi. Zor duyulur bir sesle: &quot;Bağışla beni baba.&quot; diye mırıldandı; &quot;Biz de iş yaptığımızı sanırdık, iş yapıyoruz diye öğünürdük. Lafla gönül eğlermişiz bunca yıldır desene.&quot;</p>
<p>Namaz kıldıran derviş eğilip Kara Mustafa'nın iki omzundan ayrı ayrı öptü; Kara Mustafa geri çekemedi bedenini: &quot;Kendini kınama oğul Mustafam. Bunlar, bu çocuklar sana emanettir. Emanet bakmak da bizim haddimiz değildir, hoşça kalasın. Sahura bizi gönendir oğul, olmaz mı? Yoksul bırakma.&quot; Dervişler, ya bir duaya ya bir niyaza gider gibi süzülüp yola indiler.</p>
<p>Kara Mustafa öyle, olduğu yerde bakıp kaldı arkalarından. Anlayamadığı, aklının almadığı bir şey zonklayıp durdu ense kökünde. Sabahleyin Somuncu Baba'ya anlattığı yıldırım düşüşünü hatırladı nedense. Dervişler yola sıralanmış, çömelmiş, işlerine dalmışlardı. Taş tıkırtıları, taşa hafif hafif vuran tokmak, çekiç sesleri geliyordu; geceyi uyutmak istemeyen tıkırtılardı. Dönüp bekleyen Doğanla Bedreddin'in ellerinden tuttu, uyuyan çocukların yanına götürdü. Börklüce Mustafa ile Torlak Kemal birbirlerine sarılmış uyuyorlardı; Ecevit darmadağınık yatıyordu, darmadağınık horluyordu. Bir ara onu o darmadağınıklığı içinde bırakmağı aklından geçirdi. Bedreddin'le Doğan'a, Börklüce Mustafa'nın yanını gösterip uzanmalarını fısıldadı. Dervişlerin ak keçesini alıp dördünün de üstünü sıkıca örttü, boşluklarını sarıp sarmaladı. Gözüne kestirdiği yere uzanıp uyumak için dönerken yüreği elvermedi, Ecevit'e yöneldi. Korkutmamağa çalışarak toparladı darmadağınıklığını, kucağına aldı, Torlak Kemal'in yanına yatırdı. Keçenin bir ucunu Ecevit'in üstüne örttü. Ecevit uyku sersemlemesinde uyandı, gözlerini delicesine açmıştı ama bu delicesine açılmış gözler, yine delicesine uyuyordu. Horultusunu yenememiş sesiyle sertleşti: &quot;Ne uyandırdın?&quot; Yumruğunu savurdu Kara Mustafa'nın çenesine. Kara Mustafa çenesini güçlükle sakındı: &quot;İtin dölüne bak.&quot; diye söylendi; &quot;Soyha uykusunda da cıdılh.&quot; Acımasızlığına kızmıştı. Kızgınlığından keçeyi çekip bıraktı Ecevit'in üstüne, yarım örttü. Gidip uzandı gözüne kestirdiği yere. Uyuyacağa benzemiyordu. Neden sonra öfkelenmiş olmasına güldü. &quot;Çocuk uykusunda ne yaptığını bilir mi hay koca öküz.&quot; deyip gözlerini kapadı. Ama içinden bir ses: &quot;Bu Ecevit uyanıklığında da ne yaptığını bilmiyor.&quot; dedi.</p>
<p>Yola taş döşeyen dervişlerin tokmak, çekiç, taş tıkırtıları, uzakça bir yerden boğuk boğuk uykusunu süslemeğe başladı. Tam duymaz olacağı sırada, hemen yakınında yürüyen birinin adımlarını hissetti, dinelip kalktı birden, Bedreddin'i gördü. Gitmek üzereydi nereye gitmek istiyorsa. Kara Mustafa öteki çocukları uyandırmamak için sesini kısmış: &quot;Hey. Bedreddin? Nereye?&quot; diye sordu. Bedreddin'den cevap alamayınca garipleşti; çocuğun gece yarıları yollara düşüp yürüme huyunu hatırladı, daha bir temkinli: &quot;Bedreddin. Hey? Sana dedim Bedreddin.&quot; diye ünledi kısık kısık.</p>
<p>Bedreddin bu sefer cevapsız bırakmadı: &quot;Dervişlerin yanına gitmek istediydim.&quot; &quot;Yatıp uyuşana.&quot; &quot;Uykum gelmedi.&quot; &quot;Ne varmış dervişlerin yanında?&quot; &quot;Bakacağım. Seyredeceğim.&quot; &quot;Uykusuz kalırsan hasta olursun.&quot; &quot;Bakıp seyretmezsem de hasta olurum, izin verdin mi? İzin verdiysen gideyim. Uykum gelirse döner yatarım.&quot;</p>
<p>&quot;Eh, sen bilirsin, uyku senin uykun. Karışamam.&quot; Bedreddin kırk yıllık bir alışkanlığın yürümüşlüğünde dereyi geçip dervişlerin yanına gitti. Selam verdi. &quot;Kolay gelsin.&quot; dedi. Doğruladı, namaz kıldıran dervişin yanını buldu. Çömeldi ses çıkarmadan, yola taş döşeyişini seyre daldı. Derviş de yadırgamadı Bedreddin'i. Bir ara: &quot;Sen uyumaz mısın yavru?&quot; diye sordu. Bedreddin: &quot;Uyurum.&quot; dedi.</p>
<p>&quot;Şimdi neden uyumazsın?&quot; &quot;Şimdi uykum yok da ondan uyumam.&quot; Bir hayli vakit ses soluk çıkmadı. İkisinden de. Yerini buldu mu Bedreddin, bir iki küçük taşı, dervişin uzağında olanları, alıp uzattı. Yine bir hayli zaman geçti. Bülbüller ötüp durdu, bülbüller aralıklı dinlenip sustular teker teker. Bedreddin gözlerini ayırmadı dervişten hiç; dervişin ellerinden, ağca sakalından, gözlerinden, alnından ayırmadı. Derviş bile dayanamadı bu sessiz seyredişe: &quot;Hep bana bakarsın.&quot; dedi. &quot;Tanır gibi.&quot;</p>
<p>Ay par par yanıyordu dört bir yanda; dervişin sesinde, ağca sakalında, yola taş döşeyen ellerinde par par yalabuyordu.</p>
<p>&quot;Bilmem, içimden geliyor bakmak.&quot; &quot;Güzel. İçinden başka neler gelir senin?&quot; &quot;En çok?&quot;</p>
<p>&quot;En çok neler gelir?&quot;</p>
<p>&quot;Kitaplara bakmak. Bir de kitap yazanlara.&quot; &quot;Okuma öğrettiler mi sana?&quot; &quot;Öğrettiler.&quot;</p>
<p>&quot;Eyi. Çok eyi. O zaman sana bir çift sözüm olacak, ama unutmayacaksın. Hemi bu geceyi unutmayacaksın hemi bu söyleyeceğim sözü unutmayacaksın.</p>
<p>Tamam mı? Söz mü?&quot; &quot;Tamam. Söz.&quot; &quot;En sağlamından mıdır bu sözün? Eyi düşün de söyle.&quot;</p>
<p>&quot;Sözün sağlamı nasıl olur? İpe benzer mi?&quot;</p>
<p>&quot;Eh, say ki söz dediğin iptir, ipliğinden urganına varıncaya dek.&quot;</p>
<p>&quot;Eyi düşündüm de söylüyorum öyleyse, en sağlamındandır sözüm.&quot; &quot;Pekey, sen de aç kulağını öyleyse. Senin adın mıydı Bedreddin?&quot; &quot;Evet.&quot; &quot;Bedreddin oğul sakın çıkmasın aklından bu sözüm. Kitap dedin, sözüm de kitap üstüne olacak. İki kitap vardır kainatımızda, bu iki kitaptan gayrisi yalandır. Bu iki kitaptan birincisi Kur'anı Kerim'dir, İkincisi de tabiattır. İşte şu gördüğün. Bu iki kitap herkesindir, ayrıcasız herkes içindir, kimse tek başına çıkıp da sahiplenemez, benim malimdir diyemez. Bu iki kitabı eyi okur da eyi anlarsan sırtın yere gelmez, sapıtmazsım Ee? Ne diyeceksin bu sözüme şimdi? Bir cevap vermeyecek misin?&quot; &quot;Veremeyeceğim.&quot; &quot;Neden?&quot;</p>
<p>&quot;Babam da böyle dediydi. Böyle, senin dediğin gibi. Babam yalan söylemez.&quot; Çekiç düştü dervişin elinden; Bedreddin'in yüzüne bakakaldı. Bir an kırpamadı gözlerini, sonra: &quot;Var git oğul Bedreddinim var git yat gayri, yoksa çalışamayacağım.&quot;</p>
<p>Bedreddin, bir kuzu uysallığına bürünmüş, kalktı.</p>
<p>Yerine gitti, uzanıp yattı.</p>
<p>Kara Mustafa'nın içi ancak o zaman rahat etti, birdenbire uyudu. Dünya da birdenbire uyudu Kara Mustafa ile birlikte...</p>
<p>Ertesi gün, kuşluk vaktinden az önce Derbend'e vardılar.</p>
<p>Gayri Derbend'e mi vardılar bir kaynayan kalabalığa mı yoksa çocuk irisi taşların peynir peynir kesilip kahplaştırıldığı, üst üste oturtulduğu bir dizi konaktan kurulmuş küçük bir kente mi, orasını Kara Mustafa ilkin pek anlamadı, istediyse de anlayamadı. Ne zaman yapılmış, nasıl yapılmış, kimler kaç kişi kaç bin kişi geceyi gündüze katmış da bu konakları böyle birbirinden görkemli kurmuşlardı? Daha ötede türediği görülen kerpiç evler, saz damlar, taş yapılar, kaba saba yontulmuş ağaçtan kulübeler yerden mi bitmişti? Atlılar, kağnılar, açıkta konaklamış üç kervan; yayalar, yayalar, yayalar.</p>
<p>Yayaların arasında görebildiğince çerçiler; sessizmişçesine çoğalan bir gürültü. Doğan, Bursa'da sandı kendini birden; Bursa'nın deri yerinde.</p>
<p>Boğazından göğüs boşluğunaca ılık bir duman indi, burun direği sızladı. Bursa'nın deri yerinde böyle bir hayvan ve insan kalabalığına ilk girişiydi, babasının bir adım gerisindeyken, hep öyle yürürken edebini bozmadan, o kalabalığı görür görmez unutup elini uzatmıştı baba eline tutunayım diye, yanına sokulmuştu; baba elini sımsıkı bulmuştu, bütün, kalabalığı ezebilecek sımsıkılıkla...</p>
<p>Farkında olmadan uzattığı eli bu sefer Kara Mustafa'nın kemik boğumlu takur tukur kuru elinin avucuna girdi fakat çabucak yadırgadı, çabucak kaçıp kendine döndü. Göğüs boşluğuna akan ılık duman gizliden alevlenmişti.</p>
<p>Kara Mustafa: &quot;Sakın ha ayrılmayın bir yanal&quot;, diye sıkıladı? Gözü daha çok Ecevit'te idi: &quot;Hele Samet sen! Ecevitliğinin sırası değil. Bu kalabalık, sen şöyle yanıma gel Doğan oğlum, sen de şu ikisini göz den ayırmamağa bak!&quot; Börklüce'yle Torlak Kemal'i gösteriyordu. Bedreddin zaten Kara Mustafa'ya yapışıktı o sırada; ısıtmalı gözleri ayna ayna, cam cam görebildiğini süzüp yutma, beğenmediğini atma çabasındaydı.</p>
<p>Kara Mustafa durmakla yürümek arasında, gideceği yeri kestirmeğe gayret ediyordu. Taş yapıların en görkemlisini seçti gözleri. Kalabalık orada daha kıpırtılıydı, daha bir sıkışıktı. &quot;Hadi bakalım oraya, o görkemli yapıya, gözünüzü dört açın.&quot; diye yön verdi; &quot;Bana bak Samet, dediğimi unutma. Ecevitliğini unut, adam ol, teslim yerine geldik. Benden günah gider bundan sonra, anladın mı? Kalabalık demem, Derbent Ağası demem alırım ayağımın altına, her yerin bir yolu yordamı, edebi terbiyesi vardır oğlum.&quot; Bir yandan da Ecevit'in bileğinden tutuyor, bırakmıyordu keyfine göre.</p>
<p>Bedreddin aralarından geçtiği atların, kağnıların boyunduruğundaki camızların, insanların kuşluk güneşine bulanmış tozumsu toprağımsı bir kokuda farksız ve ayrıcasız, bir koktuklarını hissetti; yola taş döşeyen geceki dervişin ay ışığında yalabuyan sesi, bir kere daha kulaklarına gelip gitti: &quot;İki kitap yavru; iki kitap.&quot; Babasının sert, çok kıllı, çok kara sesine karışıyordu: &quot;İki kitap?&quot;</p>
<p>İlkin bu kadar çoğu bir arada görüyordu, insanın çoğunu, hayvanın çoğunu, taşın toprağın çoğunu, konağın bir arada çokluğunu.</p>
<p>Bu kadar çoğun bir araya gelişi, bir oluşu, bir kuşluk güneşinde çokluğun tek kokması? Hepsinde aynı göz, aynı burun, aynı çene. Değişiklik biçimde, görünüşte. Birden bu kadar çoğun aynı gözden baktığını, aynı burundan soluk aldığını, aynı ağızdan konuştuğunu da hissetti. Delicesine açılmış ısıtmalı gözlerinin önünde kocaman, yerin göğün arası kadar kocaman bir çift göz baktı, bir tek burun soluk aldı, bir tek ağız oynadı. Korktu Bedreddin gördüğünden, sapır sapır titredi; ağzı köpürecek gibi oldu, güçlükle: &quot;Tanrım!&quot; diyebildi. Kara Mustafa Ecevit'i bırakıp Bedreddin'i tutmak zorunda kaldı &quot;Sahura da uyanamadın, tutma dedim sana.&quot; diye omzunu okşadı: &quot;Sabret, az sonra doyururum.&quot; Bedreddin: &quot;Aç değilim.&quot; diye mırıldandı. Karnının her zamankinden tok olduğunu biliyordu ama kafasının tam ortasında bir çizgi açlığa titreşiyordu; Bedreddin, açlığa titreşen bu çizginin neyin nesi olduğunu bilemiyordu. Neden bu kalabalık bir anda tekleşmişti? Bir tek oluşunu görmüştü, nasıl olmuştu bu? Kara Mustafa hala omzunu okşuyor: &quot;Sabret, az daha sabret.&quot; diyordu; &quot;Karnını doyuracağım senin.&quot; Ecevit: &quot;Ben de acıktım, benim de karnımı doyur.&quot; dedi fırsatı yakalamışken. &quot;Kes sesini! Sabah yedin sen!&quot;</p>
<p>&quot;Bir parça kuru somun geveledim; ona yeme mi diyorsun?&quot; &quot;Çok bile. Derbentçilerin yanında çok yersin. Doğan şuna göz kulak ol oğlum.&quot; Ecevit'in yüreğinden koptu bu seferki hırçınlığı: &quot;Niye? Doğan'ın benden ne üstünlüğü varmış ki?&quot;</p>
<p>Kara Mustafa'nın cevap vermesine meydan bırakmadan Doğan atlayıp Ecevit'i bileğinden yakaladı, büktü: &quot;Kopmasını istemiyorsan susar Börklüce'nin yanına katılırsın.&quot; dedi dişlerini sıkarak. Ecevit bileğinin kopmasından korktu, sustu. Doğan, ne olur ne olmaz düşüncesinde Ecevit'in bileğini bırakmadı. En görkemli konağın önündeki alana böylece girdiler. Alanın hemen orta yerinde, dalları göğe ser çekmiş üç koca çınar vardı, eşit aralıklıydılar. Dipleri yosun yeşilinde göğermişti, göğdelerinin çevresinde fırdolayı peykeler çevriliydi, aralara sekiler atılmıştı. Yaşlı, daha az yaşlı, az yaşlı, ortaca insanlar durumuna göre kimi peykelere kimi sekilere oturmuş, gölgenin serininde mırmırından bir söyleşmeye vermişlerdi kendilerini. Çimene bağdaş kuranlar bir ayrı fasıl; diz üstü bel bükmesinde dalıp gitmiş içini dinleyenler bir ayrı fasıldı. Az ötede şıkırdayan şadırvanda el yuyup abdest tazeleyenler de kalabahkçaydı.</p>
<p>Kara Mustafa görkemli yapının dev kanadı kapısına çıkan merdivenlerin sahanlığındaki ala sayvan gölgeliğinde sedir minderlerine oturan beş altı kişinin içinde Kadı'yı tanıyınca rahatladı; yanında Konak Ağası, onun beri yanındaki Tutkavul daha bu yandaki de İlerlerinin Yiğitbaşısı idi. Yiğitbaşı'yı Sırp Sındığı baskınından tanımıştı, hey gidi hey anlı şanlı Hacı İlbeğ hey! Bir gece vakti, gençliğin har vurup harman savurduğu can pazarında nasıl da inmişlerdi Sırpların üstüne? Say ki bir kurt bölüğü kopmuş dağ doruklarından, öncü Hacı İlbeğ'in kurtluğunda tıs demeden, üçerli beşerli yedişerli dalıvermişlerdi. Bu yiğitbaşı ile Kara Mustafa sırt sırta gahi de omuz omuza kafire kılıç çalmanın lezzetini</p>
<p>tatmışlardı.</p>
<p>Ne zaman Yiğitbaşı'yı görse Kara Mustafa, karanlık bir gecede parlayıp sönen binlerce kurt gözünü hayal ederdi; kurtların dağ doruklarından kopup inişini. Kadı'yı görmemiş olsaydı tıpkı o gecede olduğu gibi kurt çığlıklarını andıran bir naralanmayla koşup kucaklaşmaya atılırdı Yiğitbaşı'yla. Yorgunluğunu çoktan unutmuştu, çocukları da.</p>
<p>İlerlerinin Yiğitbaşısı da Kara Mustafa'yı görmüştü; görür görmez Kadı'dan izin isteyip basamaklara atladı. İlk basamakta kucaklaştılar. Ayrılıp bir an süzdüler birbirlerini: &quot;Kara Mustafa! Bre! Hep o Kara Mustafa'sın bre sen!&quot; &quot;Elvan! Bre! Hep o Elvan'sın bre sen!&quot;</p>
<p>Doğan, Ecevit'in bileğini bırakmadan, Yiğitbaşı Elvan'la Kara Mustafa'nın hasret giderişine dalmıştı. Elvan'la Kara Mustafa, ikisi de aynı sözü aynı anda tekrarladıktan sonra susmuşlar, sadece bakışmışlardı, gülümseyip bakmakla yetinmişlerdi. Bıraksalar, kim bilir nice zaman da öyle bakışacaklardı. Ama o sıra sela verilmeğe başlamıştı. Üç ayrı konağın burç biçimi çıkıntılarından üç ayrı müezzin, kuşluk güneşini ballandıran üç ayrı seste sela okuyordu.</p>
<p>Yiğitbaşı Elvan evecenleşti, ancak bir kısmı görünen yola başını çevirdi: &quot;Kervan görünmüş olmalı Kara Mustafa&quot; dedi; sesi kuşkuluydu; &quot;Görünürde bir toz bulutu da yok ama...&quot;</p>
<p>&quot;Ne kervanı? Ben üç kervan saydım, üçü de develerini ıhtırmıştı.&quot;</p>
<p>&quot;Onlar dün akşamdan gelenler. Bu Horasan'dan yola çıkmış, yolu Edirne'ye.</p>
<p>Dün bekliyorduk.&quot;</p>
<p>&quot;Benim kervan? Biz de geciktik diye işkillenmekteydik.&quot;</p>
<p>&quot;Kadı Horasan'dan gelecek kervanı bekler, gelsin de Derbend'i öyle açalım der.</p>
<p>Ya senin ne işin var Horasan kervanıyla?&quot;</p>
<p>Kara Mustafa Bedreddin'i gösterdi: &quot;Bu çocuk&quot; dedi. &quot;Edirne'denmiş, babasına yollanacak. Dediğin kervancıya teslim olunacak.&quot;</p>
<p>Yiğitbaşı Elvan çocuklara baktı: &quot;Çok azsın bu sefer Kara Oğlum; bir bölükten az oldu mu yola çıkmağı onuruna yedirmezdin, yaşlandın mı yoksa korkar mı oldun, nedir?&quot;</p>
<p>&quot;Ne o ne bu, aslında bu sefer ki işim deneticilik. Bu yörelerde yerleşmiş Dodurga Boyundan bir kısım oymaklara verilmiş çocuklar vardı. Dodurgaları bilirsin. Kulağımıza çocukları irdedikleri haberi çalındı. Çocukların haklarını gözetmiyorlarmış, kimi de çok bakımsızmış. Doğru mudur değil midir yerinde göreceğim. Bedreddin'i de kervana yetişsin diye yanıma kattılar; ötekilerin üçü size biri Kumral Dede Konağına. Bu yanlara geliyorum diye boş bırakmadılar senin anlayacağın.&quot;</p>
<p>&quot;Eyi. Çocukları ağacın dibine bırak da abdest tazelemeye bak öyleyse. Kadı şükür namazına kalkıyor. Acele et sen, çocukları ben götürürüm. Gelin, düşün önüme.&quot; Doğan Ecevit'in bileğini bırakmıyordu. Kara Mustafa şadırvana gidince daha bir açtı gözlerini; Bedreddin'i, Torlak Kemal'i, Börklüce Mustafa'yı koruyucu gözlerle kolaçan etti sık sık. Boşalan çınar dibi peykelerinden birine oturduklarında, yine Ecevit'in bileğini bırakmadan, koruyucu gözlerini çocukların üstünden ayırmadı. Öyle ki İlerlerinin Yiğitbaşısı Elvan, Doğan'a takılmadan edemedi: &quot;Delikanlım, pek sahip çıkmadasın çocuklara görürüm ki. Kara Mustafa'nın çavuşu musun yoksa, maşallah.&quot; derken iyiye mi kötüye mi yorumlanacağı bellisiz bir gülüşle gülmedeydi.</p>
<p>Doğan kızardı birden. Kara yağızhğının çocuk kızarması, yüzünü sevimleştirdi de. Elvan, sözünün öğücülük olduğunu anlatmak için bu defa gülmeden: &quot;Bunların başı sensin.&quot; dedi. &quot;Kara Mustafa gelip teslim almadıkça çocukları senden bilip senden soracağım, ne dedim?&quot; &quot;Bu çocuklar benden bilinip benden sorulacak.&quot; Doğan'ın başı dikti. Gözleri Elvan'ın gözlerindeydi. &quot;O çocuğun bileğini bırak öyleyse.&quot; &quot;Bırakırsam kaçar.&quot; &quot;Maksat bileğini burmadan kaçırmamaktır. Bileği pençede biri yoksullaşmış sayılır.&quot;</p>
<p>Doğan kestirip attı: &quot;Olsun. Buna Ecevit demişler güvene gelmez. Ben bildiğimce yaparım. Kara Mustafa Ağam gelince o da bildiğince yapsın.&quot; dedi ama Yiğitbaşı Elvan'a kötü bir karşılık verip vermediğinde ikirciklendi. Elvan'ın bakışlarından da bir anlam çıkaramadı. Sadece sağ gözünün altından elmacık kemiğine doğru bir kırpışmanın hareketlendiğini gördü; Elvan, o halde: &quot;Öyle olsun.&quot; dedi. &quot;Her yiğidin bir yoğurt yiyişi vardır demişler, boşuna dememişler.&quot;</p>
<p>Kalabalık saf bağlıyordu. Müezzinler, safların aralarına dağıldıkları yerlerden kamet getiriyorlardı. Kara Mustafa abdestini tazelemiş, bir yandan yeniyle yüzünü siliyor öte yandan Elvan'ı çağırıyordu. Elvan, imamın &quot;Allahuekber&quot;ine ancak yetişebildi. Namaza durdu. El bağladı. Çok susamışların umulmadık bir anda su bulmuşluğunda hoş bir hafiflemeye bıraktı gönlünü. Safların ötesinden imamın yıllar yılı ihtiyarlamış sesi sine süzüle geliyordu. Elvan, sese, gözlerini yumdu.</p>
<p>Namazdan sonra dua, duadan sonra genç bir hafızın gürül gürül sesinden Mülk Suresi bitti; Fatiha ile birlikte Kadı, en görkemli konağın dev kanadı kapışmaca tırmanan mermer basamakları çıkmağa başladı. Bedreddin, namaz boyunca uyumasına yumduğu sanılan gözlerini o sırada açtı; bir daha da kapamadı. Börklüce Mustafa'yla Torlak Kemal çınarın serinliğinde, tilki uyumasına yatmışlardı. Ecevit'in uyuyup uyumadığını bilmenin mümkünü yoktu ama Doğan, uyur gibi görünen göz kapaklarının ardından uyumamış, hınzır gözlerin beklemekte olduğunu hissediyordu. Onun için bir Kadı'ya bakıyorsa iki de Ecevit'i kolluyordu.</p>
<p>Kadı, taş duvarlardan örme bir sesi, namaz sonu oturmasında bekleşen saflara döktü: &quot;Horasan kervanı gecikti. Geciken kervanı beklememiz vaktin sahibine karşı gelmek demek olur. Öyleyse gerekeni yapalım. Osman Beğ oğlu Orhan Beğ oğlu Sultan Murad Han'ın ülkesinde vakit gecikme götürmez. Bu yapılan da bu mülk de taş görünüşlerinin gösterisiyle görünüp öğünsünler diye yapılmamıştır. Derbent yapılandır; hamamdır, mesciddir, aşevidir, gelen hasta olursa hastalara bakım yeri vardır. Kuş uçmaz kervan geçmez bu dağ başı yerinde şenlik getirecektir, güven getirecektir. Yolsuzun uğursuzun hırsızın yolunu kesecek, yolcuya uğurluya akıllıya umut olacaktır, ocaklık yapacaktır, yurttur bu yurttur! Töreye göre sormamız gereken soruları soralım öyleyse. İmamımız şöyle buyursun bakalım, müezzinlerimizin en yaşlısı da şöyle buyursun, şu yana. Kumral Dede Konağının Susuncusu da buyuracak ki tanıklarımız tamam ola; hele bir de cemaatten en yaşlımız gönül düşürüp buyurmahdır ki o zaman cevaplarımız sağlam sayıla.&quot;</p>
<p>Sayılanlar bir bir mermer basamakları adımlıyordu çağrıldıkça; en sonuncu çağrıya ilkin gelen olmadı. Saflar hafif tertip dalgalandı; herkes yanını yöresini yokluyor, kendinden yaşlısını arıyordu. Bir süre çıt çıkmadı. Bir çınar yaprağı yere düşse kopuşu da, havada salınışı da, yere düşüşü de duyulabilirdi.</p>
<p>Kadı: &quot;En yaşlımız kendini bilir, çağırılacağını da bilir, töremizi de.&quot; diye devam etti.</p>
<p>Ortalardan bir aksakal kalktı ayağa; sakalı göbeğinde, süğlün boyunda ne eğilme ne bükülme. Yaprağını dökmüş bir kış meşesinin diklemesinde yürüyüp geldi; saflar, gelişine, kendiliğinden açılıp yol verdi. Kadı, gözleri gelen aksakalda olduğu halde: &quot;Şimdi de Konak Ağamıza sıra geldi; buyursun, soracaklarımızı karşılasın Derbent yolunca yordamınca mı kurulmuş görelim.&quot; sözleriyle Konak Ağasını çağırdı en sonunda.</p>
<p>Konak Ağasının gelip sırada yerini almasıyla birlikte Kadı ilk sorusunu sordu; Konak Ağasınaydı: &quot;Bu yerin, burada Derbent olması gerekmekte midir?&quot; Saflar, Kadı Bey'in sesine kulak açmış dinliyordu.</p>
<p>Doğan, soruyu şöyle böyle duydu ama Konak Ağasının sesi gelmedi. &quot;Kendileri söyleyip kendileri dinleyecek herhal.&quot; diye düşünürken Kadı Bey'in sesi az daha dikleşmiş duyuldu: &quot;Konak Ağası sesin az çıkar, arka saflar duyamaz. Say ki dağ başındasın, aşağı ovaya duyuracaksın sesini, ona göre konuş. Gerekmekte midir?&quot;</p>
<p>Doğan Konak Ağasının sesini de açık seçik duydu: &quot;Gerekmektedir.&quot; diyordu. &quot;Ya neden gerekmektedir? Murad Beğ'in ülkesinde sebepsiz taş yontulur mu?&quot; &quot;Yontulmaz Kadı Bey. Bu Derbend'in buraya gerekmesinin sebebi buraların ıssız dağbaşı oluşudur. Şu aşağı geçitte bir takım aşiret döküntüsü kılıç kaçkını kendini bilmez yuvalanmış yol kesip uğruluk yapmaktadır, hemi de yol üstü olan buradan geçen kervanları uğrulamaktadır ve dahi can mal güvenliği gözetmemektedirler.&quot; &quot;Derbent olması ülkeye yararlı olacak mıdır?&quot;</p>
<p>&quot;Olacaktır. Bu ıssız dağ başı şenlenecektir, bağ bahçe tarla açılacaktır, ayrıca bu Derbent bir karakol olup cümlenin canını ve malını koruyacaktır. Kervanlar korkusuz gelip geçecek, korkusuz konaklayacaklardır.&quot;</p>
<p>&quot;Bunun için Sultan Murad Han'dan buyrultu istenmiş midir?&quot; &quot;İstenmiştir. Buyrultudan önce bu çevre yoklanmış, her bir meselesi araştırılmış ve Derbentliğe uygunluğu anlaşıldığından Murad Han'dan buyrultu çıkmıştır.&quot;</p>
<p>&quot;Ya bu yoklamayı, bu araştırmayı kimler yapmıştır?&quot;</p>
<p>Kumral Dede Konağının Susuncusu ile imam birer adım öne çıkarak: &quot;Biz yaptık.&quot; dediler.</p>
<p>&quot;Yoklamayı ve araştırmayı Allah'a sığınarak ve yüce peygamberini düşünerek, hiç bir çıkar ummadan ve kimsenin kesesi düşünülmeden ve aklınıza getirilmeden yaptığınıza ve dahi Osman oğlu Orhan oğlu Sultan Murad Han'ı yanıltmadığınıza and eder misiniz?&quot;</p>
<p>&quot;Yoklamayı ve araştırmayı Allah'a sığınarak ve peygamber efendimizi düşünerek, hiçbir çıkar ummadan ve kimsenin kesesi düşünülmeden ve aklımıza getirilmeden yaptığımıza ve yalınız Sultan Murad Han'ın ülkesinin eyiliğini düşünerek yaptığımıza, Sultan Murad Han'ı yanıltmadığımıza yemin ederiz.&quot; Kadı Bey yanındakilere döndü: &quot;Tanık olur musunuz?&quot; diye sordu.</p>
<p>&quot;Tanığız; Allah için tanığız!&quot; karşılığını alınca bu defa da yüzünü, bağdaşta yahut diz üstü oturan saflara çevirdi: &quot;Sizler de söylenenlere, gördüklerinize hemi de duyup işittiklerinize tanıklık eder misiniz?&quot;</p>
<p>&quot;Ederiz!&quot; deyip gümbürdedi saflar; bir an, ardı gelmeyecek sanıldı.</p>
<p>Kadı Bey, sesi gırtlağını boğarcasına haykırdı: &quot;Yarın Ahiret Günü, hesabın sorulacağı gün bunu böyle, burada söylediğiniz gibi, böyle duyduk böyle gördük der misiniz?&quot;</p>
<p>Saflar bir daha gümbürdedi; bir an, bir daha ardı gelmeyecek sanıldı. Kadı Bey ellerini açmıştı; yüzü, gözleri, olduğunca gökyüzündeydi; gökyüzünün de ötesinde kim bilir kaç gökyüzü katına doğru bir niyaz çığlığı koptu: &quot;Sen de şahitsin Yarabbi! Bugüne, bu saate şahit ol! Buyrultu Murad Han'dan, hüküm şendendir.&quot;</p>
<p>Sustu, elleri bir garip titredi, dudakları fısıldadı bir süre; sonra iki elini birden yüzüne sürdü usulca. Ardından: &quot;Bize bu Derbend'i açmak düşüyor, Bismillahirrahmanirrahim. Tanrım bu yurdu sen gönendir...&quot; &quot;Amiiin...&quot; Yüzbinlerceydi.</p>
<p>Az önce Kadı Bey iki elini nasıl usulca yüzüne sürmüş ise yine öyle usulca, dev kanadı kapıya yöneldi, usul adımlarla kapıya vardı. Saflardaki bütün gözlerin ağırlığını üstünde götürüyor gibiydi; üstündeki göz ağırlıklarının birini bile dökmek istemiyordu. Dev kanadı demir kapının demir sürgüsünü yavaş yavaş çekti. Sürgüden kurtulan kapı kanatları, ardına doğru süzülmeğe başladı. Saflardaki bütün gözler, ağır ağır süzülen dev kanadı kapının ardında, bir kuşluk vaktinin parlayan gün mavisine açıldılar. Herkesin kapıya, kapının ardındaki açılan gün mavilisine daldığı bu sıra koşup gelen vakitsiz, çiğ bir ses, sessizliği yırttı: &quot;Kervan! Horasan kervanı göründü heyyy, göründü!&quot; Uzakça bir çıngırak dolaması birbirine girmiş duyuldu. O anda da davulla zurna bir kopuş koptu ki kimsede can bırakmadı. Yaşlısı genci kendini eğlenceye verdi.</p>
<p>Doğan, daha ilk seste irkilmiş, birinci davulla zurnanın sesine dönmek için ayağa kalkmıştı. Ötelerden, daha ötelerden daha başka davullarla zurnalar heyheylenip ortalık bir bayram curcunasına döndüğünde ne yana bakacağını bilememişti. Bu ara Börklüce Mustafa ile Torlak Kemal de tilki uykularından uyanmış, Bedreddin bile ayağa kalkmıştı.</p>
<p>Doğan, davul zurna dalgınlığında Ecevit'in bileğini bırakmış Kara Mustafa'yı aranıyor, kaynayan kalabalığın başına bir iş açmasından çekiniyordu. Horasan kervanının göz kamaştıran zenginliğiyle görünüşü, ta yakınından geçmeğe başlaması aklını bütün bütüne dağıtmıştı. Bir yandan kervanı seyrederken, öte yandan çocukları kollayım derken Ecevit'i unuttu.</p>
<p>Ecevit, böyle bir fırsatı ya arıyor ya bekliyordu. Doğan'ın kervanın akışına dalmasını cana minnet bildi, peykenin öte yanına dolanıverdi; ondan sonrası kalabalığın arasına karışmaktı, o da hiç zor olmadı. Bedreddin, Ecevit'in kalabalığın arasına sızmasındaki çabukluğa şaşarak baktı ancak.</p>
<p>Doğan Ecevit'i hatırlayıp arandığında Ecevit çoktan kayıplara karışmıştı. İnanamadı.</p>
<p>Kendine yediremedi.</p>
<p>Sağa sola koştu, çaptı, onu bunu iteledi. Orda burda heybeyi hurcu kilimi küfeyi altüst etti Ecevit'i aradı. Hırslanıp burnundan soluya soluya çocuklara sordu: &quot;Nerde? İt soyu nereye gitti?&quot; Börklüce Mustafa ile Torlak Kemal anlamadan baktılar. Bedreddin sakin duruyordu. Doğan Bedreddin'i tuttu: &quot;Görmedin mi? Sen görmedin mi?&quot; &quot;Gördüm.&quot; &quot;Nerde?&quot; &quot;Bulamazsın. Kalabalığa karıştı.&quot;</p>
<p>&quot;Neden söylemedin bana?&quot; &quot;Neden söyleyim?&quot;</p>
<p>&quot;Siz benden sorulursunuz?&quot;</p>
<p>&quot;Senden sorulanı benden neden sorarsın?&quot;</p>
<p>&quot;Lafa bak. Gördün de niye söylemedin ha?&quot;</p>
<p>&quot;Her görülen söylense kıyamet kopar dediydi atam.&quot;</p>
<p>&quot;Hay senin atanın, sülük!&quot;</p>
<p>Hırsla, iğrenerek, tiksinerek itti Bedreddin'i.</p>
<p>Bedreddin yere düştü. Düşerken başı peykeye çarptı, börkü öteye uçtu, alnında bir sıyrık kanadı. Börklüce Mustafa yardım etmek istedi, Bedreddin geri çekildi. Börklüce Mustafa'ya dönen Torlak Kemal kendi dilinde bir şeyler söyledi; eliyle Ecevit'i tarif ediyordu, sonra Bedreddin'i, Bedreddin'in alnında kanayan sıyrığı gösterdi; sonra da çaresiz iki elini yana açtı, omuzlarını kaldırdı sorar gibi. Bedreddin börkünü yerden alıp ucuyla alnındaki sıyrığın kanını sildi. Doğan ortalıkta görünmüyordu. Az sonra geldiğinde öfkesi hala burnundan soluyordu ama bu sefer gidişinden hayli yumuşaktı. Avucundakini dökmemeğe çalışarak Bedreddin'e uzattı: &quot;Tuz getirdim, al da yarana bas.&quot; dedi; &quot;Düşerken başını yaracağını bilseydim öyle itmezdim. Hiç dayanağın yokmuş, çuval bile senin gibi kolay düşmez. Alsana ne duruyorsun kanın akıyor, al bassana bre!&quot; Bedreddin: &quot;İstemez.&quot; deyip geri çevirdi: &quot;Kan değil o.&quot; &quot;Ya ne?&quot;</p>
<p>Bedreddin hırçın: &quot;Kansa benim kanım.&quot; dedi. Bunca zamandır ilk defa hırçındı, bir ölünün olmayacak caalanmışhğında: &quot;Sen git emanetini ara. Canını senden sorarlar.&quot;</p>
<p>Doğan, avucundaki tuzu yere çaldı, ayağıyla ezdi: &quot;Sameeeet!&quot; diye haykırdı; &quot;Samet! Samet!&quot; Kalabalık kendi heyheyindeydi. Davulun zurnanın sesi, gelen Horasan kervanının çevresini sarmış konak yerine götürüyordu. Doğan, kalabalığı iyice kaynaştıran kervan yüzünden Ecevit'i bulabilecekse bile artık bulmasının mümkünü olamayacağını hissetti. &quot;Karga uçtu.&quot; diyordu. İçinde bastırmak istediği halde başaramadığı bir ses; &quot;Uçtu. Uçtu ki sahici karga olsa bunca uçardı.&quot;</p>
<p>Kara Mustafa geldiğinde Doğan iki eli böğründe bakınıp duruyor, hala içinde kargalar misali gagalanıp öten sesi bastırmak istediği halde bastıramıyordu. Kara Mustafa'ya verecek bir cevabı da yoktu. Bedreddin'in alnındaki sıyrığın kanı durmuştu. Kara Mustafa börksüz baştaki sıyrığa, şimdi fındık boyu şiştiği görülen sıyrığa bakıp sorunca Doğan, ona da verecek bir cevap bulamadı. Bakındı, bakındı, bakındı; sol boyun damarı parmak kalınlığında mosmor kabarmıştı; sol şakağı açıkça zonklııyor, kabaran boyun damarını gerdikçe geriyordu. Göz çanakları kıpkırmızı halkalanmıştı, çatlarcasına yanıyordu, yandığı gören gözce dahi belliydi. Hınklayıp duruyordu ayrıca. Derken hönkürüp attı kendini yere. Hönkürüşünde uğundu kaldı. &quot;Kaçtı! Kaçtı! Kaçtı!&quot; dedi durmadan; &quot;Ecevit kaçtı.&quot; Sağdan soldan toparlananlar oldu çevrelerine. Kara Mustafa Ecevit'i unuttu. Tek düşündüğü Doğan oldu. Kucaklayıp almak, çocukları burdan götürmek, gözden ırak bir yere götürmek. Öyle yaptı ama Doğan'ı kucağına almakta çok zorluk çekti, göründüğünden ağır, çırpınan bir Doğan'ı kucağından taşırmamak için olanca gücünü kullandığına şaştı. Bir yandan da Doğan'ın kulağına fısıldıyordu: &quot;Aldırma oğul, kaçan kaçtığını sanır, kaçan kendi aldanır. Murad Han'ın ülkesidir bu ülke. Sinek olsa kaçamaz, karınca olsa buyruksuz bir delik bulup gizlenemez, yeme kendini. Murad Bey'in ülkesini Ecevit bilmiyorsa anlar oğul öğrenir, sus artık.&quot;</p>
<p>Ama nafileydi. Doğan, Kara Mustafa'nın fısıltılarını duyuyordu, ne anlama geldiğini çıkaramıyordu, bilmediği bir dildi sanki. Boyun damarının parmak kalınlığındaki mosmorluğu inecek yerde kabarıyor, şakak zonklaması duracağına artıyordu. Üstelik yapışkan bir ter, Doğan'ın kendinden geçmiş öfke sarmaşığındaki kara yağızhğına sıvanıyordu, zamklaşıyordu.</p>
<p>Kara Mustafa Doğan'ın soluksuz kalmasından, kucağında katılaşmasından korktu. Bedreddin'in de duyabileceği bir şekilde, dişlerini gıcırdata gıcırdata: &quot;Bre Ecevit. Bre soyha sakın elime geçmeyesin, aklın varsa geçmezsin. Sakın, sakın. Sağlam bir kemiğin kalırsa eğer bana Kara Mustafa demesinler! Başına geleceği bir bilsen kaçmazdın.&quot; dedi.</p>
<p>Ecevit böyle olacağını bilmiyordu. Başlangıçta sırf Doğan'a inat olsun diye kaçmıştı. Şeytanla bir olup oynadığı oyunlardan birini daha oynamağı düşünmüş, Doğan'ın boşluğunu bulmuş, Doğan'ın Kara Mustafa'nın yanında düşeceği durumun tadını çıkarmak istemişti. Bedreddin'in ısıtmalı gözlerinin de böyle bir oyunu kışkırttığını sezmiş, bu sezmenin keyfinde kalabalığa kayıvermişti. Kolayca, eğlenceliğinden. Doğan'a hiçliğini göstere göstere. Kolay, eğlenceli, oyuncakh bir kayıverişti önceleri gerçekten de, tadına doyulmuyordu. Horasan kervanının allı morlu göz alıcılığında, davulların zurnaların alıp götürücülüğünde bir başıboşluk, bir kimseye bağlı olmamak, bir tasmasızhk, gemsizlik o kadar güzeldi ki. Kendini yaşamak, o yaşın burnu havadahğı, içinin ittiğince içinin ittiği yere gitmek o denli yelcesineydi ki, Ecevit görülüp yeniden gemlenmek korkusunu arada bir duymasa nerdeyse börkünü havaya fırlatıp heyhey çağıracak, çocuk gırtlağına sığdırmakta zorluk çektiği narasını kapıp koyuverecekti. Böyleyken narayı ancak Horasan kervanını geçip kalabalığı araladıktan, çalıların bodur duldasından kel koruyu da aştıktan sonra atabildi; ama yine de kısık bir naraydı, tatsızdı, bir tümseğin ardından biri çıkabilir ürkekliğini henüz yenememişti.</p>
<p>Güneş, öğlenin doruğunu tuttuğunda Ecevit çakır kayaların eteğine vardı. Kalabalıktan, Derbend'in hayhuyundan, hele hele Kara Mustafa'dan Doğan'dan kurtulmuş, gönlünce olmuştu, gönlüne göreydi, kesinlikle hissediyordu bunu. Çakır kayaların aralıklarına bir daldı mı bir daha kolayına bulunamayacağı içine doğuyor, keyifli bir türkü dudaklarını zorluyordu. Çakır kayaların ardını, ondan sonrasını, nerelere nasıl varacağını düşünüyordu artık. Sıcağa, boynunda boncuklanan tere, dizlerinin üstünde biriken kesikliğe aldırış etmiyordu. Çakır kayaların aralarına girince gölgeye kavuştu.</p>
<p>Yürüdükçe gölge koyulaştı. Serin bir üşüme sardı her yanını, büklümdeki kaya dibi gözesinin başına oturdu, eğilip kana kana içti. Yüzünü, boynunu boğazını yıkadı. Yan güneşte ıhmış bir kaya yarığına sırtını yaslayıp uzandı. Ohhh. Gökyüzü, yanardöner bir mavide pamuk bulutlarını yığmış oynaşmaktaydı. Pamuk bulutlar biçimden biçime giriyorlardı; at, eşek, deve oldular; tavuk oldular, horoz oldular, hindiye benzeyip kabardılar. Gulyabani, al karısı, zebani oldular, bir türlü çiçek olamadılar, çiçek olup açılamadılar. Halbuki mavinin en yunmuş arınmışı, beyazın en kırışmayanı, morun damarsızı alabildiğineydi; pembeleşmiş kırmızısı çizgi çizgiydi de bulutlar çiçeklenemiyordu, açamıyordu, açıp göğü dolduramıyordu; acımasız bir gizli el pamuk bulutları hep kötüye biçimliyordu. En sonunda yapacağını yaptı o acımasız gizli el, koca, kapkara kıllı bir ayı postunda gelip Ecevit'in gözlerine oturdu; göğü, maviliği, bulutları görünmez etti. Ecevit inanamadı. Gözlerini birbiri ardınca açıp kapadı, açıp kapadı. Ayıydı. Bulutlardan kopmuş hemen önüne düşmüştü; hırıldayan nefesini bile duyuyordu; ayının salyası sızan açık ağzındaki dişlerinin sivriliği, burnunun sümüğü, oynayan boncuk gözleri, ayının homurtusu bir diziye, hepsi, hepsi şu bir adım ötesinde canlanmıştı, görüyordu Ecevit, elini uzatsa tutacaktı, uzattı da. Fakat uzatmasıyla birlikte delirmiş bir çığlık koptu boğazından: &quot;Anaaaa!&quot; Ayı korktu. Yalpaladı. Et yığını bedenini ayarlayamadı kolayca. O sırada çatallı, az biraz çatlak bir ses döne dolana geldi: &quot;Kara oğlan? Huuu kara oğlan!&quot; Ecevit sese karşı dengesini yitiren ayının üstüne düşeceğini sandı; gırtlak gırtlağa: &quot;Doğan! Kara Mustafa! Yetişin!&quot; diye bağırdığını biliyordu, fakat sesi gırtlağında kurumuştu, karnının boşaldığını hissetti bir ara, ötesini hatırlamadı, koyuverdi kendini. Ayı höngürdedi ters dönüp.</p>
<p>Ecevit, yerini belinleyip yadırgadığı bir mağara önüne ayıldığında gün ikindiye aşmak üzereydi. Görebildiği bulutlar kirli bir bulanıklığa sarmıştı. Çıplaklığını sezdi. Derisi kurumuş yağlı yapağı kokan bir koyun postuna sarınmıştı. Az ötesinde ayıyı yalanırken gördü, kapkaraydı. Ecevit'in eli ayağı buz kesti. Kalkıp kaçacak güç bulamadı kendinde, her yanı büzülmüştü birden. Dua etmek istedi, bildiği tek bir dua yoktu. Başını da çekti sarındığı postun içine içine, gizlice; pörsük, gözlükten çoktan çıkmış gözlerini göğe dikti, medet umdu. Şimdiyece tanımadığı, bilmediği bir gökyüzü aradı sığınmak için, korka korka, kirli bulanıklıklarında kaçışan bulutlar, Ecevit'in gözlerini yalnız bırakmağa yeminli miydiler ne. Yüreğindeki tek umuda sığınmaktan başka çare göremedi. Ayının orada, olduğu yerde yalanıp yatmasıydı o tek umut, ayının kalkmamasıydı. Ama ayı kalkıverdi. Kulaklarını da dikti, yabanıl görünmemek isteyen bir halde homurdandı. Salına sallana doğruladı, Ecevit'in yanına geldi. Ecevit gözlerini yumdu, post da ne kadar kaybolabilirse o kadar kayboldu, kımıldamadı. Ayı, kulağının dibinde yine öyle homurdandı.</p>
<p>Ayının homurtusu Ecevit'in kulaklarında gümbürdedikçe gümbürdedi. Ve o gümbürtüye, çatallı, çatlak bir ses karıştı: &quot;Hele bak, karaoğlana bak, çocuğun başında bekle diyen mi oldu sana domuz! Çekil oradan!&quot; Ecevit gözlerini açıp açmamağı düşündü. Açmadı.</p>
<p>Ses, ayıyı kovaladı yakından: &quot;Deh! Var git oğlancağızın kirletecek donu da kalmadı post elden gitmesin bre!&quot;</p>
<p>Sesi çok yakınında duyunca açtı gözlerini Ecevit. Adamı gördü. Cascavlak kafası usturaya vurulmuş, sakalı göbeğinece salkım saçak dumanlı. Yarım bir postun örtebildiği kıllı, kaskatı, kararmış bir beden; gelip Ecevit'in üstüne eğildi. Ecevit boğulacak gibi oldu, soluk almadı; alırsa bütün ciğeri olduğunca koyun postu olup çıkacaktı, adamın sarındığı posttan postun kokusu eğilmişti üstüne. Sanki yüz, yüz elli, beş yüz kiloluk koku. Kayalar, taş toprak su yüzü görmüştü de üstüne eğilen beden su nedir bilmemişti. &quot;Hey çocuk?&quot; dedi. Elinden geldiğince sevmeğe, incitmemeğe, ürkütmemeğe çalışıyordu. &quot;Çocuk? Ayık mısan? Ayıksan ses ver.&quot;</p>
<p>Ecevit, kendi de bilmeden, incesinden iniledi.</p>
<p>Adamın sesi sevindi: &quot;He ya, ayıksan, uyanıksan.&quot; dedi. &quot;Gözlerini aç hele. Kara oğlan bizdendir yaban değildir. Aç dedim oğlancık, korkma dedim. Bak sana getirdim bunu.&quot;</p>
<p>Ecevit gözlerini açtığında, adamın göstermek için kulaklarından tutup sarkıttığı sallanan bir tavşan gördü; tavşanın kırmızı gözlerini gördü, canlı sandı. Adam: &quot;Şimdi kızaracak bu.&quot; dedi. &quot;Karnına girecek, doyuracak, senin için yakaladım. Kalkabilecek misin? Kalk ya, donların aha şurdaki kayada kurumuştur. Ne vardı bre oğlancık öyle altına edecek? Alt yanı bir ayı işte bir yoksul karaoğlan. Her yanı ayı olsa ne yapar? Sen insansın bre oğlancık ayıyı da hükmüne alırsın, insansın! Anlar mısın ne derim? Ha, anlamazsın, pekey, ben şimdi ateş yakıp bu tavşanı kızartacağım, senin için.&quot;</p>
<p>Ecevit istemeye istemeye adamın yüzüne bakıyordu. Duman kirinde ipliklenen sakalın altındaki yüzü çıkarmağa çalışıyordu içgüdüsüyle. Derken gözlerine takıldı; adamın çini mavi gözleri. Tuhaf, çok tuhaf. Adamın çini mavi gözleri çini bir kabın ısıttığı suyu andırıyordu. Gülümsedi de uzak derinliğinde; Ecevit'e uzak derinliklerde gülümser geldi. Onun için: &quot;Ben kaçtım.&quot; dedi, sığınma arayan bir çekingenlikteydi.</p>
<p>&quot;Kaçtın mı? Nerden? Kimden? Nasıl? Yok bre oğlancık ne korkarsın seni paylamak niyetiyle sormadım. Kaçmak eyidir. Yiğit adam kaçar. Ben de kaçtım, kaçıyorum.&quot;</p>
<p>&quot;Sen de? Kimden?&quot;</p>
<p>&quot;Heç kimseden. Kendimden kaçıyorum bre. Başkasından kaçmak kolaydır.&quot; &quot;Öyleyse beni ele vermezsin. Verirsen döğerler.&quot;</p>
<p>&quot;Ne yaptın ki?&quot;</p>
<p>&quot;Kaçtım.&quot;</p>
<p>&quot;Eyi, anladık onun orasını kaçtın, o kadarcıksa? Eyi etmişsin dedik o kadarcıksa. Rençper takımının yanına verilenlerden misin yoksa? Rençperlerden kaçmak gerek. Toprağın karnını yırtar onlar.&quot; &quot;Ben Kara Mustafa'dan kaçtım.&quot; &quot;Kara Mustafa? Bilemedim kimdir?&quot;</p>
<p>&quot;Benim gibi çocukları götürür, getirir. Çeriliğe...&quot;</p>
<p>&quot;Ha o mu? Bildim onu. Ondan kolay kaçılmaz bre oğlancık, kaçırdığını tez bulur o tilki, bırakmaz ardını.&quot;</p>
<p>&quot;Şimdi beni bulacak mı? Bulursa?&quot;</p>
<p>&quot;Gider misin?&quot;</p>
<p>Sıçradı Ecevit; kötü bir düş gürmüşçesine sıçradı, doğruldu, posta sarındı titreye titreye: &quot;Gitmem! Beni öldürür.&quot;</p>
<p>Adam, hala kulağından tutmakta olduğu tavşanı kaldırıp bir köşeye attı: &quot;Hele bak hele tavşan mıdır öldürdüğü bre? Gelecek de, bulacak da, Kel Aynak'ın elinden alacak da, pöh! Sultan Murad'ın toprağı dar gelir sonra senin Kara Mustafana.&quot;</p>
<p>Ayı, tavşana gitmiş kokluyor, ayağıyla oynuyordu. Adam, yerden bir taş alıp ayının böğrüne fırlattı. &quot;Dek dur karaoğlan o, sana göre değil, dek dur dedik. Var başka yerde karnını doyur, yallah! Sen de çocuk geyin, ben ocağı yakacağım. Adın ne senin?&quot; &quot;Samet.&quot;</p>
<p>Ecevit, kaya çıkıntısının arkasında, kuruyan çakşırını giyiyordu.</p>
<p>Adam, ateş yakmağa koyuldu: &quot;Neyin nesisin?&quot; diye sordu. &quot;Yani kimin kimisen?</p>
<p>Niye Samet derler sana?&quot;</p>
<p>&quot;Samet işte, bir şeyin Samet'i değil. Kara Mustafa Ecevit adını taktıydı.&quot; &quot;Huysuzluğundan ötürü mü? Çocukları birbirine mi düşürüyordun yoksa?&quot; Ecevit'ten karşılık gelmedi. Adam da istemedi. Kıvılcımlanan ateşin yanmasını beklerken tavşanın derisini soydu bir çırpıda, karnını yarıp temizledi.</p>
<p>Mağaradan, koca bir kaya tuzu kalıbı alıp geldi. Soyup karnını temizlediği tavşanın içine dışına kaya tuzunu sürdü; Ecevit giyinip de gelinceye değin tuzladı. Ayıyı göremeyen Ecevit daha bir rahatladı. Adamdan korkmaması gerektiğine inanmıştı. Sağını solunu yokladı: &quot;Karaoğlan nerede?&quot; diye sordu.</p>
<p>Adam güldü: &quot;Hah, işte böyle.&quot; dedi. &quot;Karaoğlan dedin mi ayılığını unutmuş olursun. İş, ayının ayılığını unutmaktadır. Öte yanı kolaydır, alışma çabuklaşır. Sen tavşan yedin mi heç? Böyle kızarmışını?&quot; &quot;Yemedim.&quot;</p>
<p>&quot;Yahşi! Çök ateşin başına öyleyse. Kızarışını gör tavşanın, hamlığını atışını gör. Ateş, her bir şeyin acısını atar bre oğlancık, olmamışhğını atar; geriye kalan lezzettir.&quot; Ağzını şapırdattı: &quot;Ateşin olmadığı yerde lezzet de yoktur. Bunu eyi belle hemi de aklından çıkarma. Eyi, ne bakıyorsun bana tavşana bak, ateşte hamlığının eriyişine bak!&quot;</p>
<p>Ecevit birden sordu: &quot;Kel Aynak kim?&quot;</p>
<p>&quot;Kel Aynak? Nerden duydun?&quot;</p>
<p>&quot;Az önce, sen dedin. Kel Aynak'ın elinden dedin.&quot;</p>
<p>Adamın çini gözleri fıldır fıldır döndü. Tavşanı kızartmak için ortasından geçirdiği şimşir çubuğunu sıkıca tuttu. Gözlerini Ecevit'ten ayırmadan: &quot;Kel Aynak benim bre dedi. &quot;Benim adıma derler. Çök şimdi, tavşanı seyret, ateşe bak. Konuşma!&quot; Ecevit, tavşan kızarıncaya kadar ağzını açmadı. Gözü tavşandan ateşe, ateşten Kel Aynak'ın yüzüne gidip geldi. Tavşanın kızaran cızırtısını dinledi, yanışını kokladı. İçi ezildi; yutkundu sık sık. Kayaların arasında güneş, tozlanmış bir esmerliğe yatmaktaydı. Kel Aynak'ın gözleri, cızırdayan tavşanı yalamaktaydı. Gergin, haz dolu, aç. Ama Ecevit nedense bu açlığın kendi açlığından çok farklı olduğunu seziyordu.</p>
<p>Tavşan, kızardıkça küçüldü, ateşte eridi.</p>
<p>Tavşan eridikçe ateş bir alevlendi bir söyündü, küllenmeğe yüz tuttu.</p>
<p>Ateş kararıp ateşliğini kaybettiğinde tavşan da yenecek haldeydi. Ama Kel Aynak'ın gözleri bir süre daha sarhoş baktı. O durumda çekip çubuktan sıyırdı tavşanı, yandan koparıp böldü, baş yanını Ecevit'e uzattı: &quot;Dişle bre, durma, cızırtısı kadar lezzetli mi bakalım, dişle oğlancık durmasana, nah böyle dişleyeceksin.&quot;</p>
<p>Yarım parmak açılmış ağzından sarkan tırnaksı dişlerini tavşanın bir buduna geçiriverdi, but yarıdan kopup ağızda, dişlerde kaldı, hızla çiğnendi, çiğnenen et arasında ezilmiş bir ses lezzetini taşıra taşıra: &quot;Dişle bre! Soğutma!&quot; dedi. Ecevit, tavşan elinde, kekeledi: &quot;Ekmek?&quot; dedi. &quot;Ekmeksiz mi?&quot;</p>
<p>Kel Aynak apıştı kaldı hareketsiz, sonra diliyle dişlerini temizledi: &quot;Ne ekmeği?&quot;</p>
<p>&quot;Ekmek?&quot; dedi Ecevit; &quot;İşte, ekmek.&quot;</p>
<p>&quot;Hınzır, deyip gürledi Kel Aynak; dişlerinden, kopuk et parçalarını da fırlatmıştı gürleyişi: &quot;Ekmeği rençperler yer; dervişler, çerçiler yer bre. İnsanlar ekmek yemez, Kel Aynak ekmek yemez! Bu karaoğlan da yemez o dediğinden. Ekmek yiyecektin madem ne kaçtın?&quot;</p>
<p>Ecevit bir daha ekmek deyip üsteleyemedi; tavşanı ekmeksiz yedi. Bitirdiğinde Kel Aynak burun kıvırdı: &quot;Yiyişini beğenmedim.&quot; dedi. &quot;Sen tavşanı yemedin tavşan seni yedi. Yarın da tavşan yiyeceksin, devresi gün de.&quot; &quot;Hep mi?&quot; &quot;Beğenmezsen geri dön, yol yakından nah bu yandan. Somun yeyip derviş ol.&quot; Ecevit kıvrandı oturduğu yerde; başını önüne eğdi. Neden sonra Kel Aynak'ın gözlerinin içine baka baka: &quot;Tavşan yemek daha eyi.&quot; dedi.</p>
<p>Kel Aynak'ın yüzü güldü: &quot;Sevdim seni şimdi bre.&quot; dedi. &quot;Hep tavşan yemek yok, arada keklik de kızartırız. Keklik eti gevrek olur, karaoğlan balın en eyisi nerdedir onu da bilir, bal yersin ki bıkmacasına, tamam mı?&quot;</p>
<p>On beşinde bir yeniyetme tavında zıpladı kalktı, tavşan artığı ellerini böğürlerine sildi. Keskin bir ıslık çaldı, bir daha çaldı: &quot;Karaoğlan gelir nerdeyse.&quot; dedi, &quot;Ben de mağaradan defimi getireyim...&quot; Karaoğlanla Kel Aynak aynı anda Ecevit'in yanına geldiler. Karaoğlan karnı doymuş, bir homurtuda iki ayak üstüne kalktı Kel Aynak'ı görünce; Kel Aynak da defini şangırdattı: &quot;Hayda bre Ecevitçik. Karnı doyan ya def çalmah ya oynamalıdır, haydah! Bre haydaaah!&quot;</p>
<p>Karşı kayalarda akşam çörekleniyordu. Ecevit'in görebildiği her şey, bu sessiz çöreklenmeden nasiplenmeğe hazırlanıyor yahut Ecevit'in alışmadığı bir yalnızlığa soyunuyordu. Kel Aynak'ın acayip define uymağa heveslenen karaoğlan iri, hantal bedeniyle salınıyordu. Bir akşam önceki yola taş döşeyen dervişler aklına geldi Ecevit'in hiç de yeri değilken; dervişlerin çalgıdan çığırışımdan uzak ekmek bölüşmeleri. Aklına takılan soruyu Kel Aynak'a soramadan edemedi: &quot;Sen oruç tutmaz mısın?&quot; Kel Aynak'ın defi sustu bıçak kesmesinde.</p>
<p>Karaoğlan tatsız bir homurdanışla dört ayak üstüne indi.</p>
<p>Çıt çıkmadı.</p>
<p>Ecevit, bu sessiz bekleyişin çığlaşmasından korktu. Kel Aynak'ın gözleri, düştüğü yerleri deliyordu. Bir hayli zaman sonra: &quot;Soru yok.&quot; dedi. &quot;Sormaca yok.</p>
<p>Karaoğlan sormaz!&quot;</p>
<p>Usuldan usula defi okşadı; belki sıyırdı defin derisini, görünmeyen tozlarını aldı. Parmakları küçük vuruşlarla dokundu, karaoğlan iki ayak üstüne kalkmağa yeltendi. Defin sesini yetersiz bulmuş olmalı ki tam keyiflenemedi. Ayının keyifsizliği Ecevit'in gözünden kaçmadı. Kel Aynak'ın parmakları defe aynı biçimde vuruyordu, durdu. Kel Aynak: &quot;Sana ne dedim ben?&quot; diye</p>
<p>Ecevit'e döndü. &quot;Karnı doyan ya def çalar ya oynar dedim. Doymadın mı yoksa?&quot; Ecevit gözlerini kaçırdı Kel Aynak'tan: &quot;Ya karnı doymayan?&quot; diyecekti. Kara Mustafa ile Doğan'ı hatırladı; &quot;Doydum.&quot; dedi korka korka.</p>
<p>Kel Aynak defini haydaladı eskisi gibi: &quot;Doyduysan oyna bre Ecevit, durma oyna!</p>
<p>Ötesinden sana ne!&quot; Ecevit farkında olmadan ayıya uydu.</p>
<p>Ecevit'in kaçışından sonra Doğan ol görüp kendine gelemedi; yüzü hiç gülmedi. Kara Mustafa, çocuğun hastalanmasından, bir yerlerine bir şeyler olmasından endişelendi. Doğan yanında iken Ecevit lafını ağzına almamağa gayret ediyordu. Konak Ağasından Tutkavul'a, Yiğitbaşı Elvan'a dek herkes, ilkin, Ecevit'in kaçışını ya oyun ya da sıradan bir yitik olayı saymışlardı. Kalabalık içinde, Derbend'in uzağında yakınında adam salınmış, tellal çığırtılmış, yitiğin aranılması için çabalanmıştı. Ama Kara Mustafa, oldum bittim Ecevit'in kaçtığına inanmıştı: &quot;Gözü göz değildi onun.&quot; diyordu her ağzını açışta; &quot;İlk gördüğümde gözü dışarda bir oğlan olduğunu anladıydım. O kaş o göz oynaması o adillilik başka türlü olamazdı.&quot;</p>
<p>Belli etmiyordu ama Kara Mustafa'nın da ağzını bıçak açmıyordu aslında. Bursa'ya döndüğünde ne diyeceğini, nasıl hesap vereceğini düşünüyor, hesap vermek için vardığında utancından yerin dibine geçeceğini sezinliyordu. Yiğitbaşı Elvan'ın en sonunda aklı kesip: &quot;Ecevit yitik değil arkadaş kaçak, haklısın.&quot; deyişini duyunca, kendini aldatırcasına saklayıp zaman zaman sığındığı o küçücük umudunun da soyunduğunu anladı; çenesini, önüne geçemediği kötü bir titremedir aldı. Zar zor: &quot;Bitti bu iş.&quot; dedi. &quot;Elvan, ben artık eski Kara Mustafa mıyım şimdi? Bir bacaksızı elimde tutamıyorum. Öyleyse bırakmalıyım bu işi; Bursa'ya varınca beni bağışlamalarını dileyeceğim.&quot; &quot;Bir çocuk kaçtı diye?&quot;</p>
<p>&quot;Bir çocuğa göz kulak olamayan ne işe yarar?&quot;</p>
<p>&quot;Bulunur. Bu ülkede kaçak çocuğa sahip çıkan olmaz, korkar.&quot;</p>
<p>&quot;Bulunsa da bi yol adım çıkmış olur ya. Bu leke yeter bana. En eyisi şu elimdekileri yerlerine bırakayım başlarına bir iş gelmeden. Doğan'ın halini beğenmiyorum. Bakarsın Ecevit'i bulacağım diye düşer yollara, Bedreddin dersen hepten ısıtmalı oğlan. Kendimden korktum artık Elvan, yola çıkıyorum hemen.&quot; &quot;Akşama buluruz belki, sen dönünceye kadar.&quot;</p>
<p>&quot;İnşallah, ama sanmam. Kel Aynak gibilerin eline düştüyse eğer?&quot; &quot;Mağaraları da aratıyorum.&quot;</p>
<p>&quot;Çoktan Germiyan toprağına geçmiştir. Senin de aklına gelmiş demek ki?&quot; Yiğitbaşı Elvan cevap vermedi, &quot;İftara yetişmeğe bak.&quot; dedi sadece; &quot;İftar üstü Kadı Beğ Horasan kervancısını çağırdı. Belki faydalanacağın haberleri vardır.&quot; &quot;Bedreddin sana emanet Elvan. Eyi bak, çifte yara açma ciğerime.&quot; Börklüce Mustafa ile Torlak Kemal'i yanlarına bırakacağı aşiret, yolunun üstündeki köye yeni yerleşmişti. Bağ, bahçe, tarla işlerine henüz alışamamışlardı. Kimi çadırdan bile çıkmamış, kerpiç evin yanı başına kurduğu çadırında bildiğince yaşamakta direniyordu. Köyün kiziri Börklüce Mustafa'nın çadırlılardan birine verileceğini söyleyince Kara Mustafa: &quot;Olmaz!&quot; dedi diretti; &quot;Ev gerek. Bu çocuk çadırda yetişmez, çadır yerleşik değildir. Bu yaşta göçerlik işlerse damarına neye sahip çıkar yarın? Nasıl çeriye yazılır, neyin için döğüşür?&quot;</p>
<p>Hala Ecevit'in kaçışının acısındaydı: &quot;Ev içine alışmış birinin yanma verin bunu da. Eski düzen yok gayri, çeri de ev içinden yetişmeli.&quot;</p>
<p>Köyün Kiziri: &quot;Getirmesi senden.&quot; dedi kısaca.</p>
<p>&quot;Yerleştirmesi de sizden.&quot; diye bir kere daha diretmek istedi Kara Mustafa;</p>
<p>&quot;Sizden de, bu çadır?&quot;</p>
<p>&quot;Nesi varmış çadırın? Şimdiyece çadırda doğanlar vardı, Osmanoğlu'nun yanında evciller mi vardı?&quot;</p>
<p>Kara Mustafa'ya: &quot;Siz bilirsiniz.&quot; demek kaldı. &quot;Getirmesi benden sadece.&quot; Kizir'in kırçıl kaşları, az önceki sertçe konuşmasını bağışlatmak istercesine indi gözlerine, yumuldu: &quot;Kaçar sanıyorsan, hani cadın böyle gevşek görüp de, korkma, en gevşek çadır bile adamı Kara Mustafa'dan sıkı tutar.&quot; Kara Mustafa'nın ciğerine bir ok saplanmış gibi oldu, olanca kanı yüzüne yüklendi; boynu eğrildi bir yana. Kizir'in yüzüne bakamadı. &quot;Haklısın.&quot; dedi zor duyulur bir sesle. Doğan'ın elini kaskatı tutup çekti: &quot;Yürü Doğanım. Biz yolumuza koyulalım.&quot;</p>
<p>Kizir, Kara Mustafa'daki boyun eğişi gönül kırgınlığı sandı; bırakmadı: &quot;Dur, anayolaca yoldaşlık edeyim size.&quot; dedi. &quot;Yanlış anladın beni kardaş. Sesimin bağırdığına bakma sen, öyle çıkar zıkkım ben de şekvacıyım ama ses bu bre, Tanrı'nın yarattığıdır ne deyim. Al bu bağımlı sesini geri bana kibarını ver diyemem ki. Ne ise, çadırı görünce, şimdilik bu çadırlar. Kardaş Türkmen birden eve alışamıyor bre alışamıyor. Alışınca da bırakmıyor meret, kırk yıllık ev alışkını olup çıkıyor, daha eyisini istemeğe başlıyor, bilmez misin? Yakında bütün çadırlar ev olacak, pek yakında.&quot;</p>
<p>Kara Mustafa mırın kırın etti, ne dediği pek anlaşılmadı. Belki haklısın dedi belki sana kırılmışlığım yok dedi. Anayolda, ayrılacakları sırada ancak ağzından çıkan anlaşıldı: &quot;Kırgınlığım yok Kizir Ağa.&quot; dedi. &quot;Sen haklısın, bundan sonrası sizden sorulur.&quot;</p>
<p>Doğan'ı teslim edeceği Kumral Dede Konağına kadar da bir daha konuşmadı. Konuşsa da Doğan'ın karşılık vereceği zaten şüpheliydi. Her ikisi de yol boyu koca, taşınması zor bir sıkıntı yükünü sürükleyip durdular. İkindiye yakın konağa varlıklarında Kara Mustafa da Doğan da hala yürümek istiyorlardı. Yol boyu alıştıkları ağacın, otun, toprağın yalnızlığını konağın, belli olmasa da hemen sezilen canlı varlığı bozuvermişti. Kara Mustafa'nın alışmış ayakları, elinden tuttuğu Doğan'ı, doğruca Konağın Suyolcusuna götürdü; gözle görülür şekilde evecenleşmişti. Suyolcunun hal hatır soruşunu geçiştirdi. Doğan'ın kağıdını verirken de, Suyolcunun damgalı kağıdını alırken de elleri titriyordu. Öyle ki Suyolcu: &quot;Neyin var? Hasta mısın Kara Mustafa, başına sıcak mı geçti yoksa?&quot; diye sormak zorunda kaldı. &quot;Başına sıcak geçtiyse var Sayrular Evindeki hekimlere görün bir.&quot;</p>
<p>&quot;Bir şeyim yok.&quot; dedi Kara Mustafa, kupkuru baktı. &quot;Çocuk sapasağlam teslim edildi mi şimdi?&quot;</p>
<p>&quot;Şimdiyece sakatlayıp mı getiriyordun bre Mustafa?&quot;</p>
<p>Zorla gülümsedi. &quot;Lafın gelişi canım bakma sen.&quot; dedi. &quot;Dönmeliyim ben. Hoşça kal Suyolcu Ağam.&quot; &quot;İftara kalmıyorsun demek?&quot;</p>
<p>&quot;Derbent'te Elvan'a verilmiş sözüm var. Yetişmeliyim.&quot;</p>
<p>&quot;Sende bir dert var var olmasına ya Kara Mustafa neyin nesidir bilemem. Neyse, her neyse, yolun açık ola. Doğan'a bir tembihin olmayacak mı? Yoldaşını pek kötü bıraktın gibi gelmekte bana.&quot;</p>
<p>Kara Mustafa ikircikli döndü, hatta korkarak. Doğan'ın gözlerine bakmamağa çalışıyordu, fakat gördü. Doğan'ın gözleri acı biber ağlamasındaydı.</p>
<p>Öpmesi için elini uzattı. Elini öpen dudakları da, Doğan'ın elleri de unutulması imkansız bir sıcaklıktaydı. Ecevit'in bu çocuğu böylesine dertlendireceğini ummamıştı. Giderayak güzel bir söz söylemek, Doğan'ın hiç değilse gönlünü almak istedi ama o da elinden gelmedi, söyleyecek hiç bir güzel söz bulamadı. &quot;Üzülme.&quot; diyebildi. Doğan boğuk bir sesle: &quot;Suç bende.&quot; dedi. &quot;Benim yüzümden.&quot;</p>
<p>Yutkundu ağlamamak için.</p>
<p>Suyolcu, ilgisizmiş gibi görünüyordu ama kulağı konuşulanlardaydı. Doğan'ın, ağlamamak için yutkunuşunu bile sezmişti.</p>
<p>Kara Mustafa, Doğan'ın avuçlarını ellerine aldı, sıktı. &quot;Kendini suçlama.&quot; dedi.</p>
<p>&quot;İşe yaramaz. İşe yarasaydı suçla derdim.&quot;</p>
<p>&quot;Bulacağım onu!&quot; dedi Doğan yine boğuk bir sesle. Sesinde yenemediği öfkesi de vardı: &quot;Bir gün muhakkak bulacağım. Bir gün Bedreddin'den de Ecevit'in hesabını soracağım.&quot;</p>
<p>Kara Mustafa, Doğan'ı da o yaştaki çocuklardan farksız görmüştü hep, öyle, o gözle bakmıştı. Zaman zaman bir küçük ayrıcalığını sezmişti ama bu küçük ayrıcalığın iyiye de kötüye de değişebileceğini bildiğinden o kadar üstünde durmamıştı. Zaten görevi değildi bu. Ama şimdi? &quot;Bulacağım onu!&quot; derken, &quot;Hesabını soracağım!&quot; deyişinde Doğan, yol boyu görüp bildiği, küçük ayrıcalığını zaman zaman sevdiği Doğan değildi; bu kesinliğin taşlaşmasından korktu. Ömründe yapmadığını yaptı Kara Mustafa, dervişleşiverdi. Doğan'ın, avucunda tuttuğu iki elini birden eğilip öptü: &quot;Unut Doğan.&quot; dedi. &quot;Yol boyu, say ki bir düştür, düşte görülenler unutulur. Unutulmazsa gündüz uyanmasının kıymatı kalmaz. Gündüz uyanması neye yarar o zaman?&quot; &quot;Sen unutacak mısın?&quot; Doğan'ın acı biber ağlamasındaki gözleri kesin cevap bekliyordu.</p>
<p>Kara Mustafa, cevap veremeyeceğini hissetti. Yalan söylemekten korktu. &quot;Seni arayacağım herhal.&quot; dedi başka bir laf söylemedi. Dönüp çıktı hemen. Doğan, Kara Mustafa'nın ardına düşmemek için zor tuttu kendini, istese de gidemeyeceğini biliyordu. Suyolcu'nun gözleri üstündeydi, seziyordu, olduğu yerde çakıldı nal çivisinde. Bir dört duvar taşlığı upuzun, alabildiğine geniş, üstelik kapkara bir soğumuşlukta her bir yanını sarmıştı. Pencereden gelen sarısı hasta bir ışık odayı durmadan soğutuyor, aydınlatacağı yerde karartıyordu.</p>
<p>Suyolcu'nun nereden geldiğini bilemediği sesi taş duvarların birinden ötekine çarpa çarpa büyüdü kulaklarında: &quot;Otur oğul. Doğan'dı senin adın öyle mi?&quot; Doğan oturmadı da çöktü köşedeki sedire. Suyolcu'nun sesi yine öyle sordu: &quot;Bu Kara Mustafa'nın nesi var? Senin derdin nedir?&quot;</p>
<p>Doğan, taş duvarlara korka korka baktı. Suyolcu'nun sesinin kaynağını aradı sanki. Kara Mustafa'nın, birlikte geldikleri yolları bir başına, Ecevit'in acısından ağırlaşa ağırlaşa dönüşünü hayalledi.</p>
<p>Kara Mustafa ise, Derbend'e dönmemek için oyalandı durdu yollarda. Bedreddin olmasa Derbend'e bile uğramayabilirdi. Ecevit'ten umudunu kesmişti. Derbend'e yaklaştıkça ayakları birbirine dolanır oldu. Elvan'ı görmek, Elvan'ın ağzından &quot;Haber yok.&quot; sözünü bir kere daha duymak ok üstüne ok yemekle birdi. Ama Bedreddin Derbent'teydi ve Horasan'dan gelip Edirne'ye gidecek kervana teslim etmezse işini bitirmiş sayılmazdı. Teslim ederse işini bitirmiş mi sayılacaktı sanki? Ecevit'in hesabını veremedikten sonra?</p>
<p>Derbend'e geldiğinde, yollarda ne kadar oyalansa da ne kadar ayakları birbirine dolansa da geleceği yerdi Derbent, gelmişti işte, iftar vaktini geçirmişti. Yarım avuç su, bir kuru zeytin zor geçmişti gırtlağından, Elvan'ın hazır beklettiği sofraya elini bile sürememişti. Farzdan kıldığı akşam namazından sonra çaresiz, Kadı Beğ'in kaldığı odaya gitti. Odada Konak Ağası, Tutkavul, Yiğitbaşı Elvan, yüzlerini şöyle böyle seçtiği birkaç kişi daha vardı, Horasan'dan gelen kervancıyı dinliyorlardı. Kara Mustafa, kervancının sözüne açmış kapıyı, gözleri yerde içerdekileri selamlamış, ayakuçlarına basa basa yürümüş, en köşede, uçta bir yere ilişmişti; bütün bir yol sıkıntısıyla birlikte ilişmişti.</p>
<p>Kadı Beğ, Kara Mustafa'nın girişine bekleyip susan kervancıya: &quot;Eyi oldu Mustafa'nın gelişi Ağa.&quot; dedi. &quot;Sözünü kesip soramadıydım. Bu Timur dediğin şahı görmüşlüğün var mıdır? Yakından görmüşlüğün?&quot;</p>
<p>&quot;Şah değil Timur Kadı Beğim. Amma, bana öyle gelir ki niyeti şahlıktadır.&quot; &quot;Her neyse? Şah olmuş yahut ki beğ olmuş bize ne, ünü kendisine. Senin görmüşlüğün var mı, bizim için önemlisi budur.&quot;</p>
<p>&quot;Var Kadı Beğim. Biri böyle senin kadar yakından biri de bir cuma namazında. İki saf gerisindeydim. Böyle, aha bu Elvan yiğitbaşı gibi ince dalan bir endamdadır Timur Beğ. İki görüşümün ikisinde de yüzü gülmez cinsindendi. Gelgelelim nice gülen yüzlerden daha yakın geldi bana. Bilmem, ben sevdim Timur Beğ'in yüzünü. Gözleri acımasız bakmakta hepten ne var ki, arkadan vurucular gibi kancık değil. Beyaz, ipektenmiş sanılan saçları var. Temiz tirandaz geyinen bir beğdir bildiğim kadarıyla.&quot;</p>
<p>Kadı Bey gülerek kervancının sözünü kesti: &quot;Canım verecek kızımız yok ki, türediyi bu kadar öğmenin gereği nedir?&quot;</p>
<p>&quot;Türediliği? Doğru; Timur Beğ bir türedi kimince. Bu yıla kadar adını sanını bilen yoktu. Bu yıl gökten düşercesine birden çıktı ortaya ama böyle çıkışa can gurban Beğim. Öğdüğümden değil haa. Bütün oralılar Timur Beğ diyorlar da başka söz</p>
<p>etmiyorlar.&quot;</p>
<p>Bu sefer de Konak Ağası lafa girdi: &quot;Eh, Oğuz Soyu demişler buna, ağzı açık ayran delisidir, hani Oğuz'un aşiret bölüğünü kastettim. Bizim burada pek geçmez.&quot; &quot;Diyelim öyle olsun&quot; dedi kervancı kaçamaktan. Kadı Bey, kervancının kaçamağının üstüne vardı: &quot;Neden? Bir korkun mu var?&quot;</p>
<ul style="font-size:x-large;">
<li><a href="main-1.xhtml">&quot;Korkum? Eh, var da denilir. Bildiğim, Timur Beğ'i</a></li>
<li><a href="main-2.xhtml">&quot;Herat gibi.&quot; diye mırıldandı; &quot;Herat benim bedeni</a></li>
</ul>
</body>
</html>