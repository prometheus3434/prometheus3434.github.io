<?xml version="1.0" encoding="UTF-8"?>

<html xmlns="http://www.w3.org/1999/xhtml">
<head><meta name="charset" content="UTF-8"/><title></title><link rel="stylesheet" href="main.css" type="text/css"/>
</head>
<body>
<p>&quot;Korkum? Eh, var da denilir. Bildiğim, Timur Beğ'in beğlikle yetinmeyeceğidir. Kısa zamanda adı buralarda da duyulunca geçip geçmeyeceğini, sonunun neye varacağını bilemem tabi. Daha dün bir bölük çeri bulamazken ardında bugün Emir Hüseyin'in kızını isteyecek kadar güçlenen adamdan topal da olsa korkulur.&quot; &quot;Topallığı da mı var?&quot;</p>
<p>Şaşıp soran Tutkavul idi. &quot;Horasanlılar kala kala bir topala kalmış, yazık!&quot; diye şaşmasının yanı sıra küçümsedi de. Fakat kervancı: &quot;Ben asıl size şaşmaktayım&quot; dedi. Sesinin tekdüzeliğini bozmadan: &quot;Sizin kökünüz de Horasan. Osmanoğulları'nın akılları ayağında mıdır? Yarın o yanda Timur Beğ de bir Osmanoğlu olursa? Ben olur diyorum. Üstelik topallığı savaş topallığıdır, savaşın birinde yediği oktan ötürüdür. Bir beğ için eyiye midir kötüye midir böyle bu topallık? Ben eyiyedir derim. Horasan'dan ayrılalı iki aya yaklaşıyor, belki şu sıra Emir Hüseyin'in kızıyla düğünleri bile olmuştur. Topallığına bakmayın dedim size, Timur Beğ hızlı giden topallardandır.&quot; Kadı Bey düşünmeye başladı. Sakalını kaşıdı bir süre: &quot;Emir Hüseyin'in oğlu yok benim bildiğim.&quot; dedi. &quot;Var mı.?&quot; &quot;Yok. İki kızı var. Timur Beğ'in istediği büyüğüdür.&quot;</p>
<p>&quot;Eh Emir Hüseyin ölünce de Timur Beğ'in yerine geçer demeğe getireceksin.&quot; &quot;Emir Hüseyin ölmeden de geçebilir.&quot;</p>
<p>&quot;Bre bu nasıl olur? Uğruluktan ayrıcalığı nedir bu işin? Bunca öğdüğün Timur Beğ yapar mı bu uğruluğu, yaparsa yakışır mı?&quot;</p>
<p>&quot;Gerekliyse yapar. Daha önce de beğler arasında Emir Hüseyin'e baş kaldıranlar olmuştur.&quot;</p>
<p>&quot;Hadi Timur Beğ de baş kaldırdı diyelim. Yeneceğini kim söyleyebilir?&quot; &quot;Ben!&quot; dedi Kervancı. &quot;Timur Beğ savaşı aklına koyduysa yapar, yaparsa kazanır, kazanırsa acımaz. Şairle şair, alimle alim, kadıyla kadı gibi konuşur.&quot; Tutkavul yine küçümsedi: &quot;Seninle de kervancı gibi konuştu öyleyse?&quot; Kervancı oralı olmadan: &quot;Eyi bildin.&quot; dedi. &quot;Benimle de kervancı gibi konuştu. Yolları benden eyi bilmekte. Neyi nereden ahr nereye götürürüm, nerden neyi ne kadar getiririm benimle hileymiş gibi hesaplamakta, Bursa'daki Alboyacılar Çarşısında kaç türlü kumaş boyanır sen bilir misin Tutkavul Ağam? Şu hemen yanıbaşınızdaki Kumral Dede Konağında akıldan hastalar nasıl eyileştirilir haberiniz var mı?&quot;</p>
<p>Tutkavul'un cevap veremeyeceğini tedirginleşmesinden anlayan Kadı Beğ, kervancının bekleyen sorusunu geçiştirmek için araya girdi: &quot;Canım Ağa sen de uzattın. Sanırsın senin Timur Beğ'in de cihan bilicisidir.&quot;</p>
<p>&quot;Eh, o değilse ona yakındır. Bursa'nın alboyacılarını bilmek benim işim, bilirim. Fakat gördüm ki Timur Beğ de benim kadar bilmektedir. Kumral Dede Konağının eyileştirme yollarını ise ben hiç bilmemekteymişim meğer. Timur Beğ'den öğrendim.&quot;</p>
<p>Kadı Bey dudak büktü. Konak Ağası ensesini kaşıdı. Tutkavul başını önüne eğdi. Yiğitbaşı Elvan göz ucuyla Kara Mustafa'yı süzdü. Kara Mustafa geldi geleli başını yerden kaldırmamıştı, uyukluyor muydu kervancıyı mı dinliyordu yoksa Ecevit'i mi düşünüyordu bilinmiyordu görmekle.</p>
<p>Kadı Bey: &quot;Böyleyse&quot; diye sessizliği bozdu; &quot;Senin Timur Beğ'in de iş vara benzer.&quot;</p>
<p>Kadı Bey'i sonunda inandırmış olmanın rahatlamasında kervancı: &quot;Var var.&quot; dedi çabucak; &quot;Bu anlattıklarım azdır daha. Satranç bileniniz var mı içinizde?&quot; &quot;Biraz bilirim ben.&quot; dedi Kadı Bey; &quot;Oynamadım ama Konya'dayken oynayanları çok seyrettim.&quot;</p>
<p>&quot;Savaşa benzer.&quot; dedi kervancı. &quot;Seyrettiğine göre farkına varmışsındır Kadı Beğim. Bir taşı yanlış sürdün mü oyun elden gider. Tıpkı savaşta yeri gelmeden bölüklerini sürüşün gibi. Karşındaki nasıl oynuyor, neyi nereye sürecek seni nasıl çevirecek bir bakışta görmelisin. Sonra senin süreceğin taşa nasıl karşılık gelecek, üç yahut beş sürüş sonunda ne gibi bir darbe yiyeceksin bilmezsen kötü vururlar adama, savaştaki gibi.&quot;</p>
<p>Konak Ağası: &quot;Satrancın yeri ne pekey bu konuşmada?&quot; diye sordu.</p>
<p>Kervancı o değilden: &quot;Hiç.&quot; dedi. &quot;Belki hiç. Timur Beğ satrancı eyi bilir de, o yanda henüz Timur'u yenen çıkmadı satrançta, savaşta yenen çıkmadığı gibi. Çünkü sen şah atıyla vurulacağını beklerken Timur Beğ karşına birden vezir filini çıkarıvermiş, sana pes demek düşer.&quot; Tutkavul: &quot;Hiyle yapar demek istiyorsun?&quot; dedi. Kervancı bu defa tutamadı kendini güldü: &quot;Yok bre ağa nerden çıkardın hile işini. Timur Beğ savaşın hile olduğunu bilir yalınız, hemi de çok eyi bilir.&quot;</p>
<p>Yiğitbaşı Elvan lafın sonunu beklemeden kalktı, yavaşça çıktı dışarıya. Az sonra da Kara Mustafa. Fakat Elvan'a yetişemedi. Alacakaranlıkta, Elvan'ın, aralığın sonundaki odaya girdiğini görebildi ancak. Kapının önünde durdu, ikirciklendi, girmeğe cesaret edemedi. Aşağı avluya indi. Bir süre dolanıp durdu avluda, aklı Elvan'daydı.</p>
<p>Elvan, odasına girdiğinde hiç oyalanmadı. Kandilin yanındaki çekmeceyi açtı hemen, el kadar, incecik bir kağıt aldı, diviti çekti. Bir an düşündü yazacaklarını; kervancının anlattıklarını toparladı kafasında, düşüne düşüne: &quot;Horasan kervancısı.&quot; diye yazdı; &quot;Timur Bey denir bir bey'i anlatır.</p>
<p>Anlattıkları önemli olabilir. Edirne'ye vardığında kendi ağzından dinlenilse yeridir. Bir de...&quot;</p>
<p>Eli varmadı Elvan'ın; yazsa mı yazmasa mı bilemedi. Yazmazsa hayınhk etmiş olacağından korktu. Devam etti: &quot;Çocuklar getirilmiş, yerlerine teslim edilmiştir. Ancak biri kaçaktır. Bulunamadı. Derbent işi tamamdır. Hayırlısı ile açılmıştır.&quot; Okudu. Bir daha okudu yazdıklarını. Ecevit'in kaçışını bildirmeden edemezdi.</p>
<p>Kağıdı örselemeden büktü, yuvarlak yaptı. Yine çekmecesinden aldığı çok ince bir kurşun borucuğa soktu büktüğü kağıdı. Kurşun borucuğun iki ucunu sıkıp ezdi. Kağıt düşmezdi artık.</p>
<p>Borucuğu avucunun içine alıp gizledi.</p>
<p>Dışarı çıktı. Ses çıkarmadan yürüdü. Avluya geçti. Ahırların bulunduğu kanattaki çardağa gitti. Çardaktaki güvercin tüneklerinden ortadakinin kapağını açtı. Karanlıkta bile aklığı belli bir güvercini ürkütmeden tuttu çıkardı. Kurşun borucuğu ak güvercinin ayağına, alışkın bir şekilde bağladı, işini bitirince sevip okşadı güvercini: &quot;Hadi bakalım ak güvercin.&quot; dedi yavaştan. &quot;Yönün Edirne'yedir. Beğ şimdi orada, seni bekler.&quot; Saldı güvercini.</p>
<p>Ak güvercin, kara gecede kanat çırptı. Derbent yapılarının üstünde sarhoş bir yarım dönüşle dönüp karanlığa karıştı. Elvan bir süre daha baktı güvercinin uçuşuna; göremediği halde baktı. İçinde bir eziklik vardı. Kara Mustafa'nın Ecevitini bildirmekle iyi mi yapmıştı kötü mü, bir karara varamıyordu. Ardına döndüğünde Kara Mustafa'yla burun buruna geldi.</p>
<p>Ne diyeceğini, ne yapacağını şaşırdı epey bir zaman. Çok istediği halde göğe de bakamadı. Sonunda, o da kırık dökük: &quot;Yarın.&quot; dedi. &quot;Horasan kervancısı yarın gidiyor Edirne'ye. Bedreddin'i onun için erken yatırdım.&quot; Kara Mustafa Ecevit'i soramadı. Gece, birdenbire katranlaşmıştı.</p>
<p>Sabahın ilk gün ışıkları Eski Saray'ın Meriç'e bakan camlarına olduğundan da renkli vurur. Nehrin sabah buğusunu süzüp geldiğinden mi yoksa bütün gece boyu dinlenmiş çalkantısına ilk eğilen olduğundan mıdır nedir, sabahın bu ilk gün ışıkları ayrıca, aynı camlara değişik bir serin dinlenmişlikte de vurur. Sultan Murad Han ise bu saatlerde namazını kılmış, duasını bitirmiştir. Edirne sabah uyanışının sessizliğini sindirmektedir.</p>
<p>Sultan Murad'ın sabah duaları hayli uzun sürer. Bursa'da da uzun sürer Edirne'de olduğunda da, alacaklı borçlu hesaplaşmasını andırır. Eğer bu hesaplaşmada Sultan Murad, alacaklısının gönül rızasını alamadığını sanmışsa, yüreğinde öyle bir buruk iz depreşmedeyse dua ular gider. Ne Eski Saray, ne Edirne, ne Meriç Nehri. Varlığını hissettirecek tek görünenin olmadığı bir sisli karanlıktadır sanki. Uçsuz bucaksız bir çöl bulanıklığında yahut engin bir denizin kara yeşilinde yalvarır da yalvarır.</p>
<p>Sabahın ilk gün ışıkları, Eski Saray'ın Meriç'e bakan camlarına vurmağa hazırlandığında yüreği ferahlar. Hesabını vermiş gibidir, varsa alacağını almış gibidir. Camlarda, olduğundan da renkli ışıyan sabahı, yüreğindeki ferahlığın işareti sayar. Henüz niyaz yükünden yeğnilmemiş gözlerini usulca kaldırıp camlara bakar, Meriç'in camda buğulanan renginin olgunlaşmasını içer gözleri; o haldeyken kalkar, saçından tırnağına dek hala niyaz gevşemesindedir. Varır, camlardan birine dayar alnını. Alnı yanmaktadır. Sabahın ilk gün ışıklarının camdaki değişik serin dinlenmişliğine, aç alnı doymağa başlar. Usulca açar camı.</p>
<p>Ramazansa, sabah, Ramazan sabahıdır; Edirne, bütünüyle sahur sonu uykusundadır. Geç kalmış bir bülbül, Meriç'in bu yan söğütlerinden uzun uzun öter. Sanki yalnız Sultan Murad Han için örmektedir, yalnız Sultan Murad Han için öttüğünü bilmektedir. Tanrısıyla baş başa bir sabahı başlar Sultan Murad'ın. Uzun, uzun, uzun bir lezzettir bu; doyumsuzdur. Biri gelir de yarım kahr diye yüreği titrer.</p>
<p>İne Bey bilir bunu yalnız; onun için, her zamankinden daha sessiz, ayaklarının ucuna basa basa basmamanın da mümkünü olup olmadığını düşünerek girer odaya. Sultan Murad, bu sessizliğe rağmen İne Bey'in girdiğini sezer.</p>
<p>İne Bey'in odaya girdiğini sezdiği anda da günün dağdağası başlar. Sultan Murad'ın bir türlü sevemediği, hep yadırgadığı bir dağdağadır. Buz gibi bir taş duvar inmiştir sanki tırmanması için; buz katılığındaki soğuk yüzünü göstermiştir. Sultandır, Murad Han'dır, Osman Beğ'in torunudur. Tırmanılacaksa bu buz yüzlü taş duvar düzlüğü, kaçmayacaktır, onu da tırmanacaktır. Sabah, sabahlığıyla kahr; Orhan oğlu Murad Hanlığına döner. &quot;Nedir İne Bey? Oğlum Bayezidim hazır hale gelmiş midir?&quot; &quot;Hazırdır Murad Beyim.&quot;</p>
<p>Ertuğrul da, Osman da, Orhan da beğ idi; öyleyse Sultan Murad Han da beğ olmalıdır, beğ denilmelidir. Böyle denilmesini sevdiği için İne Bey &quot;Murad Han&quot; demez, Sultan da demez.</p>
<p>&quot;Ya Yakub Beğimiz? Ağası Bayezid kadar attan anlamakta mıdır? Kılıçtan anlamakta mıdır?&quot;</p>
<p>&quot;Değilse de ona yakındır Murad Beyim. Onun lalası...&quot;</p>
<p>&quot;Sen değilsin, bilirim. Sen olmadığın için mi Yakub Bayezid kadar olamamakta?&quot; &quot;Beyim, Murad Beyim onu demek istemedim, ben...&quot;</p>
<p>&quot;Sen attan kılıçtan savaştan anlarsın; hemi de en eyisinden. Bir Beğ'in yanında senin gibilerin çokluğu o Beğ'in yenilmezliğidir çok eyi biliriz. Yakub oğlumuzun lalası da senden aşağı kalmaz, ona da seviniriz. Yalnız beni korkutan İne Beğ beni korkutan Bayezid'in bu yanıdır. En deli tayı ver kuzuya çevirsin; Zülfikarı ver dokuz döndürsün, aklı kurnazlığa da eriyor benden eyi eriyor hemi de. Beni düşündürür bu Bayezidcik. Yakub, amcam Alaeddin Beğ gibi kılıç kadar kitaba da yatkın, Bayezid kitaptan kaçıyor İne Beğ, kaçıyor kitaptan.&quot;</p>
<p>&quot;Yeni yetmelik çağıdır Beyim, kanı kaynamakta. Yarın ağırlaşır, kitaba da diz çöker.&quot;</p>
<p>&quot;İnşallah. Ama aklım kesmiyor. Yakub Bayezid'in küçüğü, kitabı irdemiyor. Böyle olmalı beğ dediğin İne Bey, say ki bir terazidir. Bu terazinin bir kefesinde kılıç durur, öte kefesinde kitapla kalem. Terazinin ibresi Beğ'in aklı olmalıdır ne o yana ne bu yana ağmamah, şaşmamalıdır. Kılıca ağarsa çok keser beğ çok; o vakit Yakubuma acırım, o vakit. Her neyse, eyiye yoralım düşümüzü. Öteki çocuklarımızı da düşünelim. Neden bu ikisi, hep bu ikisi?&quot; Cama dayadı alnını yine, serince, bir süre öylece bekledi alnını, o durumda iken: &quot;Dün...&quot; dedi. &quot;Somuncu Baba var bilir misin? Bursa'dadır aslı, Bursa'dan pek çıkmaz biliriz.</p>
<p>Meriç kıyısında dolanıyordum. Atım kendiliğinden yürüdü, bana öyle geliyor çünkü ben yön vermiyordum, eyi ki yürüdü kendiliğinden. Somuncu Baha'yla karşılaştık. Bir Beğ'in yanında böyle Somuncu Babalar da olmalıdır. Bursa'da Bayezid'i görmüş. Deli bir tay geçide sürülmemeli dedi. Deli tay? Bayezid mi oluyor sence de? Neyse. Bursa'ya dönünce kendisinden sorarız. Seni dinleyelim artık biz kendi kaygularımızdan söz ettik.</p>
<p>Haberler? Şu Timur'u söyle önce, yenisi var mı Timur haberinin?&quot;</p>
<p>&quot;Henüz yok Beyim. Horasan kervanı eli kulağında, gelmektedir. Elvan'dan alınan güvercin haberinin üstüne buyruğun üzere Horasan'a üç çaşıt saldım. Menzil güvercinleri ile de yol boyu bildirdim.&quot;</p>
<p>&quot;Eyi. Kaynağından öğrenmek için çok bekleyeceğiz öyleyse? Elvan'ın söylediği çocuk bulunmuş mu?&quot;</p>
<p>&quot;Ondan da bir haber yok Beyim.&quot;</p>
<p>&quot;Başına bir iş gelip telef olduysa günahını kim yüklenecek çocuğun hiç mi düşünmezler? Beni düşünmezler mi bunlar İne Beğ? Sağ olsun da kaçarsa kaçsın diyeceğim geliyor. Hiç mi eyi haberin yok?&quot;</p>
<p>&quot;Eyi haberler Urumeli'nden Beyim, Akıncılar'dan, Lala Şahin'den, Kara Timurtaş'tan. Kurduğun Akıncı Kolu Vardar'ı geçmiş; Sırbistan, Bosna, Arnavutluk içine akmışlar, Dalmaçya'yaca vurmuşlar. Güvercin kağıdında, Beyimizin izniyle yel gibi esiyoruz, denilmekte.&quot;</p>
<p>Sultan Murad Han'ın yüzü hafifçe ışıdı, gözleri hafifçe ışıdı, ağır ağır başını salladı: &quot;Yahşi!&quot;</p>
<p>İne Bey ürperdi. Sultan Murad'ın sesi garip bir şekilde şimşeklenmişti, fakat hemen geri çekildi: &quot;Tanrı yardım etsin.&quot; dedi kısılarak.</p>
<p>İne Bey: &quot;Lala Şahin Samaku'da Sırplarla Bulgarları bozmuş Beyim.&quot; diye devam etti. &quot;Samaku ile İhtiman Kaleleri bizim olmuş. Kapulu Derbendini sıkı tutmuşuz.&quot; &quot;Allahuekber!&quot; deyip inledi sanki Murad Han; &quot;Ne dedin? İne Bey Kapulu Derbendi mi? Gavurun Trajane Kapısı dediği yerdir orası, Balkan Dağlarının kapısıdır bre bu!&quot;</p>
<p>Daldı gözleri; dağlara, doruklara, karlı ovalara gidip geldi, oralardan dolaşan sesi: &quot;Bizans'ın boğazını sıktığımızın farkında mısın?&quot; diye sordu. &quot;Sonra? Sonra İne Bey?&quot;</p>
<p>Sesi sabırsızlanmışa benziyordu. Yerinde duramayacak, gidecek hep gidecekti. &quot;Büyük Vezir Beyim, Çandarh Kara Halil. Sonra Gazi Evrenuz Bey yanlarında Deli Balaban Bey, Rodoplardan Despot Dağını aşmışlar Makedonya'dalarmış. Kara Timurtaş Bey Tunca Boyundan Yenice-Kızılağaç-Yanbolu'ya varmış.</p>
<p>Kırkkilise ile Vize'ye girmişiz.&quot;</p>
<p>&quot;Bizans!&quot; dedi Murad Han; &quot;Meyve olgunlaşıyor. Şimdi? Şimdi sen. pekey Karamanoğlundan gelen? Karamanoğlundan haber yok mu?&quot;</p>
<p>İne Bey Bizans'ı anlamıştı, olgunlaşan meyveyi de anlamıştı. Başlangıçta karalı ama gittikçe ışıyan Murad Bey'in yüzüne gözleri iliştikçe haberleri arka arkaya sıralamaktan haz da duyuyordu. Ama Murad Bey'in bir düşünüp, bir buyruk verecekmiş gibi düşünüp, ardından taa Konya'ya Karamanoğlu'ya geçmesini birden anlayamamıştı. Urumeli'nin en derininde köşe bucak at süren beylerin vezirin iyi haberleri neden Karamanoğlu'yu düşündürüyordu Murad Bey'e? İne Bey'in bir an karışan aklına Murad Bey'in düşünen sesi yardım etti: &quot;Timur?&quot; dedi. &quot;İne Bey bu Timur? Şu Horasan kervanı gelse de bir de ben dinlesem kervancıyı. Elvan'ın güvercini bir kurt gibi girdi yüreğime. Urumeli'nden Bizans'ın soluğunu kesişimizden korktum. Soluğu kesilen can havliyle sarılacak dal arıyacak, arar. Karamanoğluysa Selçuk'un mirasçısı kesilir öteden beri, Kayılan çekemez, Kayılan vuracak zamanı kollar, Dedem Osman Beğ'in, Şeyh Edebali'den duyduğu bir kuyruklu yıldız meseli çocukluğumdan kulağımda kalmış. Böyle, Timur gibi birden çıkıp ortaya birden türemiş. Karamanoğlu da Bizans da böyle bir türedi yıldıza can atar.&quot; O ana kadar pencerenin yanından ayrılmayan Murad Bey, odayı arşınlamağa başladı. Pencerede güneş yerleşe yerleşe yayılmış, sisini buğusunu atıp sahiplenmişti; Murad Bey'in arşınladığı odaya yol yol taşıyordu, odayı dolduruyordu.</p>
<p>Murad Bey odanın ortasında duruverdi; belli olmuyordu ama bir şeyi dinliyor gibiydi; hatta bir ara İne Bey'e soracak oldu, sormadı. Gelip eski yerinde yaslandı pencerenin pervazına. Bir müddet camdan dışarı baktı, düşündü. Ağır ağır İne Bey'e döndü. Yüzü de gözleri de ağırlaşmıştı; &quot;İne Bey, hemen, yarından tezi yok, Bayezid oğlumu da yanına alacaksın. Bursa'ya uğramaca yok, doğru Ankara'ya, Ahilere. Oradan tebdil olup Konya'ya varacaksınız. Bayezid Karamanoğlunun topraklarını eyi öğrenmeli, mümkünü olursa daha ötesini de görmeli. Bir yurt, görmekle öğrenilir derim. Bilmediğin yolda yürüyemezsin ya, nice savaş edeceksin?&quot;</p>
<p>Sözüne ara verip dışarıyı dinledi, pencereyi açacağa benzedi, açmadı: &quot;Bayezid kendi gözüyle görsün, kendi kulağıyla duysun Karamanoğlunun ülkesini, sen de. Savaşan yiğit, arkasını sağlam kayaya yaslamah ki bilmediği yerden vurulmaya, bildiği yerlere baka.&quot;</p>
<p>Açtı pencereyi en sonunda, dayanamadı. Ya Meriç'i ya Edirne'yi dinledi, İne Bey'i yanına çağırdı sonra: &quot;Dinle, bir şeyler duyacak mısın yoksa bana mı öyle geliyor?&quot; dedi. &quot;Bir ses mi? Uzakta, henüz uzakça bir ses mi&quot;</p>
<p>İne Bey kulağını iyice verdi: &quot;Kervan&quot; dedi çekine çekine. Pek emin değildi, emin olunca: &quot;Kervan Beyim bu!&quot; deyip Murad Bey'in yanından geri çekildi.</p>
<p>&quot;Beklediğimiz Horasan kervanıdır hemi de, bana öyle gelmekte. Şu sıra Edirne'ye gelen başka kervan yoktur.&quot; &quot;Öyleyse git, Bayezid'i al gel. Yakub'u da getir. Sahanlıktan kervanın gelişine bakalım. Meydan önümüzde. Timur nasıl görünecek gözümüze?&quot; Gülümsedi mi gülümsemedi mi İne Bey onun orasını çıkaramadı, çıkmak üzere idi, anlamaklığı bölünmüştü, anlayamadı. Konyalar, Karamanlar, Bizanslar, Timurlar gergefinde yüklü bir sabah düğüm düğüm düğümlenmişti kafasının içinde.</p>
<p>Kervanın girişi Edirne'yi birdenbire uyandırdı; çıngı kışına çoluk çocuk, genç ihtiyar koştu. Horasan adı, kervanın kendinden çok adam çekiyordu. Geldi; Eski Saray'ın karşısındaki hanın önünde develerini ıhtı.</p>
<p>Kervan yükünü indiredursun, kaldırdığı toz bulutu daha durulmadan Kara Mustafa Bedreddin'in elinden tuttuğu gibi kervancıbaşının yanına ulaştı: &quot;Bize izin.&quot; dedi. &quot;Kurda kuşa yem olmadan geldik Edirne'yi bulduk. Emaneti yerine ulaştırmam gerek. Kal sağlıcakla.&quot;</p>
<p>Yükü indirilen develerden biri, çift hörgüçlü bir kara deve öfkelenip höngürdedi o sıra.</p>
<p>Kervancıbaşı, tozunu toprağını süpürüyordu: &quot;Şükür Allah'a&quot; dedi. &quot;Amma bu evme neden? Elini yüzünü yu hele. Çocuk tozdan görünmüyor, sapsarı.&quot; Lafını bitirmeden kara deveyi tekmeleyen deveciye döndü, azarladı: &quot;Hööt! Höt dedik hınzır! Sana ekmek yediren kapı tekmelenir mi? Ağır ol!&quot; Kara Mustafa deveyle deveciye bakıyordu daha çok. Kervancının ilgisini dağıtmak için: &quot;Bu çocuk aslında sarıdır bakma sen.&quot; dedi. &quot;Anasına geldi nasıl olsa. Kavuşunca aklar paklarlar. Sağ olasın.&quot;</p>
<p>Aslında içi içini yiyordu. Domuzundan bir kurt yüreğinin başına yapışmış kemirip duruyordu. Bedreddin'in de Ecevit'e benzemesinden korkuyordu. Bunun için kervana katılıp Edirne'yece gelmiş, konak yerlerinde uyurken bile yanından ayırmamıştı; utanmasa, Kara Mustafa delirmiş demelerinden korkmasa Bedreddin'i ayak bileğinden kendi ayak bileğine bağlayacaktı. Yol boyu, Ecevit'in kaçışını yutamadıkça Bedreddin'e daha bir sıkı sarılır olmuştu. &quot;Hadi.&quot; dedi Bedreddin'e; &quot;Evinin yolunu biliyorsun he mi? Götür beni; gidelim.&quot;</p>
<p>Bedreddin Eski Saray'ın sağ köşesinden sapan sokağın başını gösterdi boşta kalan eliyle.</p>
<p>Kara Mustafa, Bedreddin'in sağ elinden sokağın başına bakarken sarayın sahanhğındakileri şöyle bir gördü. Kirpiklerinin uçlarına bile toz bulanmıştı; gözevlerinde toz sulanmışhğı acımaktaydı, kötü bir titremedir sardı her yanını, elleri de sapır sapır titriyordu. Gün çalmış bir titremede, farkında olmadan, elleri varıp acıyan gözlerini oğuşturdu; oğulmuş bir kırmızılığın uçuşmasında sarayın sahanlığına kaçamak baktı. Sultan Murad Han idi, az gerisindeki İne Bey'i de tanıdı. Gitmek, İne Bey'e Elvan'dan bir haber olup olmadığını sormak, Ecevit'i öğrenmek için yüreği koptu. Koptukça attı, attıkça koptu. Fakat durdu birdenbire. İne Bey'in vereceği cevabı duydu sanki, hayın bir ses kulağının ta içinden: &quot;Ecevit kaçtı! Ecevit kaçtı! Sen kaçırdın!&quot; demişti. Kara Mustafa, çaresiz bir utanç yılgınlığı içinde görünmekten korkarak çekti Bedreddin'i az beri yana doğru itti: &quot;Sarayın önünden geçilmeden gidilmez mi sizin eve?&quot; dedi. &quot;Başka yolu yok mudur?&quot;</p>
<p>Bedreddin hanın solunu gösterdi: &quot;Şuradan da gidilir.&quot; dedi. &quot;Gidilir de, çok dolaşır.&quot;</p>
<p>Devenin biri, bir daha höngürdedi, az öncekinden daha öfkeliydi, belki de yine o kara deveydi.</p>
<p>Kara Mustafa düşünmeden, sağına soluna bakmadan Bedreddin'i sürükledi: &quot;Çok dolaşsın, ordan gideceğiz, adımla, adımla dedim Bedreddin, adımla bre!&quot; Kervancıbaşının adamın birine kabaca çıkıştığı, bağırdığını duydu: &quot;Ahr ayağının altına o deve seni.&quot; gibi bir de tehdit. Herhalde demin deveyi tekmeleyene idi. Hanın yanındaki dar sokağa sapınca az biraz ferahladıysa da adımlarını yavaşlatmamıştı henüz, Bedreddin uymakta bir hayli zorluk çekiyordu, zorlanıyordu. Ama ağzını açmıyordu. Kara Mustafa kendinde olup da Bedreddin'in yüzüne doğru dürüst bakabilse, yorgunluktan ve Kara Mustafa'nın evmiş uzun adımlarına uymağa zorlanmaktan öte bir sıkıntıda olduğunu anlardı. Anlamasına anlardı da, sorardı da, ne yapıp yapıp sıkıntısını giderecek çareleri arar, muhakkak bulurdu da. Gelgelelim Kara Mustafa cendereler içindeydi; Bedreddin'i evine götürüp teslim etmekten başka şey düşünmüyor, hele sarayın sahanlığında Sultan Murad'ı gördükten sonra Ecevit'in kaçışındaki utancın yangını, tutuşturmadık bir yanını bırakmıyordu. Bir soluk bittikçe evmesi hırçınlaşıyor: &quot;Hangisi? Şimdi hangisi?&quot; diye delicesine soruyor, girdikleri yeni sokak uzadıkça kalan sabrı da eriyordu: &quot;Ne bitmez sokaktır bu? Yanıldın mı yoksa? Hele bir yanıksın ki?&quot; deyip sokranıyordu. Herhal girdikleri üçüncü sokaktı, göz kararlamasından anladığına göre hanı da Eski Saray'ı da soldan dolanıyorlardı. Soldan, hanla Eski Saray'ın bulunduğu meydandan uğultular, çığlıklar, kaçan bağırışlar, kudurmuş höngürtüler birbirine karışıp geldi. Kervana rağmen yine de sessiz Edirne uğul uğul kaynaşıyordu. Bedreddin, daha çocuk iken çöp sokup karıştırdığı oğul vermiş bir arı topağının kudurmuş çözülüşünü hatırladı, o günkü korkusunda Kara Mustafa'ya yaslanıp kaldı. Kara Mustafa ise meydanın, bütün Edirne'nin, Sultan Murad ordusunun kopup ardına düştüğünü, Ecevit'in hesabını soracağını sandı. Kanı kuruyordu nerdeyse. Bu kargaşa böyle yayılıp gelirse? Bu sel? Bu sel de Bedreddin'i kapıp götürürse? &quot;Yürü!&quot; dedi hırsla; &quot;Durmaca yok. Hangi sokağa şimdi? Doğruca mı?&quot; Bedreddin'in toz yutmuş sesi: &quot;Doğruca.&quot; dedi.</p>
<p>&quot;Başka sokak var mı yine?&quot;</p>
<p>&quot;Var. Kısadır.&quot;</p>
<p>&quot;Ne bitmez sokaklar bunlar?&quot; &quot;Çok dolandık da.&quot;</p>
<p>Yeni, Bedreddin'in kısa dediği sokağa girdiler. Bedreddin, sokağın yola kavuştuğu yeri gösterdi; sanki istemeye istemeye, bir garip, bir yoksul inledi: &quot;Ordan sağa.&quot; dedi &quot;Ev orda.&quot; &quot;Soldan saraya mı gidilir?&quot; &quot;Saraya.&quot;</p>
<p>Yürüyorlardı. Uğultu daha çok arttı, daha yakından duyuldu. Kara Mustafa daha hızlandı. Sesi daha hızlandı, mümkün olsa sokağı hızlandıracak yahut Bedreddin'in evini bu yana doğru koşturup getirecekti: &quot;Neyin nesidir bu uğultu?&quot; &quot;Bilemiyorum.&quot;</p>
<p>'Edirne böyle midir hep?&quot;</p>
<p>&quot;Olmaz. Akıllıdır.&quot;</p>
<p>Kara Mustafa, Bedreddin'in ne için &quot;Akıllıdır.&quot; deyişini çıkarmağa çalışırken sokağı sağa dönüyorlardı. Soldan, kaynaşması hemen patlayıp bir yana yıkılacak uğultu açık açık duyuldu. İki üç adım atar atmaz da Bedreddin zınk deyip durdu. Bedreddin'in eline sıkı sıkıya yapışmış olan Kara Mustafa, bu eli koparsa da Bedreddin'in orada öylece kalacağını anladı. Canı burnunda: &quot;Bre ne yapmak istersin?&quot; diye soludu.</p>
<p>Bedreddin'in yüzü, gözleri, görünebildiği kadar baktığına doğru donmuş kalmıştı, donmuşluğu parça laya mayan sesiyle: &quot;Atam!&quot; diyebildi. Kara Mustafa hiç bir şey anlamadı. &quot;Atan mı? Ne atası bre?&quot;</p>
<p>Bedreddin yine öyle: &quot;Atamdır.&quot; dedi. Kaşları, gözleri, yüzü o donmuşluğunda sokağın ilerisini gösteriyordu, paramparça dökülüyordu. O zaman, uzaktan, gözleri yerde, iki eli göbeğinin az altında yenlerine sokulmuş bir adamın, yerde börtü böcek varmış da ezmekten çekiniyormuş gibi usul, düşünür adımlarla gelmekte olduğunu gördü. Bir adama, bir Bedreddin'e bakındı, bakındı, bakındı. &quot;Bu mudur? Atan mıdır? Atan bu mudur?&quot;</p>
<p>Bedreddin, değişmeyen donmuşluğunda gün ışığı ararcasına: &quot;Bu...&quot; diyebildi. &quot;Eyi, atan bu da, eyi bre bir çocuk atasını görür de böyle mi durur?&quot; Bedreddin kötü kötü yutkunuyordu; bir laf daha söylerse Kara Mustafa, ya yılışıp ağlayacak ya olduğu yere çöküp bayılacaktı. Böyle olduğunu gördüğü halde, başka zaman olsa yapmayacağını yaptı, yükten kurtulacağını görmenin son kaygısında Bedreddin'i kuş misali kaldırıp kucakladı, koşar adım, gelmekte sanki nazlanan adamın gelişine uçtu, tam önünde bıraktı Bedreddin'i yere; selamı sabahı unutup: &quot;Al emanetini, sağ salim gelmişim baba, kaçmadan kaybolmadan gelmiştir, al.&quot; dedi.</p>
<p>Bedreddin, Kara Mustafa tam babasının önünde yere bıraktığı halde, nasıl yaptıysa gerilemiş hemen, Mustafa'yı babasıyla kendi arasına almıştı; nedense Mustafa'nın çakşırından tutunmuştu.</p>
<p>Bedreddin'in babası, ilk anda gerçekten belinlenmişti; düşlerinden, düşüncelerinden, belki dualarından fırlayıp önüne düşmüş bir dış dünyaya kolayına bakamamıştı. Fakat Mustafa'nın, görünen Mustafahğına yakışmayan sesini, tavrını, acayip korkusunu, acayip korkusundan kaçışını çocuktan beter. Bedreddin'in gidip o korkunun çakşırına tutunuşunu önüne düşen dış dünyanın alışageldiği tuhaflıklarından sayınca ahşılmışhklara bakar gibi baktı: &quot;Hayırdır inşallah?&quot; dedi yavaşça.</p>
<p>Kara Mustafa: &quot;Teslim.&quot; dedi. &quot;Teslim.&quot; diye tekrarladı.</p>
<p>Bedreddin'in babası, oğluna sönük sönük baktı; cam kırıklarının bütünleyemediği bir ışık geldi geçti sönük bakışına. Paylamak mı acımak mı yoksa sevmek mi olduğu anlaşılmayan sesi Bedreddin'in üstüne üstüne çöktü: &quot;Bu sefer derviş götürmemiş seni Bedreddin.&quot; dedi.</p>
<p>&quot;Getiren derviş değil, ne diyeceksin?&quot;</p>
<p>Kara Mustafa kimseyi dinleyecek durumda değildi. Üstelik arkasında gerçek bir kıyamet koptuğunu sanıyordu. &quot;Teslim.&quot; dedi bir daha. &quot;Sağ salim, berelenmeden teslim.&quot;</p>
<p>Bedreddin'in babası sinirlendi mi ne? &quot;Kağıt da ister misin?&quot; dedi taşsı; &quot;İstersen yazıp veririz.&quot;</p>
<p>Kara Mustafa düşünmeden: &quot;Eyi olur.&quot; dedi.</p>
<p>Babası, yenlerinden çıkardığı sağ elini oğluna uzatırken taşsıhğı artmış: &quot;Olur.&quot; dedi. &quot;Hayırlısıyla elimiz değsin de teslim...&quot; Sözünü bitiremedi. Bedreddin babasının eli omzuna değdiği anda ürkek tavşanlardan daha ürkek kaçtı. O anda da babası, höngürdeyip gelmekte olan çift hörgüçlü kara bir deve gördü. Ağzının köpüklendiği ta buradan belliydi, gözünün hiç bir şey görmediği ayan beyandı. Boynunda, sağdan soldan atılmış kementlerin kopardığı urganları ayağına dolandıkça kara devenin kudurmuşluğu azıyordu. Arkasında, yanına pekyaklaşamayan birtakım adamlar, odunlarla koşuşmaktaydı.</p>
<p>Deveyi, Bedreddin'in acayip ürküşüne bir anlam veremeden bakakalan Kara Mustafa da görmüştü. Görür görmez o aklı başından büsbütün gitti. Bedreddin, kara devenin yolu üstündeydi. Orada, öylece, tuzağa düşmüş çulluklar misali bönleşmiş, beklemedeydi; gözleri kara deveye mıhlanmıştı. Bir an, koca dünya durdu yerinde; ses soluk duyulmaz oldu, nefes alınmaz oldu. Bir an, koca dünya bir kara deveden bir Bedreddin'den ibaret küçüldü, sonra Sultan Murad Han oldu Kara Mustafa'ya Ecevit'i sordu. O anda da Kara Mustafa, yayı bırakılan ok düşüncesizliğinde uçtu varıp Bedreddin'i kucakladı çekip kenara bıraktı ama duramadı yerinde, hızını alamadı ok düşüncesizliği yahut vurduğu yerden geri sekti aynı hızda, yeni hedef aradı, kara deveyle burun buruna geldi; ok düşüncesizliğinin hızı ve kara deve. Kara Mustafa ve ok düşüncesizliği hızı. Ok düşüncesizliği hızı, Kara Mustafa ve deve kudurganlığı birbirine karıştı, birbirinden farksız oldu, Kara Mustafa böyle hissetti; hissetmesiyle birlikte de kara devenin kudurmuşluğunun boynuna atılıp asılması bir oldu. Kudurmuş kara deve, boynuna sımsıkı sarılıp soluğunu kesen nesneyi kaldırıp atmak için bütün kudurmuşluğuyla salladı başını, boynuyla birlikte, ayakları yerden kesilen Kara Mustafa sallandı durdu. Kusacaktı, içi dışına çıkıyordu.</p>
<p>Kara Mustafa'yı boynundan atamayan deve, bu sefer yere çalıp ayaklarının altında ezmeğe yeltendi. Gerisine gerisine inen odunların acısıyla, Kara Mustafa'yla birlikte, odunlardan kurtulmak için fırdolayı döner oldu, döndü, döndü, döndü. Kara Mustafa kendinden geçmek üzereydi. Uyuşmadık yeri kalmamıştı. Deve ise aksine, döndükçe kuduruyor, döndükçe kudurmuşluğuna kudurmuşluklar ekliyordu. Kimsenin bir yardım yapacak hali kalmamıştı. Bu durmadan dönen kudurmuş hızın arasına girmek değil gözle seyretmek delilikti. Tek umut ya devenin çökmesi ya Mustafa'nın kollarını çözüp kaçabilirse kaçmasındaydı. Kollarını çözüp kaçması için bağırıyorlardı. Ama ne deve çöküyordu ne de Mustafa bağıranları duyuyordu. Bir ara deve yorulmuşçasına durakladı. Fırsatı kaçırmak istemeyen biri, hazır beklettiği kemendini fırlattı, fakat tutturamadı. Kemendin vuruşundan huylanan deve korkunç bir homurtu ile salladı kafasını, Kara Mustafa bu sefer tutunamadı. Devenin az ötesine, tepe üstü düştü.</p>
<p>Boynundaki ağırlıktan kurtulmanın şaşalamasındayken deve, iki üç okçu birden yaylarını gerip bıraktılar. Oklar devenin alnına, gırtlağına, döşüne saplandı. Deve de ıhtı olduğu yere.</p>
<p>Bedreddin'in babası kalabalığı yarıp geldiğinde Kara Mustafa'nın yoksul gözleri yarı soyunmuştu, ama aranıyordu. Başucuna eğilen Bedreddin'in babasını hayal meyal tanıdı. Dudaklarının iki ucundan da kan sızıyordu. Başının yarısı ezilmişti. Kan sızmasında güçlükle: &quot;Teslim mi?&quot; diyebildi, demeğe çalıştı daha doğrusu. Bedreddin'in babası, Kara Mustafa'nın kulağına yanaştırdı dudaklarını, ağır ağır: &quot;Allah senden razı olsun oğul.&quot; dedi. &quot;Emanetimi sağ salim getirdin. Kendi emanetini de sağ salim götür, haydi aslanım.&quot; Sonra Kara Mustafa'nın Kelime-i Şehadet getirmesine yardım etti.</p>
<p>Kara Mustafa'nın gözleri yoksullaştı, yoksullaştı, yoksullaştı. Birtakım sözler söylemeğe çalıştı, fakat Bedreddin'in babası anlayamadı. Kara Mustafa'nın gözleri, en yoksul bakışında, susuverdi. &quot;Galuinnalillah ve innaileyhi raciun.&quot; dedi Bedreddin'in babası; Kara Mustafa'nın gözlerini kapattı.</p>
<p>Cübbesini çıkarıp üstüne örttü. Bedreddin'i arandı tedirginliğinde. Bedreddin'de bet beniz kalmamıştı; kocaman iki göz olmuş, ısıtmadan sapsarı bakmaktaydı. Elinden tuttu; eve götürdü. Ağzını açıp tek kelime söylemedi. Sadece, evin kapısında, kapı açılmadan önce: &quot;Kaçışın bunun içinmiş demek?&quot; diye söylendi. &quot;Sebepsiz gül açmaz, sebepsiz gül de solmaz.&quot; Kapıyı açan anasına Bedreddinini itti: &quot;Al, geldi ağladığın.&quot; dedi. &quot;Benim işim var az dışarda.&quot;</p>
<p>&quot;Cübben?&quot; dedi kadın; &quot;Cübbeni giymedin mi? Böyle mi çıktın sen?&quot; Bedreddin'in babası dalgın çekti kapıyı: &quot;Benim değilmiş.&quot; dedi. &quot;Sahibi geldi.&quot; Örtülen kapının arkasında Bedreddin'in anası bir süre Bedreddin'e bakıp durdu; gözleri oğlunu sevdi; sevdi. Koştu bağrına bastı, öz dilinde boşandı, konuşup öptü, öptü konuştu. &quot;Oğlum, Bedreddinim, ciğerim.&quot; dedi.</p>
<p>&quot;Gel.&quot; dedi. Aldı yukarı götürdü. Soydu, attı üstündeki piliyi pırtıyı, temizlerini giydirdi. Yatağa sakız aklığında çarşaflar serdi, Bedreddinini yatırdı. &quot;Su ısıtıp yuyacağım seni Bedreddinim.&quot; dedi. &quot;Unutacaksın. Meryemimize, Kutsal Babamıza dua ettim, oğlu İsamıza. Duamı kabul ettiler. Bir daha o pis dervişler gelip götürmeyecekler seni, götürmeyecekler Bedreddinim götüremeyecekler, güçleri yetmeyecek.&quot;</p>
<p>Bedreddin evden çıktı çıkalı ilk defa rahat bir yatakta, gevşemek üzereydi. Bir düş konuşmasında: &quot;Dervişler düş diyor, babam.&quot; dedi. &quot;Kötü düşlermiş. Kafamın içindeki şeytanlarmış.&quot;</p>
<p>Anası: &quot;Baban?&quot; deyip döndü; sesine bakılırsa pek de iyi sözler söylemeyecekti. Fakat değiştirdi. &quot;Onun dinine bakma sen Bedreddinim. İsamız yalan söylemez. Seni bana (samız geri getirdi. Dervişlerin elinden (samız aldı kurtardı.&quot; &quot;Hayır. Kara Mustafa'ydı adı.&quot;</p>
<p>Anası, Bedreddininin sayıkladığını sandı. Köşedeki perdeye gidip çekti; ardından çıkan biri haçtaki İsa'yı öteki Meryem'in boynu büküklüğünü gösteren tasvirlerin orta yerinde duran mumu yaktı. Diz çözüp önlerinde mini mini bir duaya daldı. Bedreddin yatakta, anasını, yarı karanlık bir düşü seyreder gibi seyretti.</p>
<p>Tasvirler, mumun titrek ışığında kaçtı, kaçtı, kaçtı gözlerinde. Kaçarken Kara Mustafa oldu, Elvan oldu. Kaçarken yola taş döşeyen dervişlerden biri oldu, Somuncu Baba'ya uzandı, sonra Ecevit? Sonra? Mum ışığında kaçı kaçıveren tasvirler sonra Börklüce Mustafa'yla Torlak Kemal olup kaldılar.</p>
<p>Bedreddin bu ikisine uyudu.</p>
<p>***</p>
<p>Börklüce Mustafa'nın ilk bağdaş kurup oturduğu sofra kaba oyulmuş tahta kaşıklarla bulgur pilavına, bir tas yayık ayranına ve üç baş kuru soğana oldu. Kuru soğanlardan biri yeşilinden filizlenmiş, ötekinin yarısı soğlamıştı; birisi sağlam, yenilecek cinsindendi, onu da Börklüce Mustafa'nın önüne koydular. Koyarken de evin kadını: &quot;Soğan.&quot; dedi. &quot;Soğan. Türkmencedir.&quot; Börklüce Mustafa'nın ilk öğrendiği Türkmence söz soğan oldu. Kırıp yediğinde gözleri yaşardı, acı olduğunu öğrendi. Bir daha da soğana elini sürmedi.</p>
<p>Duayı öğrendi, ardından da; yemekten önce, yemekten sonra şükretti evin kadını gibi, erkeği gibi, delikanlı oğlu gibi; yemekten sonra el yıkamayı da öğrendi.</p>
<p>Ne konuşlularsa konuştular kadınla erkek yemeğin üstüne, kısa sürdü. Sonra evin erkeği Derbendin camisine gitti. Evin kadını kap kaçakla, yatak yorgan keçe sermekle uğraştı. Evin delikanlı oğluna bir şeyler söyledi; o da Börklüce Mustafa'yı alıp dışarı çıkardı. Karanlıkta dolaşırken Torlak Kemal'e rastladılar; Torlak da yanına verildiği evin oğluyla dolaşıyordu.</p>
<p>Torlak Kemal'i görünce Börklüce Mustafa'nın içi oynadı; herhal Torlak da öyle oldu ki sarılıp kucaklaştılar. Torlak Kemal akşam yediklerini anlatmağa çalıştı. Elini kolunu boynunu boğazını oynattı durdu. Börklüce Mustafa'nınkinden farksızdı herhal. &quot;Soğan&quot; dedi Mustafa, gülüştüler, iki Türkmen çocuğu da kendi aralarında konuşup gülüşüyorlardı. Yıldızlar vardı gökyüzünde, sayılamayacak kadardı; kimi kümelenmiş, kimi iki ikiye kimi de bir başınaydı. Bir başına olanların ışığı daha parlaktı. Gece, akla kara ayırd edilecek kadar aydınlıktı.</p>
<p>Bir güvercin sıyrılıp süzüldü geldi; ak idi, sanki yıldızların arasından düşmüştü. Börklüce Mustafa da Torlak Kemal de güvercine bakarken göğüs geçirdiler, aynı anda, ikisi de farkında olmadan.</p>
<p>Güvercin, kanat çırpa çırpa Derbendin en görkemli yapısına doğru uçtu, kulenin arkasına dolanıp görünmez oldu. Torlak Kemal'in de Börklüce Mustafa'nın da gönlünde kabarıp kanat çırpan güvercinler kaybolup belirsiz bir yere kondular.</p>
<p>Gece, her zamanki gibi güvercinsiz kaldı.</p>
<p>Yiğitbaşı Elvan tüneğe gelip konan güvercinin ayağındaki borucuğu aldı, çıkan kağıdı okudu. &quot;Bu Timur nedir ki böylesine düşündürür Murad Beğimizi, nedir ki?&quot; diye söylendi. Ötesini düşünmeğe gücü yetmedi. &quot;Bilme Sultan Murad Han olmaktır.&quot; deyip rahatladı ancak.</p>
<p>Odasına dönerken, Sultan Murad Han olmanın zor, çok zor olduğunu düşündü; mümkünü yoktu. Yine de aklına takılıp kalan soruyu cevaplandırmak için zorlanıyordu: &quot;Nedir ki? Bu Timur nedir ki düşündürür böyle Sultan Murad Han'ı?&quot;</p>
<p>Yiğitbaşı Elvan odasına gireceği sırada, sessiz geceyi sıyıran kanat seslerinden irkildi, döndüğünde de şaşıp kaldı. Bir başka güvercin, bu yan tüneklerden birine konuyordu: &quot;Hayırdır inşallah.&quot; diye söylendi. Bugünlerde, böyle bir güvercin beklemiyordu. Şaşa düşüne tüneğe vardı. Güvercin, Konya'dandı. Güvercinle gelen kağıdı ay ışığına tuttu; belirsiz bir korku, bilinen korkulara benzemiyordu, gelip geçti göğüs aralığından. Kağıt, sanki sorusunun cevabıydı. &quot;Tirmiz Şeyhlerinden Seyyid Bereke, Biya kasabasında Emir Timur'a bayrak ve tuğ verdi!&quot; Yiğitbaşı Elvan &quot;Bayrak ve tuğ?&quot; diye söylendi; &quot;Osman Beğ'e verildiği gibi. Vay babam vay! Vay ki vay.&quot;</p>
<p>***</p>
<p>Timur, başparmağı ile orta parmağının uçlarında bir kelebek kanadı tutar gibi tuttuğu atı, şahın dördüncü hanesine konduruverdi. Konduruverdiği anda da, çizgisiz ak yüzünde gül uçmalarından daha yeğni bir tebessüm dudak uçlarına indi, kısılıp: &quot;Şaha kış ya Emir Hüseyin.&quot; dedi; tebessüm, gözlerinin içinde oyalandı.</p>
<p>Emir Hüseyin, Moğol sakalının az kabacasına heveslenmiş sakalına, yolarcasına sarılıp kaldı. Gözlerine inanamıyordu. Bundan önceki iki oyunun ikisinde de atın tekmesini yemişti, halbuki filden beklemişti; filin hücumlarına aldanmıştı. Filin hücumlarını durdurmak, fili kıstırmak yahut yemek için zaman zaman Timur'u bile imrendiren açmazlar hazırlamıştı. Ama sonunda bir at sıçramış açmazlarının üstünden, gelmiş şahına kış demişti. Ve yine, şimdi, bu atın huysuzluğunu tersliğini bile bile bu üçüncü oyunda da at, hem vezirinin hem şahının karşısındaydı. İçinden söğüp saydı bu işe; Okçular Arastasının kaytan delikanlılarının ağzıyla küfürü bastı Timur'a ama ne çare? At, vezirine de şahına da kafa tutuyordu hem de daha oyunun sekizinci hamlesindeyken. Bir ara, Timur'un hile yaptığına bile inandı. Fil açısıyla mı başlamıştı oyun? Fil açısıyla başladıysa fil neden vezirin koruyucusu değildi öyleyse? At neden tepiyordu? &quot;Ah!&quot; diye söylendi Emir Hüseyin, ince, çizgileşmiş gözleri büsbütün gömülmüş, çizgisini de silmişti. &quot;Ben baştan yedim bu naneyi, file uydum.&quot;</p>
<p>Emir Hüseyin'in iki ön dişi yoktu, alttan bir köpek dişi çarpılmıştı; söylenişi bir yana, doğru dürüst konuşması dahi zor anlaşılırdı. Timur: &quot;Ne buyurdun emirim?&quot; diye sordu. Saygıda kusur etmeyen sesi, her zamankinden daha ölçülüydü; &quot;Filler, savaşta da ürkütücüdür, adamın gözünü çeker üstüne, cüssesinden mi dersin?&quot;</p>
<p>Ishğımsı bir sesle Emir Hüseyin düşündüklerini döktü: &quot;Satranç da savaştır Timur Beğ.&quot; dedi. &quot;Durmadan duyarım dilinden.&quot;</p>
<p>&quot;Doğru, boş bulunmağa gelmez. Hep söylemişimdir. İnanmışımdır da.&quot; &quot;Eh, sen de savaşta hileyi seversin, he mi?&quot; dedi ama hala düşünüyordu; şahını kaçırmak yahut vezirini feda etmek, Timur'un hilesini bulmaktan daha önemli gelmiyor gibiydi; &quot;Satranç da savaş ise?&quot; diye geveledi düşüncesini, dili daha ötesine varamadı, dilinin kökünde acımsı bir kasılma daha ötesine izin vermedi.</p>
<p>Timur'un, çizgisiz ak yüzündeki tebessüm kayboldu: &quot;Satrançta hile, yapanı rezil eder emirim. Savaşta hile ise sıradan bir Beğ'i bakarsın vezir eder, şarttır.&quot; dedi. Saygıda kusur etmeyen sesi az biraz burkulmuştu yahut da Emir Hüseyin'e öyle geldi. Ne var ki geri dönmeği de Emir Hüseyinliğine yediremedi. Küt tırnaklı dört parmağı ile birden şahını tuttu: &quot;Hileyle savaşıp vezir olan Beğ'in gözü sultanlığadır Timur Beğ, aklında bulunsun.&quot; dedi. &quot;Gözden ırak tutmazlar, bir ayağının tökezlmesine bakılır böyle Beğ'in.&quot; Küt tırnaklı dört parmak şahı kıştan çekti, selamete aldığını sandı.</p>
<p>Timur, karşısındakinin bu güvenişini bekliyormuş gibi ikirciksiz, atını vezire sürdü, yedi. &quot;Benim bir ayağım her zaman aksar emirim.&quot; dedi veziri alırken de; &quot;Bu yüzden hep sürçerim, tökezlerim. Gelgelelim bütün şahlar, tehlikeyi gördü mü canı derdine düşerler kaçarlar, vezirlerini yedirirler. Bu bakımdan korkum yoktur, atılan kazanır, vuran yener. Şah kaçtı mı kaçtığı yeri de bilmez, bak, şurda filim nasıl beklemekte? Selamette sandığın şahına yürüyüp alacak onu, yine kış! Bu oyun da biter emirim.&quot;</p>
<p>&quot;Haklısın.&quot; dedi noksan dişlerinden Emir Hüseyin; &quot;Satrançta üstüne yok, amenna. Büyük balık küçük balığı yer demişler ama satrançta değil herhal, satranç için dememişler. Baksana bir at bir veziri, bir fil bir şahı yiyor kolayca.&quot; Timur &quot;Kolayca?&quot; deyip, Emir Hüseyin'in kalkmasını bekledi. Fakat Emir Hüseyin kalkmadı. Oysa kalkacak gibiydi. Çekirdek irisi gözleri Timur'a baktı bir süre;</p>
<p>&quot;Ee?&quot; diye sordu noksan dişli sesi; &quot;Kolayca değil de ne? Şunun şurasında altı hamle, bilemedin yedi. Yedinci hamlede vezir de gitti şah da. Kolayca değil mi bu?&quot;</p>
<p>&quot;Değil emirim, izin verirsen değil. O altı yedi hamle, altı yedi ay düşünülmüştür, altı yedi ay da denenmiştir. Şimdi altı yedi dakikaya sığdı. Kolayca dediğin bu senin. Ama benim söylemek istediğim o değil. Büyük balık dedin; her zaman küçük balıkları yiyemez büyük balıklar!&quot;</p>
<p>&quot;Ha şimdi de bunca yıllık atalar sözüne karşı çıkacaksın, bir kulp takacaksın. Tak bakalım nasıl bir kulp olacak görelim.&quot;</p>
<p>Doğrudan cevap vermedi Timur. Çizgisiz ak yüzü, hiç umulmayacak derecede süt kabarmasına çalmıştı, sesi daha bir kabarık, gerilemişti. &quot;Ben çocuk iken emirim...&quot; diye yutkundu; &quot;Eyice çocuk iken hemi de, herhal bilirsin, ben çocukken babasız idim, babasız büyüdüm. İşte o vaktin birinde, Ceyhun'un bir küt kolu bizim obadan akardı. Gidip sazlıkta göleklendiği yere oturur suda oynaşan balıklara bakardım. Tuttuklarımı anama götürürdüm. Başka kim getirir bize yiyecek, kim düşünür ana oğulun karnını. Göleğin daha ötesinde bulanık sulu kocaman bir çökek su birikintisi vardı. Ceyhun'un küt kolundan da su gelirdi buraya, gelirdi de galiba geri gitmezdi, burada çökeklenirdi. Her neyse bu çökekte işte, burda da balıklar vardı şöyle ufacık tefecik, görsen balık yerine koymazsın. Elini sokmayı gör, bu küçük balıkların onu yüzü bir olup vururlar, elini bir daha sağlam alamazdın. Onları gördüm ben. O ufacık tefecik balıkların onunun yüzünün birden bir olup göleğe geldiklerini, kocaman balıklara saldırdıklarını gördüm. Göz açıp kapayıncaya dek o koca balığı bir kuru kılçık yapıp bırakırlardı. İçlerinden birinin ön ayak olmasını beklerlerdi; o gözü kara, o korkusuz öncü yön verip atıldı mı avına ötekiler hemen birleşir ardına düşerlerdi. Küçük balık deyip önemsememek eyi değil, hoş değil; beş on küçük bir oldu mu isterse ayı balığını da ortadan kaldırırlar. Bana izin var mı emirim, artık gidebilir miyim?&quot; &quot;Neden? Bir acelen mi var?&quot; &quot;Yok emirim, saat... Gecikti de.&quot; &quot;Çok geciktiğimiz oldu. Satrançta yenilsem de seni dinlemek hoşuma gidiyor. Yenilen doymazmış. Ne dersin?&quot;</p>
<p>Timur ya bilerek boş bulundu yahut da ağzına geleni ilk defa tutamadı: &quot;Evet emirim.&quot; dedi; &quot;Ders almazsa yenilen doymuyor.&quot; &quot;Yaaa? Bu taş bana. Kabul. Sen heç yenilmedin mi?&quot;</p>
<p>&quot;İki defa. İkisinde de neden yenildiğimi düşündüm hep. Uzun uzun düşündüm. Satrançta hangi taşı vakitsiz sürmüştüm yahut hangi yerinden kımıldatılmayacak taşı kımıldatmıştım. Kımıldattığın taşı geri alabilir misin? O zaman aynı oyunların tekrarlanmasına fırsat vermedim. Sözüm size değildi, size gibi çıktıysa bağışlayın lütfen. Bazen lafın gelişi gidişini şaşırtıyor, izin verirsen emirim gitsem diyorum.&quot; Emir Hüseyin gözünü satranç tahtasına dikti; şahı, veziri, filleri, atları, öncüleri süzdü. Moğol sakalından az kabacasına heveslenmiş sakalıyla oynuyordu, bırakmıyordu. Çekirdek iricesi gözlerini kırpıştırdı. Dişleri noksan sesi: &quot;Ben diyorum ki...&quot; dedi düşüne düşüne; &quot;Timur Bey ben düşünmekteyim ki...&quot; Asıl söyleyeceğine dili varamıyor, dolanıyordu. Sakalını bırakıp gözlerini Timur'a döndürdü, birden aklına gelmiş gibi: &quot;Eyi. Eyi de acelen ne onu söylemedin daha.&quot; dedi.</p>
<p>Timur'un çizgisiz ak yüzü depreşti huysuzlanıp, gözlerinin kenarları kırıştı, istemeye istemeye: &quot;Birini görmem gerekmekte.&quot; dedi.</p>
<p>&quot;Nasıl bir görme?&quot;</p>
<p>&quot;Bir kitap getireceklerdi.&quot;</p>
<p>Emir Hüseyin'in, Timur'un ağzını bekleyen çekirdek iricesi gözleri yayvanlaşıp gülmeğe çalıştı; azıcık küçümsedi de: &quot;Ha sen okurdun ya.&quot; dedi. &quot;Okumağı da severdin. Bir satranç kitabı mıdır beklediğin?&quot; &quot;Bir satranç kitabı değildir emirim. Bir tıp kitabı.&quot;</p>
<p>&quot;Yok canım. Bir tıp kitabı hemi de? Kargacık burgacık, kafam kadar ağır, dirsek boyunda? Aman Timur Beğ sende bir şeyler; bre sen bir beğsin tıp kitabı Beğ'in nesine? Hekim mi? Hadi canım adamın dili bile varamıyor.&quot;</p>
<p>&quot;Çok büyüttün emirim, beni hayli onurlandırdın, değer miyim bilemem?&quot; derken Timur, Emir Hüseyin'in küçümsemesini anlamazlıktan gelmeğe gayret ediyor, incitmeden vuracak bir söz arıyordu aklı; &quot;Tıp dediysek o kadar da değil, eh olsun olsun da sekiz on yaprak olsun şöyle el ayası bir risaledir.&quot; Emir Hüseyin satrançta yenilmenin acısından kurtulma çaresini bulduğu için keyiflenmişti: &quot;El yazısı bir risalede okunacak ne vardır hay Timur Beğ, kitap dediğin sana göre olmalı, kalın olmalı ki, yazsa ne yazar oncacık?&quot; &quot;Delilerin nasıl tedavi edildiğini yazıyormuş.&quot;</p>
<p>&quot;Yok canım, hele bak sen Timur Beğimize. Bak sen şimdi de deliler ha? Akıllılar bitti mi? Bre bu kitabı hangi akıllı yazmış ki seni çeker böylesine?&quot; &quot;Osmanoğlu'nun ülkesinde yazılmış olmalı.&quot;</p>
<p>&quot;Osmanoğlu?&quot;</p>
<p>O ana kadar aklınca eğlenen Emir Hüseyin hem &quot;Osmanoğlu?&quot; deyip sordu, hem durdu, hem de gerçekten düşündü. Timur, Emir Hüseyin'in devam edip sormasını bekliyor, susuyordu. Ama karası süzülmüş ışıkta gözleri, Emir Hüseyin'i daralttıkça daraltıyordu, hatta bunaltmağa başlamıştı. Emir Hüseyin gözlerini kaçırarak: &quot;Bilemedim.&quot; dedi. &quot;Çıkaramadım.&quot; diye tekrarladı;</p>
<p>&quot;Kimdir bu Osmanoğlu. Bizim bu yanlarda adı bilinir mi? Bu Hazar ötesinde de yoktur herhal?&quot;</p>
<p>&quot;Daha öte.&quot; dedi Timur. &quot;Duyulması kolay bir yerde değil, Urum üstüne akınlar yapan bir beğliktir.&quot;</p>
<p>&quot;Bre sen oralardan haber almakta kitap getirtmektesin, sen Timur Beğ doğrusu korkulacak adamsın. İlyas Hoca'yla oğlunu haklaman boşuna değilmiş meğer. Boşuna diyenlere kanacaktım nerdeyse. Demek oralaraca adam salmışsın?&quot; &quot;Salmış değilim emirim, gidip gelen kervancılarla konuşurum. Gelip bulurlar beni. Kitabı getiren yeni dönmüş bir kervancıdır. Haber de getirmiştir belki. Haber dersem, hani oraların durumu hakkında, neler görüp duyduysa.&quot; &quot;Öğreneceksin?&quot;</p>
<p>&quot;Ee. İşte öyle.&quot;</p>
<p>&quot;Tee oraları öğrenip de ne yapacaksın? Çevremizi bilmen yetmez mi sana?&quot; &quot;Yetmez emirim. Çevremizin de çevresi vardır, o çevrenin de bir başka çevresi. Uzar gider bu böylece. Çevrelerin sonu gelmez. Gelir belki. Bütün çevreler senin olur ise...&quot;</p>
<p>&quot;Bütün çevreler? Dünya yani, dünya demek istedin?&quot;</p>
<p>&quot;Say ki dünya demek istedim emirim.&quot;</p>
<p>&quot;Çok büyük, kocaman bir çevre...&quot;</p>
<p>&quot;Hayır emirim az. Küçük, dar bir çevre. Vardıkça küçülür, öğrendikçe daralır.&quot; &quot;Eyi. Demek bu Osmanoğlu. Demek böyle birileri de var? Deliler için kitap da yazdırtmışlar? Hayırlı olsun. Var git bekletme kitabını Timur Beğ!&quot;</p>
<p>Kalkıp çıkmak için kapıya yönelen Timur, hep aynı saygıda bekledi. Emir Hüseyin yapmacıksız bir ilgilenişle sordu: &quot;Bu kitap, deli tedavisi, akla uygun mudur sence?&quot;</p>
<p>&quot;Bilemem emirim. Duymuşluğum musiki yoluyla olmasıdır.&quot; &quot;Musiki yoluyla?&quot; &quot;Evet. Beni de çeken yönü budur. Bir takım makamlar, bir takım deliliklere eyi gelmekteymiş. Herhal denenmiştir.&quot;</p>
<p>&quot;Eyi. Eyi de, yine derim ki ben... Timur Beğ, sen açsın! Bir tuhaf açsın; doymayacak açlardan daha beter.&quot;</p>
<p>Timur'un çizgisiz akça yüzü kıpkırmızı kızardı nedense; bütün kanı, bir boşluğa akar gibi akmış, yüzünü doldurmuştu görünüşe bakılırsa. Emir Hüseyin, pırıl pırıl mumların ışığında, şimdiyece hiç görmediği Timur'un bu kan kırmızısı yüzünden irkildi birden; çekinme mi korku mu her neyse bir kötü ürküntü yüreğini sardı: &quot;Ne oldun Timur Beğ? Ayağın? Başın dönmüş olmasın? Birden kalktıydın.&quot; Timur bir süre cevap vermedi. Pamuk beyazındaki saçlarının börk altından çevrelediği yüzü, eski sağlam ve güvenilir Timurluğunu alıncaya değin kımıldamadı da. Yalnız, aksayan ayağına yer değiştirtti o da farkında olmadan. Sesi neden sonra bulanık geldi Emir Hüseyin'in kulağına. Biraz önce Timur'un yüzüne yayılan kan kırmızılığından bulanmışa benziyordu: &quot;Ben...&quot; dedi bulanıkça; &quot;Emirim ben doğduğumda kıpkırmızı doğmuşum. Bir külçe kan sanmışlar. Kızıloğlan hastalığı dendiğini sonradan öğrendim bu kırmızılığa. Et yememekten olurmuş. Onun için açım herhal. Anamın babamın soyluluğu bir akçe etmemiş demek ki; sürülmüşler obadan, sürgünde soyluluk sökmemiş. Etsizliğe doğmuşum ben. Onun için şimdiyece istediklerim, şimdi istediklerim, şimdiden sonra isteyeceklerim açlığıma yetmemiş ise, yetmiyorsa, yetmeyecekse emirim onu benden başkası düşünsün. Isırdıkça ısırdığın, kopardıkça kopardığın küçülür.&quot;</p>
<p>&quot;Dur Timur Beğ, asıl diyeceğimi demedim dur hele!&quot; Timur yine öyle bekledi. Timur yine öyle bekleyince Emir Hüseyin yine öyle gevelendi. Ama Timur'un taşmak üzere olduğunu hissedince söyledi söyleyeceğini en sonunda: &quot;Timur Beğ kızımı sana vermek istiyorum. Senin de işine gelir herhal; büyük kızımdır. Cevap verme sakın şimdi. Git, yarın dersin diyeceğini. Bunu sen de istiyorsun biliyorum, var kitabının yanına.&quot;</p>
<p>Timur gittikten nice sonra da bakakaldı ardından Emir Hüseyin, içinde hem korkunç bir rahatlama hem de o ölçüde bir ürperti vardı. Rahatlamadan çok ürpertinin, kulaklarının ardında zonkladığını fark etti. &quot;Vezir gibi.&quot; diye mırıldandı; &quot;Tıpkı vezir gibi. Kızımı da alınca bana kış diyecek bu topal. Ama? Başka bir yolu yok ki, yok ki.&quot;</p>
<p>Ağır, aksak, hantal; bir yığın olmuş döndü. Hamur yahut yumağı dönüşü. Ayaklarını hamurların içinde sürürcesine satranç tahtasının bulunduğu sedef işlemeli sehpaya gitti; baktı, baktı, baktı. Öfkeli bir el vuruşuyla bütün taşları devirip dağıttı. Sonra her birini dağıldıkları yerlerden aldı, yerlerine dizdi. Hamle sırasını Timur'a verip oyunu açtı, tekrarladı. Küt tırnaklı parmakları tam vezirine değdiğinde aklı başına gelmişti: &quot;Burda!&quot; diye dehşetle mırıldandı. &quot;Burda yaptım yanlışı ben, burda yaptım, veziri oyuna sokmayacaktım ah sokmayacaktım. Vezir şahı nasıl kurtarır hay budala Hüseyin!&quot;</p>
<p>Vurdu tekmeyi tahtaya: &quot;Dönemem artık.&quot; dedi. &quot;Vakit çok geç dönemem. Üstelik toy düğün eyleyerek çağıracağım topal bacağını tuh!&quot; ***</p>
<p>Günlerden cumanın ertesiydi.</p>
<p>Sabah bütün şenlik şamatasını Kumral Dede Konağının bahçesine dökmüştü. Sayrular Evinin gül çardaklı kapısı her zamankinden kalabalıktı. Çoğu donuk, sanki yorgun, sanki uykuda düşte yahut düş kırığında bir takım insanlar bir sırada; bakıcı dervişler bütün güleçliğiyle aralarındaydı. Ya iki kişiye bir derviş düşüyordu ya üç kişiye, kalabalık belki de bundandı. Hekim yamaklarından ikisi, biri bir hayli genç, o bir takım adamları, ellerindeki kağıtlardan okuyup, arada bir iki söz konuşup ayırıyor, içeri salıyorlardı. Genç olanı, kalınca, deri kaplı bir deftere öteki hekim yamağının ağzından çıkanları hemen yazıyordu: &quot;Arap'tır aslı bunun, buna Hüseyni gerek. Hüseyni'den türeyen makamlardan da dinletilse eyidir. Bunun aslı Tacik'tir, Tacik'e Arak makamı hoş gelir. Bu Türk. Türk deyince Uşşak makamıdır başkası gerekmez. Derviş baba, şu yanda duran sarı yüzlü mavi gözlü soğuk adamları içeri götür. Bunlara Rast makamından bir de Rast'tan türeyenlerden ezgiler dinletilecek unutmayasın. Tamam, siz baş ağrısı mı çekiyordunuz ordakiler? Her zaman mı? İçinizde hafakan illetinden dertli olanlar da var mıdır?&quot;</p>
<p>Orta yaşlı hekim yamağının son sorusuna birkaç hasta: &quot;Var.&quot; karşılığını verdi. Cılız, isteksiz, kiminin soluğu zorlanmış olarak; &quot;Eyi, pekey.&quot; dedi hekim yamağı, alışmış, alıştığı için hemen kendiliğinden gelen sesi, hareketleri vardı. &quot;Hafakanhlar da baş ağrılılar da aynı koğuşa alınsın derviş baba, bunlara sen bak. Rehavi makamıdır dinleyecekleri makam. Çok konuşan, sıcakkanlı görünen hastalar gitti mi? Onlara da Tacikler gibi Arak makamı yazılacaktı, yazdın mı? Bre bir de kız olacaktı bugün? Baş ağrısından dertliydi, nerdedir? Görünürlerde yok mu?&quot;</p>
<p>Bakınırken esmer, bıyıkları yeni terlemiş, eni boyu bahar fışkırmış filiz genleşmesinde dimdik duran delikanlıyı gördü. &quot;Hey? Senin derdin ne? Kağıdını getir bakalım.&quot;</p>
<p>Delikanlı, hakkı olmayanı seyretmenin, seyrederken görülmenin tedirginliğinde utanmış: &quot;Ben hasta değilim.&quot; dedi.</p>
<p>Orta yaşlı hekim yamağı, yine ahşmışhğı içinde: &quot;Ha, eyi, pekey.&quot; deyip döndü. &quot;Bugün de bu kadar öyleyse, bu kadar tamam.&quot;</p>
<p>Genç yamağa döndü, aklına takılanı tekrarladı: &quot;Kız gelmedi mi? Başı ağrıyan canım?&quot;</p>
<p>Genç yamak bakındı, &quot;Bilemem.&quot; der gibilerden omuz silkti. Orta yaşlısı: &quot;Dün halıcıların usta kadını söylediydi bre, hey delikanlı! Gel hele azıcık gel hele, adın ne senin?&quot;</p>
<p>Esmer, bıyıkları yeni terlemiş delikanlı çekinmedi bu sefer: &quot;Doğan.&quot; dedi. &quot;İzin günün herhal? Hangi ocaktansın?&quot;</p>
<p>&quot;İzin günüm. Şu sıra atlara bakıyorum, menzil atlarına.&quot;</p>
<p>&quot;Ha? O sensin demek? Atlardan eyi anladığın söyleniyordu, eyi eyi.&quot; Doğan tanınmış olmanın gururunda kubardı. Utanarak, sıkılarak, terleyerek. Orta yaşlı yamak, börkünün ardından ensesine doğru sarkan saçlarını kaldırıp karıştırmağa başlamıştı. Kulak memesini de tutup bıraktı, ikircikli düşündü: &quot;Eyi. Pek eyi. İzin günündeysen sana nasıl iş buyuracağım pekey? Buyuramam ki. Kendim gideyim bari.&quot;</p>
<p>Genç yamağa dönmüştü. Herhalde &quot;Sen gider misin?&quot; diye bakıyordu. &quot;İşimiz bittiğine göre...&quot; dedi düşünerek hep.&quot;Tamam ben giderim kıza canım eyi. Pek eyi. Hekimbaşıya tekmili sen ver, ben giderim hah dokumacılarına, gider kızı görürüm ola ki?&quot;</p>
<p>Sözünü bitirmeden Doğan, daha doğrusu sesli düşüncelerinin arasına girerek, yeni yetme delikanlılığının içtenliğiyle orta yaşlı hekim yamağına yanaştı: &quot;Görülecek bir iş varsa buyur ağam.&quot; dedi. &quot;İzin günüm olsa ne çıkar. Ayağına üşenenlerden değilim, nereye gidilecekse söyle, giderim.&quot; &quot;Hakkını yemek doğru olmaz yiğidim, sen dinlenmene bak, asıl ben ayağıma üşenmeyim, eyi. Pek eyi. Üşenmeyim.&quot;</p>
<p>Doğan daha içten konuştu: &quot;Halıcılarda kimi göreceğim? Ne diyeceğim?&quot; Orta yaşlı hekim yamağı bitmeyen düşüncesinde gülümsedi: &quot;Yaşın helal olsun sana yiğidim&quot; dedi. &quot;Emeğini esirgemeyecek cinstensin eyi. Pek eyi. Sevdim seni. Halıcıların usta kadınını göreceksin. Hiç gitmiş miydin oraya?&quot; &quot;Okçular Arastasının ardındadır. İki kere gittiydim.&quot; derken azıcık pembeleşti Doğan'ın yüzü; şöyle böyle bir kızarıklıktı, gelip geçti ama orta yaşlı hekim yamağının hep düşünen gözlerinden kaçmadı düşüncelerinin arasına bu kızarıklık da karışıverdi. Bir gözünü kırptı: &quot;Sakın Doğan yiğit ordaki kızlardan biri ha? Eyi. Pek eyi. Ha? Seni seni senii? Neyse sözümüze gelelim.&quot; diye takıldı. Ama Doğan'ın esmer yüzünün birden kayalaştığını görünce: &quot;Alınma Doğan yiğit, hekim sayılırız biz de, sözümüz dervişçedir batmamak.&quot; dedi. &quot;Neyse dedik zaten madem ki bildiğin yerdir, eyi. Pek eyi. Oraya git. Usta kadına varınca başı ağrıyan kızın Sayrular Evine gelmediğini söyle. Oradaysa, gelecek gibiyse senin yanına katıp yollasınlar, gelemeyeceklerdense haber getir de hekim yollayalım. Bu kadar hepsi eyi pek eyi Doğan yiğit.&quot; Doğan sonunu sormadan, yolun kıyısındaki aslanağzı çiçeklerini atlayıp tez adımlarla camiye giden çimli cılgayı adımlamağa başladı. Utanmıştı başlangıçta, hekim yamağının bir lafına yüzünün kızarışından yakalanmıştı ama yüreği ala ala heyinden pırpırlanmaktaydı. Daha hekim yamağının ağzından hah dokumacılarının sözünü duyar duymaz yüreğindeki ala ala heylenme boy göstermişti. Düz, yandan örülmüş, sarkıtılmış pırıltılı bir top saç. Bal arısının daha koyucasında bir çift göz. Durgun ama bir tuhaf durgun bir yüz, gönlünden gözlerine çıkmış, gözlerinden gönlüne inmişti o saatte. Okçuların yanından alınıp menzil atlarının bakımına verildiği gün, doru tayın gezdirmesini bitirmiş suvarmağa götüreceği sıra tam hamamın kapısında bir kere gördüğü, sonra bir de, bir hafta mı bir ay mı yoksa bir yıl mı o kadar kısa yahut o kadar uzun bir vakit önce yine bir izin günü bu sefer havuzun başında oturmuş kara balıkların çilli balıklarla oynaşmasına daldığı gün birden suya vuran gölgesinden şaşıp zıplayınca karşılaşıverdiği örgülü saçı, durgun yüzü, nedense çatılıp küsmüş kaşların altında saklanan gözleri hatırlamaktaydı. Kesinkes biliyordu ki, şimdi ala ala heyinden pırpırlanan yüreği biraz delikanlılığından ise biraz da bu hatırlamadandı. Yüzü yine kızardı.</p>
<p>Adını bile bilmediği, hiç konuşmadıkları için sesini dahi duymadığı kızı, hah dokumacılarının arasında görüverirse yine ne olacaktı? Ordaki o kızlar, o kadınlar, o hah dokuyanların hepini birden Doğan'ın oraya o kız için geldiğini, başı ağrıyan kızı çağırmağı bahane ettiğini sanırlarsa, anlarlarsa, bilirlerse ya? Ayakları bağlandı kendiliğinden. Bir gören olsa, yüzündeki esmer kızarışın terlediğini gözünden kaçıramazdı. Geri dönüp orta yaşh hekim yamağına: &quot;Ben bu işi yapamayacağım hekim ağa.&quot; demek en iyisiydi. Ya o zaman da &quot;Neden?&quot; diye sormazlar mıydı adama? &quot;Orda bir kız var da ondan mı?&quot; diyecekti? &quot;O kızı ben...&quot;</p>
<p>Ense kökü de terledi Doğan'ın; ısınarak, ısınması artarak terledi. &quot;Gözlerimi yerden ayırmam, kimsenin yüzüne bakmam.&quot; dedi kendi kendine; &quot;Bir usta kadına bakarım bakılacaksa. Ona da bakmam.&quot; Fakat hah dokumacıların yerine gelip atkısı çözgüsü yerli yerinde sayısız tezgahın kurulduğu upuzun odaya girince şaşkınlığından ayakları birbirine geçti. Sırtları kapıya dönük bir sürü kız, kadın vardı her tezgahın başında. Kimi kirkit vuruyor, kimi kırpık yapıyor, kimi çift düğüm atıyordu. Çıt çıkmıyordu. Tezgahların her birinde, atkılarında çözgülerinde ayrı bir ebemkuşağı renklenmişti. Upuzun oda yün tozu, yün iplik sarması, biraz da ısınmış kadın kokuyordu. Dokunmuş halıların asıldığı duvar boyunu Doğan bir düş cenneti sandı. Eğer, tezgahların arasında dolanıp her birini teker teker yoklayan usta kadın görüp de yanına gelmeseydi Doğan, şaşmış haliyle daha uzun zaman orada durup kalacaktı. Az sonra da kulağı bülbül sesleri duymağa başlayacak, gözünde cennet kuşları uçuşacaktı. Usta kadın, başı sıkma yazma bağlamış, kaş göz yerinde ama öyle hemen laf söylenmeyecek, yanılıp söylendiğinde ise söyleyeni söylediğine pişman ettirecek ana kadınlardandı. Hele Doğan gibileri, daha görür görmez el bağlayıp karşısında el pençe bir sus pusa zorlayacak yapıdaydı. Böyle olmasa da Doğan ağız açacak halde değildi ki. Zor şer derdini anlatabildi; niye geldiğini, nerden geldiğini. O zaman usta kadın, kalınca fakat daha çıkar çıkmaz adamı tedirgin etmeyen, tedirginse tedirginliğinden çekip alan bir sesle: &quot;Yormuşlar seni delikanlı oğul.&quot; dedi. &quot;Az biraz benim yüzümden oldu. Alanur'u zorlayıp göndermeliydim. Eyiyim ana deyince peşini bırakmamalıydım.&quot;</p>
<p>Doğan saf saf: &quot;Alanur, başı ağrıyan kız mı? Senin kızın mı?&quot; diye sordu. Usta kadın, eh, kendince işte, gülümsedi: &quot;Burdakilerin hepisi de benim kızım demektir delikanlı oğul.&quot; dedi. &quot;Hepisinin de eyi kötü başı ağrır. Boyalı renklere durmadan baktın mı sen heç? Bakmadıysan bak demem, bilemezsin sonunu. Alanur narince olduğundan onun dayanması daha az. Seni gönderdiklerine göre yanına katayım da götür. Alanur! Kızım tezgahını bırak da gel hele buraya.&quot; Usta kadının çağrısına ortalardan bir kız salınıp kalktı. Az daha yüreği bütünüyle ağzına geliyordu Doğan'ın. Alanur, onlara doğru gelmek için döndüğünde Doğan'ın hem yüreği ağzına geldi hem başı döndü, çarpılmış gibi oldu. Alanur dedikleri kız, o kız idi. O gördüğü, o örgülü düz saç, bal arısının koyucası gözler, o durgun ama bir tuhaf durgun yüz. O saçın, o gözlerin, o yüzün adı Alanur'du, Tanrım Alanur'du heyyy!</p>
<p>Doğan'ın gözlerinin az üstünde kaşlarına yakın sıcak su üstüne kurşun dökmüşlerdi sanırsın. Öyle bir cızırdama alnının ortasından bütün aklını sarmıştı, gözlerini ağırlaştırıp yere ağdırmıştı, kaldıramıyordu. Ne var ki yine de Alanur'un salınıp gelişi, yarı yay kaşlarının altında kırpışan kirpikleri, kirpiklerin her kırpışmasında uçuştuğunu sandığı ürkek bal arıları Doğan'ın yere ağan gözlerinde salınıp geliyor, yaylanıyor, kırpışıyor, ürkek uçuşunu ağdalandırıyordu. Doğan'ın, çok istediği halde, hatta böylesine dağılmağı delikanlı yiğitliğine hiç yediremediği halde gözlerini kaldırıp Alanur'a, o da olmazsa usta kadına bakmak elinden gelmiyordu. Çıt çıkmayan hah dokuma odasının sessizliğinde Alanur'un adımlarını sayıyordu kulakları; bir ara Doğan, Alanur'un adımlarını olduğunca hissedebilmek için soluğunu bile karnında tuttuğunu fark etti. O sırada da, halıcı kızların usta kadını, sesindeki iğneyi saklamış: &quot;Herhal sen Sayrular Evinin adamı değilsin delikanlı yiğit, he mi?&quot; diye sordu. Daha bir açıldı sesi, iğnesini atıp eğlencelik bir hoşluk içinde: &quot;Senin dilin var idi.&quot; dedi. &quot;Geldiğinde eyi kötü konuşuyordun, şimdi neden dut yedin delikanlı oğul? Var bunda bir iş, sakın ola ki dilini yutturan dut denesi bizim dalımızda olmaya? He midir?&quot; Doğan'ı öyle bir kıstırgaça almıştı ki çıkmak ne mümkün.</p>
<p>Yetmemiş, Alanur da yanlarına gelmişti; muhakkak kendisine bakmaktaydı. Bakmakta mıydı acaba? Yoksa onun da gözleri böyle yerde miydi? Başının içinde onun da böyle kaynamış sulara erimiş kurşunlar mı dökülüyordu? Cızırdıyor muydu? Fakat usta kadının birbiri ardınca sorduklarına bir cevap vermeliydi.</p>
<p>Vermezse kadın ikirciklenebilirdi. İkirciklenmesi bir yana Alanur'u yanına katıp göndermezdi. O yol, o Sayrular Evinece giden, Debbağların üst başından dolanırsa daha da uzayacak olan yol boyu iki ikiye, Alanur'la gidilecek iken Alanur'suz gidilmek... Bir an bir dağ başı kısırlığı çöktü yüreğine Doğan'ın. Çöker çökmez de gözlerini kaldırdı usta kadına, o sıra gücü yettiğince erleşmiş baktı. Adını söyledi. Sayrular Evinden olmadığını da. Ve gözleri Alanur'a kayıverdi. Alanur'un, tam kaçıracağı sırada gözlerini yakaladı. Bir kız gözü ancak bu kadar cennet sislerini aralamış bakabilirdi. Yüreğinde oylum oylum yandı Doğan'ın. Usta kadının sesi olmasaydı yanmanın da ötesine geçebilirdi. Ama usta kadın Alanur'a: &quot;Bu Doğan yiğit, başının ağrısı için gelmiş senin kızım.&quot; dedi. Doğan'la konuşurkenki sesinden çok daha sevecendi; &quot;Seni Sayrular Evine götürmek ister, gider misin?&quot;</p>
<p>Doğan, Alanur'un &quot;Giderim ana.&quot; diyecek sesini bekledi. Birden bir bülbülün ötmesini, tarifsiz bir çiçeğin dillenmesini, onun gibi bir şeyi beklemişti. Alanur'un sesini ilk defa duyacaktı. Duyduğunda ne gökyüzü yere yağdı çisil çisil ne de tezgahları atkılayıp çözgüleyen bin bir renk dile geldi. Herkesinkinden değişik olmayan bir sesti Doğan'ın duyduğu; herkesinkinden değişik olmayan bir sesi Alanur'dan duyması acayibine gitti. Yere göğe sığmayan bir alımlı atın savrulamayan yelesi yahut kırpılmış kuyruğu gibi geldi. Alanur, samanımsı bir sesle: &quot;Sen bilirsin ana.&quot; diye cevap vermişti. Usta kadın: &quot;Kız, ağrıyan baş benim mi? Ne bilirim ağrıyıp ağrımadığını?&quot; deyince Alanur'un cevabı: &quot;Sen git dediysen, giderim.&quot; oldu.</p>
<p>Ses, aynı sesti ama Doğan ilk duyduğundan daha değişik buldu; yavaş yavaş ısınan bir su yahut alevini göstermeden yanan bir ateş böyleydi.</p>
<p>Hah dokumacılarının usta kadını çıkıştı: &quot;Kız sabah sorduğumda ağrımıyor dediydin, geçti dediydin gözü çıkmayasıca. Şimdi delikanlı oğlanı görünce mi ağzın değişti?&quot;</p>
<p>Alanur utanmış: &quot;Ana, şimdi sen de...&quot; diye gevdi; &quot;Başım ağrıyor işte; ağrıyor.&quot; &quot;Tez elden git öyleyse. Tezgahının boş duracağını eyi belle, halına yabancı düğüm karışmasın diyorsan tezinden eyi olmanın yolunu ara. Öyle üstünde durulacak ağrılardan değilse, hekimler işi büyütür aklında bulunsun. Benden tembihlemesi.&quot;</p>
<p>&quot;Olur ana. Elini öpeyim mi?&quot;</p>
<p>&quot;Gelin mi gidiyorsun kız? Şuna bak, yürü, sümsüklenme. Elini öpeyim mi imiş?&quot; Dışarı çıkınca Doğan bir an Alanur'un sağından mı solundan mı yürüsün, şaşırdı; büyüklerin yaptığı gibi bir adım önden yürümeği delikanlılığına yediremiyordu. Onun için Alanur'un bir sağına bir soluna geçip durdu. Öyle ki kız: &quot;Doğru gitsen olmaz mı kardaş?&quot; demek zorunda kaldı. &quot;Başım döndü. Zaten ağrımakta.&quot; Doğan Alanur'un konuşmasını cana minnet bildi, sırtında ağır yükler varmış da birazını atmış gibi oldu. &quot;Sabahtan ağrımıyor muydu?&quot; diye sordu.</p>
<p>Alanur zorlanmadan: &quot;Ağrıyordu.&quot; dedi.</p>
<p>&quot;Ana kadın sorunca ağrımıyor demişsin de.&quot;</p>
<p>&quot;Ne deyim? Ağrıyor deseydim gönlü kalacaktı, işten kaçtığımı sanacaktı. Ana için en başta halıları gelir, bizim başımızın ağrısı sonra gelir. Azıcık ağrıyı aş, çok ağrıyı iş bastırır der.&quot;</p>
<p>&quot;Hekimlere kim haber saldı öyleyse?&quot;</p>
<p>&quot;Ana salmıştır. Bakma sen, yüzümüze serttir ama ardımızdan kötülüğümüzü istemez, korur bizi.&quot;</p>
<p>&quot;Korumazsa suçlanır da ondan herhal...&quot;</p>
<p>&quot;Yok sanmam. Ana öyle suçlanma korkusuyla iş yapanlardan değildir, öylelerini de sevmez. Hey. Niye bu yoldan gidiyorsun? Bu yol dolanır, hamamın önünden daha kestirme gidilmez miydi kardaş?&quot;</p>
<p>Doğan'ın yüzü yine kızardı. Bile bile dolanan yola sapmıştı. Kara Mustafa'dan bu yana, Konak'a geldi geleli böylesine bir sarhoşluğun içine düşmemişti. Alanur konuştukça sarhoşluğu artıyordu, içten içe yanan ateşin bir tuttu mu bir daha bırakmayan ısıtması gibi o başlangıçta acayibine giden sesi, alnının ortasından adımlarınaca sarmadık, sinmedik bir yerini bırakmamıştı. Bunun için yolun kısalmasından, Sayrular Evine bir an önce varmaktan korkmuştu. Daha hah tezgahlarının odasında düşündüğü bir işi yapmanın ürpertisi vardı içinde. Alanur'un, yolun dolambaçlısına sapmış olduğunu anlamasına üzüldü; üstelik bunu yüzüne vurmasından da korktu. Kızın kötü şeyler düşünmesinden çekindi. &quot;Dalmışım da...&quot; dedi. Sesi titremişti, hissetti sesinin titrediğini;</p>
<p>&quot;İstersen dönelim. Keseden gidelim.&quot;</p>
<p>Durup ilk defa Alanur'un yüzüne baktı. Yanan yüreği eğer gözlerinde de belliyse, Alanur'a bundan daha iyisini söyleyemezdi.</p>
<p>Alanur, Doğan'ın gözlerine bir baktı, iki baktı, üç baktı en sonunda duramadı, gözlerini önüne eğdi; başını da. Usulca: &quot;Burdan gidelim.&quot; dedi. Yüzü belli belirsiz pembeleşmişti.</p>
<p>Doğan'ın gözlerinin içi güldü. Ne var ki, ondan sonra da konuşamadı. Aklına, hatta dudaklarının uçlarına kadar gelen bütün güzel sözler orada birikiyordu, akmıyordu, dudaklarının dışına çıkamıyordu. Alanur'a duyurmanın mümkünü olmadı; duyarsa başıboş, duyarsa bomboş kalacağını hissediyordu. Daha bir uzun, daha bir dolambaçlı yol var mı diye düşündü. Sayrular Evinin bu kadar yakına yapılmış olmasına kızıyordu. Konağın küçücük, daracık, avuç içinden de daracık olduğunu nasıl da görememişti şimdiyece. Yoksa şimdi mi daralmıştı yollar, şimdi mi küçülmüştü genişlikler, o uzaklıklar nerdeydi? Kim kısaltmıştı, neden?</p>
<p>Allah'tan Alanur konuştu: &quot;Atlara sen mi bakıyorsun?&quot; diye sordu.</p>
<p>Doğan evet dese mi Alanur'un hoşuna gider hayır dese mi onu kestirmeğe çalıştı. Doru tayın gümüşlenmiş tüylerini hatırlayınca göğsünü doldura doldura: &quot;Evet.&quot; dedi. &quot;Atlara ben bakıyorum. Şaştın mı?&quot; &quot;Niye şaşayım?&quot; &quot;Büyük değilim diye?&quot; &quot;Herhal başında bir ağan vardır?&quot;</p>
<p>&quot;Yok!&quot; dedi Doğan. Sesi, farkında olduğundan daha çok övünüyordu. Kumral Dede Konağının en dar yerinden en geniş bahçelerine kadar yayılan bir &quot;Yok!&quot; deyişi Doğan'ın. Alanur'a da hoş bakışlar verdirmişti. &quot;Geçen ay derviş baba ölünce bana bıraktılar tümünü. Derviş babanın vasiyeti, atlara kimse el sürmeye olmuş; Doğan'dan gayri kimse el dokundurmaya, beni vasiyet etti.&quot; &quot;Tek başına? O kadar ata hemi de?&quot;</p>
<p>Doğan, az önce bütün konağı dolduran övünen sesinden kaçtı; göğsüne çekilen bir utanmışhk: &quot;İki kişi de ahırların temizliğine bakar.&quot; Atlar karıştı mı lafa Doğan doludizgin gidiyordu. Korkmuyor, çekinmiyor, utansa da utanışı tatlısından eğim eğim eğilmiş oluyordu. Atlarla Alanur'u bir arada konuşmak. Alanur'a atlardan konuşmak. Hepsi böyle, bu biçimde bu şekil konuşulsa ve yol uzasa uzasa uzasaydı...</p>
<p>Alanur: &quot;En çok doru tayı mı seviyorsun?&quot; diye sordu. &quot;Düşünme de konuş a be yiğitçik bak işte meydan şenindir&quot; mi demek istedi? Doğan'ın yüreği hopladı: &quot;Ne biliyorsun ki?&quot; &quot;Suvarmağa sen götürüyordun da.&quot;</p>
<p>Ohh bre! Görmüştü, unutmamıştı demek. Üstelik gördüğünü de, unutmadığını da söylüyordu apaçık; Alanurca, ezilip büzülmeden. Daha da ileri gitti: &quot;Gözün taydan başka bir nesne de görmüyordu, sağına soluna baksaydın ya biraz da.&quot; dedi.</p>
<p>Tam yeriydi: &quot;Ben de seni gördüm, unutmadım.&quot; demeliydi, diyemedi. Hep o dudaklarına gelen, gelen, gelen ve hep o dudaklarında biriken, ordan çıkmayan Allah'ın belası laflar. Çıksalardı ya; çıkabilselerdi ya.</p>
<p>Bir daha fırsat olmadı. Sanki Alanur söylediklerinden utanmıştı, günahlanmıştı. Günahlanmışların tedirginliğine bürünmüştü; yetmemiş, adımlarını da açmıştı, hızlanmıştı.</p>
<p>Ve Sayrular Evi görünmüştü işte. Bir zamanlar yunak diye yapılmış ama şimdi hiç kullanılmayan dört köşe yapının yaban güllerini de dolandın mı yol kayıp Sayrular Evine dayanıyordu. Ne dolanacak bir cılga vardı artık ne de uzatılacak bir dönemeç. Ne yandan gidersen git, bilemedin otuz adım sonra bitiyor. Her şey bitiyor. Alanur bitiyordu. &quot;Eşşek kafa!&quot; diye için için yedi kendini Doğan; &quot;Taş kafa, bir daha bulursun bu fırsatı, bulursun. Atlar kaçıyordu sanki başka laf mı yoktu?&quot;</p>
<p>Fakat Sayrular Evinin ana kapısında, Alanur'un ikircikli duraksamasından yararlanıp: &quot;Havuzun başında da gördüm seni. Doru tayı suvarmağa götürürken de gördüm ben. Doru taydan başkasını da görür gözlerim Alanur. Seni gör...&quot; Alanur, Sayrular Evinin ana kapısından içeriye sıyrılıp kaçtı; keklik sekişinde çaptı. Doğan'ın sözü yarım kalmıştı. Kalmıştı ya Doğan da anlayacağını anlamıştı. Artık Kumral Dede Konağında, atlardan başka boşluğunu dolduracak, soluklanacak bir canlı daha vardı. Gördü göreli düş bellediği bir canlıydı bu. Ve Doğan için bakmış, Doğan için konuşmuş, Doğan için utanıvermişti. Bunca zamandır, geldi geleli bunca zamandır konağın taşından toprağından sessizce fışkıran o derviş tevekkülünü, sabrını, seven derviş gönlünü bir türlü benimseyemediğini bir daha, çok açık olarak anlıyordu, istediği atlardı, istediği Alanur'du. &quot;Tanrım. Koca Tanrım ne olur onun başındaki ağrıyı bana ver! Ağrıyan baş benim olsun!&quot; Alanur'un girip görünmez olduğu iç kapıya doğru, Alanur yüklü gözlerini almakta güçlük çekerek, epeyce baktı. Arsızlık olmayacağını bilebilse içeri girecekti. Hatta girmek için, ana kapıdan içeriye bir iki adım attı. Nedense adımları utandı birden. Ense kökü ısındı yine, terleyecek gibi oldu. Döndü. Konağın dışına çıkan yola yürüdü. Yolda, bir daha dönüp baktı iç kapıya, Alanur'un gelip oradan baktığını sanmıştı. Hep o sanışla birlikte konağın dışına çıktı. Hem üzüntü vardı gönlünde; bilemediği, ölçemediği bir üzüntü, hem de seviniyordu. Bazen biri bazen öteki ağır basıyordu. Ama doru tayı her sevişinde, bundan böyle, konakta bir tek bu doru tay varmış gibi sevmeyecekti.</p>
<p>Öğle ezanını konağın altındaki ak meşe koruluğunda duyduğu halde dönmek gelmedi gönlünden. Yorulmamıştı da. Yorulmuş olsa da oturup dinlenmek istemiyordu. Güneş, ikindiye doğrulamış yatarken ekşi ekşi kokmak üzere olduğunu sezdi. Ekşimiş, üstelik hantallaşmış bir uyku, gözlerinden çok dizkapaklarında bağlanmıştı. Gözünü alan bir meşe dibi çimenliğine dayanamayıp yattı. Yatar yatmaz da Alanur'la dolmuş bir uykuya verdi kendini. Öyle ki, nice sonra uyandığında gözleri, elinde olmadan, yanında yöresinde Alanur'u arandı. Bulamayınca, daha güzel olan uykuya dönmek için yumdu gözlerini, olmadı. Uyku, eski uyku, Alanur'un örgülü saçlarında, halanlarının koyucası gözlerinde vurup gitmişti nereye gittiyse. Kalktı. Koruluğun üst yanından geçen işlenmemiş yola döndürdü yönünü. Niyeti, yola yakın akan çoban çeşmesinin buz suyunda boynunu boğazını yumak, ekşimişliğini, yorgun uykusunu suyun buzunda atmaktı. Suyun buzluğu sandığı kadar soğuk değildi; buz soğukluğu şöyle dursun, tembel bir ısınmışhğa daha yatkındı. Ama yine de Doğan'ı kendine getirebildi. Şimdiye kadar hiçbir gün konaktan böylesine uzun müddet ayrılmadığını düşündü. Dönmeğe hazırlanırken, yoldan gelen biri genç iki atlının yolu sapıp çeşmeye at sürdüğümü gördü. Belki yol soracaklardı belki at suvaracaklardı. Bekledi yana çekilerek. Yaklaşınca atlılardan birinin, genç olanının, aşağı yukarı kendi yaşında olduğunu seçti. Altındaki at benim diyen cinsindendi, yaşı üçten yukarı olmayan bir yağız tay ki Doğan gözünü ayıramadı üstünden. Döşü yavru balaban misali, boyun kırışı soyuna has, dökülen yelesinin yanında ipek kaç para eder sanki. Hele o alnındaki hafif yıldız akıtması. Fakat tayın başı huysuz muydu ne? Yoksa ilk gem yeyişinden kalma kötü bir alışkanlık mıydı? O zaman binicisine baktı tayın. Ola ki dizgin tutuşundan gelme bir huysuz baş atış idi. Ama atın binicisi yabana atılacak binicilerden olmadığını belli ediyordu; taya dizginlerden değil üzengilerden hükmediyordu hem de tayı incitmeden, özenginin üzengi olduğunu sezdirmeden...</p>
<p>Yolculardan ikisi birden Doğan'a selam verdikleri için Doğan bir an taydan aldı gözlerini, gelenlerin selamını karşıladı. &quot;Bey bunlar.&quot; diye geçirdi içinden; &quot;Ama karındaş değiller, tayın binicisi ötekinden daha bey. Görünüş bu Doğan oğlum.&quot; Gelenlerin ikisi de atlarını suya sürdüler.</p>
<p>Büyük olanın atı, ağzını bir iki çalkadıktan sonra suyu süze süze içmeğe başladı. Soylu tay, suya uzandığı halde, ağzını bile çalkayamadı; o huysuz baş atışları arttı aksine. Genç olanın canı sıkıldığı belliydi: &quot;Neyi var bu soyhanın İne Bey?&quot; diye söylendi; &quot;İkidir suya varmıyor ağzı. Susuz olduğunu biliyorum.&quot; &quot;Farkındaysan bir de Beyim baş atmakta. Böyle huysuzluğu yoktu, yeni çıkardı. Bir derdi mi vardır nedir?&quot;</p>
<p>İne Bey'in atı suyunu içmişti. Geri çekilmek için sabırsızlandı, İne Bey engel oldu.</p>
<p>Genci, suya zorlamak için tayını hafifçe özengilerken: &quot;Derdi nazlanmak şımarığın.&quot; dedi.</p>
<p>Doğan, tayın derdinin nazlanmak olmadığını anlamıştı; şımarmak hiç değildi. Canı yanıyordu yoksulun. Dayanamadı; kendi öz canının yanışında: &quot;Tayın ağzında sülük var zorlamasan eyi edersin Beyim.&quot; dedi. Kızan olur, izin vermezler diye düşünmeden taya yaklaşmak istedi. Yaklaşacağı sırada aklına geldi; İne Bey denilenin davranışından delikanlının büyük bir bey oğlu olduğunu kesin olarak anladığından, kötü bir karşılık almaktan endişe etti. Endişesinde de yanılmadı; İne Bey sertçe: &quot;Ne biliyorsun sülük olduğunu? Anlar mısın?&quot; diye sordu.</p>
<p>Doğan, saygılı, övünmekten uzak: &quot;Sayende anlarım İne Beğim.&quot; dedi. Atlılardan delikanlı olanı: &quot;Nerden anladın?&quot; diye sordu. Üst perdeden; karşısındakini, belli etmese de küçük gören, birazdan fazla kendini beğenmiş bir tavırla sormuştu. Alışılmıştan değişik gözleri de öyle bakmıştı, soruşuna eşti.</p>
<p>Doğan, kızması gerektiğini hissediyor, gönlünden terslemek hiç değilse işe karışmamak geliyor, fakat tayın boğazındaki sülüğü kendi gırtlağına yapışmış gibi duyduğundan kızamıyor, acısına ortaklık ettiği taya doğru eğiliyordu. Ve ne kadar tuhaf, ne kadar acayip üst perdeden konuşan delikanlıya ısınıyordu, tayı derdinden kurtarırsa delikanlıyı derdinden kurtaracağını sanıyordu; tayla delikanlı, taydan çok delikanlı Doğan için yaklaşılması gereken bir acı olmuştu o anda.</p>
<p>Onun için tersleyemedi; aksine: &quot;Bir kere...&quot; dedi tertemizinden; &quot;Bir kere senin gibi bir binicinin altında hiç bir at nazlanmaz kardaş! Ya kaldırıp yere vurur ya da kuzulaşır.&quot;</p>
<p>Kardaş deyişi ne yapmacıkhydı ne kötü niyetli, nasıl geldiyse öyle çıkmıştı ağzından.</p>
<p>İne Bey, delikanlıya bakıyordu, delikanlı Doğan'a. Herkesinkinden değişik gözleri sertliğinden sıyrılmamıştı daha ama yüzü bir hayli karışmıştı. &quot;Sülük olsa ağzından kan sızmaz mıydı?&quot; diye sordu.</p>
<p>&quot;Sülük, yanaklara yahut damaklara yapıştıysa dediğin doğrudur. Dilin gerisine de yapışır cenabet; o zaman bu taydaki gibi dışa kanamaz. Tayın huysuzlanması, baş atması bundan, su içmemesi de. İçemiyor yoksul.&quot; Atlılar bakıştılar. Sonra ikisi birden Doğan'a baktılar. Kuşkuluydular.</p>
<p>Doğan: &quot;Sazlığa yakın bir yerde mola verdiniz mi?&quot; diye sordu.</p>
<p>İne Bey'in cevabı: &quot;Evet.&quot; oldu.</p>
<p>&quot;Atları da yeşil ota saldınız tabi.&quot; dedi Doğan. &quot;Sazlığa yakın yeşil otlar sülüklüdür. Yazık. İzin verirseniz kurtarırım hayvanı.&quot; derken taya yaklaşmış kantarmasına el atıyordu zaten. Binicisi olan delikanlı, dostça uyardı: &quot;Aman eline dikkat et yiğit, kapar soyha!&quot;</p>
<p>Aynı zamanda Doğan'ı sakınmak için dizgini çekip kasmıştı. Tayı büsbütün huysuzlandırmasına rağmen Doğan ne delikanlıyı dinledi ne kendini sakındı: &quot;Bu at bilir kardaş, uzanan elin niyetini sezer, gamlanma sen.&quot; deyip tayın boynunu tuttu, okşadı, kantarmalara doğru kaydırdı elini. &quot;Şimdi dizgini bana bırak kardaş, ağacın altına götüreceğim.&quot;</p>
<p>Tay, kırk yıllık bakıcısı olsa böyle uysallaşmazdı. Nerdeyse başını Doğan'ın omzuna bırakacaktı. İne Bey aptallaşmıştı, anlatsalar inanmazdı gördüğüne. Delikanlı belki ömründe ilk defa hayret ediyordu bir harekete. Tayının ne deli, ne hırçın, ne gem almaz cinsinden olduğunu bilmese olağan sayacaktı.</p>
<p>O halde, ağacın altında atından indi. İne Bey de indi. İkisi birlikte yaklaştılar Doğan'ın yanına. Doğan yüzü gözü sanırsın taydan farksız olmuş, sanırsın tayın derdinden dertlenmiş bir yüz göz biçiminde tayı okşayıp durmaktaydı, İne Bey dikkatle baktığında tayın gözlerinde, değme insan gözünde zor görünecek bir damla ışık gördü; hoşlanmış, yakın, sevimli bir büzülmedeydi. Yavaşça fısıldadı: &quot;Bayezid Beyim bu yiğit atla konuşur gibi bak hele bak şuna.&quot; Bayezid Bey'in de gözünden kaçmamıştı ama inanamıyordu.</p>
<p>Neden sonra Doğan, tayın kendinden kendinin taydan ayrıcasız olduğunu sezinleyince, gemi sıyırıp aldı ağzından atın. Bayezid Bey'e: &quot;Şurda kalın bir dal var kardaş, sana zahmet getirir misin?&quot; dedi. &quot;Ne olur ne olmaz biz tedbirimizi alalım yine de.&quot;</p>
<p>İne Bey gidecekti söylenen dala; Bayezid Bey, olmaz dercesine baş sallayıp koştu, sevinmişti bu isteyişe. Sıradan bir adam yerine konulmanın keyfini duymuştu. Doğan'ın istediği dalı seve seve getirdi. Doğan, ürkütmeden tayın ağzını açtı, dilini tuttu yavaşça, dalı dilin üstüne koydu, incitmemeğe gayret ederek bastırdı. Bayezid Bey'e: &quot;Kardaş bunu böylece tut.&quot; dedi. &quot;İne Beyim torbanda tuz bulunur mu? Bulunursa bir avuç kadar hazırlaşan. İşimize yarayacak.&quot; diye de İne Bey'i işe koştu. Sağ kolunu sığamıştı o ara. Besmele çekip, alışık bir harekette, tayın ağzına soktu elini: &quot;Dur yavru, dur aslanım, dur ceylanım. Şimdi, şimdi koçum, şimdi kurtaracağım seni yavrum, kurtaracağım&quot; diye mırıldanmaktaydı, öteki eli tayın gerdanını okşuyordu, &quot;İşte!&quot; deyip çekti elini.</p>
<p>Kara, şişmiş bir sülüğü de birlikte çekti. Parmakları kan içindeydi. Sülüğü fırlatıp atarken: &quot;Geber!&quot; dedi. Bayezid Bey'e de: &quot;Sakın bırakma kardaş!&quot; diye buyurmuştu.</p>
<p>İne Bey'in hazır tuttuğu tuzu aldı, avucuna yaydı, tayın diline, sülüğü çekip aldığı yere sürdü sertçe, acımadı bu sefer. Ama tay yine huysuzlanmadı, aksilik çıkarmadı. Sonunda: &quot;Tamam kardaş, bırak artık.&quot; dedi Doğan Bayezid Bey'e. &quot;Tayın kurtuldu. Selçuk'un hası bu tay he mi? Helal olsun, Tanrım nazardan saklasın. Ama yazıktır, olur olmaz yerde ota salmayın gayri.&quot; Tay, bir hoş kişnedi. Doğan, gırtlağından sülüğü alınmış bir insanın kurtulmasında taya ses verdi: &quot;Türkü söylersin tabi.&quot; diye güldü, yıldız akıtmalı alnını kaşıdı, kantarmasını verdi ağzına, dizgini Bayezid Bey'e uzattı: &quot;Buyur Beyim.&quot; dedi. Başı sağ omzuna hafif yatmış, gözleri terbiyenin incesinde pırıl pırıl bir gülüşle silinmiş bakıyordu. Bayezid Bey o zaman Doğan'a adını sanını neyin nesi olduğunu sordu, ahcı gözle baktı.</p>
<p>Doğan uzatmadan anlattı. Alanur'dan söz etmedi sadece, halbuki etmek gelmişti yüreğinden.</p>
<p>Bayezid Bey: &quot;Yolumuz Bursa'yadır.&quot; dedi. &quot;Gidelim desem, gelir misin?&quot; Doğan hiç düşünmedi: &quot;Gelemem.&quot; dedi. &quot;Çünkü bir başıma değilim.&quot; Kendi yaşındaydı, üstelik kanı ısınmıştı ayrıca haslığını da sezmiş, sevmişti Doğan'ın. Bu yüzden sözünü saklamadan Bayezid Bey: &quot;Bir gönül bağı mıdır seni bağlayan?&quot; diye sordu.</p>
<p>Doğan, böyle anlaşıldığı için utandı. &quot;Yok hayır.&quot; dedi, kekelemişti. &quot;Kumral Dede Konağının Suyolcusu'ndan sorarlar beni, Şeyhinden sorarlar. Onlara danışsam da, onlar da bir başına izin veremezler herhal.&quot; &quot;Onlar izin verdi say, gelir misin sen onu söyle?&quot;</p>
<p>Soruş, daha çok bir buyruk ayarındaydı. Doğan, derlenip toplanmak gereğini hissetti. Ama yine de yapmacıksızhğından vazgeçmedi: &quot;Akıncıya yazılacaksam gelirim.&quot; dedi kesinlikle.</p>
<p>Bayezid Bey'in alışılmamış gözlerinde alışılmamış bir şimşek yanıp söndü: &quot;Atla atına İne Bey, gidiyoruz!&quot;</p>
<p>Doğan'ın pek güvendiği gözlerinin bile takipte güçlük çektiği bir sıçrayışla tayın sırtına uçtu. Kantarmayı kastı; tayı özengiledi: &quot;Akıncıhk az değil midir sana Doğan?&quot; dedi.</p>
<p>Doğan, ne kadar hayran kalırsa kalsın, yola çıkar çıkmaz sabırsız bir dörtnalda uçup giden iki atlıyı da daha o anda unuttu; yeniden, hem de hiç boşalmamacasına Alanur ile doldu.</p>
<p>Ya bir hafta geçti aradan ya da on gün. O kadar da olmamıştır. Bir sabah ekmeğini daha yeni yemişti. Suyolcu'nun elulağı gelip çağırdı. &quot;Tez ol.&quot; dedi. &quot;Durma Doğanım Suyolcu ağam seni ister.&quot;</p>
<p>Doğan, &quot;Neyin nesidir?&quot; diye ağız aradı. Elulağı: &quot;Bilsem...&quot; dedi. &quot;Bilemem.&quot; Bildiği muhakkaktı. Görünüyordu. Söylemeyecekti. Yolda bir kere daha denedi. Taşta ses var, elulağında yok. Suyolcu'ya varıncaya kadar kuşkudan işkile, işkilden üzüntüye gitti geldi; korkusu Alanur'dan yanaydı, iki gün önce, bir gece vakti ay ışığında konuşmuşlardı. Sayrular Evinin hekim yamağı</p>
<p>görmüştü. Gördüğünü de belli etmişti, gülmüştü. Gülüş de tıpkı &quot;Eyi. Pekeyi&quot; deyişi gibiydi. Kendinden değil Alanur'un adının çıkmasından korkuyordu.</p>
<p>Suyolcu başka ne için çağırırdı yoksa?</p>
<p>Az kalsın korktuğu başına geliyordu. Suyolcu'nun kapkara çatılmış kahn kaşlarını görüp de bir o kadar çatık: &quot;Tez hazırlan, yola çıkıyorsun.&quot; diyen sesini duyar duymaz Doğan: &quot;Ama Alanur...&quot; deyiverdi.</p>
<p>Suyolcu birden anlayamadığından bütün bütüne çatılmış: &quot;Ne Alanur'u bre, Alanur da nedir? Bursa'ya Bursa'ya!&quot; dedi. &quot;Bursa yolunu bilir misin? Tek başına gidemezsin herhal?&quot;</p>
<p>Doğan o zaman çağınhşının Alanur'la ilgili olmadığını çıkardı ama sevinemedi. Hüzünlendi. Sanki bir ip kopmuştu Alanur'la arasından, zor bağlanırdı bir daha, bağlamayabilirdi de, hiç. Hayal meyal iki atlıyı düşündü, gencinin giderken çağırışını.</p>
<p>&quot;Gitmem, çok mu gerek Suyolcu Ağam?&quot; dedi gönülsüzce.</p>
<p>Suyolcu dudak büktü: &quot;Şuna bak! Buyruk Murad Han buyruğudur bre, ne demek gitmem gerekir mi? Soru sormak ne demek buyruğa?&quot;</p>
<p>&quot;Yani... Burda eyiydim de ben.&quot; &quot;Bayezid Beğ'e yoldaş olmaktan da mı eyidir burası?&quot; Doğan'ın gözleri dört döndü açılmaktan. Bir süre konuşmadı, bakınacak yer aradı. Suyolcu'nun gözleri öylesine dardı ki bakışları bu darlığa sığamayacaktı: &quot;Bayezid Bey'e yoldaş mı olacağım?&quot;</p>
<p>&quot;Ha şunu hileydin. Bre talih kuşu başının üstündedir, dönüp dolanmaktadır.</p>
<p>Aklını kullanırsan yolun sonu nereye varır bilir misin? En kötüsü Tımar Beğliğidir, Paşahğaca gidersin. Durma artık, atın, yolluğun çoktan hazır oldu, benim elulağı yoldaşlık edecek sana, Bursa'yaca. Öp bakalım elimi, bizi unutmayasın sakın, hemi? Unutur musun yoksa? Bir diyeceğin var mı oğul Doğanım?&quot; Dese miydi? Alanur'u anlatsa mıydı?</p>
<p>&quot;Hah dokumacılarının usta kadını.&quot; diyebildi ancak.</p>
<p>Suyolcu sertleşti; &quot;N'oolmuş usta kadına?&quot;</p>
<p>&quot;Elini öpmeme vakit var mı?&quot;</p>
<p>Elulağı o sıra içeri girdi: &quot;Her şey hazır ağa.&quot;</p>
<p>Suyolcu ayağa kalktı: &quot;Yolcu yolunda gerektir Doğan oğul.&quot; dedi. &quot;Çok gerekiyorsa elini öpmek istediğini söylerim usta kadına. Başka? Başkası yoksa hadi yolunuz açık ola.&quot;</p>
<p>Doğan: &quot;Alanur...&quot; diyemedi.</p>
<p>*** Timur, &quot;O zaman çolak değildim.&quot; diye düşündü. &quot;Hangi o zaman? Daha iki yıl öncesine kadar çolak değildim. Bir ayağım on yıldır aksamakta. Yağmur yağacak herhal, yağmayacaksa bile dağın eteğine nemli bulutlar ağıyor.&quot; Hem sakat kolu çolak bileğinden fena halde sızlıyor hem de aksak ayağında çoktandır büzük kalmış ok yeri ateşlerde kavruluyordu, ikisi de kemiğe işler gibiydi, ikisinden de canı yanıyordu. Halbuki şehnişinden seyrettiği Keş kenti neftli ışıldakların binlercesinin aydınlığında kaynamaktaydı; neftli ışıldakların isi, aydınlığın hemen üstünde karanlıktan ayrı bir kara duman bulutu olmuş yüzmekteydi. Kaynayan kalabalığın coşkunluğu, bu isli kara bulut denizini şehnişine kadar dalgalandırıyor; Barulas, Sulduz, Nayman, Celayir, Kıpçak, Senceri, Türkmen, Arlat oymakları toyun son gecesinin tadına doyuyordu. Gözlerini kısabildiğince kısıp isli kara duman bulutunun altını, ışıldakların aydınlığını ipildeten şenliği seçmeğe çalıştı. Sanki orada aradığını, sızlayan çolak bileği ile ateşlerde kavrulan aksak ayağındaki ok temrenini bulacaktı. Zaman, öylesine bir kararmış aydınlıktı; görmek değil hissediliyordu yalnız. &quot;Keş!&quot; diye mırıldandı. &quot;Benden önce Şehr-i Sebz denilen kör kuyu beni bilemedin. Beni bilmen için bir ayağımla bir elimi yarım bırakman şart mıydı?&quot; Daha kıstı gözlerini; belki acılardan, belki karşı kara dağı çalına varıncayaca seçebilmek için. Oradaydı, dağın hemen doğudan kıvrılan eteğinde, Hoca İlgar köyü. Yıllar öncesi bir Sıçan Yılında orada doğan, eli ayağı sapasağlam, üstelik Tanrı'nın başka bir kimseye vermediği bir nimetle apak saçlarla doğan çocuğun Timur olduğunu bu Keş kenti bilememişti. Oralarda kimsenin tutulmadığı o kızıl etsizlik hastalığına uğradığında da Timurluğunu bilmemişti bu Keş kenti.</p>
<p>Toyun son gecesinin tadını çıkarmaktan coşmuş bir gürültü, Timur'un düşüncelerinde uğuldadı. Neftli ışıldaklardan binlercesinin bir kısmı oynaştı, yürüdü, havalara atıldı: &quot;Emir Timur! Emir Timur!&quot; haykırışlarını açıkça duydu: &quot;Keş şimdi beni ezberliyor, şimdi beni tanıyor.&quot; diye mırıldandı. &quot;Ama çolak ama aksak. Öğreniyor.&quot;</p>
<p>İki aydır sürüp gelen bu coşkun toyu bunun için Keş'te düzenlemişti. Keş'i bile bile seçmişti. &quot;Kazan Halil Han'ın kızı Saray Melik Hatun, sen bu toyun Belh'te verilmesini beklerdin, bilirim.&quot; diye geçirdi gönlünden, aynı anda da burnunun direği sızladı. Timurluğunu bildi bileli böylesine bir sızlama hissetmemişti: Olcay Türkan Ağa yüreğinin en kuytusundan depreşivermişti; sanki küskün, kırgın. Sanki bunca çetrefil yıllarının tek dayanağı olmasından pişmanlık duymuş gibi, sanki tek bir bakışıyla bir gülüşüyle ve yalnızcalıklarında tek bir Timur deyişi ile başarıya götürdüğü o sonu gelmez kör yıllarının ucuza satılmışhğına yanmışçasına depreşivermişti. Timur, neftli ışıldakların binlercesinde birden Olcay Türkan Ağa'nın, ölümünde bile soylu güzelliğini yitirmemiş yüzünü görür gibiydi. Bu yüz, bir kere, o da Timur'a belli etmemek için ömründe ilk defa allanıp pullanarak saklanmış, babası Emir Hüseyin'in öldürüldüğü gece solmuştu.</p>
<p>Timur'dan gizlenip saklanmağa çalışmıştı.</p>
<p>&quot;Savaş!&quot; deyip soluklandı Timur; Olcay Türkan Ağa'yı andığından beri soluğunu tutmuştu fark etmeden: &quot;Savaş Türkan, bilmen gerek. Çetelik, kazaklığa çıkış, vur kır, adına ne dersen de, savaş! Başka yoldan Emir Timur olamayacağımı sen de biliyordun.&quot;</p>
<p>Olcay Türkan Ağa'nın yıpranmış sesinin: &quot;Başardın işte.&quot; dediğini kulağı duymadıysa da yüreği duydu Timur'un. Olcay Türkan Ağa'nın sesi yıpranmamış olabilirdi, yıpranan kendi kulaklarıydı. Kendi yüreği, duyduğunu sandığı ses öyle bir yıpranmıştık bıraktı. Başını eğdi Timur, hala burnunun direği sızlamaktaydı, gözpınarlarını sıkıntıya sokuyordu: &quot;Başardım, haklısın. Ama o eski Timur muyum? Hiç değilse yüreğim o eski Timur mu?&quot; &quot;Saray Melik Hatun'la evleniyorsun, bu toy gösterişi onun için, daha küçüğünü de ben seyretmiştim, unuttun mu?&quot;</p>
<p>&quot;Unutmam, unutmayı istedim, beceremedim.&quot;</p>
<p>Çok istediği halde Timur, Olcay Türkan Ağa'nın, yüreğinin kuytusundan konuştuğunu sandığı sesini bastıramıyordu, başaramadığı yetmiyor cevaplarını da veriyordu. Bir ara içeri, yandaki sofaya dönmek istedi, ilk karısıyla konuşması susardı en azından. Fakat oynayan köçeklerin, çalgılardaki köçek havasının şuursuzluğuna katlanmak imkansız idi. Aşağıya mı inseydi, toyun yayıldığı alana? İnmek, sofada saygı sırasına göre sofraya oturmuş Barulas, Sülduz, Nayman, Celayir, Kıpçak, Senceri Türkmen, Arlat Emirlerinin tümenlerinin arasına karışmak, onlar gibi fırlatıp börkünü göklere sipsine vermek kendini, bengiye vermek. Ama çolaktı, topaldı...</p>
<p>Olcay Türkan Ağa'nın sesi, yine yüreğinin kuytusundan yıpranmış: &quot;Olmasan da inemezsin, tümenlerin arasına karışamazsın.&quot; dedi galiba. &quot;Çünkü artık Küregen'sin, Kazan Halil Han'ın damadısın!&quot;</p>
<p>Timur Han isteksiz: &quot;Olmaz olaydım.&quot; diye mırıldandı.</p>
<p>Olcay Türkan Ağa'nın yıpranmış sesi: &quot;Kurtulursun.&quot; der gibi geldi. &quot;Emir Hüseyin'den kurtulduğun gibi Kazan Halil Han'dan da... Sıra ona gelmiş olamaz mı? Onu seçmiş olmayasın sakın, bilerek? Yazık öyleyse Saray Melik Hatun'a. Ortağıma yazık!&quot; &quot;Yeter!&quot;</p>
<p>Timur kulaklarını tıkamağa hazırlanmıştı. Yandaki büyük sofadan gürültülü kaba alkışlar geldi. Epeyce bir süre devam etti. Ardından, her kaba gürültünün sonunda duyulan boş, acayip, ne yapılacağı bilinmeyen bir anın sessizliği sızlandı. Ay ışığındaki neftli ışıldakların aydınlığı da böyle bir sızlanmayı bekliyora benziyordu ki, daha bir koyulaştı. İçerde kahn, tok bir ses şiir okumağa başladı. Timur'un duya duya alışıp bezdiği, oldum olası sevmediği bir şiirdi; Emir Timur'u övüyordu, Emir Timur'un çeteliğini, kazağa çıkışını, savaşlarını, savaşlarını, savaşlarını sayıp döküyordu, Belh kurultayını Emir Timur'un Uluğ Beğliğini yüceltiyordu. Söyleyen şaire de, söylenen şiire de bakılırsa Emir Timur gibi bir yiğit bundan önce yeryüzüne gelmemişti, bundan sonra da gelemezdi.</p>
<p>Timur, yüreğinin kuytuluğundaki Olcay Türkan Hatun'un yıpranmış sesinin alay etmesinden, eğlenmesinden korktu. Ama ses, bayattakinden daha yakın: &quot;Ne şair seversin ne şiir.&quot; dedi. &quot;İçerdekiler de biliyor bunu. Gelgelelim sana yaranmaları lazım. Hoşuna gidiyor, saklama.&quot;</p>
<p>Timur birden girip sofaya hiç değilse birden girişiyle birlikte şairi olsun susturmak için yandaki sofa kapısının perdesine yürüdü. Fakat perdenin aralandığını, açıldığını gördü, perdeye varamadı. Görünen, Seyyid Bereke idi. Ucu göbeğine doğru incelerek sivrilmiş uzun ak sakalı kıvırcık, ak keçe külahı tüylüce, ancak bir yoksulun sırtında yeni sayılabilecek yeşilimsi cübbesinin havı dökülmüş, öylece... Timur'a, aradığı huzurun görüntüsü gibi geldi. Timur, bilerek toparlandı; sol eli, sızlayan çolak bileğini göbeğinin az üstünde tuttu, hafif hafif oğdu. Toparlanması Timur'undu; hareketleri bir başkası yapıyora benzemekteydi.</p>
<p>Şeyh Seyyid Bereke, gözlerini yerden kaldırmadığı halde, Timur'daki acayipliği sezmekte gecikmedi. Pamuk kozasında, dinlendirici sesi bile bile süzüldü: &quot;Yorgun musun Emir Timur?&quot; diye sordu.</p>
<p>&quot;Dinlenmişe de benzemem.&quot;</p>
<p>Sanki yeniden yüreğinin kuytuluğuna sinen Olcay Türkan Ağa konuştu; öyle yıpranmış çıktı Timur'un sesi.</p>
<p>&quot;Savaş adamı ancak savaşta dinlenirmiş, görmeden anlamıyor insan. Düşünmenin yorduğunu bilirim ben.&quot;</p>
<p>&quot;Ben? Evet doğru, aslında düşünmek için çıkmıştım sofadan. Kalabalık sofrada çok yeniyor. Çok yenilen yerde düşünülmüyor.&quot;</p>
<p>&quot;Bu da doğru Emir Timur. Çok konuşulan yerde de düşünülmez. Neye vardı düşünmen? Korkarım kendi kendinle hesaplaşan? Yalnızlığın bir kötülüğü de budur.&quot;</p>
<p>&quot;Şeyhim, doğrusu, haklısın, dediğin gibi oldu.&quot;</p>
<p>&quot;Toyun son günü. İki aydır yenilip içilmekte. İçerde Tümen Beğleri seni bekler. Bu toy herhalde boşuna olmasa gerek.&quot;</p>
<p>&quot;Kazan Halil Han'ın kızı Saray Melik Hatun ile evlenmemiz sebep değil midir?&quot; &quot;O toyun görünüşündeki sebep. Tümen Beğleri...&quot;</p>
<p>&quot;Sözünü kestim şeyhim bağışla beni. İkidir tümen diyorsun, bense düşündüklerimi. Düşündüklerimin içinde tümen de var; henüz açmadım.&quot; Seyyid Bereke'nin göğsüne eğik gözleri, söğüt yaprağı uzunlamasında bir güzel güldü: &quot;Bazı düşünceler işaretlerinden anlaşılır aziz Emir.&quot; dedi. Hep o pamuk kozası.</p>
<p>&quot;Her oymaktan bin kişi çağırılmış ama beğlik sırasına göre de onar beğ. Bir düşüncen olmasa sayıya dökmezdin.&quot;</p>
<p>&quot;Tanrı biliyor ya sakladığımı sanıyordum. Eyi ki düşmanlarımın içinde Seyyid yok.&quot; Seyyid Bereke cevap vermedi. Başını yarım kaldırıp Timur'a bakmakla yetindi.</p>
<p>Timur özentisiz: &quot;Evet.&quot; dedi. &quot;Orduyu düzene sokmak istiyorum. Uzun zamandır düşünmekteyim. Olgunlaştığını sanıyorum. Toy bunun içindi, düğün göstermelik sebeptir.&quot;</p>
<p>Bir an düşündü, bir an gerilere gidip geldi: &quot;Artık çete değiliz. Ordunun işi ile ordunun dışındaki işler ayrılmalı. Ordu Divanının başına Emir Seyfeddin Nüküz'ü getirmeği düşünürüm; Oğlan Tuvacı adıyla Ordu Emiri olarak Nüküze yardımcı Şehzade İskender ile Emir Abbas Kıpçak, bir de İnak Kavçın uygundur derim. Emir Caku Barulas ise ordunun dışındaki halkı yönetsin isterim. Her oymak on bin kişilik bir ordu olmalı, tümen olmalı, Tümen Emirlikleri kurulmalı; her tümen bir binbaşının buyruğunda biner kişiden oluşmalı ve her bin kişi, birer yüzbaşıya bağlanarak yüzer kişiden kurulmalıdır. Sonra onbaşılar. Uzun düşünmemin kısası budur Şeyhim. Sen ne düşünürsün?&quot; &quot;Hepsi çeri, herkes çeri, pekey toprak?. Pekey yeyim içim geyim? Geçim Emirim? Hayvanların bakılması?&quot; &quot;Olacak!&quot; &quot;Yürüyen bir millet; vurup alan, kırıp yıkan, sürüp getiren bir millet? Nerde ne zaman nasıl yerleşecek?&quot;</p>
<p>&quot;Yurdumuz var ya. Varlığımız orduya ve savaşa bağlıdır ancak. Ganimetler bizi zengin edecek. Yerleşenler...&quot;</p>
<p>&quot;Bu durumda pek yerleşen görünmüyor. Yerleşenler kadınlar, çocuklar, sakatlarla yaşlılar.&quot;</p>
<p>Timur aceleyle: &quot;Bilginler, sanat adamları, tarihçiler, din adamları, müneccimler...&quot; deyip devam ederken Seyyid Bereke şeyhçe araya girdi: &quot;Çocuklarla yaşlılar gibi.&quot; dedi kibarca; &quot;Çocukları da orduya heves eder, ordunun boşluğunu doldurmak için yetişir sayarsak, yerleşenler savaş artıkları olacak demek ki.&quot;</p>
<p>Timur sinirlenmişti. Şeyhçe de olsa, kibarcalığına rağmen böyle bir karşılık almağı ummuyordu: &quot;Biraz büyütmüş değil misin acaba Şeyhim?&quot; dedi, kırılmışlığı belliydi; &quot;Biya kasabasında bana bayrak ve tuğ verirken güvenmiştin. Bayrak ve tuğ herkese verilmez, hele Seyyid Bereke herkese sunmaz.&quot;</p>
<p>Timur'un &quot;Sunmaz.&quot; deyişinde gizlenmiş kasılma battı Seyyid Bereke'nin kulaklarına. O esnada, insan yanılmağa hazır bir yaratıktır diye düşünüyordu. Timur'un alınmışhğını anlamazlıktan, kasılmıştık gizlenen sesini duymazlıktan gelip: &quot;Ben yine o Emir Timur'la konuşuyorum.&quot; dedi. &quot;Say ki mübalağa ettim. Yerleşenlerin beslenmesi, bakılması gerek. Orduyu da bir besleyen olmalıdır.&quot; &quot;Başkaları besleyecek, bizim kurtardıklarımız, bizim kanadımızın altına girenler, koruduklarımız. Ordumuzu beslemek onların görevi.&quot;</p>
<p>Karşısındaki Seyyid Bereke olmasa Timur çoktan bırakıp içeri girerdi; Seyyid'i geçemiyordu, Seyyidliğinden gidemiyordu; garip, alışamamış bir şekilde çekiniyordu. Cevap vermesini bekledi hatta. Bu sefer de Seyyid'in susmasından çekindi: &quot;Ne dersin bu düşünüşüme?&quot; diye sordu; &quot;Yanlış mıdır?&quot; &quot;Düşündüm. İki gündür düşünüyorum aslında. Geçenlerde bir genç gördüm, sıska. Isıtmalı gözleri beni epey düşündürdü. Konuşunca baktım, düşünceleri de biraz hastaca. O yaşta o meselelere dalınca başka türlüsü de olmaz doğrusu. Adının Bedreddin olduğunu söyledi, babasına Simavna Kadısı derlermiş.&quot; &quot;Simavna? Bizim buralarda böyle bir yer yoktur.&quot;</p>
<p>&quot;Yoktur. Osmanoğlu'nun ülkesindedir.&quot;</p>
<p>Haylidir canı sıkılan Timur ilgileniverdi: &quot;Ne işi varmış buralarda?&quot; Seyyid Bereke övünmekten uzak: &quot;Bizi duyup gelmiş.&quot; dedi. &quot;Ders öğrenmek ister. Mısır'a gitmesini salık verdik, onun öğrenecekleri Şeyh Hüseyin Ahlati'dedir, onu söyledik. Önemli olan Bedreddin'in neye geldiği değil, ülkesi için söyledikleri. Murad Han da ordusuna yeni bir düzen vermekteymiş, senin gibi aziz Emir.&quot;</p>
<p>&quot;Osmanoğlu kökünden çoktan koptu, benim düşündüğümü bilmez de uygulayamaz da. Ben köke daha yakınım.&quot;</p>
<p>&quot;Orası öyle, gelgelelim Murad Han'ın yaptığı iş de kökenden ayrılma sayılmaz. Kökene yeni bir aşılama yapmadır. Saklamadan söyleyim, daha akıllıca kurduğu Yeniçeri düzeni. Hıristiyan çocuklarını alıp, Türkmen yanında yetiştirip Türkmen'le İslam törelerine bağlamak. Orduya katmak bundan sonra; düzenin kısacası bu Hıristiyan ülkelerini, aslı yine kendinden olanlara vurdurup Osmanlı ülkesine katmak.&quot;</p>
<p>&quot;Dur biraz Şeyhim. Herkes aslını korumaz mı? Her şey aslına geri dönmez mi? Hıristiyan asıllı en olmayacak yerde aslını hatırlayınca Murad Han'ı yarı yolda bırakmaz mı?&quot;</p>
<p>Seyyid Bereke tebessümünü de saklamadı. Timur'un kendini zorladığını, beş yaşında bir çocuk günülemesine kapıldığını, Murad Han'ın düşüncesini küçültmeğe yeltenişini sezmişti: &quot;Kılıçtaki çeliğin aslı demirdir.&quot; dedi. &quot;Kömürün aslının odun olduğunu bilmeyen yoktur. Emek verip işlersen işlediğin senin dilediğince yönlenir, senin yönünde hareket eder, aslını hem keser hem yakar. Böylece Murad Han, elinin altında hem sağlam hem şu bu Beğ'in aklına estiğince kullanamayacağı, bunun için de ne zaman nereyi isterse vurabileceği bir orduyu daima hazır bulunduracak demektir Emirim. Benim anladığım bu. Ayrıca Türkmen toprağa yerleşme imkanını daha çok bulacak, savaş yükünün bir kısmı Türkmen'in sırtından alınacak demektir. Bu düşünce gerçekleşir ise Türkmen toprağı ekip biçecek, çocuklar sadece çerilik ve savaş için büyümeyecektir. Murad Han, bizim buraların töresi olan Tarhanhk töresini de kendine göre değiştirip bir yeni biçime sokmuş. Tımar, zeamet, has gibi adlarla toprağı, savaş kazanmış beğlerine vererek hem yerleşmeği hem beslenmeği hem de o yöreleri güven altına almağı, bir bakıma yedek orduluklar ambarı haline getirmeği akıl etmiş. Bu, kalıcılık içindir Emir Timur, kalıcı devlet düşüncesidir.&quot;</p>
<p>Timur'un yüzü kıpkırmızı oldu: &quot;Bütün bunları ısıtmalı dediğin baldırı çıplak oğlan mı söyledi?&quot;</p>
<p>Seyyid Bereke, Timur'un aksine daha sakin, çok daha pamuk kozalarının içinde: &quot;Bedreddin'den duydum.&quot; dedi. &quot;Şimdiyece duyduklarımı doğrulayan haber olduğundan sana anlatmağı düşündüm.&quot; &quot;Sağ olasın.&quot;</p>
<p>Timur'un kıpkırmızı yüzü sanırsın sesine inmişti; daha boğuk: &quot;Sağ olasın.&quot; diye tekrarladı. &quot;Demek? Demek şeyhim sence Murad Beğ kalıcı devlet uğruna düşünmekte, kalıcı devlet kurma yolunda, bizimki geçici, böyle mi? Sustun Seyyid Bereke! Demek böyle? Öyleyse ben tamamlayım. Bizim tümenler ayrı boyların emirlerine bağlı, asıl ipler onların elinde, istedikleri gibi ipleri çekerler. Murad Beğ bütün ipleri kendi elinde tutar demek istersin. Ama ben Timur'um o Murad Beğ. Devlet bize atamızdan kalmadı, hazır bir devlete konmadık, bize öyle bir devlet veren de olmadı, pençemizi vura vura aldık. Ben Timur isem eğer, o kendi başına oynayan ipleri nasıl tutup çekerim, görürsün. İki yıl önce böyle konuşamazdım, iki yıl sonraki konuşmam da şimdikinden çok farklı olacak. Yumruk, vurabilirsen işe yarar, vuramazsan yumruğu yiyen sen olursun.&quot; Yüzü hala kıpkırmızıydı Timur'un, üstelik soluk alışları da sıklaşmıştı. Burun kanatları dar geliyordu. Döne döne yuvarlanan bir dağ taşının düşüşünde: &quot;Bir gün Osmanoğlu'yla da burun buruna geleceğim. Dünya o denli koca değil Seyyid Bereke.&quot; dedi. &quot;Sağ olmanı dilerim, görmeni! Vurulunca dağılan Yeniçeri düzeni mi Timur düzeni mi anlarsın. Benim düzenim güçlü olacak, yıkıp geçerim yıkıp!&quot; Timur'un son sözü, gırtlağı kanamış da kana boğulmuş bir ses olup çıkmıştı. Seyyid Bereke, Timur'un kollarını da salıverdiğini, çolak kolunun saklaması zor bir titremede sarsıldığını gördü. Susmak, Timur'un öfke sağanağının geçmesini beklemek en iyisiydi: &quot;Haklısın Emir Timur.&quot; dedi yavaşça. Ama söz daha ağzından çıkar çıkmaz küçüldüğünü de hissetti. Seyyidliği, ünü yaygın Bereke adı yerlerde sürünüyor gibiydi. Dünya malı bir öfke sarsan karşısında baş eğmek ahiret malı bir gönül için aşağılanmaktan da kötüydü; hem de haksıza haklısın diyerek baş eğmek. Yapamazdı. Seyyidliği, şeyhliği, Berekeliği hep birlikte ayaklanıp bu aşağılığa karşı geliyordu. Üstelik Timur, daha bir sarsılarak: &quot;Haklı olduğumu biliyorum.&quot; demişti hemen. &quot;Tanrı beni Timur olarak yarattı, haklıyım!&quot;</p>
<p>Seyyid Bereke birden, bir başkasının kendi kulağına fısıldadığı sözleri iyi biliyordu ki, bu fısıldayan Seyyidliğinin, şeyhliğinin, Berekeliğinin ayaklanışıydı. Ayaklanışın fısıldadığı sözleri iletircesine birden: &quot;Tanrı ne seni Timur diye ne beni Bereke diye ne de Bedreddin'i Bedreddin diye yarattı.&quot; dedi. Dediği anda da, bu sözün, Bedreddin'in sözü olduğunu hatırladı. Seyyidliğinin, şeyhliğinin, Berekeliğinin ayaklanışını hızlandırmıştı: &quot;Bunu, senin o baldırı çıplak dediğin Bedreddin söyledi. Herhal ben de biraz kibirli konuştuğumdan söyledi. Tanrı herkesi insan olarak yarattı haklı yahut haksız diye de değil. İnsanla birlikte aklı akılla birlikte kendine yön ve biçim verme yeteneğini yarattı. Aklı kullanmasını bilmezsen o akıl kendi başına dert açar.&quot; &quot;Benim aklım haklı olduğumu söylüyor.&quot; &quot;Ben de haklı olduğunu söyledim az önce Emirim. Bir gün, Tanrım öyle bir günü yazmamıştır hiç yazmamıştır inşallah, bir gün Osmanoğluyla karşılaşırsan yıkıp geçersin, Yeniçeri düzenini senin düzenin dağıtır. Ama bu neye yarar? İskender de buralara kadar gelmişti, şimdi nerede? Hani devleti? Hani izi, adından başka kalan ne Emirim? Sen bir İskender olursun, haklısın, gelip geçersin ama Osmanoğlu devlet olarak kahr; kurduğu düzen toparlar onu. Ağacın kökü toprakta kaldığı</p>
<p>müddetçe...&quot;</p>
<p>Timur, Seyyid Bereke'yi daha fazla dinleyemedi; çolak kolunun titremesi öteki koluna da geçmiş, bütün bedenine yayılmak üzereydi. Yüzündeki kıpkırmızılık patlayıp fışkıracakmışçasına kaynamaktaydı. &quot;Seyyid Bereke olmayacaktın sen!&quot; diye öfkesini döktü dişlerini sika sika; &quot;Ah Seyyid olmayacaktın ki Seyyid!&quot; Yanından geçerken Seyyid Bereke, Timur'un estirdiği öfke yelini olanca soğukluğu ile hissetti; etin, kanın, kemiğin nasıl olup da böyle bir öfkeyi kaynattığına, Seyyid Bereke de olsa, şaşmamanın mümkünü yoktu. &quot;Et, kemik, kan...&quot; diye mırıldandı; &quot;Üçü de durgun, üçü de sakin. Tanrım nasıl oluyor da birden kuduruyorlar?&quot;</p>
<p>Yavaş yavaş şehnişine doğru gitti. Şöyle böyle buğulanmış camdan, artık bir hayli eskimiş geceye baktı. Bir hayli eskimiş gece, Keş kentine yıkılıp çökmekteydi. İki aydır sürüp gelen toy yorgun, uykusuz, iyice doymuş, kanıksamıştı. Neftli ışıldakların aydınlığı kimi yerde sönüyordu; sönmeyen yerlerde ise koca diller halinde yalabuyordu. Hemen yakınlarda bir açıklıkta belki elli belki yüz ışıldak kaynaşıverdi; herhalde orada toy eğlentisi bitmişti. Işıldakları üst üste atıyorlardı, yakacaklardı. Seyyid Bereke, atılıp düşen her ışıldağın, kanlı bir baş olup düştüğünü sandı. Yanlış mı görüyor, yanlış mı benzetiyordu yoksa? Gözlerini açabildiğince açtı. O sırada son bir iki ışıldak da atıldı, son bir iki ışıldak da kanlı birer baş olup düştü. Topluca yanan ışıldakların alevi koyu bir is dumanında kıvrılıp yükselirken direk direk alevler is dumanını yuttu, ehramlaştı.</p>
<p>Kanlı kellelerden bir ehram yandı Seyyid Bereke'nin gözlerinin önünde; gözlerini acıyla yumdu: &quot;Tanrım!&quot; diye inledi Seyyid göğsü; &quot;Tanrım, bu mu netice? Neden bunun adı zafer?&quot;</p>
<p>***</p>
<p>&quot;Zafer!&quot; naralanmasıyla girdi dört atlı Bursa'nın dört kapısından. Bursa sokakları adam almıyordu. Bursa'da çifte düğün, en dar sokağından ana yollarına kadar taşıyor, sokak başlarında kurulu ocaklar isteyene istemeyene pilavından zerdesine, kavurmasından helvasına durmadan dağıtıyordu. Yerlisi yabancısı, müslümanı keferesi, dinlisi dinsizi ayırd edilmez bir Orhan oğlu Murad Bey Sultanlığında kendini unutmuş, kimi yerde çifte naraya kimi yerde davul zurnaya kimi yerde cenge kaptırmış kendini, yiyor içiyor eğleniyordu. Bursa'ya bir gelin geliyor Bursa'dan bir gelin gidiyordu. Bursa Bursa olalı ne böyle bir gün yaşamıştı ne de bir daha yaşayabilirdi. Gelen gelin Germiyan'dandı, Germiyan Beyinin kızıydı, adı Devlet Hatun'du, Şehzade Bayezid Bey'e geliyordu. Gelirken çeyizini de, Germiyan Beyinin toprağından Kütahya İlini de getiriyor, kansız kavgasız üstelik şenlik şamata içinde Murad Bey'in ülkesine katıyordu. Murad Bey'in ülkesi, Türkmen kanı dökülmeden, o yanda Türkmen beylerinin içine içine genişliyor, Germiyan Beyinin ülkesi daralıyordu.</p>
<p>Bursa'dan giden gelin Karamanoğluna gidiyordu, Murad Bey'in kızıydı, adı Sultan Hatun'du. Karamanoğlu Alaeddin Ali Bey'in haremi olacaktı. Giderken bir karış toprak götürmüyordu, Murad Bey'in ülkesi daralmıyordu. Baş çeyizi Murad Bey'in kızı olmaktı. &quot;Güvenimizdir&quot; demişti Murad Bey. &quot;Oğul Bayezidim, bacın Sultan Hatun Karamanoğlunda güvenimiz olacaktır, Urumeli'ndeyken başımız ağrımasın diye. Sultan Hatun kızım Karamanoğlunu kilitleyebildiği sürece bizim anahtarımız Urumeli'yi açmalıdır, açmalıdır, açmalıdır.&quot;</p>
<p>&quot;Ya kilitleyemezse aziz babam? Karamanoğludur bu, üstelik kocasıdır itaat etmek boynunun borcudur kocasına. Keşke işe yaramaz cinsinden biraz toprak verseydik.</p>
<p>&quot;Kilitleyebildiği kadar, gücü yettiğince kilitler. Kızımızdır. Onun için, öyle yetişmişti, görevidir. Mücevheri altını çokça götürsün, toprakta bizim hakkımız yok, toprak Tanrı'nındır, Tanrı'nın bize emanetidir, emanet bağışlanmaz. Var sen Devlet Hatun için hazırlan, kızımı ben düşüneyim.</p>
<p>Gelinimizin ayağı uğurlu gelir inşallah.&quot;</p>
<p>Devlet Hatun gelinin uğuru, Bursa'nın çifte düğün kalabalığını yara yara, zafer naralanmalarında dört kapının dördünden birden geldiğinde kimi İne Bey'e, kimi Doğan'a, kimi Bayezid'e ulaştı, onlardan da Murad Bey'e. Her haber Murad Bey'de ayrı bir yüz gülmesi, ayrı bir gönül ferahlaması oldu. &quot;Manastır'da ezanımız okunmakta artık beyim, namazımız kılınmakta, Manastır bizim.&quot; &quot;Hamdolsun İne Beğ. Gelinimin ayağının uğurudur, çok şükür. Dirliği ne kadarmış?&quot;</p>
<p>&quot;Şimdilik yüz bin akçe denilir.&quot;</p>
<p>&quot;Yüz bin akçe? Eyidir. Kara Timurtaş Paşa'ya haber salınsın. Tımar ile Has arası bir düzen düşünmüştük; budur uygunu, zeamettir. Manastır'a ilk giren beğe zeamet olarak verilsin.&quot;</p>
<p>İne Bey çıktı, Doğan girdi. Yüzü ter içinde, gözleri çakmaklıydı: &quot;Beyim, Murad Beyim gelen zafer haberidir. Sırbistan'da Niş kesinlikle bizimdir. Sırp Kralı artık kulunuzdur; mübarek ola.&quot;</p>
<p>&quot;Doğan Beğ! Bu da mübarek ola, gelinimin uğurudur, müjdene beğlik yeter mi?&quot; Doğan Bey, kaldırdığı gibi attı kendini Murad Bey'in ayaklarına; göğsü doluluktan taşıyor, kendini tutamıyordu: &quot;Hanım! Sultan Murad Hanım. Ben beyliğe layık değilim henüz; izin ver, buyur savaşta hak edeyim, sana layık olayım.&quot;</p>
<p>Murad Bey, göğsü güzel dağların huzurunda eğilip, Doğan'ı omuzlarından tuttu: &quot;Kalk Doğan Beğ. Beğlik illa ki er meydanında alınmaz. Beyi anası doğurur, alnından belli eder, senin alnın ak. Bayezid oğlum kolayına yiğit beğenmez, bilirim. Savaşta da beğliğini perçinlersin, mübarek ola.&quot;</p>
<p>Doğan çıkmadan Bayezid Bey üçüncü haberi getirdi: &quot;Aziz babam, eski Bizans kralı Yoannis zindanından kaçmış, sana iltica etmek ister.&quot;</p>
<p>Murad Bey yerinden kalktı. Kısaca düşündü. Çıkıp çıkmamak arasında ikircikli, ayrıca yüreği yüreğine sığmadığından sevincini belli etmekten korkup çekinen Doğan Beğ'e baktı, yine kısaca düşündü: &quot;Dur Doğan Beğ, çıkma. Oğul Bayezidim, yoldaşın Doğan Beğ için düşünürüm ki... Beğdir artık böyle bilesin, attan, atlardan eyi anlardı, öyle mi?&quot;</p>
<p>Bayezid Bey yan gözle Doğan'a baktı. Alışılmamış, değişik gözleri, kardeş yakınlığıyla bir anda kutladı Doğan'ı, babasının sorusunu da bekletmedi: &quot;Öyledir aziz babam, çok eyi anlar.&quot; &quot;Yahşi. Öyleyse bu Doğan Beğ bundan böyle, yeni kuracağımız Voynuk sınıfını yedip yönetsin. Voynuk sınıfı Doğan Beğ Pençik Oğlanlarından kurulacaktır, böyle uygun gördük. Süvarilerin atlarına bakacak, ahırlarını, yemlerini, sularını, hastalıklarını velhasıl atı koruyacaklardır. At süvarinin birinci silahıdır; silahı da süvarisi de ha dedin mi hazır, sağlıklı olmalıdır. Voynuk sınıfı at uşağı sınıfı, böyle belle sen. Göreyim seni, gözüm arkamda kalmasın.</p>
<p>Gelelim şimdi Bizans'a... Bizans'a. Sen çıkabilirsin Doğan Beğim.&quot; Öksürdü. Doğan Bey'in kapıdan çıkmasına yakın bir daha: &quot;Mübarek ola.&quot; dedi; &quot;Tanrı yüzümüzü ak ede.&quot;</p>
<p>Doğan Bey çıkar çıkmaz da beklemeden: &quot;Bayezid oğlum, Bizans'a sarılmanın zamanı mıdır dersin?&quot; diye sordu.</p>
<p>&quot;Zamanıdır dersen zamanıdır aziz babam.&quot;</p>
<p>&quot;Öyle derim. Şu düğünleri bitirelim hele. Buyruğumdur, böyle ilet, Bizans kralı, eski olması zarar değil Yoanidis'i geydirip kuşatsınlar, düğün konuğumdur. Şimdiki Bizans elçisinin üst başına, Mısır Sultanından gelen temsilcinin yanına oturtulsun, ikramda izazda kusur olunmaya. Soylu Arap atlarından elli tanesini seçtir, sözüm ona Yoanidis bize düğün hediyesi getirmiş olsun, hediye geçidi yapılırken bunlar da görünsün. Hadi şimdi beni yalnız ko. Bunca sevindirici habere iki rekat şükür namazı kılmazsam yarım sayacağım kendimi hadi oğul.&quot; Bayezid Bey sessizce çıktı. Çıkar çıkmaz da Bursa'nın çifte düğün uğultusuna kaptırdı kendini. Düğünün en civcivli zamanı yaklaşmak üzereydi? Bayezid Bey, alnını boydan boya, baş dönmesine benzer bir tül kuşağın sardığını hissetti. Yüreğinde de, göğüs boşluğunda da aynı tüller ipildiyordu. İlk defa Devlet Hatun'u düşündü; Devlet Hatun'u. Kadın olarak. Hiç görmemişti. Boyu boşu, eli yüzü, gözleri... Kaşlarının çalımı, saçları... Delikanlı bir heyecan yavuzluğuna kapılıp gitti bir göz açımında.</p>
<p>&quot;Nedir oğul? Bu ne haldir? Sanırsın şairdir Bayezid Beğ oğlumuz, düştedir?&quot; Babasının sesi, her zamanki Murad Beğ sesinden daha derviş, ürkütmeden yaklaşıvermişti. Bayezid Bey utandı. Sandı ki Murad Bey, oğlunun Devlet Hatun'a daldığını anlamakta, başını önüne eğdi, utangaç: &quot;Meydana daldım da...&quot; dedi. &quot;Gelen elçiler yerlerini almakta.&quot;</p>
<p>Murad Bey, ömrünün çiçeğini açıyordu sanki öylesine doluydu. Oğlunun sırtını sıvazladı usul usul: &quot;Gel birlikte bakalım.&quot; dedi. Kemer altına yaklaştılar: &quot;Şu, Mısır Sultanının elçisi midir? Hele bak marsığa nasıl da kurulmakta, sanırsın cihan sultanının elçisidir. Hamid Beğliğinin elçisini seçebildin mi?&quot; Kemeraltından görünen geniş meydanın ulu çınarlarında, ayrıca has Bursa ipeğinden ala sayvan gölgeliklerde yerlerini almış, Arap, Tacik, Türkmen, Bizansh, Venedik, Ceneviz ve daha bir nice ülkeden gelmiş bir nice kalabalık elçi kimi kendi aralarında konuşup, tanışlar selâmlaşıp hal hatır sorarak beklemekteydi. Bayezid Bey çoğu birbirine benzeyen Türkmen elçilerini, hele uzaktan, hele güneş karşıdan tam gözüne vurduğundan seçemiyordu.</p>
<p>Kamaşan şehla gözlerini kıstıkça güneş ışıkları daha bir azıtıyordu. &quot;Ayırd edemedim aziz babam.&quot; dedi. &quot;Bağışla.&quot;</p>
<p>Murad Bey, düğünden öte bir derin düşüncenin dalgınlığında: &quot;İne Beğ el üstünde tutmuştur inşallah.&quot; dedi. &quot;Tembihimizdi. Ötekilerden daha hoş tutulmalıdır.&quot;</p>
<p>&quot;Hamid Eli küçük bir beğliktir aziz babam. Küçük bir beğliğin elçisine ayrı bir ilgi göstermekten maksat?&quot;</p>
<p>Murad Bey, oğlunun sözünü yarım bıraktı: &quot;Gel.&quot; dedi. &quot;Gelin alayı Bursa'nın kapısından girmiş olmalı. Elçileri fazla bekletmeyelim artık.&quot;</p>
<p>Merdivenleri inerken, yukarıda, kemerin altında yarım bıraktırdığı oğlunun sözünü tamamladı: &quot;Büyüklerin gönlünü almak daha kolaydır oğlum.&quot; dedi. &quot;Bunu böyle bilesin. Küçüklerin gönlü çetin cevizdir, kapandıkça kabuk bağlar. Hamid Beğ'le bir alışverişim olacak.&quot;</p>
<p>Bayezid Bey kardeşi Yakub Bey'i düşündü; bir garip kıskançlık içinde: &quot;Hamid Bey'in kızı da yok ama...&quot; diye söylendi. Murad Bey: &quot;Bir şey mi söyledin oğul?&quot; diye sordu, Allah'tan cevap beklemedi: &quot;Yakub karındaşın nerelerdedir?</p>
<p>Görünürlerde yok, acayip...&quot; dedi.</p>
<p>Bayezid, az önceki, kendisine de garip gelen kıskanışını sakhyormuş gibi aceleyle: &quot;Gelin alayına karşıcı gitmek istediydi.&quot; dedi. &quot;Çok istediydi. Git dedim.&quot; Murad Bey kapının eşiğinden adımını atmak üzereydi, ayağı eşiğin üstünde süründü; uzun uzun oğlunun yüzüne baktı. Bayezid, babasının gözlerini hiç bu kadar yakından görmemişti, babasının gözlerinin bu kadar dost, bu kadar içten, güneş ışığına has bir ısınmışhkta baktığını da görmemişti. Murad Bey: &quot;Yakub'u hoş tut oğul.&quot; dedi. &quot;Hoş yiğittir.&quot;</p>
<p>&quot;Neden böyle söylersin aziz babam? Bir kusurum mu olmuştur? Bilmediğim...&quot; &quot;Bilmem. Yok, bir kusur yok. Babalık işte, aklıma geliverdi, aklıma oğul. Yakub hoş yiğittir.&quot;</p>
<p>Sanki aklına başka şeyler de gelmişti, söyleyemediği. Bayezid'in içi burkuldu, bu seferki kıskanma değildi, kötü bir acıydı: &quot;Yakub hoş bir yiğittir.&quot; deyip tekrarladı babasını. &quot;Karındaşımdır, beğler de sever.&quot;</p>
<p>Murad Bey: &quot;Beğler de...&quot; dedi. &quot;Şu senin düğün bitsin bakalım, Yakub'a da bir gelin gerekecek; nasibi nedir, nerdedir görürüz. Oğul gelen uğultuya bakarsan gelin alayı çok yakındadır, varalım yerimizi alalım.&quot;</p>
<p>Fakat daha bir iki adım bile atmadan at sürüp sağdan gelen Yakub Bey'in atlayıp indiğini gördüler. Yakub Bey, delikanlılığın düğünle karışmış coşkusunda:</p>
<p>&quot;Gelinimiz geldi aziz babam.&quot; dedi.</p>
<p>Murad Bey evecenleşti; görenin sultandır demesi imkansızdı, sıradan bir babanın heyecanlanmasında: &quot;Aman bekletmeyelim, gönlünü kırmış olmayalım.&quot; dedi. İki kanadı olsaydı o anda ikisini de açar, birinin altına</p>
<p>Bayezidini, ötekinin altına Yakubunu alır uçııverirdi, uçuruverirdi. Meydanın girişine kadar gelmiş orada beklemekte olan gelin alayına doğru gitti; Bayezid, bir adım gerisinden geliyordu, onun bir adım gerisinden de Yakub.</p>
<p>Meydanın hemen girişinde kantarmasından eyer takımına, özengisine kadar altın, gümüş, sırma işlemeli, ibrişim gölgelikli pırıl pırıl bir al atın üstünde Devlet Hatun bütün alımlılığıyla bekliyordu. Atın dizginlerini tutan, teslime hazır tutan Germiyan Beyinin veziri bekliyordu. Göz kamaştıran zenginliğiyle gelin atının arkasındaki yolu doldurmuş olan belki bin, belki iki bin, belki daha fazla Germiyan atlısı bekliyordu. Konuk elçiler, meydanı çevreleyen evlerin pencerelerinden taşan, ağaçlardan seyreden, çepeçevre bütün meydanı dolduran halk susmuş, bekliyordu. Murad Bey'le oğulları, ağır ağır bu bekleyişe gittiler.</p>
<p>Gelin atına gelince Murad Bey, Germiyan Beyinin vezirini selamladı. Germiyan Beyinin veziri selamı alıp dizginleri Murad Bey'e uzattı. &quot;Hayırlı uğurlu olsun Beğim.&quot; dedi. &quot;Emanetini teslim al.&quot; &quot;Bismillahirrahmanirrahim.&quot; diyerek elini gelin atının dizginlerine uzattı Murad Bey. Dizgin el değiştirirken Germiyan Beyinin veziri de Besmele'yi tekrarladı. Murad Bey, atı meydana doğru çekti. Soluğunu kesmiş susmakta olan kalabalıktan o esnada bir &quot;Hay maşallah!&quot; avazesi bir alkış hengamesi koptu ki, çoğu atlar ürküp şaha kalktı, kişneyip durdu; gelin atı bile huysuzlanır oldu. Murad Bey, dizgini sıkıca tutmak zorunda kaldı.</p>
<p>Konuk elçilerin oturduğu ala sayvanların ortasında kurulmuş görkemli bey çadırının az önüne geldiklerinde bütün elçiler ayağa kalktılar, alkış tuttular. Orada, vezir Çandarh Ali Paşa gelini karşıladı. Yerlere, boydan boya ipek Türkmen halıları serilmişti. Gelin atı, ipek halıların göz alan renklerine ürkerek bastığında Ali Paşa, iki elinde zorlukla taşıdığı som altından mücevher kakmalı büyük bir kutuyu açtı, içinden avuçlayıp aldığı inci, yakut, safir, elmas ve daha nice bir değerli taşı gelinin başından aşağı serpmeğe başladı. Serpilen her avuç değerli taş, Devlet Hatun'un başından aşağı dökülürken gün ışığında bin bir renge bürünüp yanıyordu. Akla hayale gelmez binlerce rengin binlerce ışığı ipek halılara akıyordu.</p>
<p>Çadırın önünde Murad Bey atı durdurdu. Başını Devlet Hatun'a doğru kaldırdı: &quot;Devlet Hatun kızım, iner misin artık?&quot; dedi.</p>
<p>Sanki duymadı Murad Bey'in baba sesini Devlet Hatun. Kıpırdamadı. Murad Bey bir daha: &quot;Devlet Hatun kızım, iner misin artık?&quot; diye sordu. Devlet Hatun sanki yine duymadı, yine kıpırdamadı.</p>
<p>Murad Bey üçüncü defa sordu; Devlet Hatun üçüncü defa duymadı, üçüncü defa kıpırdamadı.</p>
<p>Murad Bey gülümsedi. &quot;Pekey kızım.&quot; dedi. &quot;İnmen için ne versem sana? Ne versem azdır. Şu sıra Sofya şehrini kuşatmadayız. Tanrı'nın izniyle alacağız. Sana veriyorum kızım Devlet Hatun, iner misin attan?&quot; Devlet Hatun bu sefer attan indi.</p>
<p>Murad Bey gelinini sağ yanına aldı, Bayezid Bey'i soluna. Yakub, Bayezid'in solundaydı. Gelinin sağında ise Germiyan Beyinin veziri. Ali Paşa bir adım geride kaldı. Gelinin atını alıp götürdüler. Murad Bey, gelinle güveyinin arasına oturdu. Oturur oturmaz düğüne çağırılan konukların sunduğu hediyeler geçidinin ilki göründü. Vezir Çandarh Ali Paşa'nın, katar katar yüklü develeriydi. Geçtiler. Atlar, atlar, atlar geçti. Has Arap atlan, uçuşan yeleleriyle Selçuk kırmaları, Türkmen atları, Macar atları. Sonra köleler, sonra cariyeler; sarışın, esmer, kumral, Habeş, dal fidan boylu Sırp güzelleri, Rum dilberleri... Çerkez köleler, Gürcü köleler, zenci köleler, bitmek bilmedi. Mücevher sandıkları, billurlar, altın ibrikler, gümüş leğen takımları, ipek halılar, sonu gelmeyecek sanıldı. Gören gözler tas tas açılmıştı. Bir zenginlik ırmağı akıyordu. Sanırsın duyup işitilmemiş, görülüp anlatılmamıştı.</p>
<p>Her bir elçinin yahut beyin sunduğu hediyeler geçince Murad Bey yavaşça başını çeviriyor Çandarh Ali Paşa'ya, Ali Paşa yavaşça eğilip kulağını Murad Bey'e veriyordu: &quot;Bu geçen elçinin hediyesini falanca beğe verin, filanı feşmekana bağışlayın.&quot; buyuruyordu. Buyruk yerine geliyor, duyanın ağzı açık kalıyordu. Bu ne cömertlik idi böyle? Bu ne biçim dünya malı umursamazlığıydı?</p>
<p>Mısır Sultanının hediyeleri geçerken kimsede hal kalmadı dense yeridir. Sanki Sultan hediye sunmuyor kibrini azametini gözlere sokuyordu. Ali Paşa eğilip bekledi. Murad Bey başını çevirmedi. Ve korkunç bir sessizlik sardı ortalığı aniden. Görülmemiş güzellikte ve görülmemiş tüllere bürünmüş yüz Rum kızı ve ipekli sırmalar içinde yüz Rum köle onar onar sıralanmış, geçmeğe başladı. İlk onunun ellerindeki altın tepsilerde tepeleme dolmuş Venedik altınları parıl parıl yanmaktaydı, geçtiler? Sonraki onlu, gümüş tepsilerde tepeleme dolmuş eski İtalyan altınlarının parıltısını taşıdı, geçtiler. Ve her onlu, hiç birinin eli boş olmadan altın ibrikler, kupalar, billurlarla geçtiler. Bunların asıl hediyelerin öncüsü olduğu sonradan anlaşıldı. Asıl katar, asıl armağan kervanı kölelerin cariyelerin ardından sökün etti. Yükle develerdi, takımları altın işlemeli katırların hediye kervanıydı. Murad Bey'in bile başı döndü, gözleri kamaştı. Beylerinden Evrenuz Bey'in hediyesi olduğunu öğrenince yüzü en dolu tebessümlerde Çandarh Ali Paşa'ya döndü: &quot;Bu Evrenuz Bey'in hediyeleri, bir teki eksilmeden, olduğu gibi Mısır Sultanının elçisine verilecektir, sakın şaşmayasın Ali.&quot; dedi. &quot;Mısır Sultanınkini de Evrenuz Bey'e. Geriye kalanların hepsi, hepsi Ali, yoksullara dağıtılsın.&quot;</p>
<p>En son yaşlı bir kadın göründü; bir başınaydı. Sırtı, omzuna yakın kamburcaydı. Giydikleri pek de yeni sayılmazdı ama temizdi. Hani yaklaşılıp koklansa yasemin otu kokardı yeni kopmuşundan. Elinde, üstü örtülü, tepsiyi anıştıran bir nesne tutuyordu. Yürüyüşü, toprağı incitmeyen, öyle olduğu halde sen benimsin diyen bir kendini bilmişlikteydi.</p>
<p>Yaşlı kadın görününce Devlet Hatun yerinde kımıldanmıştı.</p>
<p>Kadın, gelinin önüne geldiğinde Devlet Hatun kalktı, kadının elindeki tepsiyi aldı, örtüsünü açtı. Altın yaldız cildiyle nefis bir Kur'an-ı Kerim ve dört altın anahtar gün ışığında ışıl ışıl ortaya çıktı.</p>
<p>Kur'an-ı Kerim ve altın anahtarların tepsisini Devlet Hatun, diz çöküp Murad Bey'e sundu.</p>
<p>Murad Bey ayağa kalkmıştı. Kur'anı Kerim'i aldı. Öptü, başına koydu. Saygılı duruşunu bozmadan döndü, Ali Paşa'ya verdi. Altın anahtarların tepsisini de gelininden alıp Bayezid Bey'e uzattı: &quot;Bu bizim değildir oğlum.&quot; dedi. &quot;Emanet odasında saklansın. Kıyamete kadar inşallah.&quot;</p>
<p>Diz çökmesinde bekleyen gelininin ellerinden tutup kaldırdı, elini öptürdü; Devlet Hatun'u kendi yerine Bayezid'in yanına oturttu: &quot;Tanrım elem keder vermesin.&quot; dedi. &quot;Uğurlu olun birbirinize, ölümden sonra da ayrılmayın.&quot; Düğün bitti sanılırken, ala sayvanların hemen arkasındaki saflardan, saygılı bir düzende kaynaşma görüldü. Kalabalık, birine yol veriyora benziyordu. Az sonra: &quot;Somuncu Baba. Somuncu Baba.&quot; sesleri uğuldadı.</p>
<p>Somuncu Baba, bir gölge yürüyüşünde gelip gelinle güveyinin önünde durdu. Sessizce kuşağındaki kabarıklığı çıkardı; say ki henüz fırından çıkmış nar kızarmasında bir somun ekmekti. Besmeleyle ikiye böldü. Bölünen somun sıcak sıcak tüttü. Murad Bey, sıcağı tüten taze ekmek kokusunu içine sindire sindire bekledi. Bütün düğün boyunca gizliden duyduğu bir noksanlık tamamlanıyor, sancıyan bir yaraya sıcak ekmek içi sarılıyordu. Somuncu Baha'nın dua kıpırtısındaki dudakları, ikiye böldüğü somunun iki parçasını da ayrı ayrı öptü, birini geline verdi besmeleyle, birini güveyiye. Yine besmeleyle. &quot;Tadın.&quot; diye fısıldadı. &quot;Karabudunun gönül fırınında pişmiş emeğidir; sırtınızı pek, dölünüzü bereketli tutar.&quot;</p>
<p>Geldiği gibi bir gölge yürüyüşünde döndü, kalabalığa karıştı.</p>
<p>Her şey, o düğün zenginliği çabuk unutuldu da Somuncu Baha'nın bu ekmek verişi unutulmadı, söylenip durdu gece yarılarınaca; hanlarda, bekar odalarında, evlerde, çadırlarda. Her anlatan kendiliğinden bir şeyler ekleyerek büyüttü, büyüttü, büyüttü.</p>
<p>Gece yarısına doğru bile kimse yatmak bilmiyordu. O saatlerde, yeni bir haber handan hana ulaştı: &quot;Murad Beğ Hamid Eli Beğinin topraklarını satın almış. Seksen bin altına almış. Murad Beğ, aldığı topraklarla Hamidoğlunun ve Karamanoğlunun toprakları arasına bir kama biçiminde girmiş...&quot; Bir kama biçiminde?</p>
<p>Seksen bin altına?</p>
<p>Hamid Eli ile Karamanoğlunun toprakları arasına hemi de? Sıkışmak mı ister bu Murad Beğ yoksa kama olup iki yanını birden kesmeği mi niyetlenir? Murad Beğ'dir bu, düşünür; gece düşünür gündüz düşünür. Düğün yapar yine düşünür, düğün düşüncelerinin göstermeliğidir!</p>
<p>Bir vakit de bu sorular soruldu, bu cevaplar verildi, böyle düşünüldü. Hanın birinde, nice bir zaman sonra vakit gece yarısını aşmış iken, uyku iyiden iyiye bastırmış, isli karanlığını yalpalayan taş direkli kemerlere de çökmekteyken: &quot;Murad Beğ bizim için düşünür, yormayın kendinizi ağalar.&quot; denildi. Bu karar, bütün düğünü bağlıyordu, herkes odalarına çekilecekti, görünüş onaydı. Ama olmadı; en köşede oturan, görünüşünden de tek tük görülen sarhoşlardan biri olduğu anlaşılan gencecik bir yeniçeri, vakte uygun düşmeyen ters bir cevap verdi: &quot;Öyledir.&quot; dedi. &quot;Onca zenginlik benim ayağıma da aksaydı ben de sizin için düşünürdüm.&quot;</p>
<p>Öylesi bir düğünün hoşgörmemezliği olmazdı, gördüğüne duyduğuna nasıl olursa olsun hoş baktırırdı. Başka zaman olsa tek tüklüğü bile göze batacak olan sarhoşluğu dahi hoşça gösterirdi. Onun için genç yeniçerinin sarhoşluğuna da, vakte ters düşen lafına da pek aldıran olmadı. Hatta yedi sekiz kişi gülüp yeni bir eğlencelik çıkmış olmasından hoşlandılar. Uykuya kalkanlardan oturanlar oldu, yarenlik uzayabilirdi. &quot;Bre benim uykum gelmemiş meğer, haydaaa!&quot; Ne var ki yine genç, yine yeniçeri olan iki üç kişiden biri, önden atıldı, sesi eğlenceliğe benzemiyordu: &quot;Ne dersin sen arkadaş? Lafının bilicisi misin?&quot; diye çıkıştı. Bir diğeri: &quot;Zenginlik yüreğine oturdu herhal, yiyemediğinden mi?&quot; deyip laf attı. Üçüncüsü ise daha açık: &quot;Sen bozguncunun biri olmalısın.&quot; deyip çıktı ortaya.</p>
<p>Vakte göre ters konuşan yeniçeri üçüne de teker teker baktı; üçünü de teker teker süzdü. Türkmen'den çok değişik bir yüzü vardı. Üsküfünün altından taşan saç uçları kara, sert, çalı uçundaydı. Gözleri sarhoşluktan mı gayri nedense bilinmez kızarmıştı. Kızarmış bakıyordu. Durup dururken: &quot;Siz hiç soğan yediniz mi?&quot; diye sordu aptalcasına: &quot;Acı soğan yediniz mi?&quot;</p>
<p>Bu sefer orta yaşta bir yeniçeri: &quot;Ha bu delili.&quot; dedi yüzünü ekşiterek. &quot;Lafına bakılmaz bunun, ben yatmağa gidiyorum. Yarenlik yeniden başlamayacak, koyulaşmayacaktı; yarenliğe dönülmeyeceğine göre o pis uykuya varmak bu deliyi dinlemekten evlaydı, kalkmağa yöneldi.</p>
<p>Ama gencecik yeniçeriye &quot;Bozguncu musun?&quot; diye soranı daha bir sertçe; &quot;N'ooolmuş?&quot; diye sordu. &quot;Soğan yemeyen adam mı olur bu dünyada, acısını yemedin mi soğanın tadını mı alırsın? Soğan dediğinin de ne ilgisi varmış bu düğünle bu zenginlikle?&quot; diye ekleyince de anlaşıldı ki vakit hızlanacaktır, körükler açılmıştır kapağından. Nitekim gencecik yeniçeri, sallanarak da olsa ayağa kalktı. Gözlerindeki kırmızılaşmamış bakış ışığa çıkınca daha bir belli oldu. &quot;Ben yedim.&quot; dedi. &quot;Herkes yermiş bana ne, bana acı geldi. Bir lokma kuru ekmekle daha acı geldi. Hepiniz yeniçerisiniz. Çoğunuzun çocukluğu yoksul Türkmenlerin yanında geçti. Onların yediği bu kuru soğandır yalnız, acıdır. Onlar bir acı soğana bu zengin düğünü beslerler neden? Durun, uğuldamayın daha bitmedi. Biz döğüşürüz, savaşa sürülürüz, ölenimiz olur, neden? Bu düğünlerin zenginliğini beslememiz için midir?&quot; Sesi de arada bir sallanıyordu. Sanki sesi de kırmızı bakıyordu bir baş acı soğanda.</p>
<p>Üç genç yeniçerinin eli de aynı anda kamalarına gitti. Kapıya yakın oturmuş, sarı benizli zayıfça bir başka genç yeniçeri gözlerini kırpmadan bu abuk sabuk konuşana bakıyordu. Görmüş geçirmiş olduğu her halinden belli bir başkası araya girmeseydi kamalar çoktan çekilir, görünüşe göre bıçağı bile olmayan sarhoş göçüp giderdi: &quot;Durun hele.&quot; dedi. &quot;Durun canım benim de bir sorum olacak şu soğancıya. Hey, bak hele bu yandan bana bak sen. Savaş dedin hani pek savaşmışa da benzemezsin ya savaştın diyelim, ya şimdi ne ararsın burada, ordunun yarıdan çoğu Urumeli içinde değil midir?&quot;</p>
<p>Az kalsın: &quot;Kaçtım!&quot; diyecekti soğandan söz eden gencecik yeniçeri, ağzını ona göre açmıştı, nedense: &quot;Bizi çağırdılar.&quot; dedi dudaklarının büzülüşüne uymadan. &quot;Başka yana salacaklar. Ondan hurdayım. Düğünü görünce ne için döğüşeceğimizi anladım. Siz...&quot;</p>
<p>Kapının yanına yakın oturan sarı benizli yeniçeri: &quot;Hey, hey.&quot; ünlenmesinde kalktı. &quot;Sen Börklüce'sin bre tanımışım seni.&quot; Türkmencesi çetrefilliydi. Börklüce sese dönünce gelen sarı benizi tanıdı, kırmızılaşmış gözleri ilk defa sevinişe döndü. Gece vakti yarısının yalnız bunalmışhğını attı bir çırpıda: &quot;Torlak Kemal sensin!&quot; dedi. Boş bir sekiyi devirerek koştu. Kucaklaşırlarken Torlak Kemal kulağına &quot;Deli misin sen Börklüce aklın mı yitmiştir bre oğlan!&quot; diye öfkelendi. Gözleri daha çok üç genç yeniçerideydi, daha çok onlara: &quot;Kusuruna kalman yoldaşlarım.&quot; dedi eğri büğrü Türkmencesiyle; &quot;Bunadır dedikleri Börklüce Mustafa. Yiğit oğlancıktır aklı kıttır. Akıllısı böyledir?&quot; Elinin birini parmaklarını aça aça oynattı: &quot;Böyledir işte, oynakça. Serez akınında bir topuz yedi başına, şuracıktan mıydı bre Mustafa, kaldır börkünü.&quot;</p>
<p>Börklüce Mustafa'nın ense kökünü gösteriyordu. &quot;Götürüp yatırırım ben onu. Bimarhaneye gitmek için geldiydi Bursa'ya.&quot; Lafını uzatıyor, Börklüce Mustafa'yı adım adım kapıya, kapıdan yana itiyordu. Belli etmemeğe çalışıyordu. &quot;Ne dediğini bilmez şarabı tadınca, bağışlayın ağalar yoldaşlar bağışlayın bu aklı yarımı.&quot;</p>
<p>Az biraz sinirlenen hava yatışmağa yüz tutarken üç yeniçeriden biri: &quot;Soğan meselini cuk oturtmayı eyi biliyor aklının yarımı ama.&quot; diye bir daha çıkışmak istedi. &quot;Murad Bey'e laf mı edilecek burada?&quot;</p>
<p>Torlak Kemal Börklüce Mustafa'yı kapıya getirmişti, usulca: &quot;Aman sus gözünden sevem cevap yok.&quot; dedi. Yüksek sesle de sarı benizli yüzü sırıtarak: &quot;Töbe yoldaşlarım ağalarım ne demek? Murad Beyimize mi bizim, hangi aklı kıt edecek bundan başka, töbe!&quot; dedi. Kapıyı açmıştı, itti Börklüce'yi dışarı: &quot;Hadi bize uğurlar ola.&quot; deyip kendi de çıktı.</p>
<p>Dışarıda Mustafa'ya elinden geldiğince sert: &quot;Sen sarhoş musun doğrudan yoksa aklın mı oynamış bre Börklüce!&quot; diye bağırdı. &quot;Ağzından çıkanı duymuş mu kulağın. Kelle gider burda bre, kelle yok burda.&quot;</p>
<p>Börklüce Mustafa, gece yarısını çoktan aşmış vaktin serin gecesini derin bir solukta içine çekti, bir daha, bir daha çekti. &quot;Salak bunlar.&quot; dedi. &quot;Bre Torlak kan içici bunlar, salak. Böylelerine az biledir bu söylediğim.&quot;</p>
<p>&quot;Doğrudur, doğrudur da, yani yeri midir burda? Bir kepçe suyun içinde boğarlardı senin başını.&quot;</p>
<p>&quot;Boğsunlar. Ben diyeceğimi dedim ya, kulaklarında yer eder ya, unutamazlar ya.&quot; Börklüce Mustafa, doyamadığı bir heyecanla içini döküyorken duruverdi. Eğilip Torlak Kemal'in yüzüne, özlemiş dost bakışlarla baktı, sevmiş baktı: &quot;Doğrudur dedin bre Torlak, bana hak verdin, doğrudur dedin.&quot; deyip kollarını açtı, kucakladı. &quot;Oh Torlak. Kemal ahhh! Sen karındaşımmışsın meğer benim, özlemişim seni bre. Sözlerime hak verdin he mi? Öyleyse sen de benim gibi düşünmektesin. Düğünü gördün değil mi? Nerden gelir bu zenginlik düşündün he mi? Nasıl bir vurgun, nasıl bir soygun düzenidir bu? Gördün değil mi?&quot; Torlak Kemal ürke korka çevresini yokladı bakınıp: &quot;Gördüm, gördüm de...&quot; dedi çarçabuk. &quot;Bura konuşmanın ortası değil kardaş. Salak dediklerinden biri düşer yanımıza düşer tepeden, başımıza sarar belanın acısını, soğanı. Gel karanlığa karışalım, güvenimizi elimize alalım, görmesinler, konuşuruz o zaman bre uzunundan nah böyle.&quot; Börklüce'nin kolundan çekerek yan sokakların birinin karanlığına girdiler. Torlak Kemal yürüyüp handan uzaklaştıklarına aklı yatınca soluklandı: &quot;Eyi ki vakit geçmeden tanımışım seni.&quot; dedi. &quot;Soğanı ağzına alınca, nasıl derler, hah soğandan söz edince daha bre bu Börklüce'dir demişim, demişim de eh, acabadır demiş idiydim.&quot;</p>
<p>&quot;Demek sen de unutmadın soğanı?&quot;</p>
<p>&quot;Unutur mu Torlak Kemal, acıydı?&quot; &quot;Acıydı ya.&quot;</p>
<p>Börklüce Mustafa dişlerini gıcırdattı: &quot;Yoksullar.&quot; dedi. &quot;Bu düğünü, bu zenginliğin boş yere, gösteriş için saçıldığını görseler, o yoksullukların çahnmışlığından olduğunu bilseler...&quot;</p>
<p>&quot;Bunlara güvenme.&quot; dedi Torlak Kemal; &quot;Bunlar Türkmen'dir. Çıplak gezdirirler kendilerini, beyleri için. Beylerine ipekten geydirirler. Beyleridir devletleri, onun için, anlıyorsun he? Ne derim ben, sen eyi konuşuyorsun Türkmenceyi, ne derim çıkarmışsındır. Sen, ne işin vardır Bursa'da sen Mustafa?&quot;</p>
<p>&quot;Kaçtım.&quot;</p>
<p>&quot;Kaçtın mı? Deli değil çıldırmışsın sen. Bre bu Murad Bey'in ülkesindedir bulunduğumuz yer. Burda yeniçeri nasıl kaçar?&quot;</p>
<p>&quot;Kaçar. Benim gibi.&quot;</p>
<p>&quot;Bulurlaaar. Yakalarlaaar. Asarlaaaar. Murad Bey'in ülkesidir demişim mi?&quot; &quot;Bir Ecevit vardı bizimle hatırladın mı? Çocuk iken kaçtıydı daha, buldular mı? Senin Murad Bey'in ülkesi deyip büyüttüğün bu ülkeden kaçmadı mıydı? Buldular mı?&quot; &quot;Yoo kaçıştır o kaçışı.&quot;</p>
<p>&quot;Hani Murad Bey'in ülkesinde kaçan bulunur, yakalanır, asılırdı? O çocuktu bre Torlak Kemal, yol bilmez iz bilmezdi. Ben kocaman büyüdüm. Yolları da izleri de bilirim. Bu zıkkım dillerini de. Hem de eyi bilirim, bunun için çok talim ettim.&quot; &quot;Eyi etmişsin ne etmişsen.&quot; dedi Torlak Kemal; &quot;Ben de kaçtım işte. Ecevit'i anmışım idi bir gün, aklımın köşesinden çıktı fırıldak. Kılıç sevmemişim, alışamamışım bre. Eğlenir oldular hepten, te böyledir bu. Kaçarım dedim, korkarım yine de.&quot;</p>
<p>&quot;Korkma artık Torlak, vay bre kaçtın ha, gel seni bağrıma basacağım.&quot; Börklüce Mustafa Torlak Kemal'e sarılıp bir daha kucaklarken, gittikçe artan sevecenliğinin yanı sıra gittikçe artan bir güvenceyle bağrına basıyordu, sıkıp kucaklıyor sıkıp kucaklıyordu kollarında: &quot;Yoldaşım!&quot; diye dolup boşalıyordu; &quot;Eski, en eski yoldaşım, iki olduk he mi?&quot;</p>
<p>Yan sokağın karanlığının görünmezliğinde şimdi daha güvenli yürüyorlardı, biraz daha sereserpe. Bir süre konuşmadılar, ayak seslerinin düzensizliği karanlığa güvenerek karıştı. Torlak Kemal bir ara: &quot;Kimi görmüşüm bilirsen, bilir misin bre?&quot; diye sordu. Sormasıyla da ensesine bir şaplak attı: &quot;Bre kimi değildir kimleridir oy oy. Bir Doğan derlerdi, vardı, esmer oğlan, bildin he? Tamam, onu görmüşüm. Bey olmuş keratasının oğlanı herhal, Bayezid şehzadesinin yanındaydı görmüşlüğümde. Te bre sık sık gözüme battı, haa, çalındı.&quot; &quot;Doğan bizden değil Torlak. Kendi kanlarından soylu bir oğlana benzerdi. Bey de yaparlar paşa da onun için. Bu Türkmen beyleri öyle adam ayırmaz görünüyorlar ama bakma sen, yalan. Çevrenin öyle görmesini istiyorlar. Gerçeğe gelince, beyliği de paşalığı da kendi kanlarından gelmeyene vermiyorlar. Bizim gibi devşirmeler ölüme sürülüyor, soyguna itiliyor. Bizim sırtımızdan Türkmen'i besliyorlar, Türkmen'i bey, paşa yapıyorlar. Bir gün</p>
<p>Türkmen'in karnı tok sırtı pek olunca bize de vururlar tekmeyi, it inine sokarlar ki geberelim diye. Yalan mı?&quot;</p>
<p>&quot;Bre sen bu Türkmenceyi bilmişsin çok eyisinden mi? Vay vay bre, nerden, nasıl? Alkış sanadır. Sözünü anlamışımdır. Doğrudur, dersin. Kaçtım, düşündüğümden sencileyin çünkü, ondan kaçmışım. Eyisinden konuşamıyorum he? Tamam dur dur şimdi buldum. Bizi gözetse gözetse Bedreddin gözeder. Şey gözetir, he? Şimdi onu deyecekmişim sana.&quot; &quot;Bedreddin mi? Ben tanır mıyım?&quot;</p>
<p>&quot;Ohooo, hem de yakınındandır tanıman. Biz beş kişi gelirken, bildin? Sen, ben, Ecevit, Doğan... Birimiz de...&quot;</p>
<p>&quot;Ha şu ısıtmalı oğlan!&quot; dedi Börklüce Mustafa hem sevinmiş hem sevinmemiş; &quot;Bedreddin idi adı, öyle ya. Hep gözü yerde düşünürdü. Bursa'ya Kadı mı olmuş yoksa? Onu mu gördün?&quot;</p>
<p>&quot;Adamın kadı olacağını bulmuşsun bre? Ne kadı, hangi? Yüreği bizim yürektir, ben anlamışım o zaman bilmişim, bizim yürekten var, bizim türlümüz solur. Sabahtandır, kalabalığın ortacığındaydı görmüşlüğümde, hah işte öyle kalabalıkta görmüşüm.&quot;</p>
<p>&quot;Dur dur, yavaş yavaş. Sen boş değilsin anlaşılan yavaş yavaş söyle, yoksa zor anlayacağım. Şimdi sen, Bedreddin'in de bizim gibi bu soğan-düğün düzenine karşı olduğunu mu söylemek istersin? Ezilmiş bir adam diyorsun he mi? Deme bre! Şuna bak sen, ısıtmalı gözlerden anlamalıydık ama, çocuktuk pek bre, neyse. İşimize yarayacak mı dersin?&quot;</p>
<p>&quot;Sanmam!&quot;</p>
<p>Torlak Kemal'in sesi, Börklüce'nin umutlanan kafasını karıştırdı. Torlak Kemal &quot;Denedim.&quot; diye devam etti. Düzgün cümleler hazırladı aklında. &quot;Zordan tanıdı, tanımadı he tanıdı işte, öyle tanıdı. Bana sorar isen, tanıdı çok eyisinden beni. Horasan mıdır neresi orası Mısır, değil. Horasan'dan gelmiş, Mısır'a getmeğe. Heyyy yarın gidiyor bre. Bana hangi handa kahr yolunu gösterdiydi. Orayı arardım senin hana girdim yanlışından, anladın he Mustafa?&quot;</p>
<p>Börklüce Mustafa, anladığını belli etmek üzere başını salladı. Düşünüyordu. Torlak Kemal'in çetrefil Türkmencesinden işe yarar bir ipucu bulmağa zorlanıyordu. Bulur gibi olduğunda: &quot;Aman eyi ki yanlışlıkla benim hana girmişsin Torlak.&quot; dedi. &quot;Ya girmeyeydin? Neyse, sağ olasın. Bu Bedreddin'in tarif ettiği han nerde, bulabilir misin? Beni oraya götürebilir misin şimdi?&quot; &quot;Buralardadır, bir yerlerdedir. Seninkidir benzetmişim, öyle bir han imiş. Buluruz. Tek değiliz he, çiftiz. İkileştik, kolay olur işler, buluruz.&quot;</p>
<p>Börklüce Mustafa düşünceli düşünceli: &quot;Tektik, iki olduk, yarın üç oluruz, bakarsın bir yıl geçmiş üç bin olmuşuz, beş bin olmuşuz. Tekin kaderi de tek değildir Torlak, yeter ki cesaret göstere, ortaya çıka. Yeter ki kaçabile çokluğa...&quot; Karanlıkta Torlak Kemal Börklüce Mustafa'nın yüzünü göremiyordu, söylediklerini kesin olarak anlayamıyordu, ama önemli, çok önemli şeyler söylediğini hissediyordu. Sarı benizli yüzü sımsıkı kapanmıştı dudaklarının üstüne burun deliklerine, karanlığı kokluyordu: &quot;Neler söylüyorsun bre sen Börklüce?&quot; diye sordu; &quot;Ben, az, bilirsin, bence konuş, anladığım gibiyse, he? Kapalıca olmasın, açıkça, bilsem mi?&quot;</p>
<p>&quot;Şimdi Bedreddin'in yerini arayalım.&quot; dedi Börklüce Mustafa sadece. &quot;Senin Türkmenceyi de ilerleteyim, ne demek isterim, yanımda görür yanımda anlarsın, senin akıl dağ gibidir, yeraltından akan sulara benzer bir yandan da, şendeki aklın dağlığını göstermeden akıtırsın, bana öyle geliyor.&quot;</p>
<p>Bir daha da konuşmadı. Bedreddin'in kaldığı hanı bulmak için düşündü, bulmak için yürüdü, bulmak için terledi.</p>
<p>Bedreddin'in kaldığı hanı, o da tarif uyuyor diye, gün ışımasına yakınken bulabildiler. Fakat kapısı çoktan kapanmıştı. Açtıramadılar da. Açtırmak için uğraşmak, kendileri için de tehlikeli olurdu. Torlak Kemal'in kendini bulduğu handa yaptığı o kötü konuşmanın tehlikesini şimdi daha iyi anlamağa başlamıştı. Üstelik adlarını da biliyorlardı ordakiler, ikisi de boş bulunmuş bağıra bağıra birbirlerini adlarıyla çağırmışlardı. Bunları Torlak Kemal'e anlatamazdı. Gözlerine de ağır bir uyku çökmüştü zaten. Torlak'ın da kendinden farksız olduğunu görüyordu. Hanın önündeki iri çınarlardan birinin dibine, peykelere uzanıp yatmaktan başka bir çareleri yoktu.</p>
<p>Öyle yaptılar. Yattılar.</p>
<p>Yatar yatmaz uyudular. Güzel bir unutuş olup uyku, her yanlarını sardı; kaçaklıkları, saklasalar da gizliden gizliye hissettikleri ürpertili korkuları, umutları, hele ikileştikten sonra artan umutları horlamağa başladı. Yine de tan atımına yakın uyandı Börklüce Mustafa. Ya düşünde ya içgüdüsünde, gayri bilemediği bir çuvaldız ucu dürtmüş, uyandırmıştı. Yaban hayvanlarının yadırganışında bakındı dört bir yanına; uyuyan Torlak Kemal'i görünce yüzü insanlaşmış bir tebessüme döndü su sızımında. Toplandı, sırtını çınarın iri göğdesine verdi, yaslandı. Ne de olsa gözlerinde çapaklanmış uyku artıkları vardı. Bursa'nın, geceyi sıyıran ışımasına bıraktı kendini. Günlerdir süren düğünün, dünkü akıl durduran zenginliğinden kalma bir salınış, nazlanmakta olan ipince bir tül dokumasında, sine sine dolduruyordu Bursa'yı. Ancak çok dikkat edildiğinde hissedilebilecek bir serinlik, sabahın zengin uykusunu koyulaştırıyordu. Derken, sabah ezanı okundu. Sağdan soldan; aşağıdan yukarıdan, kulak verince hele epeyce uzaklardan Bursa'nın uyku ile uyanıklık arasında yelpazelenen sabahına; o salmışa, o nazlanmakta olan ipince tülün görünmez ilmiklerine yağmağa başladı. Börklüce Mustafa farkında olmadan toplanmak istedi. Kafasının içinde bir yere bağlı sandığı kıldan ince kopmaz tellerin gelişigüzel oturmuşluğunu çekip toparladığını, keyfine uzanmış ayaklarını toplayıp edepli oturmağa zorladığını sezdi, istememesine rağmen oluyordu bunlar, canı sıkıldı. Direndi, aksini yapmağa keyfince oturuşunu bozmamağa; hatta daha da dağılmağa, ezanı umursamamağa direndi. Böyle yaparsa kaçmasının lezzetini çıkaracaktı; böyle yaparsa Börklüce Mustafahğına inanacaktı. Ama direndikçe, sabahın olanca Bursasına, olanca sabahlığına dolmakta olan ezan binlerce diken olmuş Börklüce Mustafa'ya daha çok battı, battıkça da Börklüce inadına yayıldı. Göz ucuyla Torlak Kemal'e baktı.</p>
<p>Torlak Kemal bir yanından öte yanına döndü. Ayağından biri peykeden yere sarktı dönerken, öteki dikilmiş durdu. Yarı şişirilmiş bir koyun derisinde gergin yatmaktaydı Torlak Kemal. Börklüce Mustafa'nın hoşuna gitti. Duruşunu, yan yatışını Torlak Kemal'in duruşuna, yan yatışına uydurmağa uğraştı, ona benzetti. O ara bir kolu, Torlak Kemal'in dikeli duran ayağına dokundu, hemen çekti. Torlak Kemal'in o ayağı da peykeden düştü, yarı sarktı.</p>
<p>Ezanlar, sona doğruydu. &quot;Hayya alelfelah&quot; çağırışı Bursa'nın artık düpedüz uyanmış sabahının bütün boşluklarını doldurmuş, şırıl şırıl akıyordu. Bursa'nın dışına da taşacağa benziyordu.</p>
<p>Torlak Kemal, uykudan kopmağa üşenen gözlerini yarı açmış, dirseklerine yaslanmış: &quot;Ne oluyor?&quot; diye doğrulmağı denemişti. &quot;Ezan mı?&quot; Börklüce Mustafa, uyuması için Torlak Kemal'in göğsüne bastırıp elini itti: &quot;Ezan!&quot; dedi homurdanarak. &quot;Keyfine bak sen, uyumana bak. Bizim ezanımız değildir.&quot; Torlak, yatmakla uyumak arası ikirciklenmiş: &quot;Ezansa?&quot; diye sordu; &quot;Sabah ezanıdır bre, kalkmalıdır, bre abdest almalıdır.&quot; Gırtlağında boğum boğum uyku topaklanmıştı. Uyku topaklanmasını zor atmış, yeni uyanmış bir alışkanlığın evmesinde doğrulmağa debeleniyordu. Börklüce Mustafa kıyasıya bastırdı elini Torlak'ın göğsüne: &quot;Yat bre!&quot; dedi hınçla; &quot;Al uykunu, ezan bizim ezanımız değil dedim, başkasının ezanına ne abdesti alacaksın?&quot; &quot;Camiye gidilmeyecek mi bre biz? Namaz. Kılmaca yok muyuz?&quot; Börklüce Mustafa dişlerini sıktı; taşsı, bile bile ve bu taşsıhktan bu bile bildikten hazlana hazlana: &quot;Neden?&quot; dedi; &quot;Namaz neden Torlak? Kimin namazına?&quot;</p>
<p>Torlak Kemal, göğsüne bastıran Börklüce yüzünden kalkamadı ama bitmek üzere olan ezanın yüreğine acılı bir ağırlıkla çöktüğünü de fark etti. Bu sefer uzanık ayaklarını çekti, topladı. &quot;Namaz bre canım.&quot; dedi. &quot;Cami. Cami namazının nedeni, kimdeni mi olurumuş?&quot; &quot;Anlaşıldı, sen kolayına kurtulamayacaksın.&quot; dedi Börklüce Mustafa terslenerek; &quot;Kaçmışsın ama görünüşün kaçmış. Camiden, namazdan, ezandan... OsmanlI'nın neyi varsa ondan, yaptığı pis aşıdan kaçacaksın. Şendeki aşı eyi tutmuşa benzer oğlum Torlak Kemal, eyi mayalanmışa benzersin. Yalnız dilini düzeltmeyeceğiz, aşını da bozacağız. Cami mami yok bundan gayri; ezan mezan yok, becerebilirsek bizim ezanımız okunmalı, bizim camimize çağırılmah millet.&quot; &quot;Bre nedir bu aşı? Bizim cami kim yapar bize, aman, bizim camimizi biz nerde yapmışız. Börklüce, yarım dilim düğüm oldu, dur bre. Ezan namaz içindir.&quot; &quot;Eyi. Biz de onu dedik zaten. Bunlar, bizi çocuk iken durup dururken mi Türkmenlerin yanına verdiler sanki? Bilmen gerek. Niyetleri kendilerine benzetmektir, kendilerinin inandığına inandırmaktır, ben benzemedim. Ben inanmadım da. Ne yaptılarsa, neyi öğretmeğe çahştılarsa tersi yerleşti bana, tersini düşündüm hep. Yüreğimin en orta yerindeki sese seve seve uydum. Çünkü atalarımın sesiydi.</p>
<p>Anlayabildin mi Torlak? Ne derim, ne demek isterim anlayabildin mi? Sana bu dili öğreteceğim, bu dil ile bozacağım bunları. Bir tek unutmak istediğim kendi dilim idi, unuttum. Bir tek şeylerini almalıydım bu heriflerin, dillerini aldım; en eyisini aldım hemi de. O dili bana öğrettiklerine pişman olacaklar Torlak, pişman!&quot; Torlak Kemal'in göğsünü bastıran eli, el değil kazıktı; Torlak Kemal'e bakan gözleri göz değil ateşin en kızılıydı ve Börklüce Mustafa'nın yüzü, sağdan soldan gerilmiş, aşağı yukarı çekiliyor, inip çıkıyordu. &quot;Pişman olacaklar!&quot; diye uludu adeta; &quot;Sen tutmuş namaz diyorsun Torlak, hangi namaz?&quot; &quot;Heç mi namaz kılmadın? Heç mi seferde adam öldürmedin bizden yana?&quot; &quot;Biz? Hangi biz? Murad Beyliler mi yoksa savaştıklarımız mı?&quot; &quot;Murad Beyliler canım.&quot; &quot;Canımmış. Neden canımmış? Bre senin iliklerine mi işlemiş Türkmenlik yoksa? Neden kaçarsın, nasıl kaçarsın öyleyse? Sakın? Sakın Torlak sen?&quot; Börklüce Mustafa'nın her yanı bir arada Torlak Kemal'e kuşkulu baktı hınç kumkumasında. Ateşin en kızılında gözlerinin içinde korkak yalabuklar seyridi. Fakat Torlak Kemal fırlayıp doğruldu göğsünde kazıklaşmış eli iterek: &quot;Nerden çıkarmışsın bre işkilin buncasını sen? Kuşku, kurt kuşkusu şendeki bu. Ben bilirmişim sanki seni görecek, bre dur doğrusu şudur. Senin nerde olduğunu bilir miymişim? Handa bulacağımı haaa? Ben kendim kaçmışım, sensiz sensiz. Eee? Sensiz kaçan adama sen neden kuşku göstermişsin Börklüce?&quot; Kendinden kuşkulanılmış olması Torlak Kemal'in tepesini attırmıştı. Çetrefil Türkmencesi dolaştıra bulaştıra Börklüce Mustafa'ya dökülüyordu: &quot;Durmuş bakmışsın şimdi de karşımdasın.&quot; diye soludu. &quot;Nedir bakışın he uşak?&quot; Börklüce Mustafa gevşedi, rahatça yaslandı çınara: &quot;Ne bileyim.&quot; dedi. &quot;Öyle bir konuşman var ki, bizmiş? Hangi biz bre Torlak? Biz bizimle savaşıyoruz, bizimkilerin üstüne sürüyorlar bizi. Murad'ın ülkesine kattığımız köyleri kentleri hatırlasana. Ben bir kere katıldım, bir kere gördüğümü biliyorum, tıpkı benim doğduğum köye benzerdi. Benim doğduğum köydeki gibi kuyusu vardı, sokakları taş idi, kadınları öyle bakardı. Namaz kıldın mı dedin bana. Kıldım, göstermeliğinden kıldım, görüp inansınlar diye. Abdestsiz, inadına cenabet hemi de. Öç aldım böyle namaz kılaraktan.&quot;</p>
<p>&quot;Yaaa.&quot; dedi Torlak Kemal, gözleri bir görünmeyenin korku ipildemesinde kirpiklerini yeldirmişti. Börklüce'nin gözlerine bakamıyordu, gözlerini ha bire kaçırıyordu, sağa sola nereyi bulursa. &quot;Yaaa.&quot; diye tekrarladı.</p>
<p>&quot;Tabi yaa ne sandın beni sen.&quot; diyerek döktü içindeki yükü heğiyle; &quot;Savaşa da gittim, adam da öldürdüm, o tarif ettiğim köydeki tarif ettiğim kadınlardan da öldürdüm, neden? Benim gibileri doğurmasın diyedir belki. Evet öyle benim gibilerini doğurmasınlar diye, benim gibilerin çocukluğunu satmasınlar diye. Üff sen anlamazsın Torlak bunlardan herhal. Ne ise. Ama anlayacağın bir laf edeyim. Kefere dediklerinden erkek olarak bir kimseyi öldürmedim. Öldürdüklerim, erkek olarak, ya yeniçeriydi kendi soyuna kılıç çeken soysuzlardan idi ya has Türkmenlerdendi. Punduna getirip öldürüyordum, içlerinden biri. Hele o biri Torlak ah o biri! Öyle bir düşüş düştü ki elime, öyle bir düştü ki sorma. Has Türkmenliğiyle böbürlenip dururdu it. Fırsat buldu mu bizim gibilerin devşirmeliğine, adam olmayacağımıza atıp tutardı. Boğmak gelirdi herifi içimden ama çaresiz kalırdım. Derken savaşın birinde, fazla katılmadım ben, üç dört hepsi, herhal Serez'deydik, baktım yanı başımda. Börklüce, it yanında bak, vur gitsin pisi pisine dememe kalmadı kılıçlı kolundan oklanıp düştü yere. Benden yardım bekledi. Ettim; öyle bir yardım ettim ki Torlak Kemal dinle bak da ağzın açık kalsın. Savaşmağı bıraktım vardım itin üstüne, çektim hançerimi vurdum vurdum vurdum. Neresine gelirse vurdum. Her bir vuruşumda da bu benim için, bu Torlak'ın için, bu bilmem kimin için diye boğazım kurtlana kurtlana vurdum. Herifin gözleri şaşmış, aha böyle açılmış bana bakıyordu. Hançerlenmesinden acı duymuyordu da it, benim yaptıklarımı aklı almıyordu herhal, öyle şaşa şaşa öldü. Nasıl?&quot;</p>
<p>Börklüce anlatırken yüzü gözü, ağzı burnu tekmil o günü yaşıyordu; öyle kinlenmiş, öyle kinine doymuş: &quot;Nasıl?&quot; diye sordu bir daha; &quot;Torlak anladın mı hepsini? Kötü mü yapmışım?&quot;</p>
<p>Torlak Kemal, Börklüce'nin anlatamadıklarını da anlamıştı. Ne kötü yapmışsın diyebildi ne iyi yapmışsın diyebildi. Korkmasına korkmamıştı ama Börklüce Mustafa'dan ilk defa ürpermişti, ürküntü duymuştu. Börklüce Mustafa'ya bakamıyordu. Gözleri yine kaçacak yer arıyor, sağa sola koşuyordu. Handa, hanın kapısında geziniyordu. Kurtuluşu pencerelerin birindeki aydınlıkta buldu: &quot;Bak, bir aydınlıktır pencere var.&quot; dedi. &quot;Hanın namaz odalığıdır olmalı.&quot;</p>
<p>&quot;Sen benim soruma cevap vermedin, beğenmedin herhal?&quot;</p>
<p>Torlak dudaklarını büzdü. Gözleri hanın aydınlık penceresinde olduğu halde: &quot;O zaman öyle gerekmiştir.&quot; dedi. &quot;O zamandır...&quot;</p>
<p>Börklüce Mustafa, Torlak Kemal'i omuzlarından tuttuğu gibi çevirdi kendine: &quot;Gözlerini kaçırmadan konuş Torlak; bana bak da konuş. Kancık konuşmasıdır bu seninkisi, kancık konuşmasını da bırak. Sen Yahudi'sin. Yahudiler kancık olur korkak olur diye senin de olman gerekmez, benimlesin, benim gibi kaçtın artık, benim gibi konuş, erkek gibi erkek!&quot;</p>
<p>Torlak Kemal'in gözleri alnına, alnını kırıştırarak kalktı; sarı benizi dudaklarını çekerek kasıldı. Kasılma, başlangıcında duyduğunu göstermeyen gözlerine de geldi, sesi çatallanmıştı bayağı: &quot;Bana bakasın Börklüce Mustafa.&quot; dedi. &quot;Ben korkmam. Kafam var benim lafı bulamamışım lafı değil kafamı kullanırım. Sen anlarsın, bu yola düşer idim iken sana danışma yok, olmadı, Torlak danışmamış sana. Yahudi'nin hepisi kancık olmamıştır, olmaz. Bunu bilesin derim. Ama sizin Rum'dan kancık olmayanı görmedim ben, Rum, hep kancık, olmayanı görmedim, sen de anladın he?&quot;</p>
<p>Bu defa gözlerini indiren Börklüce Mustafa oldu; sesini indiren de: &quot;Ben Rum değilim.&quot; dedi.</p>
<p>Torlak Kemal tavrını bozmadan: &quot;Her ne olmuşsan...&quot; dedi. &quot;Bana ne. Beni ilgilendirmedi. Yoldaş olduk mu? Yoldaş isek yoldaşlık yeter bana. Ötesi dangalakçalıktır. Böyle mi derler?&quot;</p>
<p>Börklüce Mustafa'nın sesi daha inecek yer bulamamış: &quot;Canım. Torlak, ne dedik yani? Şimdi sen. Bre sen namaz, ezan mezan karıştırınca...&quot; &quot;Karıştırttım. Çünkü karıştırttırırım. Neden demelisin mi? Cevap yok, kolay değil. Türkmence bitti, bu kadar. Kendi dilim de bitti, bu kadar. Eh, nece dert anlatayım? Bunca yılın yılında onunla eğilip büğüldük. Namazınan ezanınan. Yalan olsa alışmak oluyor. Hah, sen alışmış donlarını, aha şunları, kolayına çıkartır mısın mı? Çıkartıp atar mısın sen mi? İşte öyledir dediğim, ezanı duydum, uyku uyuyordu gözlerimde. Duyunca ezan, kalkarsın denilmiş. Ne vardır bunda?&quot;</p>
<p>&quot;Kaçtık ya biz Torlak? OsmanlI'dan kendimize kaçtık ya. Ben onu demek istedim. Bunların neyi varsa onlarından kaçmadık mı?&quot;</p>
<p>&quot;Tamam, durma üstünde gayriceğim. Ben durmayacak.&quot;</p>
<p>&quot;Ee? Şimdi de sen mi kuşkulandın benden?&quot;</p>
<p>Torlak Kemal'in yüzü gözü ağzı burnu eski haline dönmüştü. Börklüce Mustafa'yı enine boyuna süzdü: &quot;Yok.&quot; dedi. &quot;Yoktur. Kuşku yoktur.&quot; diye tekrarladı. &quot;Kafam var bende. Yüreğim yok, kaçar iken yüreğim yok, bıraktım, almadım yanımda.</p>
<p>Kalk gayricek, şimdi hanın kapısı açılacak. Türkmen namazdan sonra dirilir, dökülür ortalıkta böyle karınca olur. Ne yapacak idik isek burda, herkes görür orta yerdeyizdir. Orta yerde durup iken yapamayız. Gece burda yatışımız. Nasıl derlerdi, hah, tedbir olmadı, tedbirsizlik oldu. Talih var bre bizdedir; kolcu görmedi, tutmadı. Talihten bizde. Bilesin bunu.&quot; &quot;Bre bunları düşünecek halde miydik Torlak? Uyku gözlerimizden akmaktaydı?&quot;</p>
<p>&quot;Öyledir, onun orasıdır öyle. Allah'tan düğün son gecesinde oldu, kolcular düğün keyfinde oldu.&quot;</p>
<p>&quot;Allah yok, Allah deyip durmaca yok. Bunların Allah'ı batar oldu bana, sus bre.&quot; Torlak Kemal delici baktı: &quot;Bizim Allah yok mudur? Allah olmaz sanmakta mısındır sen bizi?&quot;</p>
<p>Börklüce Mustafa belinledi: &quot;Ne demek? Ne demek istemektesin?&quot; &quot;Bakasın Börklüce bak. Eyisinden bak bana Börklüce Mustafa, dinleyesindir. Bir iş yapılacak, biz yapacağız. Yapacak isek istemeliyiz mi? Kaçtık, biz biz olduk gayricek, kendimiz olduk, he? Tamam. Hep kaçacak mıyızdır? Say bizi ki ipek böceğiyiz biz. İpek böceği isek, şimdi bir koza, anladın, bir koza gerek bize mi? Bir koza gerek yuvalanacağız, yuvalanmamız için gerektir mi? Beslenmemiz için, korunmamız için, saklamamız için. Sen bir koza, ben bir koza. Sonra başka kozalar. Kozadan kozaya şeyler, salgılar, ipek salgıları, bağlar gerek. Sonradan sonra bütün kozalar açılır, ipekler iplik olur birleşir, dokunur, bu gerek. Dokuma neye göredir, neye göre dokunacaktır? &quot;&#160;&quot;Sen? Torlak sen? Ne yapmak niyetindesin sen? Türkmencen çürük ama düşündüklerin sağlam bre. Dur şimdi, sen dedin ki. Ne yapacaksak burda, herkesin gözünün önünde durup yapamayız. Önce bize bir yuvalanacak yer gerektir, bir ipek böceğiyiz biz, dedin. Öyle bir koza he mi? Bu kozanın içinde düşüneceğiz, iş yapacağız, ipek hazırlayacağız. Günü gelince bütün kozalar açılacak, ipekler iplik haline gelecek, birbirine bağlanacak, dokunacak dedin. Hangi örneğe dokunacaksa ona uyularak dokunacak dedin, tamam mı?&quot; &quot;Tamam, böyle işte, böyle dedim. Kaçtık ya, neden kaçtık? Bir iş yapacaktık.&quot; &quot;Ben bilmem. Kaç dedi içim. Hıncım vardı. Bunları kemirmek istiyordum, bu OsmanlI'yı. Nasıl kemireceğimi düşünmediydim. Canım düşündüydüm de böyle senin gibi düşünmediydim. Aklımı aldın benim, gerçekten kafa varmış sende laf yerine bre!&quot;</p>
<p>&quot;Eyi. Anladın. Hanın kapısı açık oldu şimdi. Kalk. Bedreddin'i görelim, Bedreddin'i bakalım biz. Konuşmalı yapmalıyız onun ile. Bakacaksın, belki, kim bilir mi?&quot; Sustu Torlak Kemal.</p>
<p>Kalktı. Hanın kapısına doğruldu.</p>
<p>Hanın kapısına, elinde bir tahta kova ile ufaktan bir adam çıkmıştı. Hancının yamağı olmalıydı.</p>
<p>Hancının yamağı, elindeki kovadan aldığı suları kapının önüne önüne serpti, çevreyi sulamağa başladı. Kapının hemen dibinde süpürgesi de hazırdı. Selam verdiler. Hancının yamağı aksi, huysuz bir suratla selamı aldı. Başını çevirmeden: &quot;Ne arıyorsunuz?&quot; diye sordu.</p>
<p>Börklüce Mustafa dik, &quot;Ne demek ne arıyorsunuz?&quot; dedi. &quot;Han değil mi burası?&quot; &quot;Han dediysek babanın hanı demedik.&quot;</p>
<p>Torlak Kemal Börklüce'ye, aldırma dercesine bir işmar çakıp adımlarını değiştirmeden yürüdü. Börklüce: Selam verdik, yetmedi mi?&quot; deyip Torlak Kemal'e uydu: &quot;Yetmedi ise söyleyim. Bedreddin'e gidiyoruz, izin verirsen göreceğiz, izin verdin herhal, ne dersin?&quot;</p>
<p>Hanın önünü yeterince ıslatan yamak: &quot;Ha şu...&quot; dedi. Tahta kovayı bırakıp süpürgeyi aldı. &quot;Bugün gidiyor.&quot; Islattığı yeri süpürmeğe daldı.</p>
<p>Torlak Kemal ile Börklüce Mustafa duraksayıp bakıştılar. Yamak: &quot;Yoldaşı mısınız?&quot; diye sordu. Sanki: &quot;Bana ne be!&quot; dedi.</p>
<p>Börklüce Mustafa diliyle dişinin arasında: &quot;He, öyle.&quot; diye geveledi. &quot;Hangi odaydı Bedreddinimiz?&quot; diye sordu son hecenin üstüne basarak. Torlak Kemal, Börklüce'nin, &quot;Bedreddinimiz.&quot; diyen sesini düşündü. Pek yapmacıkhya benzemiyordu, öteden beri alışılmış bir sahipleniş vardı hatta Türkmenler bu sahiplenmişliği çok belirtirlerdi, içinden: &quot;Bedreddinimiz.&quot; diye tekrarladı. Yine içinden, üstüne basa basa &quot;...miz.&quot; dedi Börklüce'nin sesinde; &quot;miz. Bizim.&quot; O sıra hancı yamağı, süpürgenin sapını, ikinci katta, dip köşede görünen kapılardan birine uzatmıştı. &quot;Nah işte, ordaki.&quot; demişti. &quot;Sağda olanı. Yoldaşı değilseniz başıma iş açmayın ha!&quot; Haldır haldır süpürmesine döndü.</p>
<p>Torlak Kemal ile Börklüce Mustafa, Bedreddin'in odasına girdiklerinde ne odada ne Bedreddin'de yolculuğa çıkacak bir hal göremediler. Gerçi oda boştu, sedirimsi bir yatak olmasa büsbütün boştu. Üstelik yatakta da yatılmışa benzer bir görünüş yoktu. Ocağın az bu yanında, ufacık pencerenin ışığından da yoksun köşesinde Bedreddin, kapkara bir koyun postuna diz çökmüş, hiç de kolay ve bu yakınlarda kalkacağa benzemeyen bir duaya vermişti kendini. Gayrı duada mıydı yoksa hastaların hasta düşüncesinde miydi onun orasını şeytanı bilirdi. Yanılgısız görünüş, Bedreddin'in iki büklüm oturuş görünüşüydü. Bütün başı, ancak duada böyle göğsüne inebilirdi; yüreğinin üstüne yatıktı, ola ki yüreğini dinliyordu. Börklüce Mustafa ses çıkarmadan dirseğiyle Torlak Kemal'in böğrüne dürttü. Torlak Kemal'in dönüp soran gözlerine de, hemen yatağın ayakucunda, yan gizlenmiş hasır bir zenbili gösterdi. Kitaplar, kitaplar, kitaplardı. Zenbilde galiba ne giyecek ne yiyecek ne içecek vardı kitaplardan başka. Olamazdı, görülen kitaplardı. Torlak Kemal, Börklüce Mustafa'nın kulağına yaklaştırıp ağzını: &quot;Bu ısıtmalı oğlan bre.&quot; dedi. Bir tuhaf olmuştu, inanamamıştı: &quot;Bunların hepiciğini okumuştur şimdi?&quot; Börklüce Mustafa dudak büktü, o da Torlak Kemal’in kulağına eğilip fısır fısır: &quot;Belki de yazmıştır.&quot; dedi.</p>
<p>Torlak Kemal büsbütün inanmaz baktı: &quot;Yok canım bre.&quot;</p>
<p>&quot;Geldiniz mi? Neden geciktiniz?&quot;</p>
<p>İkisi de ürperdi. İkisi de donup kaldı. Birbirlerine baktılar bir; ürpermiş, dönmüş, açıkçası korkmuş baktılar, bakıştılar. Sonra Bedreddin'e çevrildiler. Bedreddin diz çökmüş oturmuş iki büklümlüğünü bozmadan başını çeyrek döndürmüş, yıllar öncesinin o ısıtmalı gözlerini daha derine almış, daha ısıtmalandırmış baka baka, içi bilinmez mağaraların karanlığında: &quot;Geldiniz mi? Neden geciktiniz?&quot; diye sormuştu.</p>
<p>Torlak Kemal, iki dudağı da titremeli: &quot;Siz? Ne? Bilmek?&quot; dedi. Toparlayamadı cümlesini: &quot;Allah Allah!&quot; deyip kaldı. &quot;Ne iştir bre?&quot;</p>
<p>Börklüce Mustafa daha kendinde sordu: &quot;Geleceğimizi bildin miydi Bedreddin? Kim söyler? Söyleyebilir yani?&quot;</p>
<p>&quot;Kimse.&quot; dedi Bedreddin. &quot;Malum oldu, bilindi. İçime doğar. Bu posta diz çökerken aklıma düştünüz. Gönlümde gördüm sizi. Herhal beni aramaktalar diye düşündüm. Karanlıktı. Aydınlığı bekledim. Kapı açılınca da... Bursa'da tanıdığım bildiğim kimse yok, kim açar kapımı yalnızlığımda?&quot;</p>
<p>&quot;Hancı.&quot; dedi Börklüce Mustafa. &quot;Hancı açamaz mı?&quot; &quot;Neden açmasın?&quot; &quot;Hancı neden açsın? Parası dünden verildi ne alacağı olur. Bir kapıyı alacağı olan açar, hakkı olan.&quot;</p>
<p>&quot;Bizim hak yok.&quot; dedi Torlak Kemal; &quot;Bizim alacak, yok o da.&quot;</p>
<p>&quot;Neden açtınız kapımı öyleyse?&quot;</p>
<p>Kızmış yahut öfkelenmiş değildi, sinirli de görünmüyordu, belki biraz hayrette idi o kadar: &quot;Neden gönlüme düştünüz?&quot;</p>
<p>Torlak Kemal ile Börklüce Mustafa yine bakıştılar. Ne demeleri gerektiğini düşündüler. Şunun için deseler olmaz, bunun için deseler olmaz, hiç olmazdı. Doğrusunu demek... Doğrusunun ne olduğunu, Bedreddin'e hangi doğru için geldiklerini düşündüler bir ara da. Sonunda Börklüce Mustafa kararlı: &quot;Biz kaçtık!&quot; dedi.</p>
<p>Torlak Kemal, çekine çekine, Bedreddin'in: &quot;Kimden? Neden? Deli misiniz bre?&quot; demesini bekledi.</p>
<p>Bedreddin, verilmiş bir selamı alıyormuşçasına, hala yarı yüreğine eğik çeyreği gelenlere dönük başıyla yatağı gösterdi: &quot;Oturun öyleyse. Demek gönlüme düşmeniz kaçmanızaymış. Nasıl bir kaçmadır? Benim gibi mi?&quot;</p>
<p>Börklüce Mustafa ağzı açık: &quot;Sen de mi?&quot; diye sordu. &quot;Bre sen de mi? Eyi ama sen neden? Sen Türkmen'sin, yeniçeri de değilsin.&quot;</p>
<p>Torlak Kemal çekip yatağa götürmese, oturmaları için de ayrıca çekmese Börklüce Mustafa’nın yürümek de, yatağa oturmak da aklının ucuna gelmeyecekti.</p>
<p>Bedreddin, ikisinin de oturmasını bekliyordu. Oturduklarında gözleri Börklüce Mustafa'da olduğu halde: &quot;Kaçanın cinsi cibilliyeti mi vardır?&quot; diye sordu. &quot;Türkmen, Türkmen olmayan ben, Bedreddin insanları böyle ayırarak düşünmüyorum. Tanrı da düşünmüyor. Tanrı benim gibi düşünüyor.&quot; Börklüce Mustafa, Bedreddin'in, önceleri sayıklama sandığı sözlerinin hiç de sayıklama olmadığını anladığında Torlak Kemal'in gözlerinde acayip bir ışık yanıp sönmüştü; sırtından yukarı bir şimşek çıkmış sanki kafasının orta yerinde patlamıştı. Yüreği ağzına gele gele Bedreddini pohpohlayıcı sesi: &quot;Sen Tanrıca konuşuyorsun.&quot; dedi. &quot;Tanrı'yla bir.&quot;</p>
<p>Börklüce Mustafa, bön bön bakmasaydı Torlak Kemal sözünü yarım bırakmayacaktı; fakat Börklüce'nin son bakışı biraz da keyfini kaçırdı, kırk yılda bir düzgün bir Türkmencenin ağzından çıktığını, çıkacağını da biliyordu; kafasının ortasında patlayan şimşeğin hızı da kesilmişti, canı sıkıldı. Porsuyup: &quot;Olur mu idi?&quot; diye sordu ve Börklüce'ye de kötü kötü baktı. Mustafa allak bullak oldu. Bedreddin değişmeden: &quot;Senin kolun, senin bacağın yahut bunlar gibi herhangi bir yerin senden ayrı mı hareket eder?&quot; diye sordu. Cevap beklemiyordu sorusu, beklemediği için de, çöpümsü meselelerden söz ediyormuş gibi: &quot;Etmesinin mümkünü yoktur.&quot; dedi. &quot;Öyleyse tıpkı bunun gibi, insanların da Tanrı'dan ayrı hareket etmesi imkansızdır!&quot;</p>
<p>Torlak Kemal, Bedreddin'in birdenbire susması üzerine atılıp: &quot;Ha biz şimdi...&quot; dedi; &quot;Biz hepiciğimiz ha bu vakit, her bir cinsten bütün insanlar Tan...&quot; diyemedi, daha ötesine varamadı dili; ateş yutmuş da ateş boğazından geçmemişti sanki, kalmıştı, yakıyordu.</p>
<p>Bedreddin başını salladı: &quot;Bu, bu kadar; ötesini sen anlayıver artık.&quot;</p>
<p>Torlak Kemal, ballı bir şerbet içmişçesine kendinden geçmişti; gözlerini süze süze Börklüce Mustafa'ya bakıyordu. İşaret parmağını dudaklarına götürmüş: &quot;Aman sakın, konuş ha.&quot; der gibilerden parmağı usul usul dudaklarına dokunduruyordu. Fısıltı halinde: &quot;Neler, neler, neler.&quot; dedi.</p>
<p>Börklüce Mustafa da düşünüyordu. Bönleşmesinden sıyrılmıştı haylidir ama Torlak Kemal'in &quot;Neler, neler, neler&quot;inden farklıydı. Bu yüzden, Torlak'ın fısıltısına, işaret parmağının bağlayıcılığına, hele gözlerinin hapsedişine rağmen kendi bildiğine gitti. &quot;Kaçıyorum.&quot; dedin. &quot;Yani bizim gibi, nereye kaçarsın?&quot; diye sordu.</p>
<p>Torlak Kemal'in yüzü de gözleri de öfkelendi, işaret parmağı adam döğecek gibiydi.</p>
<p>Börklüce Mustafa omuz silkti. Gözlerini Bedreddin'in ağzına dikti. Bedreddin: &quot;Tanrı'nın topraklarının sonu yoktur.&quot; dedi.</p>
<p>Börklüce: &quot;Murad Bey'in ülkesinden?&quot; diyecek oldu. Bedreddin kesti sözünü: &quot;Ben Tanrı'nın toprakları dedim, Murad Bey'in ülkesi nedir?&quot; Torlak Kemal, kaçan fırsatı başka türlü yakalamış olmanın heyecanlanmasında, Börklüce yine bir budalalıkla kaçırır telaşıyla cevap verdi: &quot;Bu bildiğimiz topraklardır işte.&quot; dedi. &quot;Bildiğimizdir mi? Dünkü düğünün zenginliğini veren ülke. Görmüş müydün sen dahi.&quot;</p>
<p>Bedreddin'in sesi, Torlak Kemal'in telaşlı, anlatmak için çok çaba sarf etmiş sesini aldırmadan, iyice mağaralandı; yüreğine yarı inik başı tam indi, ikisine de bakmıyordu; gözleri, diz çöktüğü kapkara koyun postunun kıtıklanmış tüylerindeydi: &quot;Öyle bir şey yok, öyle bir toprak yok. Ülke Tanrı'nın ülkesidir.</p>
<p>Zenginlik dediğimiz mal Tanrı'nındır. Kimse bir başına sahiplenemez, bir topluluğun adına da sahiplenemez. Emanete, Tanrı'nın olana sahiplenilir mi?&quot; O şimşek, Torlak Kemal'in kafasının orta yerinde yine çaktı; sırtını ürpertti boylu boyunca. Ama Börklüce Mustafa yine berbat etti ortalığı, Torlak Kemal'in cinlerini başına çıkara çıkara berbat etti: &quot;Biz de ayak gibi, el gibi hani sen dediydin ya öyle işte, öyleysek Tanrı'nın olan bizimdir, hepimizin öyle mi? Niye tek başına Murad Bey'in olsun?&quot;</p>
<p>Torlak Kemal'in cinleri yok oldular; Börklüce'ye beğenerek baktı bu kere. İçinden, düzgün bir Türkmencede konuştu: &quot;Bilerek soruyor bre bilerek soruyor vay hele.&quot; deyip kulaklarını Bedreddin'den gelecek sese açtı bütünüyle. Yüreği pıt, pıt, pıt atmakta idi.</p>
<p>Bedreddin'in mağara içine saklanmış sesi Torlak Kemal'in umduğunu vermedi açıkça: &quot;Öyle mi anladın?&quot; diye sordu. &quot;Yaaa?&quot; dedi düşünüp bir an; &quot;O demeğe geliyorsa...&quot; Kaçtı ses, koşa koşa kaçtı: &quot;Ben o demeğe getirmedim, onu demedim. Tanrı'nın olan, Tanrı'nındır. Anlayıver artık.&quot;</p>
<p>Bedreddin'in sesi ayrıca yorulmuştu da, öyleye benziyordu. Torlak Kemal, yine yüreği pıtpıtlarla yüklü: &quot;Pekey ne zamanaca Tanrı'nın malı? Bizim, hepimizinki olan malı demek istemişimdir. Ne zamanaca Murad Beylerin dilediğince kullanılacaktır? Mahşerece mi?&quot;</p>
<p>Bedreddin kaldırdı başını yüreğinden. Bir Torlak Kemal'e bir Börklüce Mustafa'ya baktı. Gözlerinde, ısıtma sarısından ayrı kırmızı halkacıklar dolanmaktaydı, Torlak Kemal öyle sandı. &quot;Kızdırdık herifi.&quot; diye geçirdi içinden; &quot;Hay konuşamaz olaydım yine, dilim de tutulmadı bre.&quot; Ufak pencereye gün vurmuş, han odası olanca çıplaklığıyla belli olmuştu. Bedreddin'in cevabının gecikmesi Torlak Kemal'i huysuzlandırıyordu. &quot;Bu kadarını aldığımız da yeter. Yeter ya dahası daha eyidir.&quot; deyip duruyordu yüreği. &quot;Aman bu Bedreddin, bunu kullanmak, bu kitapları.&quot; deyip duruyordu henüz kendisine de açık seçik gelmeyen bir sürü düşünce dizisi arasında. Öte yandan kulakları, derisinden tüyünece Bedreddin'deydi, Börklüce Mustafa'yı dahi unutmuştu o anda.</p>
<p>Bedreddin, Börklüce'ye de çok uzun gelen bir susuştan sonra Torlak Kemal'e, düşüne düşüne: &quot;Ne mahşeri?&quot; diye sordu.</p>
<p>Torlak Kemal, bu adam eğlenmekte mi bizimle, dercesine unuttuğu Börklüce'ye baktı; Mustafa da şaşakalmıştı. Fakat ikisi birden aynı anda: &quot;Mahşer.&quot; dediler. Susup birbirlerini beklediler sen konuş ben konuşayım der gibilerden ama yine ikisi birden: &quot;Bildiğimiz mahşer işte.&quot; dediler aynı anda. Bedreddin: &quot;Teker teker konuşun.&quot; dedi.</p>
<p>Bunun üzerine Torlak Kemal: &quot;Dur bredir Börklüce, söz bendedir olmalıdır.&quot; dedi aceleyle. &quot;Mahşer diyenimdir benimdir.&quot; deyip sırayı aldı. Bir yandan da Türkmencesini ayarlıyordu aklı. Dura dura, Bedreddin'in eğlenip eğlenmediğini de ölçüp ara yerde &quot;Mahşer.&quot; dedi. &quot;Ölünce, insanların hepisinden. Tanrı'nın yanında dirilme var ya, bize dediler kim vardır bre dediler. Mahşer dememizdir bundan, bre Bedreddin bundan demişiz mahşer dedi isek. Sen bilmez isen bilmemiz bizim. Ne var gülünecek bunda bre!&quot; Bedreddin gülüyordu gülmesine de sessiz sessizdi. Bir atın olmazsa bir geyiğin gülmesi olsa herhal böyle gülerdi. Gülüşünde: &quot;Aldırmayın, gülmem ne sana ne de sanadır.&quot; dedi. &quot;Gülmem mahşerinizedir. Öyle, senin anlattığın gibi derler mahşere. Mahşer o değildir, mahşer yoktur yok!&quot;</p>
<p>Börklüce bile, Torlak Kemal gibi ateşe oturmuş sandı kendini; ikisi de aynı biçimde sıçradı yerlerinden, gözleri halkalandı, patır patır açıldı: &quot;Ne? Ne dedin Bedreddin, aklı başında olarak mı dedin? Yoksa biz mi yanlış duyduk heyy.&quot; Kulaklarını yokluyorlardı, yanlış duymuş olmalıydılar.</p>
<p>Bedreddin, Börklüce'nin de Torlak Kemal'in de halini gördüğü halde yadırgamamış bakıyordu. Ya söylediğinin nasıl bir ateş olduğunu biliyordu ya da bu ikisini inek dana cinsinden sayıyordu, inek dana cinsi aklı almadığını görür duyarsa tabi sıçrardı yerinden. Bir süredir karanlık bir mağaranın içinden konuşan sesi bu defa apaydın ortaya çıkmıştı: &quot;Ölünün dirilmesinden maksat bedenin, bedenin parçalarının yok olmasından sonra, eski hallerine dönecek şekilde birleşip dirilmesi değildir. Olmaz öyle şey, olmaz!&quot; Torlak Kemal'in kabı kabına sığmıyordu.</p>
<p>Börklüce Mustafa çekinmese koşup Bedreddin'in ağzını öpecekti. Kaçtı kaçalı, koca bir denizin dalgalarında kaybolacağını sanmışken şimdi, koca bir kara parçasının ayaklarına doğru uzandığını görüyordu.</p>
<p>Fakat Bedreddin, sustuğu sözünü tamamlayınca ikisi de damdan düşmüş gibi oldular. Bedreddin, yine çok açık bir sesle: &quot;Tanrı her şeyin en eyisini bilir.&quot; demişti.</p>
<p>Torlak Kemal kendini tutamadı: &quot;Bize baştan dediğin, ilk, ilk, ilk söylemişsin idi, o yeter bre!&quot; dedi. &quot;Ötesi şenindir, senin olsun.&quot; Bedreddin &quot;Yaa...&quot; dedi yine;</p>
<p>&quot;Neden?&quot;</p>
<p>Kuşkulanmış mıydı? Börklüce'ye Bedreddin kuşkulanmış gibi geldi. Sesini ayarlayarak: &quot;Biz melek değiliz ki.&quot; dedi. &quot;Sözünün birincisi bize göre, ötesini melekler dinlesin, onlar için.&quot;</p>
<p>Torlak Kemal'e bakarken: &quot;İyi bağladım mı?&quot; demek istiyordu. Torlak Kemal, gülümseyerek gözlerini yumdu. Açtığında, Bedreddin'in az önceki gibi güldüğünü gördü. &quot;Deli, bu herif deli, gencecikten delirmiş.&quot; diye düşündü. &quot;Kara Mustafa'nın yanında yürüyüp gelirkenki yollarda da böyleydi bu, işimize mi yarar, ayağımıza bağ mı olur bilmem ki. Börklüce'nin düşündüğünü bilebilsem...</p>
<p>Denemek en eyisi. Dene.&quot;</p>
<p>Torlak Kemal'in düşüncelerini Bedreddin dağıttı:</p>
<p>&quot;Melekler ha? Cinler de var mı Börklüce Mustafa?&quot;</p>
<p>Geldi geleli adlarını anmamıştı; Börklüce, adını Bedreddin'in ağzından duymuş olmanın yakınlığında: &quot;Olmaz mı? Var.&quot; dedi. Sonra kendini inkar etmiş sandı: &quot;Öyle diyorlar.&quot; diye lafı çevirdi. &quot;Senin de bildiğin gibi.&quot; &quot;Ben bilmiyorum. Nasıl var?&quot;</p>
<p>&quot;Nasıl? Var işte. Bedreddin bizi mi sınamaktasın sen?&quot;</p>
<p>&quot;Yanlış. Bildiğiniz her şey yanlış. Hayallerinizi var kabul ediyorsunuz. Kitaplar gerçeği anlamaktan uzaklaştırır, kitaplara kanıyorsunuz. Sz değilseniz okuyup, okuduğunu sanıp size anlatanlar aklanıyor. Huriler, melekler, cinler, köşkler, ırmaklar, cennet meyveleri. Bütün bunlar, bütün uydurulan bunların benzerleri yok, böyle şeyler hayal, hayal, hayal! Gerçek değil, olamaz.&quot; Bedreddin'in &quot;Hayal, hayal, hayal. Gerçek değil.&quot; diyen sesi, hanın taş odasında çınladı uzun süre. Börklüce ile Torlak serseme dönmüşlerdi.</p>
<p>Bedreddin: &quot;Seni Hakk'a götüren her şey melek, Hak'tan uzaklaştıran her şey şeytandır.&quot; deyince bu sefer de sersemlikleri umutsuzluğa döndü, bunalmış baktılar. Torlak Kemal, bunluğun itişinde: &quot;Başta dediğin gibi, hani Tanrı, yani biz, ben bunca düşünürüm ben, ne dersin Bedreddinimiz?&quot; diyerek Bedreddin'i başlangıç sözüne döndürmek istedi.</p>
<p>Bedreddin: &quot;Anlayıver.&quot; dedi. &quot;Ötesini sen anla gayri.&quot;</p>
<p>Börklüce Mustafa: &quot;Açsan, söylediklerini açık desen.&quot; diye geveledi. Bedreddin gözlerini aça aça, belerterek: &quot;Asılmamı mı istersin sen?&quot; deyip baktı.</p>
<p>Titredi bütün bedeni Börklüce Mustafa'nın, tutamadı kendini, olduğunca kapkara koyun postuna bıraktı. Bedreddin'in ayaklarını buldu elleri:</p>
<p>&quot;Şeyhim!&quot; diye inledi. &quot;Benim Şeyhim, seni ben şimdi buldum kabul et.&quot; Torlak Kemal, hesapta bu işin de bulunup bulunmadığını düşünüyor, ummadığı bu şeyhlenişe, bu şeyh edinişe bakıp seyrediyordu. Börklüce Mustafa, yalansıza benziyordu görünüşte.</p>
<p>Fakat Bedreddin irkilmiş gibi iteledi Börklüce'yi. Elleri, bir garip tedirgin, korkulu bir nesneyi, bir cini mesela yahut bir şeytanı bir düşte kovalıyor gibiydi. Börklüce'nin öpmek için didindiği ayaklarını çekiyor akına akına, saklamağa uğraşıyordu. Öte yandan &quot;Şeyh?&quot; diye soruyor; &quot;Ne şeyhi? Nedir bu?&quot; diyordu. Ama Torlak Kemal, Bedreddin'in bu garip istemezliğinde gizlenmiş bir istemenin yer ettiğini, sesindeki tedirginliğin şeyhliği itmek istemediğini, kabullendiğini el altından, gizliden hatta sevdiğini bile sezinledi. Börklüce Mustafa'ya yardım etmek yerinde olacaktı, tam zamanıydı. Bir anda, soyuna has bir hesap yazıldı çizildi Torlak Kemal'in kafasında; Bedreddin'in on yıl, yirmi yıl sonrasını görür gibi oldu bir su yüzünde bu yazılıp çizilen hesapta. Börklüce Mustafa'nın da: &quot;İşte tanığım Torlak Kemal'dir, ben senden ayrılmam gayri Şeyh Bedreddin, ölsem de koğsan da ayrılmam şeyhim.&quot; demesi gözünü büsbütün açtı, varıp Börklüce'nin yanına, kara koyun postuna doğru uzandı, Bedreddin'in ayaklarını aradı elleri: &quot;Şeyhim!&quot; dedi. &quot;Ben de senin Torlak'ın olmuşumdur. Düşündüklerin bu Torlak'ın düşündükleridir. İnandıkların inandıklarımdır mı? Duyacağız, uyacağız, yayacağız. Şeyhim yayacağız. Başın üstünedir yemin ederiz.&quot;</p>
<p>Börklüce Mustafa: &quot;Yeminimizdir!&quot; diye inledi tekrarlarken.</p>
<p>Hancının yamağı bu sırada içeri girdi. Ya gördüklerini anlamamıştı, anlamayacak kadar gönül gözü kördü yahut da böyle şeyleri göre göre kanıksamıştı. Şaşmadan, kervanın yola çıkmak üzere olduğunu söyledi. Ardına bakmadan da yürüyüp gitti.</p>
<p>Bedreddin düşüne düşüne doğruldu. Yüzünde, ne düşündüğünü belli eden tek bir çizgi yoktu. Isıtmalı gözleri ise aksine yumuluydu; görenin nasıl olup da yürüdüğü yeri gördüğüne şaşar cinsinden yumulu. O durumda yatağın ayakucuna kadar gitti, eğilip hasır zenbili aldı; ağırcaydı, kaldırışından belliydi. Börklüce Mustafa atılıp zenbili şeyhinin elinden almak istedi. Bedreddin bırakmadı. Bu sefer Torlak Kemal aynı hareketi yaptı, ona da vermedi; hafif sesi: &quot;Bu benim yüküm.&quot; dedi. &quot;Herkes kendi yükünü kendisi taşımalıdır.&quot; Kapıdan çıkarken, Börklüce Mustafa: &quot;Bizi de götürür müsün şeyhim?&quot; diye sordu. &quot;Nereye?&quot; &quot;Gittiğin yerece. Gittiğin her yere. Seninle bile olalım.&quot; &quot;Gittiğim yer Mısır'dır.&quot;</p>
<p>&quot;Olsun. Neresi olursa olsun sana ihtiyacımız var.&quot; Bedreddin eşiği atlamıştı, çıkmıştı, adımlarını ağırından da olsa açmıştı. Börklüce Mustafa ile Torlak Kemal, biri bir adım sağında öteki bir adım solunda, ellerini göbeklerinin altında bağlamış oldukları halde Bedreddin'in adımlarına adımlarını uydurmuşlardı. Börklüce fısıldayarak ısrar etti: &quot;İzin ver Şeyhim.&quot; Torlak Kemal de ısrar etti: &quot;Şeyhim. Gelelim. Bedreddinimiz.&quot; Bedreddin hem yürüdü hem: &quot;Benim nerede duracağım belli değil.&quot; dedi. &quot;İçimde adımlar var. Benim mi? Kendi adımlarım mı yoksa yabancı adımlar mı seçemiyorum. Çocukluğumdan beri bu böyledir. Kendimin kendinden ayrıldığını görüyorum bazen. Benden ayrılan ben, elimi tutuyor, ayrılmayıp bekleyen benin elini tutuyor, götürüyor. Siz buna uyamazsınız.&quot; İkisi birden: &quot;Uyarız.&quot; dediler. &quot;Uyamazsak uymağa çalışırız Şeyhim.&quot; &quot;Uymakla olmaz bu, uymakla olmaz bu, duymak gerektir. Binlerinin geleceğini gelmeden önce duymak gerektir; alıp götürüleceğini. Beni alıp götürüyorlar, götürüp asıyorlar. Asılmışhğımı görüyorum. Asılmışhğımda bir Bedreddin'in benden çıktığını, asılmışhğımın altında yaşadığını görüyorum, yaşamakta devam ettiğini, ötesini anlayın gayri.&quot;</p>
<p>İkisi birden: &quot;Anlarız şeyhim, &quot;dediler; &quot;Dilersen anlatırız da.&quot; &quot;Sakın ha! Sakın ha!&quot; diyerek döndü Bedreddin. Isıtmalı gözleri son perdesinece açıktı: &quot;Sakın ha!&quot; diye tekrarladı bir daha; &quot;Tanrı bile ol demeden olmadı yeryüzü. Öyleyken vermek istediği emaneti yeryüzü de yüklenemedi, çekemem dedi; gökyüzüne vermek istedi, gökyüzü yüklenemem dedi. Dağ taş deniz, yüklenemem dediler. Emaneti yüklenmek pek zor. İnsana yükledi emanetini Tanrı bunun üzerine. İnsan ise pek zalim, pek bilgisiz...&quot; Susup yürüdü merdivene doğru.</p>
<p>Merdiveni iki üç basamak ininceye kadar Börklüce de Torlak Kemal de konuşmadılar. İkisi de aynı şeyi düşünmüş olmalılar ki iki basamak daha inince bir ağızdan: &quot;Mısır dönüşü.&quot; dediler.</p>
<p>Torlak Kemal cümleyi: &quot;Bulsak sizi...&quot; diye tamamladı. Börklüce Mustafa: &quot;Ol der misin Şeyhim?&quot; diye sordu. Bedreddin her ikisine de sustu.</p>
<p>Ancak merdiveni taşlığa indiklerinde Bedreddin: &quot;Bir de Ecevit olacaktı bizden?&quot; sorusuyla yüzünü ikisine çevirdi. &quot;O da kaçtıydı, sizden önce. Kaçışını gördüydüm. Kaçışını söylemediydim. Dün, sizin gibi o da gönlüme düştü ama gelmedi sizin gibi; yanılmışım. Beni tutup tutup asmağa götüren o. Bazen içimde yürüyen o, benden önce koşan o. Neyin nesidir bilemem. Bir yerlerde ayı oynatıyor olmalı Ecevit?&quot; Sorar gibi bakıyordu.</p>
<p>Börklüce Mustafa: &quot;Herkes bir şey oynatır zaten.&quot; diyecekti. Densizlik etmiş olmamak için sustu.</p>
<p>Bedreddin tuhaf, burkuk, belli belirsiz: &quot;Herkes bir şey oynatır zaten.&quot; deyip yürüdü.</p>
<p>Bir ölüm katılığında adım atamadı Börklüce Mustafa; soluk alamadı, yutkunamadı, yırtılacakmış gibi açılan gözlerini yumamadı. Sersemlemenin çok ötesindeydi.</p>
<p>Börklüce Mustafa'nın Bedreddin'in ardından gitmediğini gören Torlak Kemal de durdu. İkisi de aynı yere bakıyorlardı. Hanın kapısı, sabahın ışıklarını yutuyordu. Tozlu ahır kokusu genizlerini yaktı. Neden sonra Torlak Kemal: &quot;Niye gitmedin arkadaş?&quot; diye sordu. &quot;Sen gitmedin ben sana uydum, niyedir?&quot;</p>
<p>Börklüce Mustafa yutkundu. Kafasının içinde, şeyhim dediği Bedreddin dolanıp duruyordu; onun anlattığı biçimde karma karışık adımlar yürüyordu, koşuyordu, durmuyordu. Düşte konuştu: &quot;Gidelim.&quot; dedi. &quot;Bu iş burda başladı. O bizi çağırır, çağıracak yahut biz onu buluruz, bulacağız.</p>
<p>Anlattıklarını düşündün mü? Düşünebildin mi?&quot;</p>
<p>&quot;Bilemiyorum. Handan çıkalım şu handan. Çıkarsak biz, orda, en eyi düşüneceğim. Bu adam, bu Bedreddin Mısır'da ya hepten bütünce yiter ya da...&quot; &quot;Ya da?&quot; diye sordu Börklüce Mustafa; &quot;Ya da? Söylesene, bizi emzirir mi?&quot; &quot;Emzirmek? Hu, çok eyi. Öyle.&quot;</p>
<p>Torlak Kemal, emzirmenin ne olduğunu bilmiyordu. Sormak istedi, sormak istemedi, acıktığını anladı; ekmek, zeytin, peynir, çökelek, emzirmek? Süt? &quot;Ne düşünüyorsun?&quot;</p>
<p>Torlak cevap vermedi. Kaynayan, buğulanmış sütleri, sütleri, sütleri düşünüyordu.</p>
<p>Sabah ezanında uyandıkları çınarın dibinde durdular bir ara. Torlak Kemal: &quot;Şimdi ne yapılacak biz?&quot; diye sordu. &quot;Biz ne yapacak?&quot; Çınarın çevresindeki peykeye oturmuştu. Karnını oğuşturuyordu. Kalktı hemen. &quot;Böyle olmaz.&quot; dedi. &quot;Kaçılmaz böyle. Gitmeli bir yerlere bre heyy koza. Börklüce koza dediydi ben, kozayı örülmeli bir yer olacak yok bre, kozayı örecek bir yer olmalı mı?&quot; Börklüce Mustafa: &quot;Timur!&quot; dedi durup dururken. Timur'u ikisi de düşünmüyordu; o ana kadar ikisinin de aklına gelmemişti: &quot;Bu adı duydun mu Torlak?&quot;</p>
<p>&quot;Uzak.&quot; Dudağını kıvırmıştı, büktü, büzdü, umutlanmadı.</p>
<p>&quot;Olsun. Mısır da uzak. İki uzak yakın demektir.&quot;</p>
<p>&quot;Sen bilirsen. Timur, doğrudur ise, göçebedir, yerleşmemiş gibi. Bura, Murad Bey yerleşiktir. Yerleşik yerde kaçak yok, kaçak yerleşmedik yerde barınmış.&quot; &quot;Anladım. Kaçağın yerleşmemiş yerde barınması kolaydır, güçlenmesi de. He dediysen... Yolumuz Timur'un ülkesi olsun. Olsun mu?&quot; &quot;Olsun.&quot;</p>
<p>Bursa, sabah uyanışını çoktan unutmuştu. Giden, gelen, atlı, yaya... Bursa doluydu. Hem de göz göz doluydu.</p>
<p>Torlak Kemal ile Börklüce Mustafa kıyı mahallelerden dolaşıp şehrin dışına çıktılar. Tozlu bir yol göz alabildiğine uzandı önlerinde. Torlak Kemal, alışkanlıkla besmele çekti. Mustafa tersledi: &quot;Kötü başladın Torlak Kemal! Alışkanlığını sıyırıp atamazsan yolun sonuna varamayız, bilesin bunu.&quot; Korkunç bir uğultuydu duyduğu. Bulamaç yapışkanlığında kıvır kıvır kıvranan kapkara dumanlar, çekilmez bir baş ağrısı olmuştu, akşam kararmasına yüz tutmuş şehrin üstüne mi çöküyor yoksa şehri de birlikte alıp göğe doğru mu kıvranıyordu belli değildi. Kudurmuş arıların kovanda birbirine girişi ne ise duyduğu uğultu da o idi; kara, bulamaç yapışkanlığında kıvranan dumanların altında koyulaştıkça koyulaşıyordu. Böyle giderse, gece yarısına kalmaz ne şehirde yağmalanacak mal ne de yanacak yapı kalacaktı. Bunlar yetmiyormuş gibi, kara bulamaç dumanların arasından isli alev dilleri yükselip alçalmağa başladı. &quot;Herat!&quot; diye hayıflandı mırıltısı; &quot;Herat! Ah Herat sen böyle yanacak miydin?&quot;</p>
<p>Gençlik yıllarının diz çökmüşlüğünde okuyup boy attığı medresedendi şu dumanlar herhalde. Onun yanında sivrilip sivrilip de kara dumana boğulduğundan düşen alevler neyin nesiydi pekey? Yüreği cızzz dedi; göğüs boşluğunda tarifsiz sıkıntılar kabardı. Yoksa o canım kapalı çarşının el oyması sakafı mıydı? Oydu evet ah oydu, nasıl diye bile düşünemedi. Cayırtısı burdan duyulan bir çöküntü, alevlerin birden parlayıp dumanları bastırması, yüzlerce binlerce kıvılcım. Ve o anda da o kötü, o uğursuz uğultunun delice coşması başladı. Bir yarım saat kadar sürdü. Gözünü ayıramıyor, yüreği görmemek için çırpındığı halde seyretmekten kaçınamıyordu. &quot;Tıpkı, tıpkı, tıpkı Bedreddin gibi.&quot; diye düşündü. Bedreddin'in ısıtmalı sesi hemen kulağının dibindeymişçeneydi: &quot;Bazen olur ki kendimi kendimden ayrılmış görüyorum.&quot; demekteydi; &quot;Ayrılan kendim, ruhum; ayrılmayıp giden kendim, bedenim.&quot; demekteydi; &quot;Ruhum bedenimi bir yabancı gibi seyrediyor. Ruhsuz bedenim alevlenip yanacak yer arıyor ama ruhsuz ne yapar?&quot;</p>
</body>
</html>