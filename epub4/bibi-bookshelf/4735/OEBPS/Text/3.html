<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		Başı ateş içinde yanarken bir şeyin olmaması tuhaftı: - Ateşim kaç?, diye sordu.<br/>
<br/>
		- 39'dan biraz fazla.<br/>
<br/>
		- Bir şeyim yoksa bu ateş ne oluyor?<br/>
<br/>
		- Uzvî olarak bir şeyiniz yok demek istiyorum.<br/>
<br/>
		- 39 derece uzvî bir rahatsızlıktan gelmiyor mu?<br/>
<br/>
		- Hayır.<br/>
<br/>
		- Öyleyse nedir?<br/>
<br/>
		- Ruhi...<br/>
<br/>
		Selim Pusat hâlâ doktorun yüzüne bakmıyordu. Onun cevabı üzerine alaycı tutumunu takındı: - Sizin  için dâhiliyeci demişlerdi. Yoksa rûh doktoru musunuz?<br/>
<br/>
		- İkisi de...<br/>
<br/>
		- Çok güzel! Ateşimi 39 dereceye çıkaran ruhi sebep nedir?<br/>
<br/>
		- Doktor, bu soru üzerine, büyük bir soğukkanlılıkla, Selim'in kanını donduran tek kelimelik, tek hecelik bir  cevap verdi: - Aşk!<br/>
<br/>
		Selim, mevzilendiği yerden hücuma kalkan piyade gibi şiddetle doğrularak oturdu ve sırtını yastıklara  dayayarak sert bir bakışla bu acayip, hattâ küstah doktora baktı. Fakat hiçbir şey göremedi. Çünkü o hızlı  kalkış gözlerini karartmış, bir an için hiçbir şey görmez olduktan sonra etrafındaki eşyayı oynak ve bulanık  bir halde görmeye başlamıştı. Dok-tor ciddî ve sükûnetli bir sesle:<br/>
<br/>
		- Gözleriniz karardı değil mi?, diye sordu ve cevap beklemeden devam etti. &quot;Ani kalkışla iyi etmediniz.<br/>
<br/>
		Tansiyonunuz çok yüksek. Asabi menşeli olan bu tansiyon normale dönünceye kadar sert hareketlerden,  öfkeden, yorgunluktan kaçınacaksınız.<br/>
<br/>
		Pusat'ın göz kararması tamamıyla geçmişti. Fakat doktorun deminki aşk teşhisinin tesiri geçmemişti.  Yeniden o konuya gelmek Üzere doktora bakınca birdenbire şaşaladı. Hayâl görüyorum sandı ve heyecanla  sordu:<br/>
<br/>
		-Adınız nedir?<br/>
<br/>
		Âletlerini çantasına yerleştirmekte olan doktor sükûnetle cevap verdi: - Selim... Sizinle adaşız...<br/>
<br/>
		Yalan söylüyordu. Çünkü adının Selim olduğunu söyleyen bu adam şu uğursuz Yek'ten başka birisi değildi.  Pusat daha büyük bir heyecanla:<br/>
<br/>
		- Soyadınız nedir?, diye âdeta bağırdı. Doktor sakindi: -- Heyecanlanmayın yüzbaşım. Heyecan sizin için  zehirdir. Her şeyi sükûnetle karşılayacak, hiçbir şeye kızmayacak ve üzülmeyeceksiniz.<br/>
<br/>
		- Size soyadınızı soruyorum.<br/>
<br/>
		Selim'in yüzü korkunç bir hal almıştı. Fakat doktor buna hiç aldırış etmiyordu: - Beni tanıyor musunuz?  Arkanızdaki sokakta oturuyorum. Hatta bir defa da Ayşe Hanım'a bakmak için evinize gelmiştim.<br/>
<br/>
		Selim yataktan fırlayacak hale gelmişti: - Bunları değil, soyadınızı soruyorum.<br/>
<br/>
		- Haaa... Şu mesele... Soyadıma niçin bu kadar ehemmiyet verdiğinizi anlamıyorum, ama söyleyeyim.  Soyadım Key'dir. Selim Key, Mânası da &quot;iyi&quot; demektir.<br/>
<br/>
		Selim sustu ve dinledi. Çünkü kendisine dinlemeyi tavsiye eden. Öfkelenmeyeceksin diye öğüt veren bu  adam onu o kadar yormuş ve öfkelendirmişti ki, dinlenmesi farz olmuştu. Sonra tekrar ve dikkatle onun  yüzünü kontrol etti. Hiç şüphesi yoktu. Bu adam Yek'in ta kendisiydi. Yalnız rol yapıyor, her zaman ki  ikiyüzlü tavrını takınıyor, bir doktor gibi ağırbaşlı davranmaya çalışıyordu.<br/>
<br/>
		Selim dinlenince ve irâdesine hâkim olunca ona döndü:<br/>
<br/>
		- Hastalığımın uzvî değil de ruhî olduğunu teşhis etmek tamamıyla ihtisasınıza ait bîr meseledir. Fakat  bunun aşk olduğunu nerden çıkardınız?<br/>
<br/>
		Doktor Key gülümsedi:<br/>
<br/>
		- Bu da ihtisasımıza aittir. Siz savaşta düşmanın sayısını keşfettiğiniz gibi onun vuruşma kabiliyetini, yâni  moral durumunu da anlamaz mısınız? Anlarsınız. Biz de hastalarımızın hangi ruhî hastalığa tutulmuş  olduklarını biliriz.<br/>
<br/>
		Askerlikten bahsedilince Selim canlandı;<br/>
<br/>
		- Düşmanın moral durumu bir bakışta anlaşılmaz. Bunu anlamak için saldırışta ve savunmada onu birk aç  kere tartmak lâzımdır. Siz ise bir görüşte benim aşk hastalığına tutulduğumu anlıyorsunuz. Adınız Selim Key  olmasaydı size Lokman hekim derdim, ama o değilsiniz. Şunu da unutmayın ki ben evli bir adamım.<br/>
<br/>
		Doktor yine gülümsedi:<br/>
<br/>
		- Yüzbaşım! Söyledikleriniz doğru. Ancak karşınızdaki düşman sizden daha kalabalık, daha iyi silâhlı olduğu,  daha iyi mevzilenmiş bulunduğu halde ilk ateşte paniğe kapılırsa onda bir moral çöküşü olduğunu kabul  etmek için başka bir denemeye lüzum görür müsünüz? Ben de itiraz edilmez bir delile sahip olmasaydım bu  teşhisi koymazdım. Şunu da unutmayın ki, evli olmak aşık olmaya engel değildir. Evlilerin aşkı birçok  durumda daha kuvvetli ve yıpratıcı olur. Bunun tarihteki pek çok örneğini de okumuşsunuzdur.  Günümüzde dillerde dolaşan bir avam şarkısında da &quot;Evlilerin sevdası bekârlardan ziyâde&quot; diye bir beyit  var.<br/>
<br/>
		Selim sert bir davranışla doktorun sözünü kesti: - Şu budala avamın tekerlemelerini delil diye göstermeyin.  Aşk dediğimiz şey işsiz güçsüzlerin hastalığı, vakit geçirme eğlencesidir. İtiraz e-dilmez deliliniz avam şarkısı<br/>
<br/>
		gibiyse buraya kadar boşuna zahmet ettiniz diyeceğim.<br/>
<br/>
		Bunları söyleyerek başını öteki tarafa çevirdi. Doktor bu harekete hiç aldırmadı. Yine gülümsedi:<br/>
<br/>
		- Yüzbaşım! Bir doktor hiçbir zaman delil diye bir türküyü kullanmaz. Onu söz gelişi, lâfın pelesengi olarak  söyledim. Bir kelime, bir şiirin hangi yüzyılda yazılmış olduğunu, bir parmak izi bir silahın kimin tarafından  kullanıldığını nasıl ortaya koyuyorsa, bu ayarda bir delil de Yüzbaşı Selim Pusat'ın güzel bir kıza aşık  olduğunu o şekilde açığa çıkarır.<br/>
<br/>
		Selim iyice öfkelenmişti. İşi alaya vurmayı daha elverişli buldu:<br/>
<br/>
		- Doktorların hastalara hastalık hakkında çok derin bilgiler vermesi âdet değildir ama siz bir istisna yapın da  şu beni hasta eden mikrop hakkında biraz tafsilat verin. Bu mikrop bir kız mı, yoksa kadın mı? Acaba kumral  mı, sarışın mı? Ya kaç yaşında dersiniz? Hele en mühimi benim bu aşkım karşılık görüyor mu? Bu yüzden  hastalandığıma göre görmüyor demektir, ama ilersi için hiç de bir ümit yok mu?<br/>
<br/>
		Selim daha fazla konuşamadı. Söyledikleri kendisinin o kadar tuhafına gitmişti ki, kahkahalarla gülmeye  başladı. Sinir krizine benzeyen bu kahkahalar gözlerinden yaş getirdi. Gerçekten de bu bir sinir krizi idi.  Onun yıllardır böyle kahkaha ile güldüğü olmamıştı.<br/>
<br/>
		Doktor bu alayları ve kahkahaları da yine sessizce ve gülümseyerek dinledikten sonra aynı sakin tavırla  konuşmaya başladı:<br/>
<br/>
		- Yüzbaşım! Aşkı neden bu kadar küçük ve alay konusu olarak görüyorsunuz? Gerçi o bir hastalıktır, ama  bazı çocuk hastalıkları gibi herkesin başına gelen cinstendir. Şunu da unutmayın ki, evlilik aşkın aşısı  olmadığı gibi onun yaşı ve zamanı da yoktur. Büyük Alman şairi Goethe, torunu yerindeki Margeritte'ye,  büyük Türk şâiri Abdülhak Hâmit torunu yerindeki Lüsyen'e âşık olmadı mı? Esrar Dedenin &quot;Aşk olmasa ey<br/>
<br/>
		dil seni biz neylerdik?&quot; demesi ne kadar yerindedir. Siz asker olduğunuz için aşkınızı da askerce, yâni çok  sert ve kuvvetli olacaktır ve bu asker aşkı...<br/>
<br/>
		Selim, doktorun sözünü yine kesti ve alayla:<br/>
<br/>
		- Tebrik ederim. Askerleri çok iyi tanıyorsunuz. Acaba askerler üzerinde ayrı bir etüt mü yaptınız?, diye  sordu.<br/>
<br/>
		Doktorun cevabı Selim'i yeniden şaşırttı:<br/>
<br/>
		- Hayır! Ayrı etüt yapmadım. Ben de asker olduğum için biliyorum, Sürprizler birbirini kovalıyordu  - Yani askerî doktor mu idiniz?<br/>
<br/>
		- Evet...<br/>
<br/>
		- Herhalde siz de bir aşk yüzünden askerliği bıraktınız...<br/>
<br/>
		- Çok iyi bildiniz yüzbaşım. Selim alayla güldü;<br/>
<br/>
		- Askerliği bırak diye sevgiliniz mi emretti?<br/>
<br/>
		- Onun gibi bir şey...<br/>
<br/>
		Bu cevap Selim'in alaylı gülüşünü öfkeli gülüşe çevirdi:<br/>
<br/>
		- O halde kendinize asker değil de üniformalı başıbozuk deyin. Bir asker, kız için üniformasını bırakmaz.  Doktorun sükûnetli gülümsemesi hüzünlü bir hal almıştı:<br/>
<br/>
		- Bazen bir sevgili için her şey bırakılır yüzbaşım. İnsan bir öfke anında arkadaşını, bir buhran dakikasında  kendisini öldürebildiği gibi aşk denen hastalığın şiddetlendiği bir sırada da istikbâlini, halini, mazisini, her  şeyini feda edebilir.<br/>
<br/>
		Pusat, doktora istihkarla baktı: - Bunları iradesiz, karaktersiz ve zayıf adamlar yapar.<br/>
<br/>
		Doktor, büsbütün hüzünlenen bakışlarını pencereden ta uzaklara çevirerek cevap verdi: - En<br/>
<br/>
		kuvvetli insanların da zayıf anları olur.<br/>
<br/>
		Selim uzun tartışmalardan hoşlanmaz, tartışma ile hiçbir düğümün çözüleceğini inanmazdı. Sustu. Doktor  da susmuştu. Uzunca bir zaman birbirlerine bakmadan pencereden görünen manzarayı seyrettiler.  Konuya dönen Pusat oldu:<br/>
<br/>
		- Aşk hastalığına tutulduğumu ve teşhisinizin sağlam bir delili olduğunu söylemiştiniz. Bu hastalığın  delillerini doktor olmayanlar da anlayabileceği için şu delili ben de öğrenmek istiyorum.<br/>
<br/>
		Doktor bir şey söylemeden Pusat'ın yattığı yatağın öteki tarafına geçerek başucundaki etajerin orta  gözünde açık olarak duran albümü aldı. Selim'in kucağına vererek &quot;İşte teşhisteki en büyük delilim&quot; dedi.  Açık sayfaların her iki tarafında da kart postal boyunda üçer fotoğraf bulunuyor, sol baştaki resim bir genç  kızı gösteriyordu.<br/>
<br/>
		Selim doktora bakarak sordu: - Delil bunun neresinde?<br/>
<br/>
		Doktor yavaş bir sesle izahat verdi:<br/>
<br/>
		- Sağlı sollu altı resmin beşi kalabalık grupları gösteriyor. Sol baştaki şu genç kız ise bir ışık gibi insanın  gözlerini kamaştıracak güzellikte...<br/>
<br/>
		Işık kelimesini işitince Selim hafifçe irkildi ve doktora baktı: - Bundan ne çıkar?<br/>
<br/>
		- Bundan şu çıkar yüzbaşım: Ben gelmeden önce siz bu resme uzun müddet, çok uzun müddet baktınız. Bu  kadar güzel bir kızın resmine böyle uzun uzun bakmak estetik bir duygunun ilerisindeki arzudan doğar.  Buna hayranlık değil, aşk derler.<br/>
<br/>
		- Çok uzun müddet baktığımı nerden çıkardınız?<br/>
<br/>
		Genç kızın resminin bulunduğu yaprak, üst tarafından kıvrılmış... Güneşten kıvrılmış. Albüm etajerde  bulunsaydı kıvrılmazdı. Oraya güneş girmiyor. Güneşin o yaprağa gelmesi için albümü kucağınıza koyarak  uzun müddet öylece tutmanız lâzım. Güneş hâlâ yatağınızda. Camdan geçerek gelen güneş daha tesirli  olduğu için albümün yaprağına iyice tesir etmiş. Size hiçbir ilâç verecek, rejim tavsiye edecek değilim. Kendi  kendinizi tedavi edeceksiniz, irâdenizle... Bir yardımcınız da zaman olacak.<br/>
<br/>
		Doktor olarak yardımım uyarmadan ibaret kalacaktır. Çünkü başlangıçta olduğu için aşkınızın henüz  kendiniz de farkında değilsiniz...<br/>
<br/>
		Selim hareketsiz ve donuk durduğu halde dehşet içinde kalmıştı.<br/>
<br/>
		Albümün sol başındaki resim, ışık gibi göz kamaştıran fotoğraf Güntülü'nündü...<br/>
<br/>
		<b>18. Bölüm</b><br/>
<br/>
		Doktor gittikten sonra ateşi kırkın üstüne çıkan, hattâ bir aralık kendinden geçmişçesine yatan Pusat ertesi  sabah oldukça düzelmiş bir halde gözlerini açınca ilk işi, irâdesi dışında bir dürtüşle, etajere bakmak oldu:  Albüm yoktu.<br/>
<br/>
		Elinde dereceyle yaklaşan Ayşe'nin yüzünde büyük bir kaygı, aynı za-manda ciddiyet vardı. Selim'e  &quot;Nasılsın&quot; diye sormak âdetini yıllardır kaldırdığı için sadece, &quot;Daha iyisin&quot; dedi. Sonra Selim'in gözlerinin  içine bakarak. &quot;Dün gece çok ateşliydin ve sayıklıyordun&quot; diye ilâve etti.<br/>
<br/>
		Selim &quot;Ne söylüyordum?,&quot; diye sormadı. Fakat neler söylemiş olabileceğini aşağı yukarı tahmin etti. Ayşe  şimdiye kadar kendisinde görülmeyen bir sabırsızlıkla ve gözlerini Selim'in gözlerinden<br/>
<br/>
		ayırmayarak;<br/>
<br/>
		- Birkaç kere, ışık gibi insanın gözlerini kamaştırıyor diye konuştun. Fakat benim sorularıma cevap  vermedin, dedi.<br/>
<br/>
		Pusat hatırladı. Bu sözü doktor söylemiş ve Güntülü'nün resmini kastetmişti. Güntülü'nün hâtıra olarak  Ayşe'ye verdiği o resim cidden göz kamaştıracak bir güzellikteydi. Fakat kızın kendisi resimden de daha göz  kamaştırıcı, daha yürek oynatıcı idi.<br/>
<br/>
		Pusat yine cevap vermedi. İçinden, acaba Ayşe bir şeylerden mi şüphelendi diye düşündü. Albümü neden  kaldırmıştı?<br/>
<br/>
		Ayşe, yorgun ve güçsüz olduğu yüzünden anlaşılan kocasının susmasına karşı daha fazla konuşmadı.  Derecesine baktı. 38'e düşmüş olduğunu söyleyerek yanına limonata ile birkaç bisküvi bıraktıktan sonra  öğleyin geleceğini bildirip okula gitti.<br/>
<br/>
		Pusat yalnızlıktan hoşlanıyor, yahut hoşlanıyorum sanıyordu. Fakat yalnız kalınca ve kendisini bütün varlığı  ile bir meşgaleye veremeyince de aklına her zaman üzücü, sıkıcı, bunaltıcı şeyler geliyordu. İşte şimdi de  dün gelen o sevimsiz doktorun saçmaları beynini kurcalamaya başlamıştı Aşk... Birdenbire çağrışımlar  kendisini daha eski bir zamana götürdü Doktora tıpatıp benzeyen, belki de onun ikiz kardeşi ve hattâ belki  de kendisi olan Yek adındaki melun, bir gece Çamlı Koru'da &quot;Siz de kendinizden yirmi beş yaş küçük bir kıza  aşık olabilirsiniz&quot; demişti.<br/>
<br/>
		Bunu hatırlayınca birdenbire içinin sıkıldığını, başının yandığını hissetti. Aynı anda, kendileri işe giderken  Tosun'a evde baksın diye tutmuş oldukları gündelikçi kadın kapıda gözükerek doktorun geldiğini haber  verdi.<br/>
<br/>
		Doktor kelimesi zaten öfkenin doruğunda olan Pusatı nerdeyse çıldırtacaktı. Dün gelip savurduğu herzeler  yetmiyormuş gibi bugün de sinirlerini bozmaya mı gelmişti? &quot;Defolsun&quot; diye bağırmak üzere iken kapıda  üniformalı birisi belirdi ve kendisini:<br/>
<br/>
		- Doktor Binbaşı Cezmi Oğuz, diye takdim etti.<br/>
<br/>
		Selim Pusat karşısında dünkü sevimsizi görmeyince ferahladı ve geleni soğukkanlılıkla süzünce tanıdı: - Hoş  geldin Cezmi! Hoş geldin ama seni hangi rüzgâr attı?, diye sordu.<br/>
<br/>
		Doktor Cezmi ile eskiden aynı birlikte bulunup arkadaş olmuşlardı. Askerî düşüncelere sahip bir doktor  olduğu için Selim onunla kaynaşmıştı. Şimdi birdenbire karşısında görünce bir tesadüfle hastalığını öğrenip  ziyarete geldi sanmıştı. Cezmi durumu aydınlattı:<br/>
<br/>
		- Birkaç aydır buradaki askerî büroların doktorluğunu yapıyorum. Senin hanım, başhekimliğe telefon ederek  hasta olduğunu bildirmiş... Dâireye gitmediğin için usulen doktor muayenesinden geçip rapor alman lâzım.  Bu vesileyle Askeri Tarih Komisyonunda çalıştığını da öğrenmiş oldum.<br/>
<br/>
		Nihayet Selim'in yüzü gülmüştü:<br/>
<br/>
		- Geldiğine, görüştüğümüze sevindim. Fakat hiçbir şeyim yok. Cezmi de güldü: - Ona ben karar vereceğim...<br/>
<br/>
		Arkadan hemen muayeneye başladı. Bu muayene şekli dünkünden epeyce farklıydı ve bir hayli uzun sürdü.  Sonra:<br/>
<br/>
		- Tedbir almak gerekiyor Selim, dedi. Karaciğerde sertlik var. Çok yormuşsun. Teğmenlik zamanındaki  tempo ile içmekte devam ediyorsan asıl sebep budur.<br/>
<br/>
		Selim gülümsedi. Teğmenlik zamanındaki içmeye de içmek denilebilir iniydi? -<br/>
<br/>
		Asıl sebepten başka sebepler de var mı?<br/>
<br/>
		- Olabilir. - Meselâ?<br/>
<br/>
		- Ruhî sebepler... Selim'in yüzü değişti:<br/>
<br/>
		- Meselâ?<br/>
<br/>
		- Meselâ türlü sıkıntılar...<br/>
<br/>
		- Bu sıkıntılar arasında aşk da var mı?<br/>
<br/>
		Pusat'ın bu soruyu ciddî mi, şaka olarak mı sorduğu belli değildi. Doktor Cezmi onun bu tarafını bildiği için  sakin bir ciddiyet içinde cevap verdi:<br/>
<br/>
		- Olabilir ama aşk bir sebep değil, neticedir. Selim ilgilendi: - Aşk denen bir hal, yahut bir hastalık yok mu?<br/>
<br/>
		Vardır ama, dediğim gibi aslî sebep değil, tezahürdür. Bazı insanların bazı yiyeceklere karşı alerjisi olur. Onu  yedikleri zaman şuralarında buralarında kızartılar çıkar. Görünüşe bakarsan adamın derisinde bir hastalık<br/>
<br/>
		vardır, ama hasta olan derisi değil, sindirim organı veya karaciğeridir. Aşk da doğrudan doğruya bir hastalık  değil, bir hastalığın görünüşüdür.<br/>
<br/>
		- Asıl hastalık nedir?<br/>
<br/>
		- Açığa vurulamayan şehvet duygusu...<br/>
<br/>
		Selim garip bir duygu içinde sustuktan sonra pencereden göğe bakarak sordu:<br/>
<br/>
		- İlâhî! bir kadına veya kıza karsı duyulan aşk da nihayet bir şehvetten mi ibarettir?<br/>
<br/>
		Tamamıyla. Aşk, şehvetin estetik şeklidir. Onun için daha ziyâde estetik kadınlara veya kızlara karşı  duyulur...<br/>
<br/>
		Pusat ileri gittiğini anlamıştı:<br/>
<br/>
		- Bana ne tavsiye edeceksin?<br/>
<br/>
		- İçkiye paydos. Bazı perhizler. Bir de ilâç...<br/>
<br/>
		Çantasından reçete kâğıdı çıkararak bir ilâç adı, başka bir kâğıda da yememesi gereken yiyecekleri yazdı:  - Bir hafta dinlen. Raporunu dâirene gönderirim. Mühim bir nokta da seni sıkacak şeylerden, insanlardan  mümkün olabildiği kadar kaçmandır, dedi.<br/>
<br/>
		Selim acı acı gülümsedi. Dünyada onu sıkmayan kaç kişi kalmıştı ki? Çalıştığı dâiredeki iş arkadaşları  kendisini delirtmeye kâfi değil miydi?<br/>
<br/>
		Kalkmak üzere bulunan doktor, gündelikçi kadının getirdiği kahve üzerine birkaç dakika daha oturmaya  mecbur kalmıştı.<br/>
<br/>
		Yıllarca önce, teğmen iken, kıtada buluştukları zaman gibi bir zaman olsaydı Selim Pusat, Doktor Cezmi  Oğuz'un konuşmalarından zevk alırdı. Bilgili ve temkinli bir adam olan doktor nükte yapar, taşı gediğine  kor, kırmaz, susmak gerektiği zaman da susardı.<br/>
<br/>
		Şimdi, aşkın estetik bir şehvet olduğunu söylemesi hoşuna mı gitmişti, yoksa gitmemiş mi idi, bunu  anlayamamış, fakat fikri çok garip bulmuştu.<br/>
<br/>
		Ağır ağır kahvesini içmekte olan doktor, gözlerini pencereye dikerek üzüntülü bakışlarla dalan Selim'in  susuşunu görünce bıraktıkları konuya geldi:<br/>
<br/>
		- Aşk için söylediklerimi galiba garipsedin. Her halde evlenmeden önce geçirdiğin aşk maceralarını  hatırlayarak onların birer şehvet isteği olup olmadığını düşünüyorsun.<br/>
<br/>
		Cezmi'nin bu sözlerinden Selim hoşlandı. Fakat bir şey belli etmedi:<br/>
<br/>
		- Aşkın felsefesiyle uğraşacak vaktim olmadı, ama onu hiç de senin dediğin gibi düşünmemiştim.<br/>
<br/>
		- Felsefesi değil, tarifi... Kesilmiş bir koyunun kasap dükkânındaki manzarası hoşa gitmez, hattâ bazılarına  iğrenç görünür. Fakat usta bir aşçının elinde nefis bir et yemeği olduğu zaman, dükkândaki manzarasına  bakamayanlar bile onu iştahla yer. Aşk da böyledir. Aslında şehvettir, yâni hayvani bir istek. Fakat romantik  bir muhayyele onu o kadar süsler ve güzelleştirir ki, aşkın İlâhi bir duygu olduğuna inanırız. Yüzlerce yıldan  beri bu şairane tarifleri dinleye dinleye aşkın insanüstü bir şey olduğunu sanmışızdır. Gerçekte şehvet  isteğinden başka bir şey değildir.<br/>
<br/>
		Cezmi Oğuz, kahvesinin son yudumunu içtikten sonra sözlerine devam etti:<br/>
<br/>
		- Aşkın şehvetle aynı şey olduğunun kesin bir delili de vuslattan sonra ikisinin de sönmesidir.  - Yıllarca süren aşklar nedir?<br/>
<br/>
		- Vuslata erememenin, yahut çok geç ermenin, belki de âşıktaki geç soğuma karakterinin neticesi... Selim  Pusat bu konuşmalarla yavaş yavaş canlanıyordu:<br/>
<br/>
		- Hep sevenden bahsettin, dedi. Sevilenin bu aşk illetindeki rolü nedir?<br/>
<br/>
		- Sevilen ne kadar güzel ve çekici olursa aşk da o kadar şiddetli ve uzun olur. Bazı kadınlar veya kızlar  bilmeden karşısındaki erkeği delirtir. Bazıları sanatkârdır. Bunu bilerek yapar. Kadın, oldukça iptidaî bir  yaratıktır, ama erkeği sürüklemek bilgisinde çok ustadır. Vuslattan sonra erkeğin bıkacağını sezdiği için onu  daha çok bağlayacak türlü hünerler gösterir. Böylece aşk olgunlaşır. Sözün kısası, şâirin dediği gibi:  Mecnûn'a cihan dopdolu Leylâ görünürmüş.<br/>
<br/>
		&quot;Leylâ&quot;&quot; adı geçince Pusat irkildi. Yüzü değişti ve bütün bunlar Doktor Cezmi'nin gözünden kaçmadan  devam elti:<br/>
<br/>
		- Şehvet, hayatın en büyük prensibidir. İnsan neslinin tükenmemesini sağlar, insan, akıl ve duygu  bakımından çok üstün ve ileri olduğu için bu prensibi de olgunlaştırmış, güzelleştirmiştir. Yiyeceğini,  giyeceğini, barınağını güzelleştirdiği gibi. Şehvet, aşk haline geldikten sonra artık insanlar arasında yarış  başlamış ve beyinler, muhayyeller gerçekte olan güzellerle kanmayarak onları icat etmek yoluna girmiştir.  Sevgiliyi âşık yaratır, sonra tapar. Onda eşsiz güzellikler, büyüklükler bulur. Aslında alelade bir kız veya  kadındır, ama Mecnun'un Leylâ'yı görüşü gibi onu ilâhlaştırdıkça artık aşk denilen tezahür başlamıştır.  Bununla beraber aşk lüzumlu bir şeydir.<br/>
<br/>
		Selim Pusat'ın ilgisi artıyordu. Sordu:<br/>
<br/>
		- Neden?<br/>
<br/>
		- Yaşamayı tatlı bir hale getirdiği, ihtiras olduğu için lüzumludur. İhtiraslar çok defa parlak ve olumlu  neticeler doğurur. Siyâsette, ilimde, sanatta ihtiras olmasa belki de bugünkü medeniyet olmazdı. Aşk bir  nevi anormal duygudur, âşıklar da anormal hastalardır, ama ruh hekimliği bakımından her büyük insan da  az çok anormal sayılır. Bütün insanlar tam normal olsa insanların akıllı ve şuurlu hayvanlardan farkı kalmaz,<br/>
<br/>
		Cezmi bir ara susarak Selim Pusat'a baktı. Sözlerinin ondan nasıl bir tesir uyandırdığını anlamak istiyordu.  Sonra onun rûh yapısını bilmek-ten doğan bir davranışla sözü askerliğe getirdi:<br/>
<br/>
		- Örnek olarak askerliği de alabiliriz. Savaşlar aslında öldürücü, yıkıcı, ıstıraplı şeylerdir. Fakat medeniyetin  de, tekniğin de ahlâkın da, disiplinin de anası savaşlardır. Fedakârlık ruhunu bileyerek insanları bencil, yâni  hayvan olmaktan kurtarır. Kazanmak için itaatin şart olduğunu öğreterek toplulukların disipline girmesini,  yâni üstün insan olmasını sağlar. Savaş olmasa yeryüzünde milletler değil, hırsız çeteleri türeyecek ve insanı  hayvandan ayıran erdemler doğmayacaktı. Yâni şunu demek istiyorum ki, yakışıksız ve çirkin gözüken bazı  şeyler gerçekte faydalıdır, ama insanların çoğu o faydayı kavrayamaz. Çocuk, canı yandığı için aşıyı faydasız  bulup ondan kaçar. Aklı başında pek çok kimse kendi hayatını kurtaracak ameliyattan ürküp yaptırmaz. Aşk  da öyle... Aşk olmasaydı erkek-dişi ilişkileri bayağı bir çiftleşmeden ibaret kalacaktı.<br/>
<br/>
		Selim Pusat, doktor arkadaşının sözleriyle şimdiye kadar aklının ucundan bile geçmeyen bir konu ile temasa  gelmiş ve hiç bilmediği şeyleri öğrenmişti. Hiç işitmediği acayip bir hayvan, yahut çiçek görmüş,  tasavvurunda olmayan bir ülkeye girmiş insanların rûh hali içindeydi. Gönlünde huzursuzluk gibi bir şey  vardı. Ciddî bir tavırla:<br/>
<br/>
		- &quot;Dünyanın temline dinamit doldurup fitili ateşledin&quot; dedi. Cezmi de aynı ciddî tavırla sordu: - Anlamadım.  Neden?<br/>
<br/>
		- Şundan: Aşk bir şehvet. Şehvet de vuslatla sönen bir duygu. Öyleyse insanlar zevcelerine boyuna ihanet  edeceklerdir. Böyle bir dünyada zevk kalır mı?<br/>
<br/>
		Cezmi gülümsedi:<br/>
<br/>
		- İnsanların çözemeyecekleri problem olarak da galiba yalnız bu kalacaktır. İnsanların zevcelerine boyuna  ihanet edecek olması seni ürkütmesin. Zaten insanlığın bugünkü manzarası nedir? Hattâ bu ihanet karşılıklı  değil mi?<br/>
<br/>
		Cezmi ayağa kalkmıştı:<br/>
<br/>
		- Eskiden beri âdetin değildir, ama birkaç hafta gazetelerin polis vakalarını dikkatle okursan söylediklerime  hak verecek çok ilgi çekici örnekler bulursun. Bunların çoğu sevgili yaratmak içgüdüsünden doğar. Bir  prensesin avamdan bir erkekle, yaşlı bir erkeğin körpe bir kızla sevişmesi gibi hadiseler seni önce  şaşırtacak, sonra bunlara alışacaksın. Flattâ sen bile, bu kadar ciddî karakterde olduğun, askerlik dışında  hiç-bir konuya aldırış etmediğin halde günün birinde kendinden yirmi beş yaş küçük bir kızı sevebilirsin...<br/>
<br/>
		<b>19. Bölüm</b><br/>
<br/>
		Hastalığının beşinci günü Selim Pusat yataktan kalkmıştı. Fakat öyle güçsüzdü ki, büyük odada o pek sevdiği  yürümesini yapamıyor, yalnız oturuyordu.<br/>
<br/>
		Perhiz, ateş ve iştahsızlık bir insanı bu kadar çökertmiş olamazdı. Onu asıl vuran o Yek adlı melunun, sonra  Doktor Selim Key'in, arkadaşı Cezmi Oğuz'un ağız birliği etmiş gibi aynı şeyleri söylemesiydi.<br/>
<br/>
		Hele Yek'le Cezmi Oğuz bir de rakam vermişlerdi: Senden yirmi beş yaş küçük bir kız...<br/>
<br/>
		Selim Pusat zihninde birkaç kere aynı hesabı yaptı. 43 yaşındaydı. Lisenin son sınıfında olan bir kız, okula 7  yaşında başlasa, sınıf kaybetmemek şartıyla son sınıfa 18 yaşında gelirdi, yâni, 43 yaşındaki bir erkek-ten 25  yaş küçük olarak... Bir hesap bu kadar tutabilirdi.<br/>
<br/>
		Fakat ne çıkar? Kendisi o kıza âşık değildi ki... Birdenbire içinde bir ferahlık duydu. Sinirleri bozulmuş olduğu  için söylenenlerin tesirinde kalmış, tahminleri, faraziyeleri gerçek gibi görmüştü.<br/>
<br/>
		Selim, böylece vicdanı ile muhasebe yaparken Ayşe odaya girdi.<br/>
<br/>
		Son günlerde bir şey Selim'in dikkatini çekmişti. Ayşe kendisine, şimdiye kadar görmeye alışmadığı şekilde  ısrarla bakıyordu. Bu bakış dostça veya düşmanca değil, insanın içini okumak isteyen meraklı bir bakıştı.  İşte şimdi yine öyle bakıyor, bu bakış Selim'i rahatsız ediyordu. Ayşe, gözlerini ondan ayırmadan: Yarın  kızlar seni ziyarete gelecek, dedi ve Selim, içini büyük bir sıkıntının kapladığını duydu:<br/>
<br/>
		- Geçmiş olsun demek için mi?<br/>
<br/>
		- Hem öyle, hem de...<br/>
<br/>
		Ayşe sözünü tamamlamadı. Selim de ne olduğunu sormadı. Çünkü Ayşe'nin bakışlarına artık öfkelenmeye  başlamıştı. Soğuk bir tavırla:<br/>
<br/>
		Buyursunlar, dedi ve başını pencereye çevirerek Ayşe'nin varlığından habersizmiş gibi dış manzarayı seyre  başladı.<br/>
<br/>
		***<br/>
<br/>
		Ertesi gün, sıcak bir ikindi zamanı, kapı çalınca Pusat ürperdiğini hissetti. Ne oluyordu? Nihayet üç tane  çocuk geliyordu. Öyleyse heyecana benzeyen bu hal, bu ürperiş neydi? Kendi kendisine kızdı. İnsanın  kendi kendisine kızmasının ne berbat şey olduğunu tecrübeyle biliyordu.<br/>
<br/>
		Kızlar içeriye girerken ayağa kalktığı zaman birdenbire hiçbir şey göremedi. Işık Kızlar gözlerini mî  kamaştırmıştı? Belki kamaştıracaklardı ama Selim doktorun tavsiyesini unutarak, askerlikten kalma  alışkanlıkla, ayağa sert bir hareketle kalkmış ve yüksek tansiyon dolayısıyla bir an için gözleri dumanlanarak  çevreyi görmez olmuştu. Duman sıyrıldığı zaman karşısında Aydolu ile Nurkan gülümseyerek duruyor ve  &quot;Geçmiş olsun efendim&quot; diyorlardı.<br/>
<br/>
		Güntülü onların arkasındaydı. Arkadaşları gibi gülümseyerek değil, yırtıcı bakışlarla bakıyordu. Selim'in  önüne geldiği zaman onlar gibi elini uzatmadı fakat gönül alıcı kelimeleri, Selim'in çok iyi tanıdığı bir  ahenkle sıraladı:<br/>
<br/>
		- Çabuk iyileşmeseydiniz çok üzülecektik.<br/>
<br/>
		Selim, nedense Ayşe'ye bakarak her zamanki alaycılığı ile karşılık verdi;<br/>
<br/>
		- Demek bu dünyada benim için üzülenler de varmış. Günlülü'nün yırtıcılığı artmıştı:<br/>
<br/>
		- Elbette vardır, ama ben başka bir bakımdan üzüleceğimizi anlatmak istemiştim.<br/>
<br/>
		Bir an odada derin bir sessizlik oldu. Selim yeniden bir ürperti duydu. Bu Allah'ın belâsı kendisini kızdırmak  için mi gelmişti? Zayıf haline, solgun benzine rağmen çok dik bir tonla:<br/>
<br/>
		- Üzülmediğinize göre mesele yok, dedi. Güntülü bu sertliğe hiç aldırmadı:<br/>
<br/>
		- Kendimizi size biraz beğendirmek istiyoruz, diye başladı. Bizden hiç hoşlanmadığınızı, değer vermediğinizi  biliyoruz. Şimdi elimize bir fırsat geçti. Öbür gün okulumuzda veda çayı ve töreni var. Sizi davet etmeye  geldik.<br/>
<br/>
		Bir zarf uzattı. Pusat'ın zarfa bakışlarından hiç de saklanmayan bir küçümseme vardı: - Nutuklar söyleyip  şiirler mi okuyacaksınız?<br/>
<br/>
		- Jimnastik gösterileri de yapacağız. Bazıları askerliğe de yarayan beden hareketleri olacak. Selim bu  konuşmalar sırasında kıvamını bulmuştu. Alaylarına başladı:<br/>
<br/>
		- Geçit resmi de yapacak mısınız?<br/>
<br/>
		- Evet!<br/>
<br/>
		- İşte bunu görmek için geleceğim. Kim bilir nasıl bir geçit resmi olacak!<br/>
<br/>
		Beğeneceksiniz. Sizi selâmlayarak geçmek için yerinizi ön sırada ayırdık. Ama kendimizi yine de  beğendiremezsek bahçemizi mutlaka seveceksiniz. Tam sizin istediğiniz gibi ağaçlar ve yeşilliklerle dolu,  huzur verici bir yerdir.<br/>
<br/>
		* * *<br/>
<br/>
		Son sınıfın veda törenini yapacağı pazar günü hava çok sıcaktı. Ayşe, kayıtsız görünen Selim'in bu güne  istekle hazırlandığını anlamıştı. Hastalığı geçmiş, rapor süresi dolmuştu. Yarın da tekrar göreve  başlayacaktı.<br/>
<br/>
		Okulun bahçe kapısında izci kılıklı veya jimnastik elbiseli birçok kız mihmandarlık ediyordu. Ayşe’ye büyük  bir saygı gösterdiler ve bazıları bir-birlerine Selim hakkında bir şeyler fısıldadılar. Birkaç adım sonra ikisini  Nurkan ile Aydolu karşıladı. Atlet giyimleri onlara çok yakışmıştı. Bu kızların o kadar nazik<br/>
<br/>
		bir gülümseyişleri vardı ki, Pusat’a garip bir şey düşündürdü, içinden &quot;Dünyadaki bütün kızlar bu tılsımlı<br/>
<br/>
		gülümseyişle gülse insanlar bahtiyar olurdu&quot; dedi. Sonra hemen bu romantizmden sıyrılarak Ayşe'nin  gözünden kaçmayan bir rahatlıkla:<br/>
<br/>
		- Güntülü nerde?, diye sordu.<br/>
<br/>
		- Şurada efendim...<br/>
<br/>
		İki genç kız yirmi adım kadar ilerde bir ağacı gösteriyordu. Güntülü orada tek basma, ellerini arkasına  kavuşturmuş olduğu halde ağaca dayanarak duruyor, iki gün önce Selim'i davete geldikleri zamanki  yırtıcılığından eser kalmamış olan utangaç ve çekingen bakışlarla kendilerine bakıyordu.<br/>
<br/>
		Bu sırada Ayşe'nin hiç beklemediği bir şey oldu. Selim, kendisini beklemeden Güntülü'ye doğru yürümeye  başladı ve Ayşe, hoşnutsuzluğunu gizlemeye çalışarak, yanında iki öğrencisi olduğu halde onu takip etti.  Selim, Güntülü'nün elini sıkarken azarlar gibi sordu:<br/>
<br/>
		- Niçin bizi daha ilerde karşılamadınız?<br/>
<br/>
		İki gün önceki parsın yerinde şimdi bir ceylan vardı. Çekingen bakışlı gözlerini Selim'in sert bakışlarında  tutmaya çalışarak özür diler gibi:<br/>
<br/>
		- Sizi burada bekledim efendim, dedi ve Selim bu sesi, bu bakışı ve onlardan daha çok ağaca bu dayanışı  tekrar hatırladı, yine içi ıstırapla doldu. Buna benzer bir sahne bir defa daha geçmişti, işte onun nerde ve ne  zaman olduğunu bulamamak Pusat'ı öldürüyordu. Kendini kaybetmiş gibiydi.<br/>
<br/>
		Dumanlar içinde kaybolduğunu sanıyordu. Dumanlar dağıldığı, kendisine geldiği zaman kademeli  iskemlelerin sıralandığı bir yerde, yanında Ayşe olduğu halde ön sırada oturduğunu gördü. Müdür  konuşuyordu. Selim bu çeşit basmakalıp konuşmalardan tiksinirdi. Hele bu kadının, Ayşe'ye karşı  duygularını bildiği için neler söylediğinin farkına varmadan, nefretle bakıyor, onu çok çirkin ve iğrenç  buluyordu. Kendisine çok uzun gelen konuşmanın bittiğini alkışlardan anladı ve &quot;Acaba ne söyledi de  alkışladılar&quot; diye düşündü. Sonra ne olacağını öğrenmek için elindeki davetiyeye bakınca garip bir heyecan  duydu. Şimdi öğrenciler adına Güntülü konuşacaktı. Birden tam karşısında, yine bir ağacın yanında, elinde  bir kağıt olduğu halde duran Güntülü'nün oldukça heyecanla kendisine baktığını gördü ve asık yüzünde  belli belirsiz bir gülümseme görüldü. Bunu yalnız Güntülü ile Ayşe görmüştü.<br/>
<br/>
		Genç kız neler söylüyordu? Pusat söylenenlerin mânâsını değil, yalnız ahengini anlıyor, bu sesin Çamlı  Koru'da duyduğu meçhul kadın sesi olduğunu işittikçe kendisinden uzaklaşıp çok uzaklara gidiyordu. Ön  sıraya oturdukları dakikadan beri kendisini kontrol eden Ayşe, Selim'de bir garip hal olduğunu farkındaydı.  Gözlerini Güntülü'ye dikmiş olduğu halde onu görmediğini de anlamıştı. Öyleyse böyle bütün rûh ve gönlü  ile neden dinliyordu?<br/>
<br/>
		Güntülü, bütün sıkıntılarına rağmen okuldaki hayatlarının &quot;Hayâlden bile üstün ve derin&quot; bir zevkle  geçtiğini söylerken Selim irkildi ve Çamlı Koru'ya giderlerken Güntülü'nün kendisine okuduğu şiiri hatırladı:  Sevda gibi bir gizli emel ruhuna sinmiş; Bir haz ki hayâlden bile üslün ve derinmiş. Gökten gelerek gönlüne  rüzgâr gibi inmiş, Bir sır ki bu ölsen bile asla açamazsın...<br/>
<br/>
		Şimdi Güntülü, konuşmasını tamamıyla Selim Pusat'a bakarak yaparken bakışları yine vahşileşmişti. Artık<br/>
<br/>
		Selim onu sesini de duymuyor, yalnız korkunç güzellikteki gözlerine bakıyordu. Ayşe bu bakışmadan  rahatsız olmuştu. Fakat birkaç saniye sonra bu rahatsızlık büyük bir şaşkınlık içinde kayboldu. Çünkü  konuşma bittiği zaman Güntülü'yü aşırı gösterilerle alkışlayan talebeler ve hocalık dolayısıyla buna katılan  öğretmenlerden başka Selim Pusat da herhalde ömründe ilk defa birisini alkışlıyor, Güntülü de başıyla  selâm vererek bu alkışa teşekkür ediyordu.<br/>
<br/>
		Geçit resmi yapılacaktı. Önce bütün sınıflardan izciler, arkadan da bu yıl okulu bitiren sınıf yürüyecekti.  Beden eğitimi öğretmenin kumandasında ilerleyen izcilerin başında bir trampet mangası yürüyüşün  düzenini sağlıyordu. Genç kızlar, romantik kızlar, nazlı kızlar falan ama trampetle geçit resmine çıkınca  bunda yine de askerî bir edâ bulunmalıydı. Selim, adımların düzgün atılmasına rağmen bu yürüyüş  karikatürünü görünce birden yaman bir hayâl kırıklığına uğradı ve biraz önce farkında olmadan Güntülü'yü  alkışlarken duyduğu ferahlığı kaybetti.<br/>
<br/>
		Ayşe, bu yürüyüşü Selimin hiç beğenmediğini, onun için kaşlarının çatılıp sert baktığını anladı. Aslında Selim  sert değil, kırgın bakıyordu. Genç kızlar tarafından yapılsa bile, askerî bir tören bu kadar kepaze edilebilir  miydi? Geçit resmi nihayet askeri bir yürüyüştü ve askerlere yakışır şekilde yapılmalıydı.<br/>
<br/>
		Beyninde düşünceler birbirini kovalar ve bunun tartışması yapılırken birdenbire dalgınlığından kurtularak  gözlerini geçide dikti: Son sınıf atlet kılığı ile geçiyordu. Hangi mucize olmuştu da yürüyüş kıvamına girmiş,  yoksa kızlara perinin sihirli değneği mi dokunmuştu? Bu yürüyüş güzel, belki de çok güzeldi.<br/>
<br/>
		Işık Kızlar son mangada idiler. Niçin diye kendi kendine soran Selim, cevabını bulmakta gecikmedi: Önde  edebiyat şubesi öğrencileri vardı, fenciler arkada kalmışlardı.<br/>
<br/>
		Son manganın birinci sırasında Güntülü, Aydolu ve Nurkan yanyana idiler. Dirsek temasını kaybetmeden  yürüyüşleri, selâm için baş çevirişleri askerce olmuştu. Selim'in dört beş adım önünden geçiyorlardı.  Kızların yüzleri ciddî olmakla beraber gözlerinin içi gülüyordu.<br/>
<br/>
		Deminden beri onu göz hapsinde tutan Ayşe, birdenbire Selim'in suratının asıldığını, âdeta hakarete  uğramış gibi öfkelendiğini görerek yavaşça:<br/>
<br/>
		- &quot;Ne oluyorsun?,&quot; diye sordu.<br/>
<br/>
		Soru cevapsız kalmış ve geçit resmi bitmişti.<br/>
<br/>
		Atletik gösteriler ve ritmik hareketler başlıyordu. Bütün davetlilerin merakla ve beğenerek seyrettikleri bu  program parçasını Selim görmedi.<br/>
<br/>
		Bir aralık, normal okul kıyafetini giymiş Güntülü'nün belirerek &quot;Çaya buyurun&quot; demesine kadar ne  hareketler yapıldığının, kaç dakika geçtiğinin farkında olmadı.<br/>
<br/>
		Masalarda bol bisküvi ve pasta bulunuyordu, izciler bardaklara çay koyuyordu. Güntülü en nâzik  gülümseyişiyle sordu;<br/>
<br/>
		- Geçit resmini nasıl buldunuz efendim? Pusat buna en sert tavrıyla cevap verdi:<br/>
<br/>
		- Siz olmasaydınız belki güzel olacaktı.<br/>
<br/>
		Ayşe şaşırarak söze karışmak için davranırken gülümseyişi kaybolmayan Güntülü büyük bir soğukkanlılıkla:<br/>
<br/>
		- Kusurum neydi efendim?, diye sordu. Pusat alaycılığını takınmıştı:<br/>
<br/>
		-Tek başına bir takımı bozan kahramanlar görülmüştür. Siz de galiba onlara nazire yaparak bugün tek  başınıza bir geçit resmini bozdunuz!<br/>
<br/>
		Kalabalıkla başkalarının da işittiği bu sert edalı sözler üzerine Ayşe çıkıştı:<br/>
<br/>
		- Kızıma neden böyle söylüyorsun Selim? Ne yanlışı vardı sanki? Ben hiçbir eksiğini görmedim... Selim,  Ayşe'ye döndü:<br/>
<br/>
		- Daha ne yapacaktı? Manga başında olduğu halde selâm sahasına girince başını sağa çevirdi... Ayşe bir  şey anlamamıştı:<br/>
<br/>
		- Çevirirse ne olur?, diye sordu.<br/>
<br/>
		- Birşey olmaz. Geçit resmi bozulur.<br/>
<br/>
		Ayşe hâlâ anlamamıştı. Güntülü hâlâ gülümsüyordu. Selim devam etti:<br/>
<br/>
		- Başta bulunanlar, yanındakilerin hizayı koruması için baş çevirmez. Güntülü çevirdi.<br/>
<br/>
		Ayşe, Selim'in böyle bir kusuru asla hoş görmeyeceğini bildiği için sustu. Fakat Güntülü susmuyordu: -  Biliyorum efendim.<br/>
<br/>
		- Bilerek yapmak kusur olmaktan çıkarak suç olur. Neden böyle yaptınız?<br/>
<br/>
		-Söz vermiştim: Sizi selâmlamak için...<br/>
<br/>
		Konuşmanın bu mecraya dökülmesi Ayşe'nin hoşuna gitmemişti. Selim, Ayşe'ye bakmamakta devam  ederek cevap verdi:<br/>
<br/>
		- Beni bahtiyar ettiniz. Fakat sözünüzü tutmak için manganın başında bulunmayabilirdiniz. Ama o zaman  daha uzaktan selam vermiş olacaktım.<br/>
<br/>
		Selim buna cevap vermedi. Sarhoş olmuştu. Deminden beri elinden tuttuğu çay bardağını şarap kadehi gibi  kaldırarak:<br/>
<br/>
		- Şerefinize içiyorum, dedi.<br/>
<br/>
		* * *<br/>
<br/>
		Dönüyorlardı. Yakıcı bir güneş vardı. Selim'in yüzü iyice kızarmış, başı yine yanmaya başlamıştı. Tam yarın<br/>
<br/>
		vazifeye başlayacakken yeniden hastalanmak çok tatsız, hattâ utanç verici olacaktı. Elini yüzünde gezdirip  sıcaklığı iyice duyduktan sonra:<br/>
<br/>
		- Beni galiba güneş çarptı, dedi.<br/>
<br/>
		Ayşe gayet durgundu. Selim'in yıllarca düşünse tahmin edemeyeceği bir cevap verdi: - Seni güneş değil, gün  çarptı.<br/>
<br/>
		Selim sarsılmıştı. Okuldan çıkalı beri solunda yürüdüğü halde dikkat etmediği birisi, kolundan tutarak çok  yavaş bir sesle ilâve etti:<br/>
<br/>
		- Sizi gün değil, Güntülü çarptı yüzbaşım!..<br/>
<br/>
		Hayretle başım çeviren Pusat, Yekin iğrenç bakışlarıyla yüz yüze geldi.<br/>
<br/>
		<b>20. Bölüm</b><br/>
<br/>
		İlk günleri büyük bir istekle yaptığı vazifesi Selim'e ağır ve sıkıcı gelmeye başlamıştı. Bunu önce büro  arkadaşlarıyla olan rûh ve mizaç bağdaşmazlığına verdi. Fakat bunun zoraki bir yakıştırma olduğunu  hemen anladı. Öyleyse neydi?<br/>
<br/>
		Acaba kendisinde henüz farkına varmadığı bir hastalık mı vardı? Zaman zaman çok eski çağları hatırlar gibi  olması, içinde o zaman yaşamış olduğu hakkında garip duygular belirmesi, bunları hatırlarken anlatılmaz ve  anlaşılmaz bir acı ile çıldıracak hale gelmesi hastalıktan başka ne olabilirdi?<br/>
<br/>
		Bir zamandır Ayşe'nin kendisine karşı değiştiği de bir gerçekti. Görünürde bir şey yoktu. Ayşe bir  şikâyet veya tenkitte: bulunmamıştı. Ama Selim bir şeyler olduğunu seziyordu.<br/>
<br/>
		Artık çalışma odasındaki yürüyüşlerini de bırakmıştı, içkinin yasak edilmesi enerjisinin bir kısmını alıp  götürmüş, eskisine göre çok halsiz olduğunu anlamıştı.<br/>
<br/>
		Bir akşam Ayşe, masasında imtihan kâğıtlarını düzeltirken Selim de kendi masasında bir harp tarihi kitabına  bakıyordu. Okumuyordu. Yine dalmıştı. Not kâğıdına, ne yazdığının farkında olmadan bir şeyler karalıyordu.  Bir aralık dalgınlıktan kurtularak önündeki kâğıda baktı. Büyük harflerle &quot;KEY&quot; yazmıştı. O anda kendisini  şeytan mı dürttü, nedir, bunu sağdan okudu. &quot;YEK&quot; oluyordu. Aklına uğursuz Yek'le ona tıpatıp benzeyen  Doktor Key gelince harflerin bu hokkabazlığına hayret etti ve ani bir merakla Ayşe'ye sordu:<br/>
<br/>
		- Key ne demek?<br/>
<br/>
		Ayşe onun beklenmedik sorularına, sözlerine alışıktı: - Çok İyi mânâsına gelir.<br/>
<br/>
		- Ya yek?<br/>
<br/>
		- Kötü rûh demektir.<br/>
<br/>
		- Yani?<br/>
<br/>
		- Yâni şeytan!<br/>
<br/>
		Pusat çok şaşırmıştı:<br/>
<br/>
		Şeytan mı diye âdeta kekeledi. - Evet!<br/>
<br/>
		- Bunlar hangi dilde bu mânâlara geliyor.<br/>
<br/>
		- Eski Türk lehçelerinde...<br/>
<br/>
		Selim kalkarak gezinmeye başladı. Düşüncesini Yek üzeride yoğunlaştırarak onu ilk gördüğü andan bu yana  olanları hatırladı: İlk karşılaştıkları gece &quot;Kendinden yirmi beş yaş küçük bir kıza aşık olacağını Levh -i  Mahfuz'da gördüm&quot; demiş, Leylâ’nın tahtın vârisi olduğunu söylemişti. Başka bir gece onu evlerinin  önünden geçerken görmüş, biraz sonra da Yek imzasıyla Erzurum'dan üç saat önce çekilmiş bir telgraf  almıştı. Bunda Leyla'nın hakîkî adının Hanzâde olduğu haberi vardı. Nurkan'ın piyanosunu dinlediği gece  düştüğü yerden onu Yek kaldırmış, sonra tıpkı bir asker gibi yürüyerek ayrılmıştı.<br/>
<br/>
		Bütün bunlar ancak şeytanın işi olabilirdi. Şimdi Ayşe kendisine Yek'in şeytan demek olduğunu söylüyordu.  Din kitaplarındaki şeytanın varlığını kabul eden bir kimse olsa şeytanın kendisine musallat olduğuna  inanacaktı. Peki, bu tesadüfler neydi? Yek kimdi?<br/>
<br/>
		O zaman Leylâ'nın sözlerini hatırladı: O çok tehlikeli bir ajandır, demişti. Belki o prenses kendisine bazı  ipuçları verebilirdi. Pusat bunu düşününce birdenbire Leylâ'yı görmek için büyük bir istek duydu ve geç  vakit bu istekle girdiği yatağında yarı uykusuz ve çok rahatsız bir gece geçirdi.<br/>
<br/>
		Ertesi günü vazifesinden çıkıp da Hanzâde'nin evine yönelirken kendisinde dün geceki istek kalmamıştı.  Leylâ'dan hoşlanıyor, fakat çekiniyordu da. Bir prenses olduğu için ona saygı duyuyor, bu saygı kendisini  birtakım kayıtlara zorluyordu. Bu kayıtlar, başkalarına karşı asla göstermediği değer vermeden doğuyordu.  Onun yanında kendisini hür hissetmiyordu.<br/>
<br/>
		Pusat yıllardır insanları o kadar değersiz ve bayağı bulmaya alışmıştı ki, üstünlüğünü kabul ettiği birisiyle  karşılaşmaktan rahatsız oluyordu. Hele bu birisi genç ve güzel bir kız olunca ona yaklaşmaktan adetâ ürker  hale geliyordu. Fakat Leylâ'nın öyle de bir çekiciği vardı ki, yakıcı alevin pervaneyi çekmesi gibi Pusat'ı  kendisine yaklaştırıyordu.<br/>
<br/>
		Gülsafa Kalfa kapıyı açıp da &quot;Buyurun Yüzbaşı Bey&quot; dediği zaman Selim âdeta heyecanlıydı.<br/>
<br/>
		Bu ikinci gelişinde salonu daha şahane buldu. Leylâ gelinceye kadar geçen birkaç saniyede hızla göz  gezdirdiği duvarlarda çok süslemeli kılıçlar, bıçaklardan başka Fâtih'in bir tablosu, kim olduğunu bilmediği  bir padişah veya şehzadenin resmi dikkatine çarptı. Osmanlı İmparatorluğu'nun son sınırlara vardığı zamanı  gösteren bir harita ilgisini çekti.<br/>
<br/>
		Leylâ geliyordu. Kalkarak ona doğru birkaç adım yürüdükten sonra tam askerce bir duruşla selâmladı ve  elini öperek yine dimdik bir vaziyette bekledi.<br/>
<br/>
		Leylâ, Selim'e çok tesir eden gülümseyişle:<br/>
<br/>
		- Sizi daha önce bekliyordum, dedi ve yer gösterdikten sonra &quot;Niçin solgunsunuz? Rahatsız mısınız?,&quot; diye  sordu.<br/>
<br/>
		Pusat, konuşmanın bu konuya geleceğini aklına getirmemişti. Kısaca: - Birkaç gün hasta yattım, diye cevap  verdi.<br/>
<br/>
		- Ne idi?<br/>
<br/>
		- Bilmiyorum.<br/>
<br/>
		- Doktor bir isim vermedi mi?<br/>
<br/>
		- Rûhidir dedi.<br/>
<br/>
		Selim bu &quot;ruhî&quot; kelimesini söyler söylemez iyi etmedim diye düşündü. Leylâ ciddileşmişti: - Gizlemeye<br/>
<br/>
		çalıştığımız bir sıkıntı olduğu belliydi, diye söze başladı. Bunu başınızdan geçenlere vermeyi isabetli  buluyorum. Büyük darbelere uğradınız, ama zaman ve dayanıklılığınız sayesinde bunları geçiştirdiğinize<br/>
<br/>
		inanıyorum. Ayşe Hoca Hanım'la herhalde iyi geçiniyorsunuz. Bunun dışında sizi bedbaht eden sebep ne  olabilir? Acaba yasak bir sevgiyle mi yaralısınız?<br/>
<br/>
		Selim sert bir sesle sordu: - Bunu nerden çıkardınız?<br/>
<br/>
		Leylâ sakin, fakat çok tesirli konuşuyordu: - Üzüntünüzden, doktorun teşhisinden ve Işık Kızlar'dan  bahsederken yüzünüz de beliren çizgilerden...<br/>
<br/>
		Bunu başka biri söyleseydi. Selim hemen hücuma geçer, alaya başlardı. Bu sefer bunu yapamadı ve sustu.  Sustu, fakat içinden itiraf etti. Leylâ doğru söylüyordu. Şimdiye kadar bu gerçeği kendi vicdanına bile  söylememiş, böyle bir gerçeğin varlığını dahi kabul etmemişti. Şu anda onu bir prenses söyleyince artık  daha fazla saklamakta mânâ kalmıyordu. Ayşe'nin, Yek'in söylediği doğru olmasa bile Leylâ'nınki doğru idi:  Selim Pusat, Güntülü'yü sevmişti.<br/>
<br/>
		Şimdi ikini de susarken düşünüyor, Ayşe'nin son zamanlardaki değişikliğinin sebebini kavrıyordu. Demek ki  başkaları Selim'i kendisinden daha iyi anlıyordu. Demek ki sır olması gereken bu sevgiyi saklayamamıştı. Bu  hükmü verince yine yüzünün yanmaya başladığını duydu ve Leylâ'ya bir şey söylemek üzere iken Gülsafa  Kalfa tekerlekli çay masasıyla içeri girdi.<br/>
<br/>
		Selim bu güzel, demli çayın tadını alamıyordu. Leylâ da düşünceye dalmış, adeta misafirinin varlığını  unutmuştu.<br/>
<br/>
		Akşamın loşluğu başlıyordu. Söze başlayan Leylâ oldu:<br/>
<br/>
		- Hangisini seviyorsunuz?<br/>
<br/>
		- En vahşisini...<br/>
<br/>
		- Istırabınız bundan mı?<br/>
<br/>
		- Hayır!<br/>
<br/>
		-Ya neden?<br/>
<br/>
		- Anlatılmaz bir şey. İçimde onu çok eskiden tanıyormuşum gibi bir duygu var.<br/>
<br/>
		Leylâ yine daldı. Çayını yudumlarken gözleri duvardaki Osmanlı İmparatorluğu haritasına takılmıştı.  Bir ara dalgın kaldıktan sonra:<br/>
<br/>
		Bu duygu, sevginizin şiddetinden olmasın?, diye sordu. Sanmıyorum. Bu duygu Güntülü'yü tanımadan önce  de vardı.<br/>
<br/>
		- Güntülü mu dediniz? Ne güzel adı var. Demek bu güzel ve duyulmamış adın sahibi yırtıcı bir kız...<br/>
<br/>
		Selim, acı bir bakışla Leylâ'ya baktıktan sonra sustu. Bu konuyu kapatmak istiyor, fakat öteki bırakmıyordu:  - Kimin kızı?<br/>
<br/>
		Pusat şaşırdı. Hafızasını yokladı. Ayşe'nin Işık Kızlar'dan bahseden sözlerini hatırlamaya çalıştı. Aydolu'nun  mühendis, Nurkan'ın tüccar kızı olduğunu işitmişti. Fakat Güntülü'nün babasından söz edildiğini  duymamıştı. Bezginlik içinde:<br/>
<br/>
		- Bilmiyorum, diye cevap verdi.<br/>
<br/>
		Leylâ çok kibar bir gülümseyişle Pusat'a baktıktan sonra:<br/>
<br/>
		- Demek sevgi sizi o kadar sarmış ki, Güntülü'nün kendisinden başka herhangi bir şeyi düşünmek imkânını  bulamamışsınız, dedi.<br/>
<br/>
		Bu söz doğru idi. Fakat Selim, mahremiyetinin bu kadar didiklenmesinden hoşlanmamıştı:<br/>
<br/>
		- Prensesim, dedi. &quot;Bu, öyle üzerinde durulacak bir mesele olmadığına göre kapatsak olmaz mı?&quot;. Leylâ  yine gülümsedi:<br/>
<br/>
		- Olur mu? Siz benim için herhangi bir kimse değilsiniz ki bunu kapatalım. Size ıstırap veren bir şey var.  Dost olduğumuza göre hu ıstırabı yok etmek, hiç olmazsa yok etmeye çalışmak benim vazifem değil mi?<br/>
<br/>
		Pusat yine kendi kendisine kızmaya başlamıştı. Karşısındaki, Leylâ gibi şahane bir prenses de olsa derdini,  zaafını ona anlatmak ömür boyunca bugüne kadar güttüğü prensipleri hiçe saymak oluyordu. Leylâ şimdi  onun bu çaresiz haline bakıp yardım etmek istediğini söylüyordu. Selim'e göre yardım ancak savaşta, güç  durumda kalan birliğe yapılması gerekli bir vazife olabilirdi. Evli bîr adamın genç bir kıza karşı duyduğu  aşkın çâresini başka bir genç kız bulacaktı. Birdenbire bunaldığını hissetti. Yüzü kıpkırmızı oldu. Odanın  loşluğu içinde bunu gören Leylâ sordu:<br/>
<br/>
		-Yüzünüz neden kırmızılaştı. Sizi sıkmış olsam bile bu konuyu kapatmayacağım Selim Bey. Sizin hiç  kimseden hiçbir yardım istemeyeceğinizi biliyorum. Fakat siz benim için herhangi bir kimse olmadığınız,  için, ben de sizin için herhangi birisi değilim. Öyle değil mi?<br/>
<br/>
		- Evet.<br/>
<br/>
		O halde bunu kurcalamam sizi sıkmasın. Üzüntülü, bezgin anlarımda sizden gördüğüm yardımın karşılığını  biraz da olsa verebilmek için bu meseleyle ilgilenmeme müsaadenizi rica ederim.<br/>
<br/>
		Bu türlü konuşmanızla beni utandırıyorsunuz prensesim. Her ne buyurursanız emrinizdeyim...<br/>
<br/>
		Uzun bir sessizlik daha oldu. Şimdi salon pırıl pırıl ışıklar içindeydi. Tekerlekli masaya götüren Gülsafâ Kalfa.  Leyla'nın işaretiyle elektrikleri yakmıştı.<br/>
<br/>
		Pusat'taki sinir gerginliği yatışmıştı. Burada insanı gönül rahatlığına kavuşturan bir hava vardı. Belki de  Leylâ'nın asil ve şâhâne yüzü ile kibar tavırları bu havayı yaratıyordu. Vaktiyle Leylâ üzerinde konuşurken  Ayşe de çok kibar olduğu için prenses dendiğini, bu tavrı ile öğretmenlere bile saygı telkin ettiğini söylemişti.  Doğru idi.<br/>
<br/>
		Leylâ düşünüyordu, düşünürken de başka türlü güzeldi. Pusat onu incelemek ve Güntülü ile ölçüştürmek  fırsatını bulmuştu. Öfkeli ve melankolik gecelerinde onun bu güzelliğinin farkına varmamış olduğunu  anlıyordu. Fakat Güntülü ile karşılaştırınca mesele çatallaşıyordu. İkisi, başka başka âlemlerin güzelleriydi.  Güntülü'yü Nurkan veya Aydolu ile mukayese etmek olabilirdi. Fakat Leyla ile bunu yapmaya imkân yoktu.  Selim bunları düşünerek prensesin güzelliğini seyrederken birdenbire dalgınlığından kurtulan Leylâ, Selim'e  bakarak gülümsedi ve;<br/>
<br/>
		- Beni Güntülü ile mukâyese mi ediyorsunuz?, diye sordu.<br/>
<br/>
		Selim şaşırmış görünmedi ama adamakıllı şaşırdı ve &quot;İçimden geçenler, yüzümden bu kadar açık seçik  okunuyor mu?, diye düşündü. Leylâ'da kendi güzelliğine tam bir güven olduğu anlaşılıyordu.  Doğrusunu söylemek gerekirse bunda haklıydı,<br/>
<br/>
		- İyi bildiniz prensesim, dedi. Fakat mukayeseyi yapamadım. Çünkü aynı cinsten değilsiniz.<br/>
<br/>
		Leylâ yine gülümsedi ve Selim &quot;Prenses, silâhını iyi kullanıyor&quot; diye düşündü. Bu gülümseyiş, bir erkek için  korkunç bir şeydi ve buna dayanmak her yiğidin işi değildi. Bundan dolayıdır ki, buraya Yek hakkında<br/>
<br/>
		konuşmak için geldiği halde daha onun adını bile anamamış, kendisini Leylâ'nın büyüsüne kaptırmıştı. Çok  genç görünüyordu. Onu Çamlı Koru'da gördüğü ilk gece liseli bir kız sanmıştı. Yaşını öğrenmek  düşüncesiyle;<br/>
<br/>
		Kaç yıldır öğretmenlik yapıyorsunuz?, diye sordu. Leylâ tekrar gülümseyerek: Yirmi sekiz yaşındayım  yüzbaşım, diye cevap verdi.<br/>
<br/>
		Selim'in Leylâ'ya bakışlarında şimdi hüzün doluydu. Gönlündekiler keşfolunca içine kapanmış ve esas  tabiatı haline gelen hüzne dönmüştü.<br/>
<br/>
		Leylâ gayet ciddileşerek konuşmaya başladı;<br/>
<br/>
		- Selim Bey! Sizi beş yıl önce tanıdığım zaman ruhunuzda hüzünden eser yoktu. Yeni öğretmendim.  Hayatımın güç anlarını yaşıyor, hattâ tehlikeler içinde bulunuyordum. Ayşe Hoca Hanım bizi tanıştırdığı  zaman henüz kralcı olduğunuzu biliniyordum. Fakat bana güven vermiştiniz. Başınızdan geçenlerden sonra  kralcı olduğunuzu hesaba katarak sizinle dost olabileceğimizi düşündüm. Çamlı Koru'da beni azarlarken bile  sizi kendime yakın ve güvenilir bir insan olarak gördüm. Şimdi daha iyi tanıyor ve desteğiniz olmak  isliyorum. Sizi Güntülü'nün pençesinden kurtarmak için bir çâre bulamam lâzım. Düşüneceğim. Ama siz bir  çare biliyorsanız ve bana bir vazife düşüyorsa söyleyin, hemen tatbik edelim.<br/>
<br/>
		Şahane prensesin gönülden gelen sözleri Pusat'ın içindeki hüznü dağıtmıştı. Demek ki, o da dost kalbe  muhtaçtı:<br/>
<br/>
		- Prensesim, dedi. Bunun klasik bir tek çaresi vardır. Fakat o çâre de hemen dâima nazarî kalmıştır.  - Nedir?<br/>
<br/>
		- Işığı bastıracak daha parlak bir ışık...<br/>
<br/>
		- Öyle bir ışık var mı?<br/>
<br/>
		- Var. Fakat o kadar yüksekte ki, düşünmek bile çılgınlık olur.<br/>
<br/>
		Leylâ güzlerini Pusat'a dikerek birkaç saniye baktı. Sonra kendisini dayanılmaz derecede güzelleştiren  gülümseyişle:<br/>
<br/>
		- Müsaade ediyorum. Beni sevebilirsiniz, dedi.<br/>
<br/>
		<b>21. Bölüm</b><br/>
<br/>
		Selim, uzun ve güzel bir rüya görmüş insanlara benziyor, rüyanın tesirini üstünden atamıyordu.<br/>
<br/>
		Tosun resimli bir dergiye bakarak oyalanırken o da okumak için aldığı kitabın aynı sayfasına gözlerini  dikmiş, zamanı öldürüyordu. Bir aralık, elinde dergiyle babasına yaklaşan çocuk, yaşının sevimli saflığı ile  sordu:<br/>
<br/>
		- Baba! Bu bebek hasta mı?<br/>
<br/>
		Bir reklâm resmini gösteriyordu. Tombul bir çocuk reklâmı yapılan bisküviyi isteyerek ağlıyordu. Selim:  - Hasta değil, acıkmış, diye cevap verdi. Tosun, babasının sözünü kabul etmedi: - Ama ağlıyor.<br/>
<br/>
		Tosun'da bir bilmişlik hali vardı: - Açlar ağlamaz. Hastalar ağlar.<br/>
<br/>
		- Nerden biliyorsun?<br/>
<br/>
		- Annem söyledi.<br/>
<br/>
		Tosun'un cevabı Selim'i birdenbire ilgilendirdi. Dikkatle Tosun'a bakarak sordu: - Annen ne söyledi?  - Annem hasta olduğu İçin ağladı.<br/>
<br/>
		- Ne zaman?<br/>
<br/>
		- Her zaman...<br/>
<br/>
		Selim kaşlarını çattı. Tosun &quot;her zaman&quot; diyerek şüpheniz &quot;birkaç defa&quot; yahut &quot;birçok kere&quot; demek  istiyordu. O zaman Selim, son zamanlarda Ayşe'de görülen değişikliğin iç yüzünü anlar gibi oldu. Hasta olsa  şüphesiz Selim'in bundan haberi olacaktı. Demek ki ağlamış, ağladığını Tosun görüp sormuş, o da hasta  olduğum için ağlıyorum diye cevap vermişti. Şu halde Ayşe, Selim'in iç dünyasındaki fırtınayı biliyordu.  Zaten bilmese, veda töreni dönüşünde &quot;Seni gün çarptı&quot; der miydi? Pusat birdenbire yüreğinin sızladığını  duydu ve suç işlemiş insanların rûh durumu içinde pencereden ufuklara doğru baktı.<br/>
<br/>
		Mırıldanır gibi &quot;Ben böyle mi olacaktım?,&quot; dedi. Arkasından yine öylece &quot;Neden böyle oldum?,&quot; diye sordu.  Artık güç anlarda bir kurmay gibi doğru ve çabuk karar veremiyordu. Kalktı. Gezinmeye başladı.<br/>
<br/>
		Ne kadar gezindiğinin farkında değildi. Ayşe'nin gelmesiyle duraksadı. Ona bir şeyler söylemek, gönül alıcı  bir davranışta bulunmak istiyordu. Fakat hiçbir şey yapamadı. Ayşe'nin selâmına gayet soğuk bir karşılık  verdikten sonra odadaki yürümesine devam etti.<br/>
<br/>
		Çocukluğundan beri böyleydi. Tarziye vermek, gönül almak elinden gelmiyordu. Bunu bir gurur meselesi  yaptığı için değil, elinden gelmediği için böyle davranıyordu. Ayşe'yi incitmiş olmaktan büyük bir azap<br/>
<br/>
		duyuyordu da yanlışını düzeltmek için bir tek söz söyleyemiyordu. Şu anda, ömründe ilk olarak, böyle  yapmanın yakışıksız bir hareket olduğunu düşünüp kendi kendisine kızdı. Odada yürürken beyninde  karanlık ve karışık bir dalgalanma olduğunu hissetti. Bu sıkıntılı duyguyu çöz-meye çalışıyordu. Çözdü de...  O mendebur Yek &quot;Kendinden yirmi beş yaş küçük bir kızı seveceksin&quot; demiş ve o zaman Yek'le alay eden  Selim onun söylediği hale düşmüştü.<br/>
<br/>
		O akşam Selim yemeğe oturmadı. Ayşe'nin de yemediği dikkatini çekti. Geceleyin Ayşe mutat dışında çok  erken yattı.<br/>
<br/>
		Pusat yine kara kedere gömülmüş olduğu halde oturuyor, bazen odada biraz geziyor, ara sıra bir kitap alıp  karıştırıyor, vakit geçirmeye, iç sıkıntısından kurtulmaya uğraşıyordu.<br/>
<br/>
		Gece yarısı çoktan geçmişti. Hâlâ oturuyordu. Şimdi önünde kalın bir albüm vardı. Son yapraklardan biri  açık olarak duruyor, Selim gözlerini yaprak başındaki resme dikmiş olduğu halde dikkatle bakıyordu. Baktığı  köşeye Güntülü'nün resmi geçirilmişti. Liseyi bitirmek üzere iken çektirmiş, bir tanesini de sevgili hocası  Ayşe'ye hediye etmişti.<br/>
<br/>
		Kızın muhteşem bir güzelliği vardı. Bakışlarında dişi parsın yırtıcılığı ile inceliğin hüznü birleşmişti. Selim  başlangıçta ona da herkese baktığı gibi umursamadan bakmış, hattâ bazı düşünceleri için çıkışmış, alay  etmişti. Fakat o bunlara hiç aldırmamıştı. Ek ziyaretlerinde Selim'i merakla incelemesi, Selim'in Eski  Arkadaşlar marşından hoşlandığını birtakım tahminlere dayanarak bilmesi, kendisine &quot;sizin gibi fırtınalı  hayat yaşamış bir asker&quot; demesi ile Selim'in ilgisini çekmeyi başarmıştı. Selim, Güntülü'nün gözlerini  tanımıştı. Fakat nerede tanıdığını hatırlamamak kendisini çileden çıkarıyordu.<br/>
<br/>
		Huzur Çayhanesine gittikleri zaman da Güntülü yine kendisini tetkik etmiş. Selim onunla göz göze gelince  yine, çok eskiden taradığı bu kızı hatırlamak için ıstırap çekmişti. Orada tartışmışlardı. O arada kızın sesi  Çamlı Koru'da o görünmeyen, esrarlı kadının sesine benzemişti. Ya hele Huzur Çayhanesinden Çamlı  Koru'ya gidiş. Yolda Güntülü'nün okuduğu şiir ve şiiri okurken sesinde yükselen öldürücü ahenk... Ve sonra  Selim’e bin yıl, iki bin yıldan beri yaşadığını söylemesi, ben de o zamandan beri yaşıyorum demesi ve &quot;Ben  o zaman ok atamayanlardan biriydim&quot; diye tamamlaması... Bütün bunlar kendisini Selime sevdirmek için  birer sebep değil miydi?<br/>
<br/>
		Selim gözlerinden perde kalkan bir insan gibi gerçekleri görmeye başlıyordu. Artık hiçbir şüphesi  kalmamıştı. Güntülü, aşk konusunu şuuraltına atmış bulunan Selim'e karşı tearuza geçmiş, hem güzelliğini,  hem zekâsını kullanarak kendisini zorla, evet zorla sevdirmişti.<br/>
<br/>
		Fakat bunu niçin yapmıştı?<br/>
<br/>
		Pusat resme dikkatle bakıyordu. 0 kadar canlı idi ki, nerdeyse konuşacak gibi geliyordu. Selim, içinde bir  öfkenin kabardığını sezinledi. Hem Güntülü'ye, hem de böyle bir zaaf gösterdiği için kendisine kızıyordu.  Fakat bütün bu öfkeye rağmen gittikçe artan bir ilgi ile resme bakmakta devam ediyordu. Kız, saatlerce  bakılacak kadar güzeldi.<br/>
<br/>
		Bu sefer Güntülü'yü Leylâ ile ölçüştürmek istedi. Olmuyordu. Hakikaten başka dünyaların varlıklarıydı.  Ne kadar zaman geçtiğini bilmiyordu, birden yanı başından bir el uzanarak albümün yaprağını çevirdi.  Güntülü'nün resmi arkada kaldı. Şimdi üstte olan sayfanın başında Ayşe'nin resmi vardı. Selim,  yaprağı çeviren kim diye başını kaldırınca karşısında arkadaşı Şerefi gördü. Hüzünlü bir gülümseyişle  bakıyor ve Ayşe'nin resmini gösteriyordu.<br/>
<br/>
		Selim korkmadı. Şaşırmadı da. Hattâ onu görünce sevindi. Yüzüne baktı. Şerefin gözleri ıslaktı:<br/>
<br/>
		Şeref, ağlıyor musun?, diye sordu. Arkadaşı ceketinin düzmelerini çözerek açtı. Yüreğini gösterdi. Şerefin  kalbi kanıyordu. O zaman Pusat ciddileşti:<br/>
<br/>
		- Niçin Şeref, niçin?, diye sordu.<br/>
<br/>
		Şerefin gözlerindeki ıslaklık artmıştı. Yavaş bir sesle:<br/>
<br/>
		- Hakkın yok Pusat, dedi. Yanaklarına iki damla yaş inerken devam etti: - Sen böyle mi olacaktın?<br/>
<br/>
		Selim kıpkırmızı oldu. Albümü kapatarak etajere koyduktan sonra ayağa kalkarak: - Istırap çekiyorum Şeref,  dedi.<br/>
<br/>
		Şerefin gözlerinden yaşlar birbiri ardınca dökülüyordu:<br/>
<br/>
		- Bu ıstırap vaktiyle beraber çektiğimiz ıstıraptan daha mı büyük? Rütbelerimizden olduk. Askerliğimizden  uzaklaştırıldık. İftiraya uğradık. Bunların yanında sevginin sözü mü olur?<br/>
<br/>
		Şeref sustu. Yüreğinin kanı, kapattığı ceketinin üstüne çıkıyor ve yarasını eliyle bastırıyordu. Selim derin bir  üzüntüyle arkadaşının kanayan yanışına bakarak:<br/>
<br/>
		- Istırabım yalnız sevgiden değil, diyebildi.<br/>
<br/>
		- Biliyorum. Geçmişi hatırlayamadığın için ıstırap çekiyorsun. Seninle Tanrıkut Mete'nin ordusunda birer  yüzbaşı değil miydik? Sen o zaman da aşk yüzünden Tanrıkut'un buyruğuna karşı gelerek, bugün başka bir  hüviyetle önüne çıkan sevgiline ok atmamak için idam olunmamış miydin? Pusat! İçinden gelen bu aksi  dürtüş nedir? İki bin yıl sonra da aynı delişmenlikleri yaşamak sana yakışır mı?<br/>
<br/>
		Şerefin bu sözleri Selim'in beynindeki karanlık bir noktayı aydınlattı ve büyük bir yükü atmış insanın  ferahlığı ile arkadaşına:<br/>
<br/>
		- Suçun hepsi bende değil, dedi.<br/>
<br/>
		- Hepsi sende! Kendini o kızla bir mi tutuyorsun? Sen Yüzbaşı ve kurmay adayı idin. Sen karar ve irâde  adamı idin! Ya o kimdi? Kimin kızı idi? Araştırdın mı?<br/>
<br/>
		Selim beyninden vurulmuşa döndü. Cevap vermeye vakit kalmadan Şeref devam etti: - Pusat! Kendine gel.  İrâdeni takın. Aklını kullan...<br/>
<br/>
		Hüzünlü söylenen bu sözlerden sonra daha büyük bir hüzünle sözlerini tamamladı:<br/>
<br/>
		- Allahaısmarladık.<br/>
<br/>
		Pusat nemli gözlerle &quot;Güle güle&quot; diye cevap verdi. El sıkıştılar.<br/>
<br/>
		Şeref ağır ve sessiz adımlarla kapıya doğru yürüdü. Tokmağı tuttu. Fakat kapıyı açmadan birdenbire oradan  kayboldu.<br/>
<br/>
		Selim'in gözleri masadaki saate ilişti. Sabahın dördü idi. Kendisini çok diri hissediyordu.<br/>
<br/>
		Arkadaşı Şerefin sözlerini ve suçlamalarını düşünmeye başladı. Ona hak vermemek mümkün değildi. Şeref  aynı zamanda kendisinin uzun zamandır çözemediği düğümü çözmüş, Güntülü'yü nereden tanıdığını ifşa  etmişti. Demek bu kız, yahut karanlıkta sesini duyduğu esrarlı kadın, iki bin yıl önce idamına sebep olan  sevgiliydi. Demek o zaman ona ok atma buyruğunu yerine getirmemiş, bu disiplinsizliği hayatıyla ödemişti.  Düşünüyordu. Başından geçen korkunç bir şeydi, ama o korku değil, ıstırap duyuyordu.<br/>
<br/>
		Gözleri bir noktaya takılı uzun bir zaman geçti. Sabah olmuştu. Odaya giren Ayşe dikkatle Selim'e bakarak:  - Hayır!<br/>
<br/>
		- Yüzün neden sapsarı?<br/>
<br/>
		- Bir şeyim yok.<br/>
<br/>
		Ayşe ısrar etmedi. Kapıya yöneldi. Fakat birdenbire geriye dönerek merakla sordu: - Bir<br/>
<br/>
		yerin mi kanadı? Selim öfkelenmişti:<br/>
<br/>
		- Bunu da nerden çıkardın?<br/>
<br/>
		Ayşe kapının tokmağını gösteriyordu:<br/>
<br/>
		- Bu kadar çok kan nedir?<br/>
<br/>
		- Kan mı?<br/>
<br/>
		Selim, geceyi ve Şerefin kanayan kalbini hatırladı. Ayşe meraktan çok korkuya benzer bir duyguyla  tekrarladı:<br/>
<br/>
		- Bir yerin mi kanadı?<br/>
<br/>
		- Hayır...<br/>
<br/>
		Bu inatçı &quot;hayır&quot; üzerine kadın dikkat ve kederle kocasına şöyle bir baktıktan sonra sabunlu bir bez  getirerek kanı silmeye başladı. Bir yandan da Selim'i kontrol ediyor, sararmış yüzüne bakarak bir şeyler  anlamaya çalışıyordu. Fakat onda yüzünün solgunluğundan başka hiçbir değişiklik yoklu.<br/>
<br/>
		Ayşe, merakla korku arası bir duygu içinde, geceleyin bir şeyler seçmiş olduğunu sezinleyerek bunun ne  olabileceğini anlamaya çalışıyordu.<br/>
<br/>
		Bu heyecanla kahvaltı sofrasını hazırladı. Bir aralık aklına takılan bir noktayı çözmek için Selim'in dolabını  açarak tabancasının orada olup olmadığına baktı. Yerindeydi ve dokunulmamıştı. Ayşe bu aramanın  lüzumsuz bir kuruntu olduğunu biliyordu, ama kapı tokmağındaki kanlar kendisine o kadar dokunmuştu ki,  böyle saçma bir aramadan bile nefsini alıkoyamamıştı.<br/>
<br/>
		Kocasının soluk benzi ve hüzünlü bakışları Ayşe'nin içinde garip bir iz bırakmıştı. Şu esrarlı kan olmasa bile  onun çok ıstıraplı bir gece geçirdiği gün gibi aşikârdı. Birdenbire ona karşı içinde bir acıma duydu ve bütün  kusurlarına rağmen bu adamın şu kalabalık dünyada yapayalnız olduğunu düşünerek onu memnun edecek  bir şey yapmak istedi. Selim, Ayşe'nin husûsi şekilde demlediği limonlu çaydan çok hoşlanırdı. Biraz vakit  alacaktı ama tereddüt etmedi, demli çayı hazırlamaya koyuldu.<br/>
<br/>
		Bütün bunlar olurken Selim, olan bitenden habersiz, bir noktaya dalgın dalgın bakıyordu. Şerefin  kaybolduğu andaki dirilik gitmiş, onun yerine uyuşukluk gelmişti. Bütün gece uyumamanın getirdiği tepki  ile uyumak ihtiyâcını da duyuyordu. Ayşe &quot;Çay hazır&quot; demeseydi belki de gözleri kapanacaktı.<br/>
<br/>
		İsteksizce kalkıp sofraya oturdu. Önünde, Harp Akademisinde iken Ayşe'nin demli çaylarını içtiği büyük  beyaz fincanı vardı. Eşyaya değer vermeyen Pusat nedense bu fincanla çay içmeyi sever olmuştu. Uzun  zamandır ortada olmayan bu fincanı bu sabah Ayşe sırf onu memnun etmek için çıkarmış, fakat Selim ona  donuk gözlerle bakarak susmuş, memnun olduğunu belli eden bir söz söylemediği gibi yüzünde de Ayşe'nin  aradığı bir çizgi gözükmemişli.<br/>
<br/>
		Fincana konan çay, rengi ve kokusu ile en titiz çay tiryakilerini bile imrendirecek kadar güzeldi.<br/>
<br/>
		Ayşe'de bir şeyler yapmak hevesi devam ediyordu. Pusat'ın fincanına şekeri koyduktan sonra karıştırmayı  da ona bırakmayarak kendi yaptı ve yine kendi hazırladığı kurabiyelerden birini de önüne sürdü.<br/>
<br/>
		Kendi çayının sekerini karıştırırken gözlerini tekrar Selim'e dikerek çay içmeye başlamasını bekledi.  Selim çaya, fincana bakıp birkaç saniye durduktan ve eskilere doğru gidip hayâlinde bazı sahneleri  yaşadıktan sonra elini fincana uzatarak demli çayın ilk yudumunu tattı.<br/>
<br/>
		Aynı anda Ayşe'nin gözleri açılarak ve rengi bembeyaz olarak Selim'e:<br/>
<br/>
		- Elin kanlı... diye heyecanla seslendiği işitildi.<br/>
<br/>
		Fincanı yerine koyan Pusat, eline baktı. Avucu pıhtılaşmış kanla boyalıydı.<br/>
<br/>
		Rengi büsbütün solarak Ayşe'ye baktıktan sonra sert bir hareketle ayağa kalktı. Ne yapacağını bilemeyerek  birkaç saniye durdu. Sonra, yaralı kalbine elini bastıran Şerefle el sıkıştığını hatırlayarak acı acı gülümsedi...  <b>22. Bölüm</b><br/>
<br/>
		O geceden sonra Selim daha çok içine kapandı ve kapı tokmağı ile kocasının elindeki kanlar kendisi için  korkunç bir muamma olarak kalan Ayşe daha büyük bir elemin içine gömüldü. Artık bir evin içinde iki  yabancı gibi idiler. Ayşe'nin şuuraltında uzun zamandır saklı duran tasa açığa çıkmış, Selim'in de arkadaşı  gibi canına kıyacağından ciddî şekilde korkmaya başlamıştı. Ona bir şey soramıyor, sorsa bile cevapsız  kalıyordu. Selim de Ayşe'ye hiçbir şey söylemiyor, fakat bazı halleriyle anormal bir hava içinde  bulunduğunu gösteriyordu. Bir gece Şerefin resmine gözlerini dikmiş olan kocasına yavaşça &quot;Selim&quot; diye  hitap ettiği zaman Selim, gözlerini resimden asla ayırmayarak &quot;Söyle Şeref&quot; diye karşılık vermişti. Sonra sık  sık onun mezarına gidişin mânâsı neydi? Ne ruha ne ahirete, hiçbir şeye inanmayan bir insanın, en yakın<br/>
<br/>
		arkadaşa da ait olsa. Bir mezara tıpkı bir canlıya gider gibi gidişleri neyi gösteriyordu?<br/>
<br/>
		Ayşe'nin bir de şuuraltında tutmaya çalıştığı başka bir duygusu, yahut kederi vardı: Bir kadın olarak,  Selim'in Güntülü'ye gösterdiği yakınlıktan tedirgin olmuştu. Hiçbir kadına, hele çocuk yerine koyup değer  vermediği bir genç kıza karşı böyle bir ilgi göstermesi aklın alacağı şey değildi. Gerçi ortada henüz elle  tutulur bir alâmet yok denebilirdi, ama Ayşe, kadın kalbi ile bir şeyler sezinlemişti.<br/>
<br/>
		Selim'i bir sinir ve rûh doktoruna göstermek istiyordu. Fakat bunun sözünün dahi edilemeyeceğini biliyor,  çâreler arıyor, acaba böyle bir doktora, doktor olduğunu bildirmeden Selim'i gösterip bir teşhise varabilir  miyim diye düşünüyordu.<br/>
<br/>
		Nazarî olarak bunu yapmak, bütün nazariyelerde olduğu gibi, pek kolaydı, fakat yapmaya gelince iş  değişiyordu. Önce, kendisine güvenebileceği bir rûh doktoru bulmak lâzımdı. Bunu hiç kimseye  söylemeden, kendi kendisine bulması gerekiyordu. En samimî dostuna bile söylese günün birinde yayılar ak  Selim'in duyması ihtimâli vardı. Selim duymasa bile böyle bir muayene ile kocasının adının deliye çıkacağını  biliyordu. Zaten daha o uğursuz muhakeme sırasında bile Selim'e bu gözle bakmamışlar mı idi? Şimdi, hiç  olmazsa zahiren kapanmış olan bir meselenin açılmasına sebep olmak, kabuk bağlamış bir yarayı  deşmekten başka bir şey olmayacaktı. Haydi telefon rehberine bakarak rûh doktorlarının adlarını bulsun,  bunlardan hangisinin daha iyi olduğunu nasıl bilecek, yahut herhangi birisini seçerse onun kafa yapısını  nasıl anlayacaktı? Ya Selim'in fikirlerine düşman biri çıkar da sır kalması gereken muayeneyi ifşa ederse ne  olacaktı? Yahut ağzı sıkı olmakla beraber Selim'e bir kötülük etmeye kalkarsa ne yapabilirdi? Bütün bu  engeller aşılsa da doktor, bir tanıdıkmış gibi Selimle buluşturulsa Selim bir şey anlamayacak mı idi? Gerçi  bazı işlerde çocuk kadar saftı, ama teşhisini<br/>
<br/>
		koymak için doktorun soracağı sorular, yahut Selim'in yüzüne herkesten daha dikkatli bakışları nasıl bir  tesir yapacaktı?<br/>
<br/>
		Hayır, hayır! Bu iş olmayacaktı. Ayşe çok üzgündü. Dinî inançları dolayısıyla teselliyi şimdilik adaklar  adamakta bulmuştu.<br/>
<br/>
		Selim de karamsarlığın son ucunda yaşıyordu. İsteksizliği kendisini hile rahatsız edecek bir hal almıştı. Artık,  yanında huzur ve bahtiyarlık duyduğu Leyla'ya da gitmek istemiyor, ancak bürodaki çalışma sırasın -da  zaman zaman kederini unutarak kendisini evraka verebiliyordu.<br/>
<br/>
		Bir gün hiç ummadığı bir kâğıtla karşılanması Pusat için âdeta bir sürpriz oldu. Eline Birinci Cihan Savaşı'nın  Kafkas Cephesi'ne ait mühim bir emir geçmişti. Onun buraya nasıl girdiğini araştırmak ile başlı başına bir  çalışma konusu olabilirdi. Fakat o kadar mühim ve ilgi çekici idi ki, Selim kendisini bütün varlığı ile ona verip  her şeyi unuttu. Yazı biraz güç okunur cinsten olduğu için bütün dikkatini yazıda yoğunlaştırdı ve çevresiyle  ilişkisi kesildi.<br/>
<br/>
		Bu tatlı dalgınlık birdenbire masa komşusunun aksak şîvesiyle kesildi. Osman Fişer:&quot;İşte, Leylâ Hanım geldi&quot;  diyordu. Leylâ'nın adı geçer geçmez Pusat hızla başını kaldırarak gözlerini salondu gezdirdi. İşte yine hatâ  yapmış, sert hareketlerin ve hızla baş kaldırmanın kendisine yasak edildiğini yine<br/>
<br/>
		unutmuştu. Busebeple bir an çevresini göremediyse de bu sefer arıza çabuk geçmiş ve gözleri Leylâ Hanım'ın  üzerinde düğümlenmişti. Bu, onun umduğu Leylâ, yani Leylâ Mutlak değil, vaktiyle bir süre büroda çalışmış  olan bir uzmandı ve eski arkadaşlarını şöyle bir görmeye gelmişti.<br/>
<br/>
		Selim'in hızla ve ilgiyle baş kaldırarak Leylâ Hanım'a bakması Osman Fişer'in dikkatinden kaçmamıştı.  Gülümseyerek gayet yavaş bir sesle:<br/>
<br/>
		- Yoksa siz Mecnûn musunuz?, diye sordu. Pusat'ın kaşları çatılmıştı: - O da ne demek?<br/>
<br/>
		- Leylâ âdını duyunca çok ilgilendiniz de...<br/>
<br/>
		- Bundan ne çıkar?<br/>
<br/>
		- Leylâ ile bu kadar ilgi ancak Mecnûn'a yakışır da...<br/>
<br/>
		Selim o zaman &quot;Leylâ ile Mecnûn&quot; diye bir roman olduğunu hatırladı, yavaş, fakat çok sert bir sesle &quot;Ben  böyle budalaca şakalardan hoşlanmam&quot; diye karşılık verdi.<br/>
<br/>
		Osman Fişer sindi, ama Selim'in de sinirleri iyice gerildi. Bu yılışık Yahudi, canını sıkarak çalışma temposunu  bozmuştu. Önündeki evrakı incelemeye devam edemeyeceğini anladı ve duvar saatine baktı. Görev  bitimine on beş dakika kalmıştı:<br/>
<br/>
		Tamosırada hademe gelerek &quot;Selim Bey, sizi telefondan istiyorlar&quot; dedi. Buda umulmadıkbir şeydi. Kalkarak  yürümeye başlarken hademe arkasından seslendi;<br/>
<br/>
		- Telefon Müdür Beyin odasında efendim.<br/>
<br/>
		Çevresiyle o kadar ilgisizdi ki daire telefonunun nerde olduğunu bile şimdiye kadar öğrenememişti. Odasına  girerek bir emekli subay olan müdürü askerce selâmladı. Müdür:<br/>
<br/>
		- Sizi telefondan arıyorlar Selim Bey, buyurun, dedi ve masasından kalkarak odadan çıktı. Bu davranış hiç  şüphesiz Selim'e karşı gösterilen bir itibar, hattâ saygı idi. Fakat o, böyle şeylerden de rahatsız oluyordu.  Ahizeyi alarak konuştu:<br/>
<br/>
		- Resmî bir yerde rahatsız ettiğim için özür dilerim, ama mecburdum. Epeydir görünmüyorsunuz, merak  ettim.<br/>
<br/>
		Selim bu sesi duyunca canlandı ve yüzü kızardı. Telefonda kendisine seslenen Leylâ Mutlaktı. Çok saygılı  bir sesle;<br/>
<br/>
		- Kusura bakmayın dedi, Ziyaret için üstümdeki halsizliğin geçmesini bekliyorum.<br/>
<br/>
		- Görüşmemiz için mutlaka sizin buraya gelmenize lüzum yok. Benim size gelmemde bir mahzur var mı?  - Hiç bir mahzur yok. Şeref verirsiniz.<br/>
<br/>
		- Bu hafta içinde bir gün, mesâinin bitmesinden sonra gelsem olur mu? Hocamı da göreceğim geldi.  - Elbette olur. Fakat bir gün tâyin etseniz daha memnun kalırdım.<br/>
<br/>
		- Bildiğiniz sebeplerden dolayı gün tayin edemiyorum. Beni bağışlarsınız değil mi?<br/>
<br/>
		- Nasıl emrederseniz...<br/>
<br/>
		- Teşekkür ederim. Allah'a ısmarladık.<br/>
<br/>
		Selim Pusat, Leylâ'nın veda sözlerine karşılık verip vermediğini hatırlamıyordu.<br/>
<br/>
		Eve geldiği zaman, içinde, Leylâ'nın geleceğini Ayşe'ye bildirmek arzusu vardı. Fakat onunla yüz yüze  gelince bu istek söndü. Gelirken, söylemek için duyduğu heves ne kadar kuvvetli idiyse, şimdi de içinden  gelen bir dürtüşle söylememek irâdesi o kadar güçlü idi.<br/>
<br/>
		Çünkü artık yabancılaşmışlardı. Bu yabancılık, görünüşte olan bir şey değil, içten gelen bir duygu idi. Tıpkı  rüyalarda bir tehlikeden kaçmak isteyip de koşamayan insanlarınkine benzeyen bir duygu...<br/>
<br/>
		Haftanın bitmesine Üç gün vardı. İş saati sona ererken Selim Pusat ga-rip bir heyecanla eve geliyor, evdeki  dakîkaları garip bir heyecanla geçiriyordu. Böyle çocuksu bir heyecan kendisine yakıştırmadığı<br/>
<br/>
		için sebebini düşündü. Leylâ bir prenses olduğu için mi böyle oluyordu? Yoksa ona karşı da henüz farkına  tam varamadığı bir ilgisi mi vardı? Evet, öyleydi. Leylâ kendisine &quot;Beni sevebilirsin&quot; dememiş mi idi? Peki,  aynı zamanda iki genç kızı sevmek ve bunları severken de evli olmak ne demekti? O zaman Doktor Key'le  Doktor Cezmi Oğuz'un sözlerini hatırlıyordu. Demek ki böyle şeyler olabiliyordu. Fakat Doktor Cezmi, aşkın  estetik şekle bürünmüş bir şehvet duygusu olduğunu da söylemişti.<br/>
<br/>
		Kendisinin Güntülü'ye, hele Prenses Leylâ'ya bu gözle bakmasına imkân var mıydı?<br/>
<br/>
		Selim yeniden bunaldığını ve yüzünün kızardığını hissetti. İstediği gibi içki içebildiği günleri şimdi ne kadar  arıyordu! O zaman hiç olmazsa bir iki saat, yahut birçok dakika bu yıpratıcı kederden kurtuluyor, başka  âlemlere dalıyordu. Şimdi ise dünyaya gelmekten nasibi sanki yalnız bu imiş gibi kapkara bir kederin içinde  meçhule doğru yuvarlanıp gidiyordu.<br/>
<br/>
		Ertesi akşam eve geldiği zaman masanın üzerinde Ayşe'nin bir pusulasını buldu: &quot;Tosunla birlikte b ir  tanıdığa gidip biraz geç geleceğini&quot; bildiriyordu.<br/>
<br/>
		Selim büyük odadaki gezintisine başlarken ne yapabilirim diye düşündü ve kendisini zorlayan varmış gibi bir  duygu ile etajerin yanına giderek büyük albümü açtı. Daha ilk açışta Güntülü'nün resmiyle karşılaşmıştı. Acı  acı gülümsedi. Şerefi hatırlayarak kapıya baktı. Sonra &quot;Bana kırgın. Bir daha gelmez&quot; diyerek Güntülü'nün  güzelliğini seyretmeye başladı. Resme bakarken beyni motor gibi işliyordu. Onun güzelliği ile Leylâ'nınkinin  ölçüştürülemeyeceğini anlamıştı. O zaman Güntülü ile Aydolu ve Nurkan'ı karşılaştırmaya koyuldu.  Aydolu'nun çok çarpıcı ve birden tesir eden, Nurkan'ın çok kibar ve baktıkça kalbe işleyen güzellikleri  karşısında Güntülü'nün nesi vardı da Selim'in yüreğinden yer etmişti? Bunu düşünüyordu ve düşüne  düşüne buldu da: Güntülü'nün kendisini zorla kabul ettiren bir güzelliği vardı. Bu atılgan, saldırgan, hattâ  küstah bir güzellikti. Bu karara varınca albümü büyük masaya koyup kapatarak arkasına yaslandı. Biraz  düşünmek istedi. Fakat düşünmeye vakit kalmadan kapı zilinin çalmasıyla kalkmaya mecbur oldu.  Karşısında yine Şerefi bulmak ihtimalinden doğan bir çekingenlikle yürüdü. Kapıyı açınca düzgün bir  hareketle toparlandı. Leylâ Mutlak gelmişti. Pusafın gözleri kamaştı. Leylâ:<br/>
<br/>
		- Habersiz geleceğimi söylemeseydim üzüntüm daha çok olacaktı, dedi ve elini Selim'e uzatırken: - Hocam  evde değiller mi?, diye sordu. Selim, hâlâ masada duran pusulayı işaret etti: - Arkadaşına gitmiş.<br/>
<br/>
		Sonra Leylâ'nın sorarak bakan gözlerindeki mânâyı anladığı için ilâve etti:<br/>
<br/>
		- Ani ve habersiz geleceğinizi kendisine söylememiştim. Niçin?<br/>
<br/>
		- Niçin olduğunu ben de bilmiyorum. İhtimal sürpriz olsun diye.<br/>
<br/>
		- Leylâ'ya koltuğu gösterirken ceketini alıp astı ve üstünden emir almak için bekleyen bir ast gibi, onun  karşısında ayakta durdu.<br/>
<br/>
		Leylâ şâhâne gülümseyişini takınmıştı:<br/>
<br/>
		- Oturmaz mısınız yüzbaşım?, dedi. Ben okul-ev arası gibi mecburi gidiş gelişler dışında takip olunmadığıma  emin olmadıkça sokağa çıkmıyorum. Onun için gün tayin etmeden geldim.<br/>
<br/>
		Konuşma Selim'i ilgilendiren noktaya gelmişti: - Mecburî çıkışlarınızda tehlike yok mu?<br/>
<br/>
		- Yine var. Fakat çok azaltılmış olarak. Bir kere bu gidiş gelişler hemen hemen hep başkalarıyla birlikte  olduğu için yalnız değilim. Yalnız da ol-sam gayet mükemmel bir tabancanın sahibi olarak keskin bir  nişancıyım. Bir de dünyanın belki en iyi atıcısı olan ve vuruşma usûllerinin hepsinde rakipsiz sayılabilecek  kadar üstün bir muhafızım var. Bu muhafız bana yakın ve evimi kontrol edebilecek bir yerde oturuyor, ama  nerde olduğunu ben bile bilmiyorum. Geceleri sabaha kadar uyumadan beni bekler. Uykusuzdur. Ben uzun  müddet evde kalacağım zaman pencereden bir işaretle ona bildiririm.<br/>
<br/>
		O zaman uyur. Yılda iki üç kereden fazla karşılaşıp konuşmayız.<br/>
<br/>
		Selim hayretle dinliyordu:<br/>
<br/>
		Bu müthiş muhafızın kim olduğunu bilmek isterdim, dedi.<br/>
<br/>
		Öldürülen Şehzade Mustafa'nın sağ kalan iki sâdık adamından birinin bugünkü torunu. O da bir subaydı.  Bana muhafız olmak için Harp Okulu'nu bitirip asteğmen olduğu gün büyük bir tazminat vererek ordudan  ayrıldı. Sizin gibi o da askerliğe âşık olduğu için yaptığı büyük bir fedakârlıktı.<br/>
<br/>
		Leylâ'nın gözleri dalmıştı. Sonra:<br/>
<br/>
		- Dünyada hâlâ karşılıksız en büyük fedakârlığı yapan şövalyeler var. Yaşamayı güzelleştiren de zaten bu  mert insanlar oluyor, diye sözlerini tamamladı.<br/>
<br/>
		Bir ara sustular. Leylâ tekrar söze başladı:<br/>
<br/>
		- Çamlı Koru'da o muhafız hazırdı. Fakat onun ciddî bir tehlike olmadan ortaya çıkmaması, tanınmaması  lâzım. O gece onun için size sığınmıştım.<br/>
<br/>
		-Ya silâhınız?<br/>
<br/>
		- Onu da ancak en son dakikada ve her tedbir tesirsiz kaldıktan sonra kullanmak için taşıyorum. Selim  &quot;Çok mâkul konuşuyor&quot; diye düşünürken Leylâ birdenbire konuyu değiştirdi:<br/>
<br/>
		- Selim Bey! Bana Güntülü'nün resmini gösterir misiniz?<br/>
<br/>
		Selim çok kısa bir tereddütten sonra demin masanın üstüne koyduğu albüme el attı. Bu sefer nedense ilk  açışta değil de birkaç yaprak çevirdikten sonra bulduğu Güntülü'nün resmini Leylâ'nın önüne sürdü.<br/>
<br/>
		Leylâ, albümü kucağına alarak gözlerini fotoğrafa dikti. Dikkatle bakıyordu. Bu bakış çok uzun, belki bir, iki,  üç dakika sürdü.<br/>
<br/>
		Sonra albümü kapatan Leylâ onu masaya bırakırken bu sefer ısrarlı bakışlarla Selim'e bakarak çok ahenkli  bir ses ve asil bir durgunlukla:<br/>
<br/>
		- İşte, şimdi kıskandım, dedi.<br/>
<br/>
		<b>23. Bölüm</b><br/>
<br/>
		Bir cumartesi akşamı Ayşe, çok eski günleri hatırlatan bir sadelik ve samimilik ile:<br/>
<br/>
		- Hep beraber şöyle bir hava alsak olmaz mı?, diye sordu. Selim de yine o eski günlerin tonu ile &quot;Niçin  olmasın?&quot; diye karşılık verdi. Hava yüreklere iyimserlik aşılayan nâdir havalardan biriydi.<br/>
<br/>
		Yavaş yavaş yürümeye başladılar. Selim ve Ayşe susuyor, ara sıra konuşan yalnız Tosun oluyor çocuk merakı  ile sorduklarına hep Ayşe cevap veriyordu.<br/>
<br/>
		Havanın güzelliği herhalde insanlara da tesir etmiş olmalıydı ki, bu akşam sokakta rastladığı kimseler  Pusat'a her zamanki kadar çirkin ve iğrenç gelmiyordu. Başkalarına bakmazdı, ama yön tâyini için ileriye  bakarken ister istemez gözleri yakında olanlara değer, yarım saniyelik bir bakış Selim'in sinirlerini  oynatmaya fazlasıyla yeterdi. Çünkü gördüğü insanlar ya bir takım budalalardan, ya ikiyüzlülerden, ya da  cakacı zavallılardan ibaret olurdu. Aşırı boyalı geçkin kadınlar, güzelleşiyorum sanarak kendisini çok çirkin  ve gülünç hale sokan kuş beyinli kızlar, insanlık meziyetlerinin hepsinden sıyrılmış delikanlılar Pusat'a  tiksinti verirdi.<br/>
<br/>
		Bu akşam öyleleri yoktu. Kendi halinde iyi insanlara rastlanıyordu. Bir aralık gözleri karşıdan kendilerine  doğru gelen iki kişiye takıldı. Biri kadın, biri genç kızdı ve bu İkincisi Selim'e gülümseyerek bakmıştı. Selim  onlara bir daha bakmadığı için bu gülümseyişin mânâsını anlamadı. Ancak Ayşe'nin:<br/>
<br/>
		- Güntülü geliyor, diyen sesiyle ayıldı ve durdu. Karşı karşıya idiler.<br/>
<br/>
		Güntülü, yanındaki kadını &quot;Annem&quot; diye tanıttıktan sonra Ayşe ile Selim'i ve Tosun'u da annesine takdim  etti ve Selim'e dönerek:<br/>
<br/>
		- Efendim, size deminden beri gülümsüyorum da yüzüme bile bakmadınız, beni tanımazlıktan geldiniz, diye  sitem etti. Selim kendi üslûbu ile cevap verdi;<br/>
<br/>
		- Gülümseyen bir kız gözüme ilişti, ama bu kadar sakin bir havada size rastlayacağımı ummadığım için bir  yabancı sandım.<br/>
<br/>
		- Niçin efendim? Sakin hava ile benim ne münasebetim var?<br/>
<br/>
		- Sakin hava ile münasebetiniz var değil, yok.<br/>
<br/>
		- Anlamadım efendim.<br/>
<br/>
		Bu akşamki havanın sükûneti ile sizin hırçınlığınız birbirine hiç yakışmadığı için bu tesadüfü ummamıştım.  - Güntülü gülümsedi. Ayşe, daha tatsız bir konuşma olmadığı için geniş bir nefes aldı. Güntülü'nün annesi<br/>
<br/>
		de bu acayip adama hayretle baktı. Sonra, gözlerini sıra ile bir Ayşe'de, bir Selim'de gezdirerek: - Bu tatlı  aile gezintinizi bozmayalım ama şurada, çok yakında olan evimize birkaç dakika için buyursanız desem  acaba kabul eder misiniz? diye sordu.<br/>
<br/>
		Selim sustu. Ayşe, Selim'e bakarak:<br/>
<br/>
		- Bu saatte, kalabalık olarak sizi rahatsız ederiz, dedi.<br/>
<br/>
		Güntülü, ölçüsü kaçırılmayan tatlı bir şımarıklıkla Ayşe'nin koluna girdi:<br/>
<br/>
		- Hoca Hanım! Evimiz tam iki dakikalık yolda. Neden kalabalıkmışsınız? Bu kadar yerinde bir tesadüften  sonra gelmezseniz, ben kırılmaz mıyım?<br/>
<br/>
		Geri dönerek bir sokağa saptılar ve büyük bir ahşap evin önünde durdular. Çevresiyle hiç ilgili değil gibi  gözüken Pusat, Güntülü'nün kapıda eğilerek mermer basamağın bir köşesinden büyük bir kapı anahtarı  çıkardığını gürdü. Bu anahtarla açılan kapıdan girip alt katta ve hemen sağdaki misafir odasına oturdular.  Güntülü'nün annesi yaşından genç gözüken, nâzik bir kadındı. Fakat bir ıstırabı saklamaya çalışan durumu  Pusat'ın gözlerinden kaçmadı. Güntülü'nün odada bulunmadığı birkaç dakikada Ayşe ile ikisi onun hakkında  konuştular ve bu konuşmadan Güntülü'nün diğer iki arkadaşıyla birlikte tıbbiyeye başvurduklarını Selim  öğrendi.<br/>
<br/>
		Güntülü kahvelerle odaya girdiği zaman Selim'in yüzünde istihza çizgileri belirdi ve teşekkürle aldığı fincanı  bitirdiği zaman nasıl bulunduğunu soran Güntülü'ye:<br/>
<br/>
		- Resmi geçit ayarında... diye cevap verdi ve arkadan:<br/>
<br/>
		- Zevkli olduğu için deniz subayı olmak isteyen kardeşinizi göremeyecek miyiz?, diye sordu. Güntülü'nün  yüzü pembe pembe olmuştu:<br/>
<br/>
		- Maalesef göremeyeceksiniz, dedi.<br/>
<br/>
		- Neden?<br/>
<br/>
		- Maça gitti.<br/>
<br/>
		- Demek zevk felsefesinden sonra bir de maç hovardalığı... Kardeşinizin Deniz Kuvvetleri Kumandanı olduğu  zaman yapılacak deniz savaşlarını şimdiden merak etmeye başladım.<br/>
<br/>
		Güntülü'nün annesi bir şey anlamadığı bu konuşmaları şaşkınlıkla dinlerken Ayşe bir tatsızlığı önlemek için  söze karıştı:<br/>
<br/>
		- Efendim, Selim'le Güntülü bir türlü geçinemiyorlar. Selim kendi askeri fikirlerini benim doktor adayı  kızımda görmeyince onu tenkit ediyor. Güntülü de kendi düşüncelerinde direnince kıyamet kopuyor.  Herhalde Güntülü bu tartışmaları size anlatmıştır.<br/>
<br/>
		Kadın hayretle cevap verdir<br/>
<br/>
		- Bilakis efendim, hiç bahsetmedi. Yalnız Selim Bey'le tanıştığını ve çok orijinal bulduğunu söyledi. O kadar...<br/>
<br/>
		- Efendim, Güntülü cidden çok nazik. Orijinal kelimesini de herhalde deli veya garip mânâsında  kullanmıştır.<br/>
<br/>
		Güntülü'de yırtıcılıktan eser yoktu:<br/>
<br/>
		- Bilemediniz işte. Bu kelimeyi hakiki mânâsı ile kullandım.<br/>
<br/>
		- Hakiki manâsı neymiş?<br/>
<br/>
		- Başkalarına benzemeyen, tesir altında kalmayan, hoş konuşan...<br/>
<br/>
		Selim kızardı ve başını önüne eğdi. Sonra, ömründe belki ilk defa, Ayşe'nin bu konuşmayı  yadırgayacağını düşünerek konuyu değiştirmek istedi. O anda birdenbire arkadaşı Şerefin sözlerini  hatırladı.<br/>
<br/>
		- Sen karar ve irâde adamı idin. Ya o kimdi? Kimin kızıydı? Araştırdın mı?<br/>
<br/>
		Güntülü'nün son sözleriyle âdeta sarhoş olduğu veya artık sözü burada kesmek istediği halde Şeref ve  Leylâ'nın sorularını hatırlayarak yakaladığı fırsatı kullanmaktan geri kalmadı. Güntülü'nün gözlerinin  içine bakarak:<br/>
<br/>
		- Babanız eve ne zaman gelir?, diye sordu.<br/>
<br/>
		- Babam burada değil ki....<br/>
<br/>
		- Nerde?<br/>
<br/>
		- Mersin'de.<br/>
<br/>
		Bu konuşmalar olurken Güntülü'nün annesine bakan Ayşe onun yüzün-den kara bir bulutun geçtiğini görür  gibi oldu. Aynı şeyi Selim bakmadan fark etti.<br/>
<br/>
		Ayşe, odaya soğuk bir havanın inmesini önlemek kaygısı içinde gülerek Güntülü'ye baktı:<br/>
<br/>
		- Demek ders yılı başındaki kararından vazgeçmedin Güntülü... Genç kız, öğretmeninin ne demek istediğini  kavramıştı: -Tıbbiyeden bahsetmek istiyorsunuz, değil mi hocam? - Evet<br/>
<br/>
		Üçümüz de doktor olmak için başvurduk. Bakalım zaman ve hayat neler gösterecek... Pusat'ın alayları  derhal başladı:<br/>
<br/>
		- Küçücük yaşınızla zaman ve hayat gibi iri kelimeleri kullanmanız, Tosun'un Sırp Sındığı'ndan bahsetmesine  benziyor.<br/>
<br/>
		Güntülü o şahane, utangaç gülümseyişle bakıyordu: - Benim yaşım küçücük denecek kadar az değil ki...  Pusat da son zamanlarda bırakır gibi olduğu kırıcı tavrını almıştı:<br/>
<br/>
		- Taş çatlasa yirmi yaşın altındasınız. Ömürlerin uzadığı çağımızda yirmi yaş tefelsüfe elverişli değildir. Siz  bunu değil de nâzik ve ince bir genç kız olarak, iyi bir doktor oluncaya kadar kaç zavallının canına  kıyacağınızı hesaplaşanız daha doğru olmaz mı?<br/>
<br/>
		Ayşe hem konudan, hem de Selim'in vururken öven sözlerinden hoşlanmamıştı. Söze karıştı:<br/>
<br/>
		- Selim! Yine kızıma sataşıyorsun, iyi bir doktor oluncaya kadar neden birkaç kişiyi öldürsün? Pusat,  Ayşe'ye bakmadan sertlikle cevap verdi:<br/>
<br/>
		- İyi bir doktor olmak için... Güntülü hemen sözü aldı:<br/>
<br/>
		- Ben çok ihtiyatlıyımdır efendim. İyi bir doktor olmak için birkaç hastanın hayatını tehlikeye atmaktansa  ehemmiyetsiz, herhangi bir doktor olarak kalmayı tercih ederim.<br/>
<br/>
		- Yani sıradan bir doktor olarak mı kalırsınız?<br/>
<br/>
		- Evet...<br/>
<br/>
		- O zaman Güntülü olmaktan çıkarsınız.<br/>
<br/>
		Şimdiye kadar hiç alışmadığı, görmediği bu şekilde bir konuşma Güntülü'nün annesine çok garip geliyordu.  Edası bakımından dostça bir tartışmaya benzemeyen bu sözlere nasıl bir mânâ yakıştıracağını  kestirememiş, hattâ bu çekişmenin altında müphem birtakım çizgiler sezmişti. Bu adam, kendi kızını çok iyi<br/>
<br/>
		tanıyordu. İki üç defa görüşmekle bir şahsiyete bu kadar nüfuz etmek inanılacak şey değildi ama işte bir  gerçekti.<br/>
<br/>
		Ayşe ise bu sert görünüşlü konuşmanın altında başka türlü bir yumuşaklık, bir yakınlık bulup huylanıyordu.  Güntülü'ye hiç de toz konduramıyor, Selim'i sınırları aşmış bir adam olarak görüyordu.<br/>
<br/>
		Bu sefer sözü açan Güntülü oldu:<br/>
<br/>
		- Siz, bölüğünüze kayıp verdirmemek için düşman karşısında ihtiyatlı davransanız Selim Pusat olmaktan  çıkarmışınız?<br/>
<br/>
		Bu sözler büyük bir sadelik içinde ve Çamlı Koru'daki meçhul kadının sesiyle söylenmişti. Pusat, yaralanmış  bir insan gibi acı duydu ve çok ciddî bir yüzle, fakat odadakilerden biç kimseye bakmadan cevap verdi:<br/>
<br/>
		- Bölüğe kumanda edebileceğim zamanlarda elbette çıkardım. Çünkü bir bölük kumandanı bölüğündeki  teker teker erleri değil, onların bütünü, aldığı emri ve bir an önce düşmanla teması düşünür. Fakat artık bir  bölüğe kumanda edemeyeceğim için sorunuz yerinde olmadı ve bana cevap teşkil etmedi.<br/>
<br/>
		Son cümlenin büyük bir kırgınlıkla söylendiği belliydi. Bunu en çok Ayşe anlamış ve Selim'in en duygulu  yerinden yaralanmasını hiçbir zaman istemediği için bu eve geldiğine pişman bile olmuştu.<br/>
<br/>
		Güntülü oralı gözükmüyordu;<br/>
<br/>
		- Resmi durumla hiç ilgili değilim efendim. Tıbbî hatâ yapmadan, herhangi bir sebeple diploması alınan bir  adamın doktorluğu da alınamayacağı gibi sizin de askerliğinizi elinizden kimse alamaz. Sizin kadar asker bir  askerin askerliği nasıl alınır? Bu sebeple size deminki sorumu sormuştum. Cevabınız da tahminim gibi çıktı.  Ayşe bu cevaptan çok memnundu. Güntülü, Selim'i okşamasını bilmişti. Fakat onun yüzünde hiçbir olumlu  mânâ yoktu. Güntülü, Pusat'ın rütbesini almıyordu, ama devlet almıştı ve yürürlükte olan söz devletin  sözüydü.<br/>
<br/>
		Selim ise büyük bir ıstırapla büyük bir sarhoşluğun arasında uzaklara, gerilere gidiyor, hattâ an oluyor,  benliğini, nerde bulunduğunu unutuyordu. Sizin kadar asker bir asker... Askerliğinizi elinizden kims e  alamaz... Bunlar Pusat'ı can evinden kavrayacak sözlerdi. Hem de kendisini mest eden bir sesle  söyleniyordu. Öyle garip bir tesir altında idi ki, şimdi kendisini bir subay, bir yüzbaşı olarak hissediyor,  yıllardır gönlüne çökmüş ağır yükten kurtulduğunu duyuyor, hattâ ne garip, şu anda yaşamayı tatlı  buluyordu.<br/>
<br/>
		* * *<br/>
<br/>
		Vakit gece yarısına yaklaşıyordu. Ayşe ile Tosun çoktan yatmışlardı. Selim eve nasıl döndüklerini  hatırlamıyordu. Şimdi önünde açık bir albüm yoktu, ama Güntülü'yü her baktığı yerde, ta karşısında  görüyordu. Genç kız bugünkü sözleriyle onun içinde yaşayan, küllendirilmiş askerlik duygusunu  şahlandırmış, kudurtmuştu. Üniforma giymek, silâh tutmak, bölüklere kumanda etmek istiyordu. Bu  zaptolunmaz istekle coşarken gönüllü olarak askerlik edebileceği yabancı bir ülke var mı diye hafızasını  yokluyordu.<br/>
<br/>
		Kaç zamandır kendisini böyle diri ve sağlam duymamıştı. Bütün bunlar bir genç kızın bir iki sözüyle mi  olmuştu? Yoksa kendisi artık çoluk çocuğun tesirinde kalacak kadar irâdesizleşmiş miydi? Fakat Güntülü'ye<br/>
<br/>
		çocuk veya herhangi bir genç kız diye bakabilir miydi? İki bin yıl önce ona ok atamadığı için canından  olmamış mıydı? Bunu şüphesiz Güntülü de biliyor, duyuyordu. Bilmese hep birlikte Çamlı Koru'ya git- tikleri  gün kendisinin ok atılmayanlardan biri olduğunu söyler miydi?<br/>
<br/>
		Selim birdenbire ürperdi. Güntülü'yü özlüyordu. Çünkü bugün o, kendi-sine bakarak &quot;Sizin kadar asker bir  askerin askerliği nasıl alınır&quot;?demiş, yıllardır kanayan yarasına merhem sürmüştü. Fakat acaba yalnız bunun  için mi özlüyordu? Bu özleyişte bir sebep yok muydu?<br/>
<br/>
		Elbette vardı. Selim şimdi beyninde ve gönlündeki kasırga arasında onu seçmek üzere idi. Adını koymak için  Bu kasıp kavurucu, kök söktürücü kasırganın bir an yavaşlamasını bekliyor, fakat yavaşlamasını da  istemiyordu. Kasırga hoşuna gidiyor, kendisine yasama arzusu veriyor, enerjisini arttırıyordu. Sarhoş  gibiydi. Sarhoştu. Bu sarhoşluğun ebedi olmasını istiyordu.<br/>
<br/>
		Gözlerini bir aralık büyük albümün durduğu etajere değdi. Gülümsedi. Artık albüme ihtiyacı yoklu.  Albümdeki, Güntülü'nün sâdece resmiydi. Halbuki o şimdi Güntülü'nün kendisini görüyordu. Beyaz yakalı  lise üniformasıyla ellerini arkasında kavuşturmuş olduğu halde gülümsüyordu. Fakat ne çabuk kılık  değiştiriyordu. Şimdi atlet kıyafetinde idi. Pars gibi bakıyordu. Hattâ birkaç adım atıp yaklaşmışta bile, ama  o anda artık tam bir genç kız giyimi içinde duruyordu. Birden bu hayâl canlandı ve Şerefin fotoğrafının  yanında duruyordu;<br/>
<br/>
		- &quot;Bu kim&quot; diye sordu. Selim yavaşça - &quot;arkadaşım Şeref&quot; diye cevap verdi. - &quot;Evet, tanıyorum&quot; dedi?, Selim  biraz şaşırarak - &quot;Nerden tanıyorsunuz?&quot; diye sordu. Güntülü, yeşil gözlerini Pusat'a dikmişti, - &quot;iki bin yıl  öncesinden tanıyorum&quot; dedi. Vahşileşerek devam etti.<br/>
<br/>
		- &quot;O beni hiç sevmez. Ama siz... Siz beni seviyorsunuz. Çok seviyorsunuz. Tapıyorsunuz... Onun resmi yerine  benim resmimi koymaz mısınız?&quot;<br/>
<br/>
		Selim susuyordu. Yine allak bullak olmuştu. Kız öldürücü bir müziğe benzeyen sesiyle konuşuyordu. &quot;Benim  için hayattan vazgeçmiştiniz. Şimdi de arkadaşınızın resminden vazgeçin. Ben beni seven adamın masasında  beni sevmeyenin resmini istemiyorum. Beni nasıl kırabilirsiziniz? Oresmi ben<br/>
<br/>
		kendim oradan çıkaracağım. Görüyorum ki beni bu kadar sevdiğiniz halde en basit dileğimi yerine  getiremiyorsunuz.&quot;<br/>
<br/>
		Bunları söyleyerek bir adım daha attı. Elini masadaki resme uzatıyordu. Fakat hayâl birdenbire kayboldu.  Selim Pusat, Güntülü'yü özleyişindeki asıl sebebi seçmişti. Gerçek o kadar aydınlıklar içindeydi ki, onu  tanımamaya imkân yoktu.<br/>
<br/>
		Artık yarım yamalak tevillerle bu meseleye ad koyma sırası geçmiş, Selim kendisine itiraftan çekindiği  hakikati görmüştü.<br/>
<br/>
		Büyük bir sarhoşluk içinde &quot;Güntülü'yü seviyorum. Flayat ve kâinatımın en büyük gerçeği bu&quot; diye  mırıldandı. Sonra: &quot;Kendi kendime kaçıncı itiraf. Galiba iyice budala oldum&quot; diyerek acayip bir şekil de  güldü.<br/>
<br/>
		Birden büyük bir halsizlik duyarak yatak odasına yürüdü. Ayşe uyanmıştı:<br/>
<br/>
		- Selim! Birisiyle mi konuşuyordun, diye sordu. Selim bir iki saniye sustuktan sonra:<br/>
<br/>
		- Bir şiiri tekrarlıyordum, diye cevap verdi.<br/>
<br/>
		<b>24. Bölüm</b><br/>
<br/>
		Ertesi gün pazardı. Ayşe, havanın güzel olduğu her pazar yaptığı gibi Tosun'u gezmeye götürmüştü. Bu  gezintilerde yasak savmak kabilinden bazı küçük ziyaretlerde de bulunurdu.<br/>
<br/>
		Selim, dün gecenin sarhoşluğundan biraz bile uyumamış, olduğu halde, geç döneceğini Ayşe'ye bildiren bir  yazı bırakarak ikindi zamanı evden ayrıldı. Hiçbir programı olmadan rastgele yürüdü. Güntülü, damarlarında  alev gibi dolaşıyor, beyninde şimşek gibi çakıyordu. Böyle maksatsız yürürken birdenbire bir kapı dikkatini  çekti ve tanıdı. Burası kendi halinde insanların geldiği bir meyhane idi.<br/>
<br/>
		Vaktiyle bir iki defa gelmiş ve çok hoşlanmıştı. İçerde hizmet edenler ağırbaşlı, mezeleri güzel, ihmal edilmiş  loşluğunda ferahlık bulunan bir yerdi. Âni bir kararla içeri girdi. Daha önce gelmiş bir iki müşteriden en  uzaktaki köşeye ilişti.<br/>
<br/>
		Doktor tavsiyesiyle yapmaya başladığı perhizden önceki zamanlarda nasıl bir hızla içiyorsa aynı hızla  içmeye başladı. Neyi, hangi şeyi düşünmek istese çağrışımlar onu yine Güntülü'ye götürüyordu. Bir aralık  gözleri salona değdi. Müşteriler hayli çoğalmıştı. Gürültü olmuyor, guruplar halinde gelenler<br/>
<br/>
		bile yavaş sesle konuşuyordu. Bu sessizliği ara sıra, neşe ile gülenler bozuyor, fakat bu gülmeler başkalarını  rahatsız edecek dereceye gelmeden kesiliyordu.<br/>
<br/>
		Pusat'ta Güntülü'nün sarhoşluğuna içkinin sarhoşluğu da eklenmişti. Artık kalabalık kendisini rahatsız  etmiyordu. Yanındaki masa bile dört beş kişi tarafından tutulmuştu. &quot;Herkes buradaki insanlar gibi  olsa herhalde boşuna tedirginlikler, çirkin kavgalar olmazdı&quot; diye düşündü. Çevresini dumanlı görmeye  başlamış ve böyle zamanlarda olduğu gibi şuuru daha uyanık hale gelmişti.<br/>
<br/>
		Meyhanede gürültü olmadığı için komşu masada oturanların alçak sesle neler konuştuklarını işitiyordu. Bu  konuşma birdenbire ilgisini çekti. Çünkü aşktan bahsediyorlardı. Felsefe öğretmeni olduğu anlaşılan ve  kendisine &quot;hocam&quot; diye hitap edilen birisi sevginin tarifini yapıp felsefesine girerken tarihte veya  romanlardaki büyük aşklardan örnekler veriyor, arkası Pusat'a dönük olarak oturan dinç yapılı birisi ise  felsefe öğretmenine sorular sorarak seviyeli bir tartışma yapıyordu.<br/>
<br/>
		Öğretmenin bu adama &quot;yarbayım&quot; diye hitap etmesi Selim'in hemdikkatini çekti, hem de yine içini  ıstırapla doldurdu. Şu yarbay belki de tanıdığı birisiydi. Sesi hiç de yabancı gelmiyordu. Masadakilerden  birinin ona &quot;Kemal Bey&quot; diye hitap etmesi Selim'in beynindeki düğümü çözdü. Bu Yarbay, Harp Okulundaki  sıra arkadaşı Kemal Yılmaz'dı. Samimi dostu idi. İçkinin tesiriyle olacak, onunla konuşmak için büyük bir  istek duyduğu halde hiçbir davranışta bulunmadı. Kemal'in yanındaki yabancıların kim olduğunu bilmiyor  ve çekingen tabiatı dolayısıyla tanımadığı kimselerin yanında yakın bir arkadaşıyla bile konuşmak  istemiyordu.<br/>
<br/>
		Felsefe öğretmeninin, aşkı da ölüm gibi her insanın tadacağı bir olay diye göstermesine Kemal Yılmaz karşı  çıktı. Bir iki dakikalık konuşmadan sonra öğretmen, tartışmayı sonuca bağlamak için sordu:<br/>
<br/>
		- Peki yarbayım! Aşkı tatmamış bir kimseyi tanıyor musunuz?<br/>
<br/>
		Pusat, komşu masaya bakmadığı halde bütün gözlerin arkadaşına dikildiğini gördü. Kemal Yılmaz, içkisinden  bir daha yudumladıktan sonra cevap verdi:<br/>
<br/>
		- Tanıyorum.<br/>
<br/>
		O anda masada ve tesadüfen bütün meyhanede olan sessizlik Selim'e garip geldi ve öğretmenin &quot;Kim?&quot;  diye sorması üzerine verilecek cevabı merakla bekledi. Yarbayın cevabı müthişti:<br/>
<br/>
		- Selim Pusat!<br/>
<br/>
		Bir anlık sessizliği birisi bozdu:<br/>
<br/>
		- Şu gürültülü vaka'nın kahramanı mı?<br/>
<br/>
		Yarbay gayet yavaş bir sesle ve kelimeleri teker teker söyleyerek açık-lamasını yaptı: - Evet! İşte o... Benim  sınıf arkadaşımdır. Daha sonra kıtada da buluş-tuğumuz oldu. Mesleği dışında hiç bir şeye gönül verdiğini  görmedim.<br/>
<br/>
		- Acaba gizli bir aşkı da yok mu idi?<br/>
<br/>
		- Onun gizlisi yoktu ki... Gizlisi olmadığı için kendisini mahvetti.<br/>
<br/>
		Selim oturduğu yerde acı acı güldü. Bir gönül ve huzur yeri diye bildiği, gelenlerin hep görgülü insanlar  olduğu şurada bile yarası kanatılmış, huzuru kaçırılmıştı. Yavaşça kalkarak kasaya doğru yürüdü.  Akşam olmuştu. Buraya gelirken olduğu gibi şimdi de yine nereye gideceği hakkında bir fikri olmadan  yürüyordu. İnsanlar ne kadar yanlış tanınıyordu! Yakın bir arkadaşı kendisini aşkı bilmeyen insan diye  anlatırken o, Güntülü ile dolu olarak yaşıyordu. Gerçekte buna yaşamak değil, ateşte kıvranmak demek  daha doğru olurdu, ama kendisine yaşıyor diye bakıyordu ya...<br/>
<br/>
		Birdenbire Çamlı Koru'ya geldiğini fark etti ve Leylâ'yı hatırlayarak içindeki yangını onun huzurunda  söndürmek ümidiyle yürüdü. Her zaman oturduğu, Leylâ'yı tanımış olduğu sıra boştu. Belki gelir diye  düşündü. Fakat içindeki kuvvetli sezgi bu gece Leylâ'nın gelmeyeceğini, esrarlı kadın sesinin de  işitilmeyeceğini söylüyordu.<br/>
<br/>
		Beklemedi. Ağır adımlarla yürüyerek Çamlı Koru'dan ayrıldı. Kendisi bu kadar ağır yürürken beyni motor  gibi çalışıyordu. Geçtiği yerlerin bazısı yabancı, bazısı bildiği köşelerdi. Ne kadar yürüdüğünü bilmiyordu,  ama çok zaman geçtiğine emindi. Bir aralık durarak göğe baktı ve sanki gökte kendisinin ne yaptığı, nereleri  dolaştığı yazılı imiş gibi, bu uzun gezinti sırasında Leylâ'nın ve Nurkan'ın evlerinin önünden geçtiğini o anda  hatırladı.<br/>
<br/>
		Leylâ'yı bir kurtarıcı diye düşünerek şifâ bulmak için aramış, evinin önüne kadar gelmiş, çok geç olduğu için  uğramayarak ayrılmış, Nurkan'dan da belki yine Eski Arkadaşlar Marşı'nı çalar ümidiyle teselli beklemişti.  Ümitler boştu.<br/>
<br/>
		İçinde büyük bir sıkıntı duyarak yürüyordu. Yorulmuştu. Saatine baktı; Gece yarısını biraz geçiyordu. Kendi  kendisiyle alay ederek &quot;Ne de has piyade subayı imişim&quot; diye söylendi. Çevresine bakınınca sokağı tanıdı ve  biraz yürüyerek yan sokağa kıvrıldı. Güntülü'nün evi önündeydi.<br/>
<br/>
		Karanlık evin yalnız üst katındaki bir odada ışık yanıyordu. Burası Güntülü'nün odasıydı. Ayşe ile bu evin alt  katındaki misafir odasında oturduktan zaman Güntülü öyle söylemişti.<br/>
<br/>
		Gecenin geç saatinde bu kız ne yapıyordu? Belki tıbbiye imtihanları için hazırlanıyor, yahut da roman  okuyordu. Bu ihtimaller Selim Pusat'a pek yavan geldi ve kalın perdelerin arkasında şu anda ne olduğunu,  Güntülü'nün ne yaptığını öğrenmek için büyük bir merak duydu. Aslında bu bir merak değil, merak şeklinde  duyulan bir sevgi ıstırabıydı. Büyük bir karar ve cüretkârlıkla kapının basamaklarına eğilerek mermerin  altındaki anahtarı çıkardı. Anahtar deliğine sokarak kapıyı araladı.<br/>
<br/>
		Aynı anda birisi Selim'i kolundan tutarak durdurdu ve başını çeviren Selim, arkadaşı Şerefle yüzyüze geldi.  Şeref, başını iki yana hafifçe sallayarak &quot;Hakkın yok Selim&quot; dedi ve uzaktaki sokak lâmbasının solgun ışığı  altında Selim Pusat, arkadaşının gözlerinin yine nemli olduğunu görerek yüreği sızladı. İçinden &quot;Fakat onu  seviyorum&quot; diye geçirdi. Şeref, aralanmış kapıyı sessizce kapayıp anahtarı basamağın altına koyduktan  sonra Selim'in düşüncelerini anlamış gibi: - Yine de hakkın yok, dedi. Onu sevmeye de hakkın yok. Sen  bugünün ordudan kovulmuş yüzbaşısı olmasan bile Tanrıkut Mete ordusunun yüzbaşısı idin. Ya o kız kim?  Kimin kızı? Babasının Mersin'de olduğunu söylerken annesinin yüzünden geçen kara bulutu bakmadan  gördün de bunun üzerinde neye düşünmedin?<br/>
<br/>
		Selim susuyordu. Yavaş yavaş yürüyorlardı. Şeref çok kederli bir yüz ve elemli bir sesle konuşuyordu:<br/>
<br/>
		- Sen niçin böyle oldun Selim? Unutma ki, o kız bütün meziyetleri kendinde toplamış bir prenses olsa bile  sen evli olduğun için yine onu sevemezsin. Aşk dediğin oyuncak şey ancak işsiz güçsüzlerin harcıdır.<br/>
<br/>
		Selim'in sarhoşluğu geçmişti. Bir aralık arkadaşına dikkatle bakınca üstünde apoletleri sökülmüş yüzbaşı  elbisesi olduğunu görerek büyük bir acı duydu. Çünkü evlerindeki büyük çalışma odasında gezinirken dâima  giydiği aynı elbiseyi, apoletleri sökülmüş kendi ceketini epey zamandır giymez olmuştu. Demek ki kendi  mazisini artık umursamaz hale gelmiş, askerliğini unutmuştu.<br/>
<br/>
		Şeref hem yürüyor, hem konuşuyordu:<br/>
<br/>
		- Senin her zaman düşüneceğin şey askerliğindir. Rütbeni alabilirler, ordudan kovabilirler, ama askerliğini  alamazlar. Askerlik rütbe ve elbise değil, rûhtur. Istırap çekmek istiyorsan öyle bir kızı sevmek yerine bir  bölüğe kumanda edemediğini düşün, yeter!<br/>
<br/>
		Şerefin sözleri Selim'in yüreğine işliyordu. Bunlara cevap veremezdi. Arkadaşı haklıydı ve devam ediyordu:  - Tanrıkut'un ordusunda iken suçu bir anda işlemiş, buyruğu yerine getirmediğin için idam olunmuştun.  Bugün ise suçu bir anda değil, düşünerek, bilerek, isteyerek yapıyorsun. Selim! İki bin yılda bu ne büyük  değişiklik! Sen böyle mi olacaktın? İrâdeni çocuk denebilecek bir kız mı alıp götürecekti? Bana, en yakın  arkadaşına o zaman tattırdığın acı bir günlük olmuş, dinlenmeden dört yana yapılan büyük yürüyüşlerle  kederi arkada bırakmıştım. Şimdi ise hem acım sürekli oluyor, hem de beni oyalayacak alan ve savaş yok.  Artık ben bir subay değilim. Hiçbir şey değilim. Hiçim... Yokum...<br/>
<br/>
		Bunu söylerken sağ elini kalbinin üstüne bastırdı ve arkadaşına bakan Selim onun yüreğinin yine kanamakta  olduğunu görerek ürperdi.<br/>
<br/>
		Yürüyorlardı. Fakat Selim nerelerden geçtiklerini fark etmiyor, baktığı yerleri görmüyordu. Çok uzun gibi<br/>
<br/>
		gelen bir susuştan sonra Şeref yeniden söze başladı:<br/>
<br/>
		- Bundan önce, seni askerlikten, yâni sevgiden ve inancından ayırdıkları için içiyor, üzüntünü unutmaya  çalışıyordun. Buna hakkın vardı. Çünkü sen yarınında hiçbir ümit ışığı olmayan adamdın. Ya şimdi, doktor  yasakladığı halde neden içiyorsun? O kız için mi? Senin askerliğin ve tuz buz olmuş ümidinle o kız eşit mi  Selim? O kız için sağlığını tehlikeye atmak sana yakışır mı? Yalnız kendi için mi yaşıyorsun? Evin, eşin, oğlun  yok mu? Kimsem olmadığı için ben ölebilirdim, ama sen ölemezsin.<br/>
<br/>
		İlerde Tosun'u kendi yerine bir subay görebilmek ümidi seni yaşatmaya değmez mi? Birçok insanların<br/>
<br/>
		ümit kırıntılarıyla yaşadığı bu dünyada oğlunu da deden, baban ve kendin gibi asker görmek ihtimâli az şey  midir?<br/>
<br/>
		Durdular... Şeref sağ eli hâlâ yüreğinin üstünde olduğu halde sol elini apoletsiz askeri ceketin yan cebine  soktu. Bir kartpostal çıkarıp Selim'e uzatarak yeniden konuşmaya başladı:<br/>
<br/>
		- Doğru hüküm vermen için bir noktaya dikkatini çekeceğim. O kız seninle arkadaşlığımıza neden tahamm ül  edemiyor? İkimiz hiçbir şey olmasak bile bunaltıcı sıcaklarla dondurucu soğukların birlikte çekilmesiyle  perçinlenmiş bir arkadaşlığa mâlikiz. Buna askerlik inancını da kat. Dünya büyüklüğündeki kaya kadar  sarsılmaz, yıkılmaz bir varlık çıkar. O kız neden bu varlığı yok etmeye çalışıyor? Neden senin masandaki bir  resmimi çok görüyor?<br/>
<br/>
		Son cümle üzerinde Selim, arkadaşının verdiği karta baktı. Bu, Şerefin kendisine hâtıra olarak verdiği,  masasındaki çerçevede duran resmiydi. Bir gece önce Güntülü'nün hayâlinin &quot;oradan çıkaracağım&quot; dediği  resimdi.<br/>
<br/>
		Dehşet içinde kaldı. Tam, bunu nasıl ele geçirdin diye soracakken arkadaşı tekrar söze başladı:  - Selim! Bir daha görüşürsek arada kırgınlık olur diye korkuyorum. Allah'a ısmarladık!<br/>
<br/>
		Şeref bir anda kayboldu ve şaşıran Pusat, gönlünde kederle dolu bir tıkanıklık duyarak çevresine bakınınca  şaşkınlığı büsbütün arttı. Çünkü Şerefin bakımsız ve taşsız mezarı başında bulunuyordu. Kendisinin yazıp  koyduğu, artık çok eskimiş olan tahta, üstünde &quot;Arkadaşım Şeref&quot; yazılı tahta boynu bükük, öksüz, bir çocuk  gibi Selim'e bakıyordu.<br/>
<br/>
		Mezarlıktan çıkarak yavaş adımlarla yürümeye başladı.<br/>
<br/>
		Kendisini kâinatta yalnız kalmış gibi görüyordu. En yakın ve dost kalpler olan Ayşe ve Leylâ bile ne kadar  uzak ve yabancıydı.<br/>
<br/>
		Bu akşam nasıl başlayıp nasıl bitmişti. Demek dünyada kendisine huzur nasip olmayacaktı. Bu ezginliğin  altında, yürüyerek değil, gövdesini sürüyerek evine geliyordu. İnsanlar, babalarıyla analarının dağ gibi  ümitleriyle dünyaya geldikten sonra denizler gibi ümitsizlikler içinde boğularak kaybolup gidiyorlardı. Acaba  bugün hiçbir şeyden haberi olmayan küçük Tosun'u nasıl bir gelecek bekliyordu?<br/>
<br/>
		Ürperdiğini hissetti. Bunu düşünmemek için zihnî bir gayret sarf ederek beynini başka yönlere çevirmeye  çabaladı. O zaman da hep aynı konu kafasını kurcalıyordu: Güntülü... Ok atılmayanlardan biriydim... Sîzi  selâmlamak için baş çevirdim... Sizin kadar asker bir asker...<br/>
<br/>
		Evine girerken sabah olmak üzereydi. İlk iş olarak masaya, Şerefin resminin durduğu köşeye yaklaştı.  Arkadaşının resminin çerçevesi yerindeydi. Fakat içinde resim bulunmuyordu. O zaman Şerefin verdiği  resme tekrar dikkatle baktı. Evet, oydu, çerçeveden çıkarılmış resimdi. Onu yerine taktı. Fakat birdenbire  bir şey dikkatini çekti. Bu fotoğrafın altında Şerefin bir yazısı olacaktı. &quot;Ümitli yolun başında arkadaşım  Pusat'a&quot; diye yazılmıştı, ama şimdi resimde o yazı bulunmuyordu. Çerçeveye<br/>
<br/>
		tıpatıp uyan bu resmin başka bir resim olmasına imkân yoktu. Öyleyse yazı ne olmuştu? Bu şeytan işleri  neydi?<br/>
<br/>
		Düşünürse çıldıracağını anladı ve uyumak üzere, yıllardır manevî bir mezar gibi gördüğü yatağına doğru  sessizce yürüdü. Maddî yorgunluk ve manevî bitkinlik uyumasına yaradı. Beyni uyanık, olduğu halde  gövdesi uyuyordu.<br/>
<br/>
		Ayşe sabahleyin kalktığı zaman içinde bir sıkıntı vardı. Çevresine dikkatle bakıp anormal bir şey görmediği  halde bu sıkıntı geçmiyordu. Liseler tatile girmiş olduğu için erken kalkmasına lüzum yoktu, ama Selim işine  gidecekti. Ona kahvaltı hazırlaması icap ediyordu.<br/>
<br/>
		Şuraya buraya gidip gelirken bir aralık Selim'in masasına çok yaklaştı ve masada gözünün alışmadığı bir  düzensizlik görerek bunun ne olduğunu anlamak için dikkatini masada yoğunlaştırdı ve buldu. Bir resim  her zamanki yerinde değildi.<br/>
<br/>
		Bu resim Şerefin resmiydi. Onu her zamanki yerine koymak için eline aldığı zaman gözleri hayretle açıldı.  Resmin altında güzel bir yazıyla Selim'e yazılmış olan ithaf yoktu ve yerinde... Evet, onun yerinde kurumuş  kalın bir kan lekesi bulunuyordu.<br/>
<br/>
		Ayşe, korku mu, ne olduğunu anlayamadığı bir duygu içinde âdeta sendeleyerek &quot;Aman Yarabbi&quot; diye  söylendi. Bunun mânâsı neydi?<br/>
<br/>
		Tekrar fotoğrafa baktı ve dehşetle irkildi. Şerefin fotoğrafının gözleri yaşlıydı...<br/>
<br/>
		<b>25. Bölüm</b><br/>
<br/>
		Bir şey Ayşe'nin dikkatini çekti. Ücretlilere verilen on beş günlük iznini kullanan Selim evden çıkmadan  boyuna okuyordu. Ayşe'yi şaşırtan, bu okumaların askerlikle hiçbir ilgisi olmayışıydı. Selim şiir kitaplarını,  hele bunların arasında da divanları okuyor, okurken âdeta kendini unutuyor, bazen de ufak notlar alıyordu.  Askerliğin dışında da bir hayat olduğunu kabul etmek, onlarla uğraşmak güzel şeylerdi. Normale  dönmenin belirtileriydi. Fakat divanlara dalış Ayşe'yi yeni baştan tedirgin etti ve baştanbaşa aşk  şiirleriyle, aşk şiirlerinin en güzelleriyle dolu divanlara kapanışta hoşuna gitmeyen bir sebep sezinledi.  Selim, bir vakitler kendisinin de şiir yazdığını unutacak kadar edebiyattan uzaklaşmıştı. Şimdi durup  dururken edebiyata dönmek, hele ona yabancı olması gereken divan şiirlerine yönelmek Ayşe'ye garip  geliyordu.<br/>
<br/>
		Selim divan şiirini kolaylıkla anlıyor, bazen de sözlüklere bakıyor, fakat Ayşe'ye bir şey sormuyordu.<br/>
<br/>
		Bu sormayış da manâlıydı. Gerçi birbirlerine karşı günden güne yabancılaştıkları bir hakikatti, ama ne de  olsa hayat arkadaşı idiler, bir evde yaşıyorlardı ve görünürde aralarında büyük bir kırgınlık falan geçmiş  değildi.<br/>
<br/>
		Esrarlı kan lekelerinin tesirinden hâlâ kurtulamayan Ayşe, Selim'de birtakım da esrarlı davranışlar sezer gibi  oluyordu. Bundan dolayı kocasını gizlice göz hapsine almıştı. Onu şüphelendirmemek için kontrolünü çok  ihtiyatla yapıyor. Selim'le ve okuduklarıyla hiç ilgilenmiyormuş gibi davranıyordu. Fuzûlî ve Nailî<br/>
<br/>
		divanlarından başka iki de antolojiyi dik-katle okuduğunu tespit etmiş, daha fazlasını görememişti. Yalnız  Selim'in aldığı notlar arasında bir tanesi, garâmî bir mısra gözüne çarpmış, bir okuyuşta aklında kalan bir şiir  parçasının kime ait olduğunu anlayamamıştı. Mısra şöyle idi:<br/>
<br/>
		- Gözlerle günâh işlemenin zevkini tattım.<br/>
<br/>
		Bu, divan edebiyatına ait olamazdı. Faruk Nafiz, hattâ Yahya Kemal çeşnisi vardı, ama daha yenilerden birinin  de olabilirdi.<br/>
<br/>
		Ayşe, kadınlık merakı ile yorucu bir işe girişmekten çekinmedi. Selim'in okuduğu iki antolojiyi baştanbaşa  gözden geçirdi. Hiçbir şâirde böyle bir mısra bulamadı.<br/>
<br/>
		O zaman, nicedir kendisini rahatsız eden duygunun şahlandığını duydu: Acaba bu mısra Selim Pusat'ın mı  idi? Gözlerle günâh işlemek... Şiirlerde ve hele romanlarda aşk böyle başlardı. Bu mısra Selim'inse acaba bir  aşkın eşiğinde mi bulunuyordu?... Sakın...<br/>
<br/>
		Ayşe, düşüncelerinde daha ileri gitmekten çekindi ve beyninden geçenlerin hepsini kuruntu sayarak başka  şeyler düşünmeye başladı. Fakat o mısra kafasına saplanmış, çıkmak bilmiyordu. Acaba üst ve altındaki  mısraları da bulabilir miydi?<br/>
<br/>
		Bulsa ne olacaktı? Hiç... Ayşe, içinde bir rahatlık duyar gibi oldu.<br/>
<br/>
		Selim ise göz hapsinde olduğunu asla anlamayarak, hattâ ne yaptığını bile pek bilmeyerek bir şeylerle  uğraşıyordu. Şimdi dünyayı başka bir açıdan görüyor, önünden perde kalkıp yeni, iç açıcı bir manzarayla  karşılaşan insanların duygusunu duyuyordu. İçinden gelen bir dürtüş vardı. Bu dürtüşü yazılara ve yazının  askercesi olan mısralara geçirmeliydi.<br/>
<br/>
		Bir şeyler yazıyor, bazen bozuyor, düşünüyor, yeniden yazıyordu. Yazdığı bir şiirdi. Aşk şiiriydi ve aruzla  yazılmıştı. Tamamını okuduktan sonra duygularını yokladı. Memnun değildi. Fler aşk şiiri gibi bunda da bir  zaaf açığa vuruluyor, yâni Selim Pusat kendi eliyle kendi prensibini bozmuş oluyordu. Sonra arkadaşı  Şerefin acı uyarmalarını hatırlayarak bunalıyor, fakat bu bunalmanın arkasından, kendisine bakan yeşil  gözleri görünce her şeyi unutuyor, o zaman, tamamladığı şiire dalarak acı acı gülümsüyordu.<br/>
<br/>
		Karla ve soluk kesen tipi ile tehlikeler yaratan bir yoldaki yolcu, artık bir defa girmiş bulunduğu bu yolda  tabiatla nasıl boğuşursa, Selim de yeşil bakışlı kasırganın arasında bir ölüm-dirim savaşı yapacaktı.<br/>
<br/>
		Hayat böyleydi. Rüzgârlar bir ağacın yaprağını uzaklardaki bir suya nasıl atıyor ve yaprak hiç de kendisine  yakışmayan bir çevrede nasıl dönüp çarparak kayboluyorsa, Selim Pusat da kendi ağacı olan asker  ocağından koparak yeşil dalgalı ve çağlayanlı bir ırmağa düşmüş, meçhule doğru sürüklenip<br/>
<br/>
		gidiyordu. Yalnız sürüklenmekle kalmıyor, bu arada kendi sağlığını da yıkıyordu. Çünkü yasak edilen içkiye  yine başlamış, hattâ eski hızını da aşmıştı.<br/>
<br/>
		Selim artık dünya ile ilgisini tamamıyla kesmişti, Birçok şeyleri irâde kuvvetiyle unutuyor, bu sayede,  yüzünde bahtiyar insanların rahatlığı ve yumuşaklığı görünüyordu.<br/>
<br/>
		Tatilinin son günlerinde yeniden hastalanarak yatağa düştü, içki yeniden bünyesini sarsmıştı. Selim bunun  farkında değilmiş gibi yatıyor, perhize ve ilâçlara devam ediyordu. Kendi hastalığı ve sağlığı ile de o kadar  ilgisizdi ki, gelen doktorun kim olduğunu hatırlamıyor, yanındaki pencereden göğe bakmakta, zaman onu  aşındırmadan o zamanı aşındırmak istiyormuşçasına saatleri geçiriyordu.<br/>
<br/>
		Ayşe'yi de hayâl meyâl görüyor gibiydi. Yatağa düşeli gerçekten de ona bir kere bile hitâp etmiş değildi.  Evde tek konuştuğu insan Tosun'du. Onun sorularına cevap veriyor, henüz içinde hiçbir kötülük, ikiyüzlülük  bulunmayan bu çocuğun da zamanla insanlık çirkefine bulaşacağını düşününce yüreğine acı çökerek  ufuklara bakıyordu.<br/>
<br/>
		Gündelikçi kadın, Selim'in yanına gelmekten çekiniyordu. O kadar aksi bir hali, öyle sert bakışları vardı ki,  kadın sanki hakarete uğrayacak yahut kalbi kırılacakmış gibi bir duygu ile çekiniyordu, bir şey sormak,  danışmak istediği zaman Tosun'u elçi olarak kullanıyordu. Halbuki Selim'in aksiliği ve sert bakışı ona değil,  kendi içinden geçenlere idi.<br/>
<br/>
		Gönlündeki kasırganın geçmesini bekliyordu, ama geçeceğine dâir hiçbir belirti gözükmüyordu.<br/>
<br/>
		Yataktaki son günüydü. İzni bittiği için ertesi günü vazifeye başlayacaktı. Tosun her zamanki masum tavrıyla  odaya girerek baba-sına bir mektup uzattı.<br/>
<br/>
		Selim mektuplara karşı oldum olası meraksızdı. Okumak için acele etmek, kimden geldiğini anlamaya istek  duymazdı. Yine öyle oldu. Zarftaki yazıya baktı. Tanımadığı bir yazıydı. Mektubu açtı. Ne garip şey! Bu bir  şiirdi ve altında kendi imzası vardı, Dikkatle baktı. Hem de kendi el yazısıyla yazılmıştı. Şiiri içinden okumaya  başladı:<br/>
<br/>
		Ruhun mu ateş, yoksa o gözler mi alevden? Bilmem, bu yanardağ ne biçim korla tutuştu? Pervane olan,  kendini gizler mi alevden?<br/>
<br/>
		Sen istedin, ondan bu gönül zorla tutuştu...<br/>
<br/>
		Gün senden ışık alsa da bir renge bürünse; Ay secde edip çehrene, yerlerde sürünse; Her şey silinip  kayboluyorken nazarımdan, Yalnız o yeşil gözlerinin nuru görünse...<br/>
<br/>
		Ey sen ki, kül ettin beni onmaz yakışınla, Ey sen ki, gönüller tutuşur her bakışınla!... Hançer gibi keskin ve  çiçekler gibi ince, Çehren bana uğrunda ölüm hazzı verince,<br/>
<br/>
		Gönlümdeki azgın devi rüzgârlara attım; Gözlerle günah işlemenin zevkini tattım. Gözler ki, birer parçasıdır  senden İlah'ın, Gözler ki, senin en katı zulmün ve silahın,<br/>
<br/>
		Vur şanlı silahınla, gönül mülkü düzelsin; Sen öldürüyorken de, vururken de güzelsin! Bir başka füsun  fışkırıyor sanki yüzünden, Bir yüz ki, yapılmış dişi kaplanla hüzünden...<br/>
<br/>
		Hasret sana ey yirmi yılın taze baharı, Vaslınla da dinmez yine bağrımdaki ağrı. Dinmez! Gönülün,  tapmanın, aşkın sesidir bu! Dinmez! Ebedi özleyişin bestesidir bu!<br/>
<br/>
		Hasret çekerek uğruna ölmek kolaydı, Görmek seni ukbadan eğer mümkün olaydı. Dünyayı boğup mahşere  döndürse denizler, Tek bendeki volkanları söndürse denizler...<br/>
<br/>
		Hala yaşıyor gizlenerek ruhuma &quot;Kaabil&quot;, İmkânı bulunsaydı, bütün ömre mukabil Sırretmeye elden seni, bir  perde olurdum. Toprak gibi her çiğnediğin yerde olurdum.<br/>
<br/>
		Mehtaplı yüzün Tanrı'yı kıskandırıyordu^ En hisli şiirden de örülmez bu güzellik.<br/>
<br/>
		Yaklaşması güç, senden uzaklaşması zordur; Kalbin işidir, gözle görülmez bu güzellik!<br/>
<br/>
		Son mısra bitince beyninde bir nokta yavaş yavaş aydınlanmaya başladı. Sisler yırtıldı. Önce belirsiz olan  şekiller açığa çıktı ve her şeyi hatırlayan Selim acı acı gülümsedi. Bu şiiri yazıp Güntülü'ye gönderen  kendisiydi. Şimdi bu çılgınlığın cezasını çekiyordu. Güntülü şiiri geri yollayarak Selim Pusat'ı reddettiğini  belli ediyordu. Tekrar gülümsedi. Ya ne olacaktı? Kabul mü edecekti? Peki, bile bile neden böyle yapmıştı?<br/>
<br/>
		Mecburdu. İki bin yıl önceki macera tekrarlanıyordu. Kader bir kere çizilmişti. Hiçbir kuvvet onu  değiştiremezdi.<br/>
<br/>
		Selim Pusat ertesi günü büroya ölü halinde gitti. Oradakilerden bir ikisi yüzüne ve bitkinliğine bakarak  iyileşmeden gelmekle doğru yapmadığını söylediler. Kısa ve kuru teşekkürlerle karşılık vererek masasına  eğildi ve akşama kadar bir kâğıt okumadan önündeki evraka gözlerini dikti, durdu.<br/>
<br/>
		Daha önceki sarsıntıları geçiştirmekten doğan bir tecrübeyle bunu da yeneceğini biliyordu. Yavaş yavaş  içinde Güntülü'ye karşı bir öfkenin kabardığını da seziyordu. Durup dururken kendisini bu yola zorlamanın  mânâsı neydi? Selim, asker ocağından çıkarıldıktan sonra kendi âleminde yaşayan, hiçbir<br/>
<br/>
		şeyle ilgilenmeyen bir insan olmuşken onu ilgisizliğin bir ucundan çekip ilginin ateşli ucuna sürüklemek  niçindi? Bunu yaptıktan sonra o mektubu geri göndermek nedendi?<br/>
<br/>
		Beyninde bu hesaplaşmayı yaparak akşamı ettiği zaman artık bitkinliğinin geçtiğini anlamıştı. Güntülü'ye  karşı olan duygularında hiçbir eksilme, hiçbir değişiklik olmamakla beraber içine dolmak üzere ulan  yenilmişlik bunaltısından kurtulmuş, sevgiyi çok sarhoş eden bir içki halinde görmeye başlamıştı.<br/>
<br/>
		Birkaç gün sonraki bir pazar sabahı Ayşe oldukça soğuk ve çekingen bir tavırla &quot;Bugün öğleden sonra kızlar  gelecek&quot; dedi ve şimdiye kadar biç yapmadığı şekilde, Selim'in cevabını beklemeden dönüp odadan çıkarak  hazırlıklarıyla uğraşmaya başladı.<br/>
<br/>
		Selim, nedense, Güntülü ile karşılaşmak istemiyordu. Mektubunun geri gönderilmesinden doğan öfkeyle  sert bir çıkış yapmaktan çekiniyordu. Mektubu yok etmek dururken geri göndermek ne demekti? Bundan  bir hakaret yok muydu? Bir aralık Ayşe'ye bir şey söylemeden evden çıkıp gitmeyi düşündü ama bu,  Güntülü'ye tepki değil, Ayşe'ye üzüntü verici bir davranış olacaktı.<br/>
<br/>
		Kapı çalınınca irkildi. Fakat bu gelenlerin Işık Kızlar değil, öğretmen hanımlar olduğunu görünce ferahladı.  Nasıl olsa Güntülü de gelecek değil miydi? İrkilmenin, ferahlamanın mânâsı kalmıyordu.<br/>
<br/>
		Bu düşünceyle Selim Pusat kıvamını buldu.<br/>
<br/>
		Işık Kızlar en sonra geldiler. Fakat iki kişiydiler. Aralarında Güntülü yoktu. Bu yokluk birdenbire Pusat'ı  öfkelendirdi. Bu da mektubu geri göndermek gibi bir şeydi. Ayşe'nin &quot;Güntülü nerde?&quot; sorusuna verilecek  cevabı görünüşteki kayıtsızlığına rağmen derin bir merakla bekledi:<br/>
<br/>
		- Akrabalarının yanına gitti efendim. Çok hürmetleri var. Bundan sonraki ziyaretimizde mutlaka bulunacak.<br/>
<br/>
		Selim bir anda irâdesinin kuvvetlendiğini hissetti ve her zamanki durumunu takınarak kendisi konuşmadan  konuşulanları dinlemeye başladı.<br/>
<br/>
		Ayşe'nin hazırladığı çayı ve bisküvileri Ayşe'yle beraber Işık Kızlar dağıtmıştı. Nefis demli ve biraz limonlu  çayı içerken Aydolu ile yan yana oturduklarının farkına vardı. Aydolu bugün Selim'e karşı çok nâzik bir  yakınlık gösteriyor, hattâ arasıra onunla konuşuyordu.<br/>
<br/>
		Öğretmen hanımların tatlı bir konuşmaya daldıkları bir sırada Aydolu birdenbire ve yavaşça Pusata:  - Şiiriniz çok güzeldi efendim, dedi ve gafil avlanan Selim:<br/>
<br/>
		Hangi şiir?, diye sordu. Aydolu gözleri ve dudaklarıyla gülümsüyordu;<br/>
<br/>
		Güntülü'ye yazdığınız şiir... Selim Pusat, verdiği sır ifşa olunmuş insanların öfkesiyle kızardı ve istihza ile: -  Demek ki size gösterdi, dedi, Aydolu aynı sevimli gülümseyiş ve aynı huzur içinde: - Üçümüz beraber  okuduk efendim, diye cevap verdi.<br/>
<br/>
		Başka bir zamanda olsaydı Selim konuşmayı burada keser, bir daha da açmazdı. Fakat içinde bir eziklik<br/>
<br/>
		duyduğu için merakını giderecek soruları sormaktan kendini alamıyordu: - Size göstermesi doğru muydu?  - Neresinde yanlış var efendim?<br/>
<br/>
		- Verilen bir sırrı açığa vurmaktan daha yanlış ne olabilir?<br/>
<br/>
		- Bu bir sır değil ki... Biz her şeyi biliyorduk. Pusat'ın kaşları çatıldı:<br/>
<br/>
		- Nereden biliyordunuz?<br/>
<br/>
		- Sizden...<br/>
<br/>
		Konuşma bir ara kesildi. Çünkü öğretmenlerden biri, Aydolu'nun yanında oturan Nurkan'a bir şeyler  sormuş, Aydolu da öğretmeni dinlemeye mecbur kalmıştı. Pusat, bunu benden nasıl öğrendiler diye zihnini  kurcaladı. İlgisini bu kadar belli edecek derecede iradesizlik mi göstermişti? Yoksa çok küçük de olsa, yaptığı  bazı falsoların kızlar farkına mı varmıştı? Bunları düşünürken bir yandan da Aydolu'nun serbest kalacağı anı  bekliyordu. Beklediği an gelince sordu:<br/>
<br/>
		- Bunu benden nasıl öğrendiniz? Aydolu yine gülümsedi: - Sizi ziyaretlerimizde ve okula gelişinizde ona  yaptığınız farklı muameleden...<br/>
<br/>
		- Bu fark neydi?<br/>
<br/>
		Bizimle hiç ilgilenmiyor, yalnız Güntülü ile meşgul oluyordunuz. -<br/>
<br/>
		Bu bir tesadüf olamaz mıydı?<br/>
<br/>
		- Tesadüf olmadığını şiiriniz ortaya koydu.<br/>
<br/>
		Pusat sustu. Kız haklıydı. Daha birçok şey sormak istediği halde vazgeçti. Zaten bu kadar samîmî olan kız  arkadaşların böyle bir konuyu birbirlerinden saklamaları imkânsızdı. İçinde derin bir ıstırap duydu. Bu  meclis, bu insanlar kendisini birdenbire dayanılmaz derecede sıkmaya başladı ve şimdiye kadar Aydolu'ya  karşı asla göstermediği sert bir edâ ile sordu:<br/>
<br/>
		- Ne gibi efendim?<br/>
<br/>
		- Mektubu geri gönderecek yerde yırtıp atsa olmaz mıydı? Aydolu ciddileşti:<br/>
<br/>
		- Mektubunuzu yırtmak hakaret olur diye düşündüğü için geri yolladı.<br/>
<br/>
		Pusat dikkatle kızın yüzüne baktıktan sonra içinden bir ağırlığın kalktığını duydu. Yaşamak galiba o kadar da  tatsız değildi.<br/>
<br/>
		<b>26. Bölüm</b><br/>
<br/>
		Selim Pusat, Güntülü'yü özleyerek yandığının farkındaydı. Haftalar geçmiş, fakat henüz akrabalarının  yanından dönmemişti. Bir yandan da bu bekleyişin sürüp gitmesini istiyor, çünkü nasıl olacağını bir türlü  tahmin edemediği ilk karşılaşmadan çekiniyordu.<br/>
<br/>
		Selim Pusat çekiniyor, hattâ korkuyordu. Artık korkutanın ne demek olduğunu o da herkes gibi öğrenmişti.  Korktuğu aklına geldikçe acı acı gülümsüyor, sonra Şerefin sözlerini hatırlıyordu: &quot;Sen böyle mi olacaktın?  Sen karar ve irâde adamı idin. Ya o kimdi? Kimin kızıydı?&quot;<br/>
<br/>
		O zaman, içinde demir yumru gibi bir ağırlığın acısını duyuyor, başka hiçbir çaresi kalmayarak canlarına  kıyan insanlar gibi avunmayı kendisine yasak edilen, sağlığını, giderek de hayatını tehlikeye atan içkide  bulunuyordu.<br/>
<br/>
		Ayşe ile artık değil konuşmak, selamlaşmayı bile kesmişlerdi. Bir konuşmanın büyük bir fırtına koparacağını  ikisi de biliyordu.<br/>
<br/>
		Bir akşam, geceye yakın bir saatte, evde yalnız olarak içkiye daldığı bir sırada kapı acayip bir şekilde çalındı.  Bu acayiplik, çalışın uzunluğundan başka çıkan sesin de o zamana kadar duymadığı notasından ileri  geliyordu. Kapıda üniformalı bir adam vardı. Fakat Selim'in başı o kadar dumanlı idi ki, bunun bir polis mi,  bekçi mi, posta memuru mu olduğunu ayıramıyordu.<br/>
<br/>
		Adam elindeki kağıdı uzatarak &quot;İmzalar mısınız?,&quot; dedi. Selim sordu:<br/>
<br/>
		- Bu nedir?<br/>
<br/>
		- Celpname.<br/>
<br/>
		- Ne celpnamesi?<br/>
<br/>
		Selim şaşırmadı. Fakat öfkelendi ve sert bir sesle sordu:<br/>
<br/>
		- Hangi mahkemeden? Ne sıfatla çağırılıyorum? Adam, kâğıdı gösterdi:<br/>
<br/>
		- Okuyunuz. Hepsi yazılı...<br/>
<br/>
		Selim o kadar sarhoştu ki, bu yazıları okumasına imkân yoktu. Hattâ elindeki kâğıdı doğru mu, ters mi  tuttuğunu bile farkında değildi. Kâğıdı adama vererek:<br/>
<br/>
		- Sen oku bakalım, neymiş?, dedi.<br/>
<br/>
		Selim'in yüzüne hiç bakmayan adam kâğıdı aldı. Kapının önündeki ışığa tutmaya lüzum görmeden Selim'e:  Büyük Mahkeme'den sanık olarak çağırılıyorsunuz, cevabını verdi. Selim yine şaşırmadı:<br/>
<br/>
		- Büyük Mahkeme nedir? Böyle bir mahkeme olduğunu ilk defa duyuyorum. Bu bir askerî mahkeme mi?  - Hayır! Bu başka türlü bir mahkemedir.<br/>
<br/>
		- Hangi suçtan sanık olarak çağırılıyorum?<br/>
<br/>
		Adam, o zamana kadar soğukkanlılığını muhafaza eden Pusat'ın kanını donduran cevabı büyük bir  sükûnetle verdi;<br/>
<br/>
		- Yasak aşktan!....<br/>
<br/>
		Ve öfkeyle bir adım atan Selim'i çileden çıkarırcasına sözlerini tamamladı: -<br/>
<br/>
		Hemen şimdi gideceğiz.<br/>
<br/>
		- Bu saatte mi?<br/>
<br/>
	</body>
</html>