<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		meçhullerin halline bırakırsak hiç bir hâdise anlaşılmayacak demektir. Mutlak olarak şunu iddia...<br/>
<br/>
		Ayşe'nin sözü yarıda kaldı. Selim &quot;mutlak&quot; kelimesini işitince arkasını duymadı ve ona bakarak âdeta azarlar  gibi:<br/>
<br/>
		- Mutlak mı?, diye sordu. Ayşe bir şey anlamamıştı: - Evet. Mutlak?, diye cevap verdi.<br/>
<br/>
		Selim bir anda Leylâ'yı da, karanlıktaki meçhul kadın sesini de hatırladı ve unutmuş olduğu halde birdenbire  gönlüne yeniden doğan mısraı içinden tekrarladı: - Mutlak seveceksin beni, bundan kaçamazsın!...<br/>
<br/>
		<b>9. Bölüm</b><br/>
<br/>
		Ertesi akşam, hava yağmurlu ve rüzgârlı olmadığı halde Selim Pusat içinden gelen bir dürtüşle yine Çamlı  Koru'ya gitti. Gönlünde dayanılmaz bir iptilâ duyuyordu. Karanlıktaki meçhul kadın sesini işitmezse,  muayyen zamanda morfin bulamayan hastaların tutulacağı buhran gibi ruhî bir sarsıntıya uğrayacağını  biliyordu. Neticeye bakan ve teferruata kaçmayan asker kafasıyla karanlıktaki seste bir gayrı tabiîlik  bulmuyor, fakat bundan kimseye bahsolunamayacağını gayet iyi anlıyordu. O ses, o esrarlı ses Selim'i bir  defa daha kendinden geçirmişti. Selim'e azap veren şey, o kendinden geçişin zamanını hatırlayamamaktı.  Zihnini bununla yorarken şakaklarından aşağıya doğru anlatılmaz bir şeyin indiğini ve beyninin içinde ince  ve örseleyici bir seyyâlenin dolaştığını seziyordu. Bu dolaşma sırasında zaman zaman kafasının içinde bir  yer aydınlanır gibi oluyor, meçhul sesi tanımasına ramak kalıyor, sonra birdenbire yine karanlık basarak  Selim Pusat'ın içinde derin bir acı bırakıyordu.<br/>
<br/>
		Çevresini görmeyerek yürürken birdenbire kendisini dün akşamki tahta kanepenin önünde buldu ve istiğrak  halinde oturarak havanın biraz daha kararmasını, meçhul kadın sesinin esrarlı ve emreden sesiyle  konuşmaya basmasını bekledi. Fakat daha bir dakika geçmeden yanında işittiği tıkırtı ile başını çevirince  sırasının öteki ucunda Leylâ'nın oturduğunu gördü ve hayâl kırıklığı ile arzu arasında bir tereddüt geçir -  dikten sonra memnuniyetsizliğini yendi. Leylâ gülümsüyordu:<br/>
<br/>
		- Bu akşam da geleceğinizi biliyordum Selim Bey, dedi ve bunu söylemesiyle istihza tufanına boğulması bir  oldu:<br/>
<br/>
		- Maziyi bilmek olan tarih, demek sizde geleceği de bilmek kabiliyetini geliştirmiş.<br/>
<br/>
		- Alay etmeyin. Geleceğinizi tabiî bir netice olarak biliyordum. Saatin sekizden sonra dokuz olacağını daha  önceden nasıl biliyorsam, bunu da öyle biliyordum.<br/>
<br/>
		- Bazen münasebetsiz bir el saati geriye alabilir. O zaman sekizden sonra dokuz değil, yedi gelir. Bu akşam  Leyla'da başka türlü bir hal vardı. O da alaya başladı:<br/>
<br/>
		- Fakat siz, hiçbir münasebetsiz elin uzanamayacağı bir saatsiniz. Selim sert sert baktı:<br/>
<br/>
		- Böyle giderse o el siz olabilirsiniz...<br/>
<br/>
		Leylâ Mutlak kızmadı, alınmadı. Gülümsüyordu. Şuh denecek bir neşe içinde Selim'e bir şeyler anlatıyor,  hatta eski dostlara yaraşan samimî bir tavır takınıyordu, öteki, söylenenlerin mânâsını kavramaktan uzaktı.  Yalnız Leylâ'nın sesini dinliyor, dilediği kelimelerin bazı hecelerindeki seslere takılarak bunları dün geceki  sesle mukayese ediyordu. Ne kadar zaman geçti, farkında değildi.<br/>
<br/>
		Leylâ'nın sustuğunu görünce:<br/>
<br/>
		- Her zaman bu sesle mi konuşursunuz?, diye sordu. Genç kız dün geceyi hatırladı: - Dün de bana böyle garip  sualler sormuş ve bir şiir okutmuştunuz. Beni birisine mi benzetiyorsunuz?<br/>
<br/>
		- Kendinizden başka kimseye benzemediğiniz muhakkak. Yalnız...<br/>
<br/>
		Pusat birdenbire sustu. Leylâ biraz daha yakına geldi ve aynı şuh edâ ile: - Galiba sizi buraya getiren  meseleye yaklaştık, dedi.<br/>
<br/>
		Selim'i gölge gibi takip eden istihza kaybolmuş, yerine gölgeden daha yakın bir şey, bizzat kendisi  diyebileceğimiz bir hal, hüzün gelmişti. Kararan göğe baktıktan sonra:<br/>
<br/>
		- Bu gece o aksak mendeburun karşınıza çıkacağından korkmuyor musunuz?, diye sordu. Leylâ gülüyordu:  - Yanımda siz varsınız.<br/>
<br/>
		- Bana o kadar güvenmeyin.<br/>
<br/>
		- Neden?<br/>
<br/>
		- İnsanlar güvenilmeye lâyık değildir.<br/>
<br/>
		Leylâ şuh bir edâ ile güldü ve hüzünlü gözlerle ona bakan Selim, yanındaki genç kızın cidden güzel, hele  gülerken daha çok güzel olduğunu fark etti.<br/>
<br/>
		- İnsanların çoğu belki güvenilmeye lâyık değildir. Fakat siz... Selim Pusat... Size güvenilir. Çünkü siz, başka  hiçbir şey olmasanız bile krallık taraftarısınız!...<br/>
<br/>
		Selim, hayatında pek seyrek şaşırırdı. Flerkesin hayretten donduğu nice zamanlarda onun buz gibi  kayıtsızlıkla hayretleri üzerine çektiği çok görülmüştü. Fakat şimdi bu genç kızın sözleri onu birdenbire  şaşkına çevirmişti. Bununla beraber o bir kurmaydı. Şaşırması uzun süremezdi. Bir darbe yiyen usta bir  mübâriz gibi derhal mukabil darbeyi savurdu: - Hanımefendi (kızdığı zaman böyle hitap ederdi)! Ben sizin  hakiki mesleğinizi öğretmenlik sanıyordum. Stratejik başarınıza diyecek yok. Fakat tabiyede acemisiniz!...<br/>
<br/>
		Leylâ'nın güler yüzü birdenbire kederle değişti. Sesinde içli bir elem titrediği halde Pusat'a baktı: -  Yanılıyorsunuz Selim Bey, dedi ve yere bakarak ilâve etti: - Beni çok kırdınız.<br/>
<br/>
		Selim, kendisini kıranlara karşı tepki göstermediği gibi kendi kırdıklarına da aldırış etmezdi. Fakat  şimdi bu genç kızın kederinde bir güzellik, bir şâhânelik vardı. Erkeklerin, bilhassa romantik erkeklerin<br/>
<br/>
		tahayyüllerindeki prenseslere benziyordu. Af dilememek prensibi olmasaydı onun gönlünü almaya çalışır,  hatta tarziye de verirdi. Fakat tarziye vermek, yâni geri dönmek... Bu, onun yapabileceği şey değildi. Tekrar  dikkatle ona baktı ve &quot;İki şahsiyetli bir kız&quot; diye düşündü. Sesi nasıl zaman zaman iki ayrı insanın sesi  oluyorsa, yüzünün mânâsı da iki ayrı insanı gösteriyordu. Dün geceki husûsiyetsiz kızla bu şimdiki mânâ  dolu kızın aynı insan olması inanılır şey değildi.<br/>
<br/>
		Selim Pusat da bütün insanlar gibi kendisini biraz yanlış ve biraz eksik tanıyordu. O, yalnız kuvvete saygı  gösterdiğini sandığı halde güzelliğe karşı da aynı hürmeti beslediğinin biç farkında değildi.<br/>
<br/>
		Askerlikle kuvvet birbirini tamamlayan iki şey olduğu için Selim kuvvete değer veriyor ve güzelliği de askeri  kabiliyetin, meydansavaşlarının görünüşünde ve yapılışında buluyordu. Kadın güzelliği bunlarla ilgili olmadığı  için ondan ancak bir erkek olarak zevk aldığını zannediyordu. Fakat yanılıyordu. Hem de çok yanılıyordu.  Selim, kadın güzelliğinden zevk alıyor değil, bu güzelliği saygı duyuyordu. Ancak onun ruhunu dolduran  askerlik başka her şeyi o kadar ezip kırmıştı ki, kadın güzelliğine karşı olan duyguları da kalbinin derinliklerine  sinmiş ve artık kendisi de bu hissinin varlığından habersiz yaşamaya alışmıştı. Bu yüzden, şimdi yanı başında  duran kederli kızın şâhâne güzelliği karşısında duyduğu saygıyı merhamet sanıyor ve onu kırmış olduğu için  gönlünü almak lüzumunu duyuyordu. Bu istekle:<br/>
<br/>
		-Yürüyün! Sizi evinize götüreceğim, dedi.<br/>
<br/>
		Leylâ'nın bakışları hâlâ yere saplıydı. Yavaş yavaş gözlerini kaldırarak Selim Pusat'a baktı. Kendisini şaşılacak  kadar asil gösteren garip eşsiz bir hüzünle:<br/>
<br/>
		- Size sıkıntı vermezse çok memnun olurum, diye cevap verdi.<br/>
<br/>
		Konuşmadan yürümeye başladılar. Selim bir eksiklik hissediyordu. Birkaç adım sonra bunun ne olduğunu  keşfetti ve kendi kendisine kızdı. Dün gece olduğu gibi kızın yine koluna girmesini beklemişti. Bu hayâli,  yahut daha doğrusu bu ümidi attıktan sonra Leylâ'nın yüzündeki güzelliği seyretmeye daldı. Bunu, Leylâ'ya  hiç bakmadan yapıyordu. Bakmadan görmesini iyi bilirdi.<br/>
<br/>
		İçinde Leylâ'ya karşı anlaşılmaz bir yakınlık duyuyordu. Bu bir sevgi, yahut kadın güzelliğine karşı duyulan  bir ilgi değildi. Selim bunu merhamet sandığı için kendi kendisine içerliyor, fakat bu garip yakınlıktan da bir  türlü kurtulamıyordu.. Böyle düğümlenmiş hisler arasında onu evine kadar götürdü. Mutat vedâ  kelimelerinden başka bir şey konuşmadan ayrıldılar.<br/>
<br/>
		Selim için artık bu gecenin mânâsı kalmamıştı. Esrarlı kadın sesini duymak için geldiği halde Leylâ'ya karşı  anlaşılmaz bir his duyarak dönüyordu. Beyni bu münasebetler üzerinde yorulurken birdenbire durdu ve  âdeta irkildi. Gözleri sert bakışlarla karşıya dikildi ve kaçamaklı şekilde çevresine bakındı. Hayret!... Eve<br/>
<br/>
		dönmek üzere Leylâ'dan ayrılmıştı ve eve doğru gittiğini sanıyordu. Halbuki hiç farkına varmadan tekrar  Çamlı Koru'nun yolunu tutmuş ve Koru'nun kıyısına, büyük lâmbanın altına kadar gelmişti. Ancak, Selim'i  şaşırtan ve irkilten şey farkına varmadan buraya gelmesi değil, dün geceki mendebur herifi karşısında  bulmasıydı. Simdi, biraz da Leylâ'yı kırmış olmanın verdiği öfkeyle bu çirkin ve iğrenç mahlûka çıkışmaya,  hatta onu tepelemeye hazırdı. Bu düşünceyle daha sertleşen bakışlarını ısrarla ona dikmiş ve ağır olduğu  kadar azimkâr adımlarla yürümeye başlamıştı. Fakat arzusunu yerine getiremedi. Çünkü öteki, Selim'în  yaklaştığını görünce berbat bir gülüşle güldü ve zelilâne bir şekilde eğilerek onu selâmladı. Aksaklığından  başka hafifçe kambur olduğunu da görerek acıyacak yerde<br/>
<br/>
		büsbütün iğrenen Pusat onun çipil ve riyakâr gözlerine bakarken, Leylâ'ya takılan bu miskinin yaşını  anlamak için dikkatle yüzünü süzdü. Ne tuhaf! Bu mendebur yaratığın yaşını anlamaya imkân yoktu. Selim  doğrudan doğruya maksada ve hedefe yürüyen askerî mizacı ile ona &quot;Kaç yaşındasın mıymıntı mahlûk?&quot;  diye soracaktı. Fakat mıymıntı mahlûk Selîm'den atik davranarak:<br/>
<br/>
		- Geceniz hayır olsun Selim Bey, dedi ve tekrar eğildi.<br/>
<br/>
		- Sen beni nereden tanıyorsun?<br/>
<br/>
		Bu sözler öfke ve tahkirle söylenmişti. Selim Pusat, mendeburun üzerine atılmak üzere idi. Küçücük bir  sebep, bahane, fırsat bu sinir bozucu herifi yere sermeye yetecekti. Fakat o her hakareti kabul eden bir  tavırla yine gülümsedi, eğildi ve:<br/>
<br/>
		- Şöhretiniz dolayısıyla sizi tanımamaya imkân var mı?, diye cevap verdi.<br/>
<br/>
		Selim bütün dikkatini karşısındaki adamın yüzüne yöneltmişti. Bu yüz, yıpranmış bîr gencin yüzüne olduğ u  kadar, genç kalmış bir ihtiyarın yüzüne de benziyordu. Fakat şaşılacak kadar çirkin bir görünüşü vardı,  insana istemeksizin tiksinti veriyordu. O kadar iğrençti ki, Selim, bu çehreyi taşıyan adama, temasın  vereceği büyük tiksinme dolayısıyla el kaldıramayacağını derhal anladı ve askeri bir edâ ile sordu:<br/>
<br/>
		- Kimsin? Adın ne?<br/>
<br/>
		Adam, riyakârlıkla hilenin bütün hususiyetlerini taşıyan çehresinde türlü işmizâzlar olarak hafifçe eğildi:  - Yek efendim, Yek bendeniz...<br/>
<br/>
		Bu 'Yek&quot;ten Selim bir şey anlamamıştı. Herhalde bu herif yalnız soyadını söyleyen bir asrîlik düşkünüydü.  Sesini yükselterek:<br/>
<br/>
		- Bu saçma soyadını bırak da asıl adını söyle, dedi. Öteki yine hafifçe eğildi ve biraz gülümsedi:  - Bendenizin ayrıca bir soyadım yoktur efendim. Adım, soyadını, hepsi Yek...<br/>
<br/>
		- Yek mi? Sen Acem misin?<br/>
<br/>
		- Hayır efendim.<br/>
<br/>
		- Ya nesin?<br/>
<br/>
		- Bendeniz ayrıca hiçbir millete mensup değilim. Sadece Yek'im.<br/>
<br/>
		Selim Pusat kızmıştı:<br/>
<br/>
		- Serseri! Milliyetsiz adam olur mu?<br/>
<br/>
		Yek riyakâr bir tavırla ellerini ovuşturdu:<br/>
<br/>
		- Yaşamak için muhakkak bir millete mensup olmak mı lazım. Selim Bey?<br/>
<br/>
		- Elbette. Hayvanların milliyeti olmaz!<br/>
<br/>
		- Ne çıkar efendim? İnsan, hayvan... Hatta ot ve camad... Hepimiz aynı kökten gelmiyor muyuz? Selim'in  yüzü öfke ve istihza ile karıştı:<br/>
<br/>
		- Ne derin fikirler!... Fakat bugünün gerçekleriyle bağdaşmasına imkân yok. Milletler olmayınca  birbirleriyle çarpışacak orduları nasıl kuracaksın? Bir tarafta insanlar, bir tarafta da otlar veya mâdenler mi  bulunacak?<br/>
<br/>
		Yek, Selim'i çileden çıkaracak kadar riyakâr olan eğilmelerinden birini daha yaparak cevap verdi:<br/>
<br/>
		- Ordular kurup çarpışmak için bir mecburiyet yok ki Selim Bey! Bu dünyanın nimetlerinden bol bol  faydalanmak dururken neden ordular kurulsun? Neden kanlar dökülüp kahramanlar toprağa serilsin?<br/>
<br/>
		-Ya ne yapılsın?<br/>
<br/>
		- Yaşansın efendim, yaşansın...<br/>
<br/>
		Selim'in ne kadar iğrendiği yüzünün çizgilerinden ve bakışlarından belli oluyordu. Karşısında yalnız yüzü  değil, düşünceleri de iğrenç bir soysuz vardı. Ancak zevki düşünen, kutlu bir şey tanımayan soysuzlardan  biri...<br/>
<br/>
		Hem hakaret, hem de alay dolu bir edâ ile cevap verdi:<br/>
<br/>
		- Evet yaşansın... Ciddî maksatlar kaybolsun. Yalnız eğlenilsin ve kudurmuş kart köpekler, zevk felsefesi  uğruna torunu yaşındaki kızlara sarkıntılık etsin, değil mi?<br/>
<br/>
		Yek, Selim Pusat'ın hakaret dolu sözlerini bile sükûnet ve saygı ile dinliyordu. Hilekâr gözlerinde garip bir  ışıltı vardı:<br/>
<br/>
		- Yanılıyorsunuz Selim Bey, dedi. Beni o genç kızın yanında görmeniz size yanlış hüküm verdirmesin. Ona  büsbütün başka sebeplerle yaklaşıyorum.<br/>
<br/>
		Selim gülümsemeye başladı: - Kim bilir ne yüksek ve İnsanî maksatların vardır, Fakat ne çare ki, o câhil kız  bunu anlamıyor. Bilhassa senin kadar yakışıklı bir erkeği reddetmekle neler kaybettiğinin farkında değil...<br/>
<br/>
		Selim bunu söyleyerek kısa ve tok bir kahkaha attı. Nefret ettiği zaman duygusunu böyle ifâde ederdi. Yek  başını sallayarak cevap verdi:<br/>
<br/>
		- Benim gördüklerimi gören, çektiklerimi çeken kim olsa bana benzerdi. Bu sözler Selim'i lüzumundan  fazla ciddileştirdi. Yüksek sesle:<br/>
<br/>
		- Neler çektin?, dedi. Ordudan mı kovuldun? Sana vatan hâini mi dediler? Şeref gibi bir arkadaş mı  kaybettin? Ne oldu?<br/>
<br/>
		- Hayır Selim Bey! Bunların hiçbiri değil. Düşüncelerimiz aykırı olduğu için bize keder verecek şeyler başka  başkadır. Böyle olduğu halde, içimde başkalarının anlayamadığı büyük üzüntülerin birikmesi ve insanların  beni olduğumdan daha kötü tanıyarak dâima lanetle anması az şey midir? İnsanlar acayip yaratıklar. Bir  şeyi bir defa nasıl bellerlerse sonuna kadar öyle gidiyorlar. Artık hiçbir şey onların gözünü açmıyor. Beni bir  kere fena tanıdılar. En büyük hakikati söylediğim zaman da inanmıyorlar. Siz de gerek bütün maziniz ve  bilhassa başınızdan geçen mahkemedeki sözleriniz dolayısıyla doğru bir insan olarak tanındınız. Artık  günün birinde bir yalan söyleseniz bile kimse buna ihtimal vermez. Hattâ yalanınız ispat olunsa da yine  inanmazlar. Yanlışlık derler. İşin içinde iş var derler. Fakat Selim Pusat yalan söyledi demezler. İnsanların sık  sık &quot;Gözümle görsem inanmam&quot; dediklerine dikkat etmişsinizdir. Bu ne demektir? İnsan gözüyle  gördüğüne de inanmayacaksa görmenin mânâsı kalır mı? Bu, doğrudan doğruya ilk inanca sâdık kalmanın  neticesidir, yâni insanlar bir nevi hastadır...<br/>
<br/>
		Pusat yine alayla gülümsedi:<br/>
<br/>
		- Meğer sen ne muhteşem filozofmuşsun. Ama neyleyeyim ki, oturup eser yazmak, insanları aydınlatmak  dururken bunu yapmıyor da kendi pörsük gönlünü aydınlatmak sevdasına kapılıyor, bunun için de genç ve  güzel bir kıza musallat olup kendini büsbütün kepaze ediyorsun... Bütün insanlara birden &quot;İlk inanca sâdık  kalma hastalığı&quot; teşhisi koyan ünlü filozof, acaba kendisinin bu iğrenç hastalığına ne ad takıyor?<br/>
<br/>
		Yek yine aynı riyakâr tavırla eğildi:<br/>
<br/>
		- Yanılıyorsunuz yüzbaşım! Aşk her ne kadar yaş diye bir engel tanımazsa da ben Leylâ'ya bir aşk için değil,  büsbütün başka ve aşktan daha ciddi bir mesele yüzünden sokulmaya çalışıyorum. Fakat ne yazık ki...<br/>
<br/>
		Selim, onun sözünü şiddetle kesti: - Aşkı ciddî bir mesele saydığına göre ne kıratta adam olduğun  anlaşılıyor. Leylâ'ya bahsetmek istediğin aşktan daha ciddî mesele de şüphesiz evlenmedir. Doğrusu bu yaş<br/>
<br/>
		ve bu suratla da ona fevkalâde yakışırsın...<br/>
<br/>
		Yek yine eğildi:<br/>
<br/>
		- Yaşı karıştırmayın yüzbaşı bey. Siz de kendinizden yirmi beş yaş küçük bir kıza âşık olabilirsiniz. Pusat, bu  sözler üzerine Öfkeli ve alaylı bir bakışla bakarken Yek, sözlerini şöyle bitirdi:<br/>
<br/>
		- Ve olacaksınız da... Selim'in alaylı sesi çınladı: - Sen ne cevhermişsin! Aşk ve felsefeden başka geleceği  keşfetmek ilmine de mi vâkıfsın? Bu hezeyanı hangi fal kitabında gördün? Yahut hangi çingene karısından<br/>
<br/>
		öğrendin?<br/>
<br/>
		Yek şaşılacak derecede ciddileşerek cevap verdi: - Hiçbir fal kitabında okumadım.<br/>
<br/>
		-Ya nereden biliyorsun?<br/>
<br/>
		Yek, Selim Pusat'ın yüzündeki bütün istihza çizgilerini silen bir soğukkanlılıkla: - Levh-i Mahfuz'da  okumuştum, diye karşılık verdi.<br/>
<br/>
		Birkaç saniye bakıştılar. Pusat anlamıştı. Bu kambur mendebur deliydi. Selim'in öfkesi kabarmaya  başlıyordu:<br/>
<br/>
		- Leylâ'ya da Levh-i Mahfuz'da gördüklerini mi anlatmaya çalışıyordun?<br/>
<br/>
		- Hayır!<br/>
<br/>
		- Ya ne söylüyordun da kızcağızı ürkütüyordun?<br/>
<br/>
		- Ben kimseyi ürkütmem. Ürkütmek elimden gelmez.<br/>
<br/>
		- Ama o ürküyordu.<br/>
<br/>
		- Sözlerimden değil, zevkinin ve heyecanının büyüklüğünden ürküyordu.<br/>
<br/>
		- Kim bilir ne bilmediği şeylerden bahsediyordun!<br/>
<br/>
		- Hayır! Bildiği şeylerden bahsediyordum. Selim'in gözleri şimşeklendi: - Budala! İnsan bildiği şeyi  başkasından duyunca ürker mi?<br/>
<br/>
		Yek çok sakindi. Gülümseyerek eğildi. Bildiği şeyden değil, tavsiyelerimden ürküyordu.<br/>
<br/>
		- Ne tavsiye ediyordun?<br/>
<br/>
		- Harekete geçmesini...<br/>
<br/>
		Selim her saniye Öfkesi artarak kinli gözlerle bakarken Yek sözlerini tamamladı: - Leylâ<br/>
<br/>
		Mutlak tahtın vârisidir!<br/>
<br/>
		Selim Pusat, bu sünepe deliye daha fazla tahammül edemezdi. Çılgınca bir öfkenin verdiği kuvvetle  önlerindeki tahta kanepeyi kaldırarak korkunç bir hızla, kafasına indirdi. Aynı anda bütün şehirde ışıklar  kesilmiş, ortalık zifiri karanlığa gömülmüştü. Yek'in böyle bir vuruş alında sağ kalmasına imkân yoktu.  Pusat, tekrar yanan elektriklerin ışığı altında kanepenin parçalandığı yere baktı. Yek'ten eser yoktu...  <b>10. Bölüm</b><br/>
<br/>
		Ayşe Pusat kocasındaki endişe verici değişikliğin sebebini anlayamamıştı. Selim'in durumu hiçbir zaman  iyiye doğru gitmiyordu ama bu derece hızlı bir değişme de şimdiye kadar görülmemişti. Dışardan gördüğü  şey sâdece öfkeli bir susuştu. Bu susma o kadar korkunç bir hal almıştı ki, Ayşe sormadan söz söylemiyor,  dakikalarca gözlerini bir yere dikerek kıpırdamadan durduğu oluyordu. Bunlar iyi belirtiler değildi. Fakat bir  taraftan da o kadar enerjik ve mücadeleci bir hali vardı ki, bir rûh ve akıl hastasında bulunmasına imkân  yoktu.<br/>
<br/>
		Ayşe, yalnızlık insanı yıpratır diye düşünüyor, Selim'i yalnızlıktan bir kurtarabilse, bazı kimselerle haşır neşir  edebilse bu hüzün ve açığa vurulmayan öfkeden onu sıyırabileceğim sanıyordu. Selim, hoşlanmasa da yine  eşinin tekliflerini reddetmezdi. Ayşe buna güvenerek:<br/>
<br/>
		- Selim! Yarın hem arkadaşlarım, hem de talebelerim gelecek. Seninle de tanışmak istiyorlar. Kabul  edersin, değil mi?, diye sordu.<br/>
<br/>
		Selim, düzensiz birlik görmüş subay gibi baktı: -<br/>
<br/>
		Arkadaşların öğretmen mi?<br/>
<br/>
		- Evet.<br/>
<br/>
		- Öğretmenlerle öğrencileri aynı zamanda çağırmakla bir disiplin mahzuru yok mu? Ayşe şefkatle  gülümsedi:<br/>
<br/>
		- Neden mahzur olsun?<br/>
<br/>
		- Nedeni var mı? Kumanda edenlerle edilenler aynı odada oturup hoşbeş ederse bundan bir lâubalilik  doğmaz mı?<br/>
<br/>
		- Biz asker değiliz ki Bizde kumanda eden veya edilen diye bir şey yok. Öğreten ve öğrenen var. Ders dışında  talebelerimizle pek samimî şekilde konuşur, hatta dertleşiriz bile. Laubaliliğe kaçmak istidadı gösterenleri de<br/>
<br/>
		usulü ile uyarırız.<br/>
<br/>
		Pusat, bir memnuniyetsizlik ifadesiyle:<br/>
<br/>
		- Bunlar başıbozukça düşünceler, diye söylendikten sonra, talebelerin herhalde şu kahraman kızlar olmalı,  diye ilâve etti.<br/>
<br/>
		- Evet onlar. Arkadaşlarım da fizik ve tarih hocaları.<br/>
<br/>
		Tarih hocasının geleceğini duyunca Selim garip bir ürperti duydu. Bir an için gözlerinin önünden Leylâ Mutlak  geçti. Sonra her zamanki gibi içine gömülerek:<br/>
<br/>
		- Peki, dedi. Tanışalım.<br/>
<br/>
		- Kahramanlara saygı gösterelim oğlum, dedi.<br/>
<br/>
		Yanılmamıştı. Ayşe, odaya üç kızla beraber giriyordu. Selim, sokakta ve vasıtalarda gördüğü çirkin ve bayağı  kızlardan o kadar bezmişti ki, birden bire karşısında üç tane güzel ve kibar duruşlu kız görünce ferahlamış ve  onlar için &quot;Şiir kadar güzel&quot; diyen eşine içinden hak vermişti.<br/>
<br/>
		Ayşe, neşeli bir sesle:<br/>
<br/>
		Sana talebelerimi takdim edeyim, diye söze başladı. Fakat Selim takdime mâni oldu:<br/>
<br/>
		- Ben onları tanıyorum...<br/>
<br/>
		Ve ellerini sıkarken ilâve elti: -<br/>
<br/>
		Hocanız sizi bana ezberletti.<br/>
<br/>
		Bununla beraber Selim Pusat şiir kadar güzel kızlarla hiç ilgilenmemişti. Leylâ'nın gelmesini bekliyordu.  Kızlar da az konuşuyor, Ayşe'yi dinliyor ve Selim'i tetkik ediyorlardı.<br/>
<br/>
		Zilin yeniden çalması onda garip bir duygu yarattı ve Ayşe misafirleri karşılamak için odadan çıkarken - Tarih  hocanız nasıl bir kadındır?, diye sordu.<br/>
<br/>
		Kızların üçü birden gülümsedi. Bu gülümsemelerde, çevresine neşe saçan bir insanın hatırlanışındaki  hususiyet vardı. Güntülü cevap verdi:<br/>
<br/>
		- Çok iyidir efendim. Dersini çok iyi öğretir. Fakat zavallı çok bedbaht. Kısa aralıklarla kardeşini, kocasını ve  çocuğunu kaybetti.<br/>
<br/>
		Selim bir an daldı. Çamlı Koru'daki bu yalnız dolaşmalar genç bir dulun avunmasına mı işaret diye düşündü.  Dışarıdan gülüşme sesleri geliyordu.<br/>
<br/>
		Pusat hemen iğneleyici tavrını takınmıştı:<br/>
<br/>
		- Bu kahkahalar büyük bir kederin ifâdesi mi oluyor?<br/>
<br/>
		Genç kız hayretle baktı. Bakışları güzel ve tesirliydi. Fakat Selim bunun farkına varmadan öğretmen  hanımlar içeri girdiler. Selim, kapıya sert bir nazar fırlattı. Leylâ Mutlak yoktu. Ayşe'nin sesi Selim'in zihnini  kargaşalıktan kurtardı:<br/>
<br/>
		- Fizik Hocası Leman Pınar... Tarih Hocası Kadriye Kozanlı...<br/>
<br/>
		Selim aradığını bulamamıştı. Oturduğu yerde Leylâ'yı düşünüyor, konuşulanları dinlemiyor, sorulanlara tek  kelimeyle cevap veriyordu. Onun yine daldığını, konuşulanları duymadığını Ayşe anlamıştı.<br/>
<br/>
		Kadriye Kozanlı pek neşeli bir kadındı. Belki de geçirdiği felâketlerin verdiği kalenderlikle böyle zoraki  şekilde neşe yaratır olmuştu. Bu dünyada herkes bir yol tutturmuş gidiyordu. Bu talihsiz kadın herhalde  mihneti kendine zevk etmekte bir teselli bulmuştu. Mecliste en çok konuşan oydu. Vakalar, fıkralar  anlatıyor, dinleyenleri güldürüyor, kendisi de gülüyordu.<br/>
<br/>
		Selim bir aralık kendisini zorlayarak konuşulanları dinlemek istedi. Umumiyetle dersler, mektep, mektep  hâtıraları üzerinde geçen sözlerin hiçbir çekici tarafı yoktu. Fakat şu da vardı ki, kızlar öğretmenleri  karşısında çok saygılı idiler. Bu hal, Selim Pusat'ın hoşuna gitti ve yeniden düşüncelerine dalmak üzere iken,  öğretmenlerin konuşmaları arasında, Güntülü'nün kendisini seyretmekte olduğunu fark ederek gözlerini  ona çevirdi. Bu kızı tanıyordu. Fakat nereden? İşte yine o garip ve anlaşılmaz sıkıntıya düşüyordu. Kendisine  bakan bu yeşil gözler hiç de yabancısı olmadığı halde aşinalığının çok eski, tasavvur olunamayacak kadar  eski bir zamanda olması intibaı Selim'i çileden çıkarıyordu. Güntülü, bütün odayı kaplayan kitapları işaret  ederek:<br/>
<br/>
		- Hepsi askerliğe mi ait?, diye soruyordu. Selim bu soruyla birdenbire canlandı: - Başka ne olabilir ki?...  Tabiî, hocanızınkiler müstesna...<br/>
<br/>
		- Askerliğin dışında hiçbir şeyle ilgilenmez misiniz?<br/>
<br/>
		- Askerliğin dışında kayda değer bir şey var mıdır?<br/>
<br/>
		Güntülü mahcup ve tatlı bakışlarını Selime dikerek sustu. Nurkan sordu: - Müzik de sizi ilgilendirmez mi?  - Askeri müziği çok severim.<br/>
<br/>
		- Yani?<br/>
<br/>
		Pusat tok ve kerkin konuşuyordu. Aydolu, gözlerinden ziyâde dudaklarıyla gülümseyerek söze karıştı: -  Nurkan'ın piyanosunu dinlerseniz fikrinizi değiştirirsiniz sanıyorum.<br/>
<br/>
		- Nurkan Hanım marş çalmaz mı?<br/>
<br/>
		- Marş da çalar, ama ondan bir defa Çardaş'ı yahut Karmen Silva'yı dinlemezseniz yazık olur... Güntülü,  gözlerini kitaplara dikmişti. Başını çevirmeden:<br/>
<br/>
		-Nurkan, Eski Arkadaşlar Marşı'nı da çok güzel çalar, dedi. Herhalde bu marşı çok seversiniz.<br/>
<br/>
		Selim, kendi gizli veya husûsî düşüncelerini, zevklerini, isteklerini, bilenlerden hazzetmezdi. Alaylı bir tavırla  sordu:<br/>
<br/>
		- Keramet sahibi misiniz?<br/>
<br/>
		Genç kız gözlerini kitaplardan çevirerek Selim Pusat'a baktı:<br/>
<br/>
		- Keramet değil, istihraç, dedi ve açıkladı. Asker olduğunuz için marşları seviyorsunuz. Marşlar arasındaki  tercihiniz de şüphesiz bestelerine ve isimlerine göre olacaktır. Eski Arkadaşlar isminde bir güzellik  olduğunu kabul etmiyor musunuz? Eski Arkadaşlar denilince açık veya silik birçok hâtıralarınız canlanmıyor  mu? Arkadaşlığın en özlüsü askerlikte olacağına göre sizin gibi fırtınalı hayat yaşamış bir askerin bu  kelimelerden ve bu marştan zevk almamasına imkân var mı?<br/>
<br/>
		Selim Pusat bu sözlerde kendisine bir meydan okuma olduğunu vehmetti. Fakat bunun üzerinde  durmayarak kızın gözlerine daldı. Bu gözleri nerede görmüş olduğunu hatırlamaya çalışıyordu. Bakışlarını,  kızın hem munis, hem de yırtıcı gözlerinden ayırmayarak:<br/>
<br/>
		- Soyunuzda, akrabanızda hiç asker var mı?, diye sordu.<br/>
<br/>
		- Yok! Yalnız kardeşimin deniz subayı olmak ihtimali var - Neden kara subayı değil de deniz subayı?<br/>
<br/>
		Deniz subaylığı daha eğlenceli, daha hoş... Selim Pusat birdenbire parladı:<br/>
<br/>
		- Askerliğin bir eğlence mesleği olduğunu da hocalarınızdan mı öğrendiniz? Eğlence arayanlar subay değil,  Holivut sanatkârı olsunlar. Bir bakıma göre dünya zevk arayan insanlarla doludur ve askerler de zevk  peşindedir. Ancak askerlerinki aşağılık zevkler değil, fedakârlık etme, bir fikir uğrunda can verme zevkidir.  Hepsi de zevktir diye asîl zevklerle âdi zevkleri birbirine karıştırmayınız...<br/>
<br/>
		Güntülü nazik bir gülümseyişle ve dikkat kesilmiş olduğu halde bu sözleri dinliyordu. Yüzü pembeleşmişti.  Deminden beri kendi aralarında konuşan öğretmenler de Selim'in son sert sözleri üzerine susmuşlar, onu  dinlemişlerdi. Ayşe söze karıştı:<br/>
<br/>
		- Kızlarımı azarlama Selim! Askerî düşüncelerinle çocukları korkutacak-sın. Unutma ki, onların üçü de,  askerlikten sonra en büyük fedakârlık mesleği olan doktorluğa intisap edecekler.<br/>
<br/>
		Kadriye Kozanlı, Selim'in öfkelendiğini anlamıştı. Bu adamın muayyen kanaatleri uğrunda zaman ve mekân  dinlemeden çıkışlar yaptığını işitmişti. İşi tatlıya bağlamak için yine şaka yoluna saptı:<br/>
<br/>
		-Selim Bey, dedi. Siz askerlerle bizim doktor adayı kızlarımız meslektaş sayılırsınız. Küçük bir farkınız var. Siz  insanları açık havada öldürürsünüz, onlar dam altında öldürür. Onlar da, siz de öldürdüğünüz insanlardan  sorumlu olmazsınız.<br/>
<br/>
		Kadriye, sertleşen havayı yumuşatmıştı. Selim şimdi onun şakacı fıkralarını dikkatle dinliyor ve  oyalanıyordu. Hatta diğerlerini güldüren hikâyelere gülümsemeye bile başlamıştı. Sekizinci sınıf kızlarından  birinin Lâle Devri hakkındaki soruyu: &quot;Efendim, Lâle Devrinde lâleler açtı&quot; diye özetleyivermesi çok hoşuna  gitmişti.<br/>
<br/>
		Kadriye Kozanlı, fıkralarının bu asık yüzlü eski subay tarafından da beğenildiğini görünce şevke geldi:<br/>
<br/>
		- Selim Bey! Askerlik bilgisi bakımından bizim kızları hiç beğenmeyeceksiniz dedi. Bir altıncı sınıfım var.  İlkokuldan yeni gelmiş küçücük kızlar. Bir gün bu sınıftan bir kız ne dedi, dünyada tasavvur edemezsiniz.  MakedonyalI İskender'in ordusu hakkında kitabın verdiği bilgiyi iyi kavrayamayan kızcağız, İskender'in  hiçbir düşman askeri öldürmeden bu zaferleri nasıl kazandığım sordu. Bunu nereden çıkarıyorsun dedim.  Meğer kız ne zannedermiş biliyor musunuz? Kitaplarındaki, İskender ordusu dirsek dirseğe harp ederdi  cümlesini, düşmana dirsekleriyle vurarak harp ederlerdi diye anlamış. Dirsek vuruşu ile de insan  ölmeyeceği için...<br/>
<br/>
		Tarih öğretmeninin hikâyesi gülüşmelerle kesilirken Selim'in alaycı sözleri işitildi:<br/>
<br/>
		- Böyle annelerin yetiştireceği askerler tarafından korunacak memleketin parlak geleceği insanın gözlerini  kamaştırıyor!...<br/>
<br/>
		- Efendim, iyi ki hocamız değilsiniz. Altıncı sınıf çocuklarına bile müsamaha etmedikten sonra bizi mutlaka  top yekûn sınıfta bırakırdınız.<br/>
<br/>
		- Altıncı sınıf çocuklarını bebek mi farz ediyorsunuz? On bir, on iki, on üç yaşlarındaki kızlar bir harbin nasıl  yapıldığını bilmezler mi? Bu küçükler moda cereyanlarını, artist isimlerini, dans nevilerini kimse  kendilerine öğretmeden biliyorlar. Çünkü çevrelerinin manevî havası onu icap ettiriyor. Böyle menfî bir  manevî hava yerine müspet bir manevî hava içinde olsalardı askerliğin de ne olduğunu öğrenir ve  kafalarını havai şeyler yerine gerçek fazilet prensipleriyle doldururlardı.<br/>
<br/>
		Selim birdenbire durdu. Boşuna konuştuğu kanaatine varmış ve her zaman olduğu gibi melankolisine  gömülmüştü. Artık konuşmuyor, baktığını görmüyor, söylenenleri işitmiyordu. Beyni iki nokta arasında  gidip geliyordu. Leylâ ve Güntülü... Leylâ'yı niçin düşündüğünü bilmiyordu. Güntülü'nün gözlerini, bu  gözleri nerede gördüğünü düşünüyordu. Bu gözler Selim Pusat'a bir şeyler söylüyor, bir şeyler  hatırlatıyordu. Üzücü olan şey bu söyleyiş ve hatırlatışın açık ve aydınlık değil de sisli ve dumanlı olmasıydı.  Bir ara, acaba kızın güzelliğinin tesiri altında mı kaldım diye düşündü ve üçünü de dikkatle süzdü. Hayır,  hayır!... Öyle olsa ilkönce Aydolu'nun tesirinde kalması icap ederdi. Çünkü bu kızın o kadar çarpıcı  güzelliği, yüzünün o kadar düzgün çizgileri vardı ki, onu beğenmeyecek, tesirinde kalamayacak erkek  düşünülemezdi. Ya Nurkan? Onda çarpıcı değil, işleyici bir güzellik gözleri kamaştırıyor, insan ona baktıkça  daha güzel buluyor, güzel buldukça tesiri altında kalıyordu. &quot;Kız&quot; kelimesinin bütün inceliği bu muhteşem  kızda tecelli etmişti. Güntülü ise ne biri kadar çarpıcı, ne öteki kadar işleyici idi. Ama garip bir büyüsü,  kuvvetli bir çekiciliği vardı. Galiba bu çekicilik bakışlarındaki füsundan geliyordu. Fakat onu nerede  görmüştü? Selim, yüzünün kızardığını sezdi ve içinde yaman bir sıkıntı duydu. Bu meclisten çekilmek  istiyordu.<br/>
<br/>
		Kızların gitmek üzere Ayşe'den müsaade almaları onu birdenbire ferahlattı. Kâbustan kurtulmuş bir insan  gibi yüzü aydınlandı. Fizik Öğretmeni Leman Pınar da kızlarla birlikte kalkmışta. Vedâlaştılar.<br/>
<br/>
		Ayşe, misafirleri geçirmek için çıktığı zaman, tarih öğretmeninin kitap raflarını dolaştığını ve bir kitabı  çekerek karıştırdığını gördü. Kadriye Kozanlı gülümseyerek &quot;Şu kitabı okumak isterdim&quot; dedi. Elinde  Fuzûlî'nin &quot;Leylâ ve Mecnûn'u vardı. Selim, Leylâ kelimesiyle birden Leylâ'yı hatırladı ve büyük bir  bilmeceyi çözmek isteyen insanların sabırsız merakı ile sordu:<br/>
<br/>
		- Meslektaşınız Leylâ Hanım'ı tanır mısınız?<br/>
<br/>
		Tarih öğretmeni elindeki kitabı yerine koyarak cevap verdi: - Prenses Leylâ'yı mı soruyorsunuz?<br/>
<br/>
		Selim şaşırır gibi oldu: - Hayır efendim. Tarih öğretmeni Leylâ... Leylâ Mutlak...<br/>
<br/>
		Kadriye Kozanlı, Pusat'ı donduran bir soğukkanlılık içinde cevabı verdi:<br/>
<br/>
		- Evet! Ben de ondan bahsediyorum. Yalnız adını biraz yanlış öğrenmişsiniz. Leylâ Mutlak değil, Leylâ Mutlu  olacak. Şu genç tarih hocası.<br/>
<br/>
		- Prenses Leylâ...<br/>
<br/>
		<b>11. Bölüm</b><br/>
<br/>
		O gece yemekten ve Tosun'un uyumasından sonra çalışma odasına geçtikleri zaman Ayşe Pusat  memnundu. Hattâ kocasının küçük masa üzerine içki şişesiyle kadehini koymasından da, her zamankinin  aksine olarak huzursuzluk değil, sevinç duymuştu. Selim'in bugünkü konuşmaları, ilk gördüğü kimselerle  askerlikten başka konular üzerinde de bir iki söz etmesi hayırlı bir başlangıçtı. Kocası kendi kendisine  benzemekten kurtulup herkese benzemeye başlasa, bütün erkekler gibi kadın meclislerinden zevk alma  yoluna girse, genç ve güzel kızların sohbetinden hoşlansa içine gömüldüğü rûh hastalığından kurtulacak,  hayatı sevecek, Ayşe de aile ocağında bahtiyar olacaktı.<br/>
<br/>
		Selim o gece yemeği çok az yemiş, kitap odasındaki masasına hiç oturmamış. Ayşe kendi masasına geçip  vazife kâğıtlarını yaydığı zaman o muttarit, sonsuz gezinmesine başlamıştı. Bu gezinme yalnız içki içmek  için arada bir bozuluyordu. Ayşe bu içkiyi, bu gezinmeyi, bu sükûtu hayata dönmenin başlangıcı diye kabul  ediyor, Selim üzerinde yeni bir deneme yapmak istiyordu. Bir müddet, kendisine hiç bakmadan gezi -nen  kocasını seyrettikten sonra:<br/>
<br/>
		- Kadriye'nin fıkraları ne kadar hoştu, değil mi?, diye söze başladı.<br/>
<br/>
		Selim'in cevabı kuru bir &quot;evet&quot; oldu ve Ayşe, onun bu cevabı otomatik olarak verdiğini, başka bir konu  üzerinde derin bir düşünceye dalmış olduğunu anladı.<br/>
<br/>
		Selim'in kafası Leylâ'ya, daha doğrusu Prenses Leylâ'ya, tahtın vârisi Leylâ'ya, Leylâ Mutlak yahut Leylâ  Mutlu'ya takılmıştı.<br/>
<br/>
		O mendebur Yek, Leylâ için tahtın vârisi derken Selim bunu bir delinin hezeyanı, yahut kendisinin kralcı  şahsiyetiyle alay eden bir küstahın uydurması diye dinlemişti. Kadriye Kozanlı da deli değildi ya... Fakat  kimin, neyin, hangi hanedanın prensesiydi? Türkiye'de prenslik, prenseslik bulunmadığına göre bu unvan  nereden çıkıyordu? Şüphesiz Kadriye ve Yek kendisini şaşırtmak için söz birliği etmiş olamazlardı.<br/>
<br/>
		Ayşe, teşebbüslerinden kolay vazgeçmezdi. Yeniden konuşmaya başladı:<br/>
<br/>
		Selim içkiyi sıklaştırmış ve yüzü kızarmıştı. Müstehzi tavrını takınarak cevap verdi:<br/>
<br/>
		- Zekâ testi yapmadığım için zekâları hakkında bir şey diyemem. Kültürlerini ölçmeye de benim kültürüm  elverişli değil. Fakat zihniyetlerini hiç beğenmediğimi söyleyebilirim.<br/>
<br/>
		- Ne kusurlarını gördün?<br/>
<br/>
		- Askerliğin hoş ve eğlenceli taraflarını arayan bir zihniyet elbette ki kusurludur. Ayşe, kocasına inatçı ve  masum bir çocuğa bakar gibi bakmaya alışmıştı:<br/>
<br/>
		- Bu bir kusur olsa bile bunu bir tanesi söyledi. Ötekilerin zihniyetinin de aynı olduğunu nereden  çıkarıyorsun?<br/>
<br/>
		Pusat bir kadeh daha içti:<br/>
<br/>
		- Karşıki çalılıktan düşman ateşi geliyorsa onun sağında veya solunda da düşman var demektir. Ayşe  gülümsedi:<br/>
<br/>
		- Kusur saydığın taraflarını bıraksan da yalnız meziyetlerini görsen onlara daha çok ısınmaz mısın?<br/>
<br/>
		- İnsan meziyet sahibi olmaya mecburdur. Anormal olan kusurdur. Bir asker cesurdur diye alkışlanmaz  ama korkarsa ayıplanır.<br/>
<br/>
		- Şu sert askerî düşüncelerinle etrafı ne kadar korkuttuğunu bir bilsen. Selim buna cevap vermedi. Uzun  bir gezinmeden sonra birdenbire:<br/>
<br/>
		- Fuzûli'nin Leylâ ve Mecnûn'u mühim bir eser midir?, diye sordu. Ayşe, işi şakaya vurdu: - Mühim bir  eserdir, ama içinde hiçbir askerî fikir yok!<br/>
<br/>
		Selim gözlerini Ayşe'ye dikti. Israrla bakıyordu. Bu bakış bir hiddetlenmenin değil, tereddüdün mahsulü  idi. Nihayet tereddüdünü yendi;<br/>
<br/>
		- Senin de Leylâ adında bir taleben vardı, değil mi?<br/>
<br/>
		- Evet. Seni onunla tanıştırmıştım ya...<br/>
<br/>
		Selim bu tanışmayı değil, fakat Leylâ'nın tanışmıştık demesini hatırlıyordu:<br/>
<br/>
		- Leylâ Mutlu idi, değil mi?<br/>
<br/>
		- Soyadı pek belli değil. Mutlu veya Mutlak olacak.<br/>
<br/>
		Bu cevap çok ilgi çekici idi. Selim, eşinin önünde durarak;<br/>
<br/>
		- Bu nasıl iş?, dedi. Bir insanın adı şüpheli olur mu? Nüfus kâğıdında ne yazıyorsa odur.<br/>
<br/>
		Ayşe hayretle kocasına bakıyor, durup dururken Leylâ'yı nerden çıkardığına şaşıyordu. Selim masanın  başından çekilmemişti:<br/>
<br/>
		- Peki! Bu kızın prensesliği nerden geliyor?, diye sordu.<br/>
<br/>
		Ayşe'nin hayreti katmerleşmişti. Kocasının bir insanla hu kadar ilgilenmesi fevkalâde bir şeydi. Hazır, Selim  konuşmaya, sualler sormaya başlamışken ondaki bu dış alâkayı kesmekten korkarak derhal cevap verdi;<br/>
<br/>
		- Prensesliğin nerden geldiğini bilmiyorum. Talebe iken de gıyabında hep prenses derlerdi. Zannedersem  bu, fevkalâde kibar halinden dolayı takılmış bir lâkaptı. Bu kızın öyle vakur ve asil bir hali vardı ki,  öğretmenlere bile saygı telkin ederdi. Çalışkanlığı, zekâsı normaldi. Normalin üstünde olan tarafı asaleti  idi. Bir de pek esrarengiz bir kızdı. Fakat telkin ettiği hürmet dolayısıyla kimse mahremiyetine sokulmaya  cesaret edemezdi.<br/>
<br/>
		- Sen öğretmen olarak talebelerinden Leylâ'yı mı üstün bulursun, yoksa bugünkü kahraman kızlarını mı?<br/>
<br/>
		- Leylâ'yı ortaokulda ve bir yıl okuttum. Aradan da yedi sekiz yıl geçtiği için intihalarım zayıflamıştır. Fakat  çocukların bilgi ve çalışkanlık bakımından her sene biraz daha gerilediğini dikkate alarak diyebilirim ki,  benim kahraman kızlarım senin Leylâ'ndan üstündür.<br/>
<br/>
		Selim, Ayşe'ye baktı:<br/>
<br/>
		- Neden benim Leylâ'm oluyormuş? Sen de herkes gibi bana mecnûn diye mi bakmaya başladın? Ayşe  yine şefkatte gülümsüyordu:<br/>
<br/>
		- Prenses olunca elbet senin olacak, dedi ve aklına gelen şakayı yapıp yapmamak hususunda bir tereddüt  geçirdikten sonra ilâve etti:<br/>
<br/>
		- Prensesi kabul etmezsen onu da ben alırım. Fakat kahraman kızlarımı almak istersen... Vermem!...  Selim'in yüzü öfkeden kıpkırmızı oldu:<br/>
<br/>
		- Prensesler kral doğurdukları için mühimdir.<br/>
<br/>
		Leylâ Hanım hiçbir zaman bu şerefe erişemeyeceğine göre gerçekten prenses olsa bile...<br/>
<br/>
		Cümlenin arkası gelmedi, önüne yaydığı kâğıtlarla meşgul bulunan Ayşe, niçin sözünü kesti diye kocasına  bakmak için başını kaldırınca onun pencere önünde durmuş olduğunu gördü. Selim tül perdeyi kaldırmış,  dikkatle ve gayet seri bir yüzle sokağı seyrediyordu. Günün her saatinden tenha olan sokağın, bu gece  vaktinde büsbütün boş olması gerekirken Selim, gözlerini neye dikmiş olabilirdi? Onu böyle dikkatle ve  hiddetle sokağa baktıran şey o uğursuz kamburun aksak adımlarla geçmesiydi. Pusat, iki gece önce olanları  hatırladı. Tahta kanepeyi kaldırıp Yek'in tepesine indirmişti. O şimşek gibi hızlı darbeden kurtulmak için bu  ihtiyarın ne çevik ve atik bir insan olması lâzımdı. İşte, belli ki, kendisine hiçbir şey olmamıştı.<br/>
<br/>
		Darbeyi indirdikten sonra kanepenin altında kimsenin bulunmadığını gördüğü zaman Selim bu kadar hayret  etmemişti. Şimdi melunu tekrar görünce hâdisenin şaşılacak taraflarını idrâk ediyordu. İhtiyarî dışında  dudaklarından &quot;alçak&quot; kelimesi döküldü. Ayşe heyecanlanmıştı. Adeta bağırarak:<br/>
<br/>
		- Kime söylüyorsun Selim?, diye sordu.<br/>
<br/>
		Selim perdeyi bırakırken:<br/>
<br/>
		- Kime olacak? Yek adındaki şu melun herife, diye cevap verdi, Ayşe yerinden fırlayarak pencereye yaklaştı.  Uzun sokak bomboştu. Kocası bir hayalet mi görmüştü? O zaman kafasında bir aydınlanma oldu. Selim e  bakarak sordu:<br/>
<br/>
		- Ne dedin? Yek mi dedin?<br/>
<br/>
		- Evet!<br/>
<br/>
		- Bu bir insan adı mı?<br/>
<br/>
		- İnsan değil, insan müsveddesi...<br/>
<br/>
		- Fakat sokakta Hiç kimse yok.<br/>
<br/>
		- O melun öyledir. Bir anda kaybolur.<br/>
<br/>
		Ayşe'nin bakışlarında belli belirsiz bir korku vardı. Kocası hasta mı idi? Yoksa çok mu sarhoştu? Onun  durumunu anlamak isteyen bir merakla konuşmanın arkasını kesmemeye çalışıyordu. Yek'i nereden  çıkarmıştı? Yek'in mânâsını biliyor mu idi? İçindeki ümitsizliği yenmek isteyen bir irade ile, tıpkı bir doktor  gibi teşhis peşinde idi. Fakat nerden başlayacağını bilemiyor, dikkatsiz bir soru ile kocasının ruhunu perişan  etmek istemiyordu. Sözü açan yine Selim oldu;<br/>
<br/>
		- Leylâ Mutlak hakikî bîr prensesse hangi hanedana mensup olabilir? Osmanlı mı?<br/>
<br/>
		Osmanlılar'dan başka Türk Hanedanı hemen hemen mevcut olmadığına göre Osmanlı Hanedanı akla  gelebilirse de bu ailede Leylâ adının kullanıldığını zannetmiyorum. Bir de Cengiz Hanedanı, yani Kırım  Kireyleri var, ama bunlar aşağı yukarı iki asırdan beri hanlığı kaybettikleri için unvanlarını da kaybetmiş  sayılabilirler.<br/>
<br/>
		Selim içiyordu:<br/>
<br/>
		- Şu prensesin soyadı üzerindeki bir ihtilâftan bahsetmiştin. Leylâ adı da takma bir isim olamaz mı?  - Ortaokul talebesiyken adı Leylâ idi. Bu yaştaki bir çocuğun takma ad taşıyacağını sanmam.<br/>
<br/>
		- Bu kızın anası, babası yok mu? Kimlerdir?<br/>
<br/>
		- Bilmiyorum.<br/>
<br/>
		Selim son kadehini de içmişti. Artık başı iyice dumanlanmıştı:<br/>
<br/>
		- Siz ne biçim öğretmensiniz?, dedi. Bir subay, bölüğündeki bütün erleri, soyu- sopu, ailesiyle bilir. Siz bu  kadar meşhur bir kızın babasını tanımıyorsunuz.<br/>
<br/>
		- Bu kadar teferruata her öğretmen karışmaz. Ancak her sınıfın bir hususî öğretmeni vardır ki, o sınıftaki  bütün talebenin her şeyini bilir. Leylâ'nın sınıf öğretmeni ben değildim.<br/>
<br/>
		- Kimdi?<br/>
<br/>
		- Zavallı kadın öldü.<br/>
<br/>
		Selim bu habere &quot;yazık&quot; diye karşılık verdi. Fakat bu kelimede ölen kadına duyulan bir acıma değil, kapanan  bir kapı için yerinme vardı.<br/>
<br/>
		Ayşe, kocasının bir genç kız da olsa başka birisiyle böyle derinden ilgilenmesine cidden seviniyordu.  Kocasındaki ölüm sessizliği ve durgunluğundan o kadar yılmıştı ki, bu tuhaf alâkayı bile memnuniyetle  karşılıyordu.<br/>
<br/>
		Fakat Ayşe'nin yürek ferahlığı uzun sürmedi. Selim her zamanki sessizliğinin içine gömülerek büyük odadaki  muttarit gezinmesine başladı. İyice sarhoştu. Yüzünde kindar bir gülümsemenin izleri vardı. Bir şeyler  söylese, konuşsa hattâ kendisiyle kavga etse Ayşe bu kadar muzdarip olmayacaktı. Bu sessizliği, bu içine  kapanıklığı Ayşe'yi bedbaht ediyor, yüreğine, hayatta yalnız kalmış olanların melali doluyordu.  Dirseklerini masaya dayamış ve çenesini avuçlarına almış olduğu halde, kendisine asla bakmadan yürüyen  kocasını seyrederken, ölmüş olan hayat arkadaşını bir filimde gören talihsiz bir kadına benziyor,  içleniyordu. Hattâ ağlıyordu. İki damla gözyaşı yanaklarına inmişti.<br/>
<br/>
		Bu hayat neydi? Yürümesine, konuşmasına rağmen Selime yaşıyor denilebilir miydi?<br/>
<br/>
		Ayşe kederli düşüncesine dalmış giderken birdenbire kapı çalındı. Gecenin bu saatinde gelen olmazdı. Bu  sebeple bu, fevkalâde bir hâdiseydi. Fakat ondan daha fevkalâde bir şey oldu. Selim, kapıyı açmak üzere  aşağıya yöneldi. Halbuki kapı açmak âdeti yoktu. Ayşe bile kapıyı anahtarla açarak içeri girerdi.<br/>
<br/>
		Kocasının nasıl bir değişiklikle kapıyı açmaya gittiğini düşünürken Selim aşağı kata inmiş, kapıyı açmış ve  karşısında postacıyı bulmuştu. Bu saatte bir telgraf... Fakat o bunları düşünecek halde değildi.<br/>
<br/>
		Makbuzu otomatik olarak imzalamış, kapıyı sertçe kapamış ve telgrafı açmıştı. Gözüne ilk çarpan şey  telgrafın çekildiği yer oldu. Hayret! Erzurum'dandı. Erzurum'da hiçbir tanıdığı yoktu. Yanlış olmasın diye  adresi okudu. Evet kendisine, Selim Pusat'a idi. Sonra ne zaman çekildiğine baktı. O gün ve aşağı yukarı üç  saat önce çekilmişti Meraka benzer bir duygu ve tuhaf bir huzursuzluk ile telgrafı okudu:<br/>
<br/>
		&quot;Prenses Leylâ hakikî bir prensestir. Fakat asıl adı Leylâ olmayıp Hanzâde'dir. Elde edilecek diğer malûmat  da incelemelerinize medâr olmak üzere bildirecektir. Hürmetler.&quot;<br/>
<br/>
		Bu müthiş telgrafın altında daha müthiş bir imza vardı: Yek. Yarım saat önce Selim'in kapısı önünden geçen  Yek...<br/>
<br/>
		<b>12. Bölüm</b><br/>
<br/>
		Selim, uyku ile uyanıklık arasında sabahı etti. İçi ıstırapla dolu idî. Leylâ ve Yek, iki muamma halinde beynini  oyuyordu. Bu ikisini de göreceği, bulabileceği tek yer Çamlı Koru idî. Adımları kendisini oraya sürükledi.  Çamlı Koru, Selim Pusat'a her zaman sürprizler hazırlamıştı. Bu sefer de öyle oldu. Saatlerce dolaştıktan,  birkaç defa girip çıktıktan sonra Leylâ'yı veya Yek'i değil, eski arkadaşlarından Tahsin'i buldu. Tahsin,  kurmay yarbaydı. Şakacı, söz eri kişiydi:<br/>
<br/>
		- Seni tam aradığım yerde buldum Pusat, dedi.<br/>
<br/>
		- Burasını bana yakıştırıyor musun?<br/>
<br/>
		- Senin için biçilmiş kaftan. Âşıkların, münzevilerin, insanlardan hoşlanmayanların yerine konmaz zarara  uğrayanların yeri. Doğrusunu arar-san buraya senden başka kimsenin girmemesi lâzım, ama giriyorlar  işte...<br/>
<br/>
		Selim gülümsedi:<br/>
<br/>
		- Şu söylediklerine göre, bilâkis yalnız benim buraya girmemem lâzım. Aşk denilen hastalıktan uzağım,  insanlara bayılıyorum. Hattâ çoluk çocuk makûlesi kız ve kadın meclislerinde bile bulunmaya başladım.  Zarara gelince de görüyorsun ki, hiç bir kaybım yok. Zamanımı nasıl harcayacağımı bilemeyecek kadar  bahtiyarım. O yüzden buralarda dolaşıyorum.<br/>
<br/>
		Tahsin kavrayışlı insandı. Konuşmayı tadında bırakarak:<br/>
<br/>
		- Pusat, dedi. Ben şimdi Neşriyat Şubesinde bulunuyorum. Askerî tarihe ait evrakı tasnif için bir komisyon  kurduk Senin gibi elemanlara ihtiyacımız var. Kabul eder misin?<br/>
<br/>
		Selim hiç düşünmedi. İş, her ne olursa olsun, bir baltaya sap olmak, işsiz, güçsüz dolaşmaktan iyiydi. Kabul  etli.<br/>
<br/>
		***<br/>
<br/>
		Ertesi günü vazifeye başlamış bulunuyordu. Tarihî Evrak Komisyonu birtakım yaşlı emeklilerden  mürekkepti. Adamların kalıbı Selim'in hiç boşuna gitmemişti. Askerî edaları yoktu. Başıbozuk softaları  andıran bir durumları vardı. Tanıştırma sırasında çoğu, Pusat'ı tanıdıklarını îmâ eden sözler söylediler. Bu  da hoşuna giden şey değildi. Masasına oturduktan sonra artık hiç yüzlerine bakmadan başını evraka eğdi.  Kendisine tembih olunan şekilde, birer birer okuyarak özetlerini kaydetmeye ve birbiriyle ilgili olanları  dosyalar halinde toplamaya koyuldu.<br/>
<br/>
		Selim Pusat, önündeki kâğıtlarla çok ilgilenmişti. Yakın tarihin askerliğini, kumanda sanatının  inceliklerini gösteren yazılara dalınca, âdeti üzere, çevresiyle bütün bağları kesilmiş, hattâ iş<br/>
<br/>
		arkadaşlarının ara sıra birbiriyle konuşmalarını dahi işitmez olmuştu. Zaten onlar da Selim'in  kendilerinden olmadığını ilk görünüşte sezmişlerdi. Üstelik onu, kendilerine göre çocuk, acemî ve bilgisiz  görüyorlardı. Yalnız alçak gönüllüğünü beğenmişlerdi. Söze karışmıyor, sorulmadan konuşmuyor, güçlüğü  olursa fikir danışıyordu.<br/>
<br/>
		Selim üç beş günde işini kavramış ve odaya göz atmaya başlamıştı. Sekiz kişiydiler. Kendisinden başka hepsi  altmışını aşmış kimselerdi. Yetmişini geçenler de vardı. Fakat çalışmalarının metotlu ve sistemli olmadığı  apaçık görülüyordu. Bir de şu vardı ki, ara sıra kendi aralarında yaptıkları konuşmaların konusu askerlik  veya harp tarihi değil, din ve tasavvuftu. Selim Pusat şimdiye kadar kimseyle din üzerinde bir tartışma  yapmamıştı. Bu adamların nasıl bir sebep yaratarak bunu konuştuklarını anlayamıyordu. Hele askerliğe  hiçbir faydası olmayan tasavvufun burada konuşulması çok garibine gidiyordu.<br/>
<br/>
		Saat on iki olduğu zaman çalışma masaları yemek masası haline geliyor, tatlı konuşmalar arasında yemek  yeniyordu. Selim, evden yemek getirmediği için öğle yemeği yemiyor, çok hoşlandığı vesikaları okuyarak  öğle tatilinde de çalışmaya devam ediyordu, iş arkadaşlarının ara sıra nöbetleşe odadan kaybolmalarının  sebebini de biraz sonra anladı. İlerdeki küçük bir odada teker teker namaz kılıyorlardı. Bunu keşfettiği  zaman &quot;Bahtiyar adamlar&quot; diye düşündü ve gözlerini pencereden dikerek uzun uzun daldı.<br/>
<br/>
		İşe başladığının dördüncü mü, beşinci mi gününde idî, masa komşusu kendisine bir şey sordu ve Selim,  yüzüne bakmadan yaptığı kısa konuşmada yanındakînin bir yabancı şivesiyle konuştuğunu görerek başını  ona çevirdi. Aynı anda hayretler içinde kaldı. Çünkü bu adam şu mendebur Yek'in ya ikiz kardeşi, yahut  kendisiydi. Adam bir şeyler söylemekte devam ediyor, fakat Pusat söylenenleri asla duymadan masa  komşusunun yüzüne bakıyordu. Birdenbire:<br/>
<br/>
		- Adınız nedir?, dîye sordu. Bu soruş, Tasnif Komisyonunun odasında hiçbir zaman görülmemiş öyle bir  sertlikle yapılmıştı ki, herkes işini bırakarak Gözlerini Selim'e dikmiş ve dostça olmayan bakışlarla onu  süzmeye başlamıştı. Adam kısaca cevap verdi:<br/>
<br/>
		- Osman. Soyadınız Yek ini?<br/>
<br/>
		- Beriki gülümsedi:<br/>
<br/>
		- Böyle bir soyadı alacak olsam &quot;dü&quot; yü tercih ederdim. Çünkü yekle daha ziyâde iki bir, dü ile ise dubârâ  atılır.<br/>
<br/>
		Selim Pusat aksi bir karşılık vermek üzere iken odaya giren bir hademe:<br/>
<br/>
		- Osman Bey! Müdür Bey sizi istiyor, dedi.<br/>
<br/>
		Osman Bey masasından kalkıp giderken Selim onu inceliyordu. Yüzü-nün bütün benzerliğine rağmen Yek  olamazdı. Ondan uzun boylu olduğu gibi kamburumsu ve aksak da değildi. Fakat bu benzeyiş?  Odadakilerden biri Selim'i aydınlattı:<br/>
<br/>
		- Şivesi tuhafınıza gitti, değil mi? Dönmedir.<br/>
<br/>
		- Dönme mi? Hangi millettin dönmesi?<br/>
<br/>
		-Alman Yahudisi'dir. Asıl adı Oskar iken Müslüman olunca Osman'a çevirmiştir.<br/>
<br/>
		- Soyadı nedir?<br/>
<br/>
		- Soyadı Fişer'dir. Onu değiştirmedi. Yalnız Türk imlâsıyla yazmaya başladı. Selim ilgilenmişti. Sordu:  - Neden Müslüman olmuş? Asıl mesleği nedir?<br/>
<br/>
		- Hitler idaresinin baskısına uğradığı için Müslüman olmuş diyorlar. Memleketinde şarkiyat profesörü imiş,  Türkçe, Arapça, Farsça'dan başka birkaç da Avrupa dili bildiği için asker olmadığı halde komisyona aldılar.<br/>
<br/>
		Pusat din veya tâbiiyet değiştirmeyi ordu değiştirmeyle benzettiği için bu işten hoşlanmazdı. Sözü  uzatmadı. İleriki masalarda oturan iki memurun konuşması dikkatini çekmişti. Tasavvuf üzerine  konuşuyorlardı. Biri Kuran'dan ve hadislerden tanıklar getirerek tasavvufun hakikî İslâmiyet olduğunu,  öteki de yine aynı kaynakların yardımıyla bîdat sayılması gerektiğini ileri sürüyordu.<br/>
<br/>
		Bu arada Selim'e yabancı veya uzak birçok isimler geçiyordu: Muhyiddîn-i Arabî, Mevlâna, Kemal -  paşazâde, Çivizâde...<br/>
<br/>
		Münakaşacılar, arada bir mısralar veya beyitler de söylüyorlardı. Bir tanesi aklında kaldı:<br/>
<br/>
		Tasavvuf yâr olup bâr olmamaktır, Gül-i gülzâr olup hâr olmamaktır.<br/>
<br/>
		Selim, zihninde beyti tekrarlayarak güzel mi, derin mi, sathî mi olduğunu anlamaya uğraşırken yanı  başında:<br/>
<br/>
		Siz de aynı fikirde misiniz?, diyen bir ses duydu. Bunu Osman Fişer söylüyordu. Selim onun gözlükler  arkasından bakan gözlerini Yek'e benzeterek yeniden iç huzurunu kaybetti ve ne zaman yerine döndüğünü  anlamadığı bu eski profesöre bakarak:<br/>
<br/>
		- Hangi mesele hakkında fikrimi soruyorsunuz?, dedi.<br/>
<br/>
		- Tasavvuf hakkındaki fikrinizi...<br/>
<br/>
		- Tasavvuf hakkında hiçbir fikrim yok.<br/>
<br/>
		Fişer, müstehzi bir bakışla diğerlerini işaret ederek:<br/>
<br/>
		- Bunların çoğu tasavvufu İslâmiyet sanıyor. Halbuki Budizm ve Manihaizm'in çorbasıdır. Tuz ve biber  olarak da içinde epey Hıristiyanlık ve Yahudilik var, dedi.<br/>
<br/>
		Selim Pusat Budizm ve Manihaizm'i aşağı yukarı yalnız isim olarak biliyor, hele savaş aleyhinde olan  Budizm'den nefret ediyordu. Bu fikrin, savaşçı bir din olan İslâmiyet'e girmiş bulunmasını garipseyerek:  - İslâm büyükleri arasında bu hakikati bilen kimse yok muydu? Neden önlemediler?, diye sordu.Osman  Fişer'in cevabı çok garipti: - Bu domuz Yahudiler, Müslüman olarak Müslümanlığı bozmak için bu bidatleri  soktular.<br/>
<br/>
		- Yahudilerin Müslümanlığa Mûsevîliği sokmaları tabii olurdu. Kendilerinin de bilmediği eski dinleri neden  öne sürsünler?<br/>
<br/>
		Osman Fişer: - Onu da yaptılar, dedi. Arkasından garip bir hikmet savurdu. &quot;İyi bir imam olmak için önce iyi  bir haham olmak şarttır&quot;.<br/>
<br/>
		Selim Pusat öfkelenir gibi oldu.<br/>
<br/>
		- Yahudilerin niçin bu kadar aleyhinde bulunuyorsunuz? Siz Yahudi değil misiniz?<br/>
<br/>
		Profesör cevap vermedi. Eliyle yaptığı işaret ret mânâsına gelebilirdi. Selim, sorgusunu bırakmadı: - Ya  hangi ırktansınız?<br/>
<br/>
		Osman Fişer başını önündeki kâğıtlara eğerek:<br/>
<br/>
		- Şeytan ırkından, diye cevap verdi ve kâğıtlarla meşgul olmakta devam ederek sustu.<br/>
<br/>
		Pusat bir an ileriye, odanın camekânından ağaçlar ve çiçeklerle göze ve gönüle hoş gelen bahçeye bakarak  düşündükten sonra başını evraka eğdi. Bu adama öfkelenmiş, aynı zamanda da ilgi çekici bulmuştu. Onun,  kimseyle konuşmazken kendisine bu şekilde açılması tuhaftı.<br/>
<br/>
		Selim bu göreve başladığından beri ilk defa bir iç sıkıntısı duydu. Sebebini düşündü. Osman Fişer'di.  Tasavvuf, Budizm falan diyerek huzurunu kaçırmış, bu lüzumsuz saçmalarla vaktini almıştı. Fakat asıl  belâlısı adamın Yek'e benzeyişiydi.<br/>
<br/>
		O akşam eve döndüğü zaman tasavvuf hakkında Ayşe'den öteberi öğrenmek niyetinde idi. Fakat onu üzgün  bulunca vazgeçti. Tosun biraz hasta ve ateşli idi. Doktor gerekip gerekmediğini her zaman Ayşe tâyin  ederdi. Bir şey söylemediğine göre hastalık mühim değildi.<br/>
<br/>
		Ayşe'nin vazife tashihlerini bitirdiği ve Tosun'u yatağında yoklayarak endişesizce çalışma odasına geldiği<br/>
<br/>
		sırada Selim Pusat damdan düşer gibi, Ayşe'yi âdeta şaşkına döndüren bir soru sordu:<br/>
<br/>
		- Tasavvuf nedir?<br/>
<br/>
		Aslında, şaşılacak bir soru değildi. Ancak Selim'in böyle bir konuyu öğrenmek istemesi, mübalağa ile  söylemek gerekirse, tarihte yeni bir çağın açılması kadar mühimdi. Bunu Selim değil de Tosun sormuş olsa  Ayşe yine bu kadar şaşırırdı. Fakat bu şaşkınlığının arasında sevinç de vardı. Kocası artık hayattaki  meselelerle ilgileniyordu, askerliğin dışındaki gerçekleri de kabulleniyordu. Ayşe'nin dilinin ucuna gelen ilk  söz &quot;Bu da nereden esti?&quot; gibi bir şeydi. Fakat söylemedi. Selim'i ürkütmemek lâzımdı.<br/>
<br/>
		Kendisine böyle bir soru sorulmasını da hiç umursamıyor-muş gibi görünmeye dikkat ederek:<br/>
<br/>
		- Din felsefesidir, diye cevap verdi ve Pusat'ın vereceği alaylı karşılığı bekledi. Bu gece Pusatta başka bir hal  vardı. Alaya gitmedi: - Din bir takım kesin buyruklar ve kaidelerden ibaret değil mi? Bu kadar sert ve  değişmez kaideler manzumesinin felsefesi olur mu? Ayşe'nin şaşkınlığı artıyordu. Acaba ne olmuştu da  Selim bunları soruyordu? Hidâyete mi ermişti? Onun tasavvuf hakkında hiçbir şey bilmediğini, bilmeye de  lüzum görmediğini çok iyi biliyordu. Tasavvuf için Selim'den beklenen düşünce &quot;dilencilik felsefesi&quot; gibi bir  şey olabilirdi Böyle demeyip de ciddî ciddî sorması, öğrenmek istemesi Ayşe'ye Tosun'un hastalığından  doğan üzüntüyü âdeta unutturdu. Anlatmaya başladı: - Din, naslardan ibarettir, ama insanların kendi  duygu ve düşünceleri-ne, kendi mizaçlarına göre değişik şekilde anlayacakları ve birbiriyle çekişecekleri  noktalar bulunabilir. Nitekim türlü mezhepler arasındaki çatışmalar da bunu gösteriyor. Tasavvuf,  teferruata ehemmiyet vermeden geniş bir müsamaha içinde ve yalnız sevgiye, iyiliğe dayanarak insanı,  dünyayı, kâinatı, Tanrı'yı anlamak sistemidir.<br/>
<br/>
		Selim Pusat o gün Osman Fişer'in söylediklerini hatırlayarak:<br/>
<br/>
		- Tasavvufta Budizm, Manihaizm, Hıristiyanlık gibi yabancı tesirler de var mıdır?, diye sordu.<br/>
<br/>
		Ayşe biraz daha şaşırdı. Selim'in ağzından Budizm veya Manihaizm kelimelerini duymak Tosun'un Yunus  Emre'den bahsetmesi gibi bir şeydi. Hayretini saklamakta devam ederek cevap verdi:<br/>
<br/>
		- Olabilir. Vardır. Tasavvuf bütün dinleri, bütün insanları kavrayan bir felsefedir.<br/>
<br/>
		Ayşe, ancak bir askere yaraşan yüzle kendisine bakarak, vuruş-kırışın aleyhindeki tasavvufu öğrenmek  isteyen kocasının, sözü nereye getireceğini merakla bekleyip ona baktı. Acaba Selim'de bir yumuşama mı  başlamıştı? Bunu asla ummuyordu. Öyleyse neydi? Ayşe bunu düşünürken Pusat yeniden sordu:<br/>
<br/>
		- Bu tasavvufun bir faydası var mı?<br/>
<br/>
		Ayşe, önce askerliğe, savaşa, savaşı kazanmaya faydası var mı diye soruyor sandıysa da öyle olmadığını  hemen anlayarak cevap verdi:<br/>
<br/>
		- Elbette var! İnsanı huzura kavuşturması bakımından tasavvuf gibi bir ilâç bulunamaz.<br/>
<br/>
		- Hayatı karmakarışık olduğu halde tasavvufla huzura kavuşmuş kimseyi tanıyor musun?<br/>
<br/>
		Bu soru ile Selim Pusat acaba biraz da kendisi hakkında mı sormak istiyordu. Ayşe birkaç saniye  düşündükten sonra cevap verdi: - Tarih böyle insanlar kaydettiği gibi zamanımızda da örnekleri var.  Geçende bizi ziyaret ettiği zaman tanıdığın Kadriye Kozanlı'nın amcası bunlardan biridir.<br/>
<br/>
		Ayşe sustu. Zihnini toparlamaya mı çalışıyordu, yoksa söyleyip söylememek için karar mı veremiyordu, belli  değildi. Sonunda söyledi:<br/>
<br/>
		- Senin çok merak ettiğin Leylâ'nın, tarih öğretmeni Leylâ'nın babasının da pek büyük bîr mutasavvıf olduğu  herkes tarafından söylenir...<br/>
<br/>
		<b>13. Bölüm</b><br/>
<br/>
		Bayram günlerinin güzel havalara rastlamasını fırsat bilen Ayşe bir kır gezintisi hazırlayarak Selim için bir  eğlence, kabilse bir huzur yaratmak istedi. Tıpkı bir kurmay gibi her şeyi düşünerek, en ince hesaplara  kadar inerek planını yaptı. Yeni açılan, daima seviyeli insanların uğrağı bulunan, adı da Huzur olan  çayhanede kahvaltı edildikten sonra kıyı yolundan Çamlı Koru'ya gidilecek, güneş batarken dönülecekti.  Gezintiye Kadriye Kozanlı ile bir iki öğretmen daha ve Ayşe'nin üç sevgili kızı çağırılacaktı.<br/>
<br/>
		Selim Pusat'a teklifini yaptığı zaman kabul olunup olunmayacağı hakkında hiçbir fikri yoktu. Kocası, Ayşe'yi  taş sessizliği içinde dinlemiş, sonra yine dışarıya iz vermeyen bir yüzle:<br/>
<br/>
		- Güzel olur. Yalnız bir eksiği var, demişti.<br/>
<br/>
		- Nedir?<br/>
<br/>
		- Prenses Leylâ... Leylâ Mutlak...<br/>
<br/>
		Ayşe Pusat bîr an donakaldı. Fakat cevap vermekte gecikmedi: -<br/>
<br/>
		Adresini bilsem onu da çağırırdım ama...<br/>
<br/>
		Selim şaka ile istihza arasında bir sesle onun sözünü kesti:<br/>
<br/>
		- Yok canım... Senin kahraman kızların olduktan sonra Prenses Leylâ'ya lüzum yok! &quot;Kahraman kızlar&quot; tâbiri  bu sefer Ayşe'nin hiç hoşuna gitmedi: - Selim! Şu kahraman kızları bırak. Onlar kahraman olmadıkları için  bu tâbirle bana küçümsenmiş gibi geliyorlar. Halbuki kendilerini çok severim. Onun için, rica ederim, bu  tâbiri kullanma.<br/>
<br/>
		- Ne diyeyim? Bu tâbiri, üçünü birden anlatmak için kullanıyordum. Ayşe'nin sustuğunu görünce yine  alaycı tavrını takınarak;<br/>
<br/>
		- İstersen Işık Kızlar diyelim, dedi. Nur, Ay, Gün... Işıklardan yapılmış bir mahşer... Işık Kızlar tâbiri Ayşe'nin  hoşuna gitmiş olmakla beraber;<br/>
<br/>
		- Neden mahşer?, diye sormaktan da kendini alamadı. Pusat gülümsüyordu: - Nedeni var mı? Ölüleri bile  ayağa kaldıracak kuvvette üç ışık... Mahşere yaraşan kızlar.<br/>
<br/>
		Ayşe, konuşma tatsız bir yola dökülmesin diye fazla bir şey söylemedi. Zoraki bir gülümseyişle:<br/>
<br/>
		- İşte, şairliğini kullandığın zaman başarı sağladığına bir örnek... Işık Kızlar cidden güzel ve onlara yaraşan  bir tâbir. Edebiyat öğretmeni olarak sana aferin diyebilirim, dedi.<br/>
<br/>
		Selim cevap vermedi. Böylece bundan sonra Aydolu, Güntülü ve Nurkan için Kahraman Kızlar yerine Işık  Kızlar denilmesi hakkında aralarında sözsüz, imzasız, törensiz bir anlaşma yapılmış oldu.<br/>
<br/>
		Huzur Çayhanesi'ndeki ilk dakikalar Kadriye Kozanlı'nın fıkraları ve nükteleriyle çok hoş geçti. Bu dertli  kadın, mihneti kendine zevk etmenin sırrına ermiş, hem gülüyor, hem de yanındakileri neşelendiriyordu.  Gülmemekle beraber Selim Pusat da onu dikkatle dinliyordu. Kocasını, sezdirmeden daimî bir kontrol  altında tutan Ayşe, dinler gözüktüğü halde onun Kadriye'yi dinlemediğini, kendi âleminde başka  düşüncelere daldığı, hattâ belki de nerde olduklarını bile unutmuş bulunduğunu anlamakta gecikmedi.  Halbuki bu günü sirtonun için düzenlemişti.<br/>
<br/>
		Doğruydu. Selim o anda tamamıyla başka şeyler düşünüyor ve altıncı duygusuyla, birisince kontrol  edildiğini seziyordu. Manevî bir silkinişle, daldığı âlemden kurtuldu. Kendisine bakmakta olan Ayşe ile göz  göze geldikten sonra, ne olduğunu anlamadığı bir kuvvetin zoru ile bakışlarını Güntülü'ye çevirdi ve onun  kendisine dikilmiş bakışlarıyla karşılaşınca ürperdi. Bu bakışlar ona hiç de yabancı olmayan korkunç pars  bakışlarıydı. Fakat nerde görmüştü? İşte yine içi acı ile dolmaya başlıyordu.<br/>
<br/>
		Ayşe, Güntülü'nün de Selim'i kontrol ettiğini görmüş, kocasının anormal rûh durumu kızlar tarafından  anlaşılmasın kaygısı ile ve şakayı da elden bırakmayarak sormuştu:<br/>
<br/>
		-Selim! Askerlikteki zevki saymazsak bu günümüzün şimdiye kadar geçen dakikalarında bir tat yok muydu?<br/>
<br/>
		Ayşe, &quot;Acaba sorsam bir tanesini hatırlayabilir mi&quot; diye düşünürken Güntülü'nün söze karıştığı görüldü:  - En çok hangisini beğendiniz?<br/>
<br/>
		Bu sorunun Selim'de ne tesir yaptığı anlaşılmadı, ama birden Ayşe'nin gönlü üzüntüyle doldu. Selim'in  dinler gözüküp hiçbir şey dinlemediği, yani anormal hali anlaşılacak diye içi burkuldu. Güntülü bilmeden  Selim'in görünmeyen yarasına basmıştı. Ayşe böyle düşünüyordu.<br/>
<br/>
		Halbuki Güntülü bunu bilmeyerek değil, bilerek yapmıştı. Huzur Çayhanesi'ne geldikleri dakikadan beri bu  acayip adamı kontrol ediyordu. Ne tuhaf düşünceleri, ne sert duyguları vardı! Acaba neler düşünüyordu?  Başından geçen felâketle meşgul olamazdı. Öyle zayıf iradeli bir adama benzemiyordu. Ayşe Hoca Hanım  ayarında bir kadının kocası olduktan ve hayatındaki büyük sarsıntı atlatıldıktan sonra onun huzur içinde  yaşayan, bahtiyar bir kimse olması gerekirdi. Halbuki bu sertlik, bu dalgınlık, bu gariplik hiç de bahtiyarlığın  alametleri değildi.<br/>
<br/>
		Güntülü ona dikkatle baktığı zaman Selim'i olgun bir subaya değil, toy bir şâire benzetiyordu. Kadriye  Kozanlı'nın herkesi neşeye boğan fıkralarına aldırış etmediği, daha doğrusu onları işitmediği muhakkaktı.  Güntülü bunu kendi kendisine ispat etmek için &quot;En çok hangisini beğendiniz?,&quot; diye sormuştu.<br/>
<br/>
		Ayşe içinden &quot;Eyvah, fırtına kopacak&quot; diye tasalanırken Selim'in alay mı, ciddi mi olduğu anlaşılmayan o  tavrı takındığı görüldü ve arkadan:<br/>
<br/>
		- Hepsi birbirinden güzel, dediği işitildi.<br/>
<br/>
		Güntülü, tuttuğunu kolay bırakanlardan değildi. Yine sordu:<br/>
<br/>
		- Ama elbette biri ötekilerden güzeldi. On fıkra bir araya gelince hiç şüphesiz birinin daha çok hoşa gitmesi  icap eder.<br/>
<br/>
		Güntülü daha söyleyecekti, ama Selim bırakmadı:<br/>
<br/>
		- Yanılıyorsunuz. Birçok şey bir araya geldiği zaman onlardan birinin ötekilere üstün olması neden  gereksin? Güzel bir savaş yapmış bir mangadaki erlerden birini ötekilerden ayırt etmeye çalışmak...<br/>
<br/>
		Bu sefer de Selim sözünü bitiremedi. Kadriye Kozanlı gülerek konuşuyordu:<br/>
<br/>
		- Aman Selim Bey!... Bu Huzur Çayhanesini de tüfek sesleriyle doldurmayın. Sonra huzuru kaçarsa nereye  gideriz?<br/>
<br/>
		Ayşe, Selim'in sertleşmeye başladığını derhal anladı. Sesinin tonu onu gösteriyor ve boşluğa bakarak cevap  veriyordu: - Peki! Silâh seslerini keserek huzurun bozulmasını, önleyelim. Fakat şimdi vereceğim örnek için  de gözlerinizin kamaştığından yanıp yakılmamanızı rica ederim.<br/>
<br/>
		Kadriye ile diğer öğretmenler ve üç kız göz kamaşmasından bir şey anlamayarak bakıştılar. Yalnız Ayşe sözün  nereye varacağını kavramış, fakat artık önlemeye vakit ve imkân kalmamıştı. Pusat tok bir sesle konuşuyordu:  -Askerleri bıraktık. Işık Kızlar'ı aldık. Işık Kızlar diyerek Ayşe'nin üç sevgili kızını kastediyorum. Hem isimleri  ışıklı, hem de kendileri ışık güzelliğinde olduğu için onlara Işık Kızlar diyorum. Şimdi ben Ayşe'ye &quot;Işık  Kızlar'dan en çok hangisini beğeniyorsun?,&quot; diye sorsam şunu yahut bunu diye bir cevap verebilir mi?  Veremez. Demek ki bazen tercih yapmak imkânsızdır. Ayşe'ye tanıyacağınızdan emin olduğum bu hakkı  benden neye esirgiyorsunuz?<br/>
<br/>
		Bu bağlayış Ayşe'nin hoşuna gitmişti. Fakat Güntülü direnmekte devam ediyordu:<br/>
<br/>
		- Hoca Hanım'ın bize olan sevgisi eşittir. Fakat bu, aramızda bir tercih yapmadığı mânasını taşımaz.  Tercihini açığa vurmayışı Hoca Hanım'ın nezâketi ve hocalık sanalının icabıdır. Yoksa mutlak...<br/>
<br/>
		- Mutlak mı?<br/>
<br/>
		Güntülü, Selim'e âdeta korkarak baktı. Çünkü mutlak mı diye sorarken korkunç bir hal almıştı. Selim'i böyle  korkunç olmaya zorlayan sebep mutlak derken Güntülü'nün sesindeki ahengin, Çamlı Koru'da o gece  duyduğu sese tıpatıp benzemesiydi. Güntülü'yü nereden tanıdığını hatırlamak üzereydi. Fakat...<br/>
<br/>
		* * *<br/>
<br/>
		Selim kendisine geldiği zaman Çamlı Koru'ya inen yokuşta olduklarının farkına vardı. Yanında Güntülü vardı.  Ayşe ve ötekiler epey aralıkla arkadan geliyorlardı. Selim, yanındakinin Güntülü olduğunu anlayınca ilk önce  kızın sesine dikkat etti. Evet! Bu, o gece. Çamlı Koru'da kendisine şiirle hitabeden sesti.<br/>
<br/>
		- Ara sıra Çamlı Koru'ya gelir misiniz?, diye sordu.<br/>
<br/>
		- Hayır! İlk defa şimdi geliyorum.<br/>
<br/>
		Yalan söylüyordu. Bu sesin sahibi Çamlı Koru'ya hiç gitmemiş olabilir miydi? Selim sabırsızlanmakla beraber  bu vahşi kızı zorlayarak ondan bir şey öğrenmeye imkân olmadığını çok iyi seziyordu:<br/>
<br/>
		- Güntülü! Bana en çok hoşunuza giden şiiri okur musunuz?, dedi.<br/>
<br/>
		Selim şimdiye kadarki konuşmalarında gerek Aydolu ile Nurkan'a, gerekse Güntülü'ye hitap ederken,  adlarından sonra hep &quot;hanım&quot; kelimesini de ekleyerek konuşmuştu. Bu seferki &quot;Güntülü&quot; hitabı biraz tuhaf,  fakat samimî olduğundan genç kız yadırgamadı. Hattâ genç kızlık psikolojisi içinde biraz hoşlandı bile.  Yalnız, Selim'in karakterinden hiç umulmayan şiir okumak teklifini garip bularak: &quot;Neden icap etti?,&quot; diye  sordu.<br/>
<br/>
		- Zaman zaman şiir dinlemekten hoşlandığım olur. Bunu da elbette şiir zevki olanlardan dinlemeyi tercih  ederim. Ayşe evde o kadar meşgul ki, ona bu teklifi yapamıyorum. Zaten bu istek de bende her zaman  doğan bir şey değil...<br/>
<br/>
		Güntülü biraz düşündükten ve eliyle saçlarını o zarif hareketle düzelttikten sonra ahenkli sesi ve düz gün  söyleyişiyle bir şiir okumaya başladı:<br/>
<br/>
		Sevda gibi bir gizli emel ruhuna sinmiş;<br/>
<br/>
		Bir haz ki hayâlden bile üstün ve derinmiş. Gökten gelerek gönlüne rüzgâr gibi inmiş, Bir sır ki bu, ölsen bile  asla açamazsın...<br/>
<br/>
		Anlatması imkânsız olan öyle bir an ki, Hülyadaki ses varlığının Bilyesi sanki... Bak emrediyor: Daldığın  alemden uyan ki,<br/>
<br/>
		Mutlak seveceksin beni, bundan kaçamazsın...<br/>
<br/>
		Şiiri dinlerken, kızın sesinin, karanlıktaki sesin âhengine benzeyen güzelliğinden sarhoş olan Pusat son  mısraı dinleyince yıldırımla vurulmuşa döndü ve ıstırabını belli etmek istemeyen bir yaralı gibi bakarak:  - Bu şiir kimin?, diye sordu.<br/>
<br/>
		Güntülü en tatlı gülümseyişiyle bakıyordu: - Bilmiyor musunuz?<br/>
<br/>
		- Bilsem sorar mıydım?<br/>
<br/>
		Genç kızın gülümseyişi dudaklarında söndü: - Bu şiir sizin<br/>
<br/>
		değil mi?<br/>
<br/>
		Pusat hayretle durarak Güntülü'ye döndü: - Benim mi?<br/>
<br/>
		Ne zaman yazmışım?<br/>
<br/>
		Kızın gözleri vahşi parıltılarla ışıldamaya başlamıştı. Selim, çok iyi tanıdığı bu parıltılara bakarken, bakıp da  unutulmuş bir noktayı çözmek için bir rûh kasırgasında bunalırken, Güntülü, o geceki görünmeyen kadının  sesiyle cevap verdi:<br/>
<br/>
		- Unuttuğunuza göre bin yıl önce yazmış olacaksınız.<br/>
<br/>
		Bin yıl... Selim'in beynindeki karanlık yer aydınlanıyor gibiydi. &quot;Ben bin yıldan beri yaşıyor muyum?&quot; diye  düşündü. Bu, korkunç bir şeydi... Yanındaki kız tıpkı bir büyücü gibi onun aklından geçeni anlayarak cevap  veriyordu:<br/>
<br/>
		- Evet! Bin yıldan beri yaşıyorsunuz, hattâ belki de iki bin yıldan beri... Mete'nin, askerlerini sadakat sınavında  geçirmek için sevgililerine, nişanlılarına, eşlerine ok atmalarını emrettiği ve büyük sevgileri dolayısıyla ok  atmayanları idam ettirdiği zamandan beri...<br/>
<br/>
		Bu sözler ve bu ses Selim'in bütün gücünü, hattâ irâdesini alıp götürmüştü. Cevap veremiyordu.  Düşünemiyordu da...<br/>
<br/>
		Ne kadar sürdüğünü kestiremediği duraklaması genç kızın &quot;Yürüyelim efendim&quot; demesiyle sona erdi. Yokuş  bitmiş, Çamlı Koru'ya girmişlerdi.<br/>
<br/>
		Çamlı Koru'nun havasından çok Selim üzerindeki tesiri ve hâtırası kendisine gelmesine yaradı. Tekrar  askerleşmişti:<br/>
<br/>
		- Hayır! Bu şiir benim değil, dedi.<br/>
<br/>
		- 0 halde belki benimdir.<br/>
<br/>
		Bu kız, sanki Selim'e darbe üstüne darbe vurmak için gelmişti. Büsbütün perişan olmamak için alaycı tavrını  takınmakta gecikmedi:<br/>
<br/>
		- Siz de iki bin yıldan beri yaşıyor musunuz?<br/>
<br/>
		- Niçin olmasın?<br/>
<br/>
		Pusat, yüzünün kızardığını yanmasından anladı. Kendisiyle eğleniyor muydu? Bir çocukla başa çıkamamak,  bir manganın hakkından bir bölükle gelememeye benziyordu. Fakat bu kadar nazik ve terbiyeli bir kızın, çok  sevdiği öğretmenin kocasıyla eğlenmeyeceği şüphesizdi. Öyleyse o garip sözlerle ne demek istemişti?  Alacağı cevaptan çok kızın sesini dinlemek ihtirasıyla sordu:<br/>
<br/>
		- İki bin yıl önce acaba ben neydim?<br/>
<br/>
		- Herhalde Mete'nin ordusunda bir subaydınız.<br/>
<br/>
		- Bu sözlerinizle bana şeref veriyorsunuz. Mete'nin ordusunda subay olmak, olabilmek bir asker için  gayelerin son sınırıdır...<br/>
<br/>
		Pusat bu sözleri söyler söylemez, o görünmeyen esrarlı kadının, belki de Güntülü'nün, kendisine tılsımlı  sesle şiir okuduğu tahta kanepenin önüne gelmiş olduklarını fark etti. Arkadan yavaş yavaş gelmekte  olanları bekliyormuş gibi durarak burada olup bitenleri yıldırım hızıyla hatırladı.<br/>
<br/>
		O ses... Sonra Leylâ... Leylâ'nın o sese biç benzemeyen, sonra benzeyen sesi... Prenses Leylâ... Tahtın vârisi  olan Leylâ... En sonra Güntülü... Kendisinin iki bin yıl önce yaşadığını söyleyen ve simdi sesi, görünmeyen  kadının sesine tamamıyla benzeyen Güntülü...<br/>
<br/>
		Ayşe ve ötekiler yavaş yavaş yaklaşıyorlardı. Yüzleri neşeli olduklarını anlatıyordu. Belliydi ki, Kadriye  Kozanlı yeni bir fıkra daha anlatıyordu. Onlar gelince Güntülü ile olan bu korkunç, fakat büyüleyici  konuşmanın kesileceğini düşünen Selim, içkinin son yudumlarını içermişçesine ve artık iradesine hâkim bir  halde, alaycılığını takınarak sordu:<br/>
<br/>
		- İkimiz de iki bin yıl Önce yaşadığımıza göre o zaman da tanışıyor muyduk? Güntülü aynı esrarlı ses ve  aynı büyük ciddiyetle cevap verdi:<br/>
<br/>
		- Elbette tanışıyorduk.<br/>
<br/>
		- Peki... Ben o zaman da bir subaydım. Ya siz neydiniz?<br/>
<br/>
		Güntülü, yırtıcı pars bakışlarını Selim'e dikti. Onu ürperten, hattâ çıldırtan bir eda ile, şaşkınlıktan başını  döndüren bir soğukkanlılıkla cevap verdi;<br/>
<br/>
		- Ok atamayanlardan biri...<br/>
<br/>
		Pusat için bir anda dünya karardı ve ondan sonra olup bitenleri artık hatırlayamadı.<br/>
<br/>
		<b>14. Bölüm</b><br/>
<br/>
		Pusat o kadar çok içmişti ki, dakikaları kopuk bir filim gibi geçiyordu. Bir yerden bir yere nasıl geldiğini biç  hatırlamıyor, sonra şuuruna hâkim olarak ne yaptığını, nereye gittiğini biliyordu. Daha sonra tekrar karanlık  başlıyor. Fakat Selim her şeye rağmen Çamlı Koru'ya doğru olan yürüyüşünü değiştirmiyordu.<br/>
<br/>
		Çamlı Koru bu akşam her zamankinden daha tenhâ idi. Ama Pusat, Leylâ'nın geleceğini biliyordu. Bu biliş  telepatik bir olaydı. Sarhoş olduğu zaman kendisinde görülürdü. Okadar iyimserdi, Leylâ'nın geleceğine o  kadar inanmıştı ki, sırf bu inanç kuvveti dolayısıyla Leylâ buraya gelmeye mecburdu.<br/>
<br/>
		Selim böyle düşünüyordu.<br/>
<br/>
		Her zaman oturduğu, esrarlı kadın sesini dinlediği sıraya geldiği zaman boş olduğunu görerek ümitsiz ve çok  acı bir gülümseyişle çevresine bakındı. Aynı zamanda Leylâ'nın &quot;Nerde kaldınız? Sizi epeydir bekliyorum&quot;  diyen sesiyle ayıldı. Leylâ sırada oturuyor ve kendisini süzüyordu.<br/>
<br/>
		Selim, &quot;Yanımdaki Leylâ'yı göremeyecek kadar sarhoş muyum&quot; diye düşündü. Fakat düşüncesini daha  ileriye götürmeye zaman kalmadan ayağa kalkan Leylâ, Pusat'ın koluna girdi ve emreden bir sesle &quot;Beni  evime götüreceksiniz&quot; dedi.<br/>
<br/>
		İçkinin tesiriyle Selim'in bir garip işleyen beyni çağırışımlar arasında bunalıyor gibiydi: Üç dört gün önce  liseli bir kız, Güntülü de ona hâkim olmuş, âdeta irâdesini elinden alınıştı. Şimdi de ondan biraz daha yaşlı  bir öğretmen kız aynı şeyi yapıyordu. O, yabancı bir kadın veya kızın, kendi koluna girmesinden<br/>
<br/>
		hoşlanmazdı. Fakat Leylâ'ya &quot;Kolumdan çık&quot; diyemiyordu. Nasıl diyebilirdi ki? Leylâ bir<br/>
<br/>
		prensesti ve tahtın vârisiydi.<br/>
<br/>
		Düşüncesi buraya gelince Selim güldü ve Leylâ bunu görerek sordu:<br/>
<br/>
		- Selim Bey! Siz gülmesini sevmeyen bir insansınız. O halde şimdi durup dururken neye güldünüz? Selim  soruya cevap vermeden konuştu:<br/>
<br/>
		- Ya ben çocuklaştım, yahut çevremi falcılar, büyücüler, geleceği bilenler kapladı.<br/>
<br/>
		- Bu falcı yahut büyücülerden biri de ben miyim?<br/>
<br/>
		- Evet!<br/>
<br/>
		- Ne yaptım da bu iltifata mazhâr oluyorum?<br/>
<br/>
		- Daha yeni tanıştığımız, tanışmaya başladığımız halde gülmekten hoşlanmadığımı biliyorsunuz Leyi bu  cevapla sustu. Sonra birdenbire:<br/>
<br/>
		- Ya öteki falcı kim?, diye sordu. İçkinin Selim'deki tesiri azalmıştı. Hiçbir şeyden çekinmemek huyu  dolayısıyla açıkça cevap verdi: - Işık Kızlar'dan biri...<br/>
<br/>
		Bununla bu konuşmanın burada kesileceğini sanıyordu. Fakat Leylâ devam etti:<br/>
<br/>
		- Çamlı Koru'daki ilk rastlayışımızda bir Kahraman Kızlar'dan bahsetmiştiniz. Şimdi de Işık Kızlar mı çıktı?  Çok keskin hafızanız var. Tebrike değer. O günkü Kahraman Kızlar'la şimdiki Işık Kızlar aynı şey.<br/>
<br/>
		Leylâ bu akşam Selim Pusat'ın her zamanki kadar sağlam iradeli olmadığını sezdiği için onu zorluyordu:  - Işık Kızlar'dan biri sizin hangi gizli tarafınızı keşfetti? Selim parlar gibi oldu:<br/>
<br/>
		- Acaba yeniden bir harp divanı karşısında mı bulunuyorum? Bu ahret sualleri neden icap ediyor?  - Şiir kadar güzel bir kızın sizdeki tesirini öğrenmek istiyorum.<br/>
<br/>
		- Şiir kadar güzel olduğunu nerden biliyorsunuz?<br/>
<br/>
		- Siz söylemiştiniz, hatta o gece bana &quot;Sen şiir kadar güzel değilsin&quot; demiştiniz.<br/>
<br/>
		- Şimdi aynı fikirde değilim. Sizi şiirden daha çok güzelleştirecek, bir imha savaşı kadar güzelleştirecek  sebepler var.<br/>
<br/>
		- Nedir?<br/>
<br/>
		- Prensessiniz ve tahtın vârisisiniz.<br/>
<br/>
		Leylâ, Selim'in kolundan çıkmıştı. Bir apartmanın önünde karşı karşıya bulunuyorlardı. Pusat, Leylâ'nın  evine geldiklerini fark ederek:<br/>
<br/>
		Hanzâde Sultan'dan müsaade rica ediyorum, dedi ve gözleri ona değdi. Bu cidden bir sultan yüzü idî.  Olağanüstü bir asalet ve vakâr içinde Selim Pusat'a bakıyordu:<br/>
<br/>
		Çok şey biliyorsunuz Yüzbaşım, dedi. Görülüyor ki asıl falcılık ve meçhulü biliş hüneri sizde imiş. Bu sebeple  gitmeden önce sizinle biraz konuşmam gerekecek. Buyurun,<br/>
<br/>
		Selim sarhoş olduğunu düşünerek ve sırf saygı dolayısıyla bu gece bu eve girmek istemiyordu:<br/>
<br/>
		- Müsaade edin. Başka bir gün geleyim, dedi. Leyla'nın yüzü sertleşmişti: - Size emrediyorum. Şimdi  geleceksiniz, diye karşılık verdi.<br/>
<br/>
		Pusat, Leylâ'nın bu kısa emrini dinlerken askerlikten kalma bir alışkanlıkla esas duruşa geçmişti. Leylâ'nın  dairesine girdiler.<br/>
<br/>
		Dışardan herhangi bir ev gibi gözüken bu daire prenseslere yakışan şahane bir konaktı. Eşyalar ve onların  düzenlenişindeki güzellikle zenginlik göz kamaştırıcıydı. Yaşlıca, dinç ve sevimli bir kadın &quot;Hoş geldiniz  beyefendi&quot; dedikten sonra Leylâ'ya dönerek:<br/>
<br/>
		- Bir emiriniz var mı arslanım diye sordu. Selim kaç gündür şaşılacak o kadar şeylerin ortasında yaşıyordu ki,  bir genç kıza &quot;arslanım&quot; diye hitap etmekteki garabet dikkatine çarpmadı. Yahut çarptı da bir sultan  karşısında bulunmasının verdiği duygu o garabeti örttü.<br/>
<br/>
		- Bize çay demle kalfacığım. Misafirimiz Selim Pusat Bey bir yüzbaşıdır. Öğretmenim Ayşe Hanım'ın da  kocasıdır.<br/>
<br/>
		Selim, kendisine kalfa diye hitap edilen bu hoş kadının arkasından dik-katle baktı. Onun merakını anlayan  Leyla, odadan çıkan kalfayı anlattı:<br/>
<br/>
		- Gülsafa Kalfa benim dadımdır. Fakat aslında her şeyimdir. Beni büyüten odur. Annem öldüğü zaman on  yaşlarında idim.<br/>
<br/>
		- Ya babanız?<br/>
<br/>
		- Onu ancak resimleriyle tanıdım.<br/>
<br/>
		Selim Pusat, kendisinden birkaç rütbe üstün bir komutanın karşısında duyulan çekingenliği duyuyordu.  Leylâ yahut Hanzâde bu gösterişli odanın içinde tam bir prensesti ve kendisine hâkimdi. Duruşu, bakışı ve  konuşması o kadar üstündü ki, Selim sormak istediği birçok şeyi soramayacağını anlamıştı. Fakat pervasız  bir insandı. Hele çekinme duygusunun varlığını kaplaması ona sıkıntı verir, bu hali korkaklık sayardı.  Korkaklık ise iğrendiği şeydi. Askeri bir saygı içinde:<br/>
<br/>
		- Prenses, dedi. Adınız Hanzâde olduğu halde niçin kendinize Leylâ dedirtiyorsunuz?<br/>
<br/>
		- Adım Leylâ Hanzâde'dir. Göze batmayacağı için birincisini kullanıyorum. Siz de beni böyle biliniz ve böyle  hitap ediniz. Dadımın yanında da normal davranınız. Fakat bu Hanzâde'yi kimse bilmezken siz nasıl  öğrendiniz Selim Bey?<br/>
<br/>
		- Sizi ürküten o mendeburdan öğrendim. Leylâ'nın yüzünden bir tiksinti rüzgârı geçti:<br/>
<br/>
		- O bir ajandır ve iblisten daha kurnaz, daha tehlikeli bir adamdır.<br/>
<br/>
		- Ajan mıdır? Kimin ajanı?<br/>
<br/>
		- Kesin olarak bilmiyorum. Fakat herkesin ajanı olabilir. Yabancılara da hizmet edebilir. İki taraflı da  çalışabilir.<br/>
<br/>
		Selim şaşkınlıklar içindeydi. Yek melununa çıkıştığı o gece &quot;Leylâ benim sözlerimden değil, zevkinin ve  heyecanının büyüklüğünden ürküyor. Ona harekete geçmesini tavsiye ediyorum. Çünkü tahtın vârisidir&quot;  demişti. Bunları hatırlayınca Pusat'ın beyni allak bullak oldu. O zaman bir çılgının tekerlemesi diye aldığı bu  sözler demek ki doğru idi. Fakat bir kadın, tahtın vârisi olabilir miydi? Hele<br/>
<br/>
		Osmanlı Hanedan'ı erkeği, kadını ile memleketten çıkarıldıktan sonra Leylâ nasıl oluyordu da burada  kalabiliyordu?<br/>
<br/>
		Aynı askeri saygı içinde yeniden sordu;<br/>
<br/>
		Sizin bir prenses olduğunuz hakkında en küçük şüphem yok. Fakat nasıl oluyor da kanunlara rağmen  burada kalıyor ve yine nasıl oluyor da erkek olmadığınız halde tahtın vârisi oluyorsunuz?<br/>
<br/>
		Selim Bey! Osmanlı Tarihi'ni şöyle gerilere doğru bir düşününüz. Tahta geçmek uğrunda, yahut taht için  tehlikeli olduklarından dolayı yüzlerce şehzade can vermişti. Can verenler arasında meşru olanlar, tahtın  sahibi bulunanlar da vardır.<br/>
<br/>
		Ben Osmanlı Tarihinin yalnız büyük meydan savaşlarım biliyorum. Bu söylediklerinizle ne demek istediğinizi  anlamadım.<br/>
<br/>
		Leylâ canlandı. Selim'e şimdi çok güzel gözüken gözlerini dikerek anlat-maya devam etti: - Yıldırım<br/>
<br/>
		Beyazıt'tan sonraki şehzadeler kavgasını biliyorsunuz. Büyük şehzade Süleyman'dı ve meşru hükümdar  oydu. Fakat kardeşleri tarafından öldürülünce zavallı, padişahlar listesinden bile silindi.<br/>
<br/>
		- Evet. Bu kadarını biliyorum.<br/>
<br/>
		Şimdi biraz daha sonrasına gelelim: Kanunî Sultan Süleyman'ın büyük şehzadesi bir Mustafa vardı. Yavuz  Sultan Selim çapında birisiydi. O da türlü tezvirata kapılan babası tarafından acıklı şekilde öldürüldü.  Öldürülmeseydi tahta o geçecekti.<br/>
<br/>
		Leylâ sustu. Selim, sözü tamamladı:<br/>
<br/>
		- Fakat öldü...<br/>
<br/>
		Leylâ'nın yüzünden güç anlaşılan bir acı ifâde vardı:<br/>
<br/>
		- Şehzade Mustafa öldü, ama onun küçük bir oğlu cellâtlardan kurtarılarak yaşadı. Şehzade Mustafa'nın en  sadık iki adamı onu büyüttüğü gibi şehzadeye sadık yüz binlerce insan da onu servete boğdular. Sadâkatin  derecesini düşünün ki, bu yüz binlerden bir teki bildiği korkunç sırrı açığa vurmadığı gibi serveti idare  edenler de onun bir tek akçasına dokunmadılar. Şehzade Mustafa'nın bu gizli oğlunun adı Süleyman'dı.  Fakat adamları &quot;Onu mutlak tahta geçireceğiz&quot; diye and içtikleri için kendi aralarında adı &quot;Mutlak&quot; olarak  kaldı ve benim bugün kullandığım soyadı da bu dört asırlık yeminden çıktı...<br/>
<br/>
		Selim, Leylâ'yı peri masalı dinleyen bir çocuğun saflığı ile dinliyordu. Leylâ'nın sesinde ve gözlerinde o kadar  inandırıcı bir kuvvet vardı ki, Selim'i tesiri altına alıyor, fakat şimdi iyice ayılmış olan Selim hiç bir açığı  kaçırmadan soru sormak fırsatlarını kullanmaktan geri kalmıyordu:<br/>
<br/>
		Dört asırdan beri aileniz gizlilik içinde mi yaşadı? Hiçbir zaman harekete geçmedi mi?<br/>
<br/>
		Gizlilik devam etti. Fakat bizden şüphe de devam etti. Yalnız bir defa, Sultan İbrahim'in hiçbir çocuğu  olmadığı yıllarda hareket tasarlandı, sonra onun da çocukları olunca bundan vazgeçildi ve dedelerim bazen  devlet hizmetinde, bazen yüksek kademelerde, bazen orduda hizmet ederek birer birer dünyadan  çekildiler. Ben Şehzade Mustafa'nın on birinci kuşaktan torunuyum. Benimle bu aile bitiyor.<br/>
<br/>
		- Siz bir genç kızsınız. Osmanlı Hanedanı'nda tahta bir kadının geçtiği görülmediği gibi bunun  düşünülmesine de imkân yoktur. Bu takdirde tahta diğer kollardan gelen şehzadelerin geçmesi meşru  sayılmaz mı?<br/>
<br/>
		Leyla, eve geldiklerinden beri ilk defa gülümsedi:<br/>
<br/>
		- Osmanlı Hanedânı'nın ananesinde tahta kadın geçemez diye bir husus yok. Tahta dâima büyük evlâdın  geçmesi nizâmı var. OsmanlIlar dışındaki Türk Hânedanları'nda kaç kadın hükümdar gelmiştir. OsmanlIlarda  da gelebilirdi. Gelmeyişi bir tesadüf ve şeriatın zamanla ağır basması, devlet nizâmının asliyetinden sapması  yüzündendir. Zaten benim taht üzerinde iddiam olamaz. Bir kere artık taht kalmamıştır. Geri gelmesine de  imkân yoktur. Benim kaybolan hakkım taht değil, hakikî hüviyetimi söylemekten mahrum kalışımdır.  Selim, kurmay adaylığının verdiği hızlı muhakeme alışkanlığı ile, kendisine anlatılanları değerlendirdi ve  artık kendisinde şaşkınlığın, şaşırmışlığın zerresi kalmadığı için Leylâ'ya sordu:<br/>
<br/>
		- O mendeburun ajan olduğunu söylediniz. O da sizi harekete geçmek için kışkırttığını iddia etti. İblis kadar  kurnaz dediğiniz bu ajan, tavsiye ettiği hareketin hiçbir akis uyandırmayacağını, sizin böyle bir harekete  girişmeyeceğinizi düşünemez mi? Ondan niçin böyle çekiniyorsunuz? Sizinle tanıştığımız gece ağlıyordunuz.  Neden?<br/>
<br/>
		Leylâ'nın gözlerinde büyük bir kinin ışıklan parladı:<br/>
<br/>
		- Babam tabii ölümle ölmedi. Öldürüldü. Yurt dışına çıkarılan Osmanlı şehzadelerinden ikisiyle temas onu  şüphe altında bıraktı. Gerçi o şehzadeler babamın kim olduğunu bilmiyorlardı, ama bundan hem hükümet  kuşkulandı, hem de yabancı bir devlet babamın gerçek hüviyetini tespit etti.<br/>
<br/>
		- Ne çıkar? Bu yüzden niçin öldürsünler?<br/>
<br/>
		- Babam aynı zamanda meçhul, fakat büyük bir hukukçuydu. Petrollerin büyük kısmını verasetle eline  geçirecekti.<br/>
<br/>
		- Böyle olunca öteki şehzadelerin de ortadan kaldırılması icap etmez mi?<br/>
<br/>
		- Hayır. Onlar büyük maddî zaruretler dolayısıyla ve bazen de aldatılarak hisselerini yok pahasına elden  çıkardılar. Babamın maddî ihtiyacı olmadığı için direndi. Reddolunamayacak tarihî kayıtları vesikaları buldu.<br/>
<br/>
		Selim'in aldı yeniden karışır gibi oldu:<br/>
<br/>
		- O halde sizin de hayatınızın tehlikede olması icap eder.<br/>
<br/>
		- Belki. Fakat ben bütün tedbirleri aldım. Vesikalar kimsenin bilmediği bir yerde saklı olduğu gibi bana da  bir suikast yaparlarsa bunun kimler tarafından yapılmış olacağına dâir hâkimleri inandıracak bilgiler,  dosyalar, hattâ fotoğraflar emin bir yerde durmaktadır. Gerektiği zaman bunları ortaya çıkaracak cesur  insanlar var.<br/>
<br/>
		Arada uzun bir sessizlik oldu. Sonra Leylâ yeniden konuştu:<br/>
<br/>
		- Kralcı olduğunuz için başınıza gelenleri sizin kadar biliyorum. Bu yüzden size yakınlık ve saygı duyuyorum.  Akşamları bazen tek başıma dolaşmam bir ruh sporudur. Babamın nasıl acıklı bir şekilde öldürüldüğünü  annemden o çocuk yaşımda dinledim, annem de bu kederle öldüğü için o çirkin ajana karşı müthiş bir kin  duyuyorum. Beni kandırıp bir münasebetsiz taht davasına sürükleyeceğini ve böylece yok edilmemi  sağlayacağını umarak peşimde dolaşıyor. Yüzbaşım! Dadımı saymazsanız ben yalnız bir insanım. Arkadaş  çevrenize ve evliliğinize rağmen siz de yalnız ve kimsesizsiniz. Onun için sizinle konuşmaktan zevk alıyor ve  beni ele vermeyecek bir sırdaş olduğunuz için çok değer veriyorum. Arada bir bana gelirseniz çok memnun  kalırım. Zannedersem siz de bahtiyar olursunuz.<br/>
<br/>
		Leylâ son sözlerini kesin bir hüküm şeklinde söylemişti. Doğru idî. Leylâ'nın anlattıkları kendisini  bunaltmıştı. Fakat yine de sebebini bilmediği bir bahtiyarlık duyuyordu.<br/>
<br/>
		Geldi geleli ilk defa çevresine alıcı gözüyle baktı. Bir milyonerin evindeydi. Aklına çok mühim bir şey geldi.  Tam bunu Leyla'ya söylemeye başlayacaktı ki Gülsafâ Kalfa, tekerlekli çay masası ile odaya girdi.<br/>
<br/>
		<b>15. Bölüm</b><br/>
<br/>
		Selim sıkıntılar arasında bunalıyordu. Tarihi bir sırrı öğrenmek veya bir prensesin tehlikeler ortasında  yaşadığını bilmenin kendisini bu kadar bunaltmasını birtürlü anlamıyor, mânâ veremiyordu.<br/>
<br/>
		Hayatında zaten huzur diye bir şey tatmamıştı ama bu kadar bezginlik ve bunalma da görmemişti. En ağır  iftiralara uğradığı zaman bile, üniformasını bıraktığı zaman bile böyle olmamıştı.<br/>
<br/>
		Huzur arıyordu. Büroda artık eskisi kadar verimli olamadığının farkında idi. İncelediği evrak özetlerinde,  fişlemelerde gülünç yanlışlar yapmaya başlamıştı. Halbuki iş arkadaşları nasıl bir gönül rahatlığı  içindeydiler. Bunlar neden böyle kaygısız diye düşündü. Acaba dinî inançlarından mı böyle olmuşlardı?  Yoksa tasavvuf mu onlara bu rûh sükûnunu veriyordu? Birdenbire, yanındaki masada oturan Osman  Fişer'in, sanki düşüncelerini anlamış gibi kendisi ile alçak sesle konuşmaya başlaması Selim Pusat'ın  düşünce zincirini kesti:<br/>
<br/>
		- Bir saattir şu kâğıttan mânâ çıkarıp özetini yapmaya çalışıyorum, iki defa, yaptığım fişi yırttım. Galiba siz  de aynı durumdasınız. Halbuki arkadaşlarımızda hiç de böyle bir kaygı yok.<br/>
<br/>
		- Vazife duyguları mı eksik?<br/>
<br/>
		- Hayır, hayır! Onlar zaten bunun vazife olduğuna inanmış değiller ki...<br/>
<br/>
		- Neden kaygısızlar?<br/>
<br/>
		- Çünkü bütün bu yaptıklarının bir kuruntu ve hayal olduğuna geçici, aldatıcı ve değersiz olduğuna  inanıyorlar.<br/>
<br/>
		- Bunlar deli mî?<br/>
<br/>
		Osman Pişer kötü kötü gülümsedi:<br/>
<br/>
		-Tımarhane dışındaki deliler... Bunlar tasavvufa inanmışlar. Olgun insan olmaya, Allah'la bir olmaya  çalışıyorlar.<br/>
<br/>
		Pusatın kaşları çatıldı: - Allah'la bir olmak mı? Bu da ne demek?<br/>
<br/>
		- Yani Allah'ın varlığı içinde erimek istiyorlar...<br/>
<br/>
		- Huzur içinde yaşamaları bundan mı ileri geliyor?<br/>
<br/>
		- Tabii...<br/>
<br/>
		Selim Pusat başını önündeki kâğıda eğip konuşmayı kesmekle beraber tasavvufun insana huzur verdiğini  yeniden işiterek başka hayallere kaptırıp kendini koyuverdi.<br/>
<br/>
		O akşam yemek yenip Tosun yattıktan ve Ayşe çalışma masasına oturduktan sonra bir şey dikkatini çekti.  Selim bu gece büyük odada âdeti olan gezintiyi yapmıyor, bir koltuğa yaslanıp gözlerini kitaplara dikmiş  olarak düşünüyordu. Selim'in bu halini ilk defa görüyordu. Belki fazla yorgun olduğu için dinleniyordur, diye  birazdan gezinmesine başlar diye düşünerek vazife tashihlerine haşladı.<br/>
<br/>
		Gözü duvardaki saate değdiği zaman kırk dakika geçmiş olduğunu anlayarak kocasına baktı. Hâlâ  kıpırdamadan oturuyor ve Ayşe bundan emindi görmeden kitaplara bakıyordu. &quot;Ne düşünüyorsun?&quot; yahut  &quot;Yorgun musun?&quot; diye sormak Selim'i kızdırırdı. Ayşe bu yola girmeden onu konuşturmak için bir çâre  düşündü. Fakat onun kâğıtlardan baş kaldırdığını gören Pusat, sözü açarak Ayşe'yi düşünmekten kurtardı:  - Şu tasavvuf denen şey nedir?<br/>
<br/>
		Bu soruyu kocasından daha önce de bir defa işitmiş olmasına rağmen Ayşe şaşkınlıktan elindeki kalemi  masaya düşürdü. Dünyada askerlikten başka her şeyi reddeden, hele felsefe, tasavvuf, hukuk gibi konuları  lüzumsuz ve saçma bulan Selim'in bu soruyu sormasında mutlaka mühim bir sebep olacaktı. Geçenlerde  yine sorduğuna göre ilgilenmesinin ciddî bir sebebi olmalıydı. Bu sebebi öğrenemeyeceğini Ayşe çok iyi  biliyordu. Yapılacak şey onunla konuşarak ruhunun derinliklerine inmek, böylece bir ipucu yakalamaktı.  Acaba kocası hayatla ilgilenmeye mi başlıyordu? Ayşe geçen sefer olduğu gibi yine içinde bir sevinç duydu  ve yine geçen seferki cevabı verdi.<br/>
<br/>
		- Tasavvuf bir nevi din felsefesidir.<br/>
<br/>
		- Yani?<br/>
<br/>
		- Yani din duygusunu ve düşüncesini dînin anlattıklarından daha ileriye götürerek ruhları doyurup  kandırmak sistemidir.<br/>
<br/>
		Selim, gözlerini yine kitaplara dikerek biraz düşündükten sonra sordu: - Tasavvuf, dini inkâr mı eder? Yahut  basit ve eksik mi bulur?<br/>
<br/>
		- Ne inkâr eder, ne de eksik bulur. Yalnız, olgun insanların dindeki hakikate tasavvufla erişeceğini iddia  eder.<br/>
<br/>
		- Şu halde, kesin ve şaşmaz kaideler sistemi olmasına rağmen din herkes tarafından başka türlü anlaşılıyor  demektir.<br/>
<br/>
		- Tabii... Mezhepler neden doğdu? Bazen bir dinin iki mezhebi arasındaki çarpışma, iki ayrı dinin  çarpışmasından çok sert ve kanlı olmuştur. Müslümanlıkta Sünnilerle Şiilerin, Hıristiyanlıkta Katoliklerle  Protestanların savaşları ne kadar kanlı ve kıyıcıdır. Tasavvuf bunun önüne geçmek için çalışmıştır.<br/>
<br/>
		Selim, bazı konuları ilk defa öğrenen bir öğrenci merakı içinde dinliyordu. İşittikleri o kadar yabancı  geliyordu ki, Ayşe'nin her cümlesi için bir-kaç soru birden sormak istiyordu. Fakat onun sormasına imkân  kalmadan Ayşe devam etti:<br/>
<br/>
		- Tasavvuf da birçok kollara ayrılmış ve bunlar da kendi aralarında mücadele etmiştir, ama bu mücadele  fikir alanında kalmış, büyük mutasavvıflar, ayrı sistemlerine rağmen birbirlerine saygı göstermiştir.<br/>
<br/>
		Selim hâlâ kavrayamamıştı:<br/>
<br/>
		- Rica ederim. Tasavvufun temelini kısaca söyler misin?, diye sordu. Ayşe büsbütün canlanmıştı. Anlatmaya  başladı: -Tasavvufun esası kâinatın Tanrı'dan ibaret olduğu, her varlığın, her şeyin bu Tanrı'nın bir  tecellisinden, görünüşünden ibaret bulunduğu düşünce sidir.<br/>
<br/>
		- Mutasavvıflar bu büyük hakikati nasıl keşfetmişler?<br/>
<br/>
		Selim bu soruyu alay etmek için değil, ciddî olarak soruyor ve alay etmediği için Ayşe'yi hayretler içinde  bırakıyordu. Sözlerine devam etti:<br/>
<br/>
		- Bunu akılla değil, sezgi ile bulmuşlardır. Tanrı gibi sonsuz ve büyük bir varlığın akılla anlaşılmasına imkân  olmadığını kabul etmişlerdir.<br/>
<br/>
		- Fakat bununla dinin dışına çıktıklarının farkında olmamışlar mıdır?<br/>
<br/>
		- Din bilginlerinden bazıları mutasavvıfların dinsizliğini ilân etmiştir. En büyük mutasavvıflardan bazıları bile  bu suçlamadan kurtulamamıştır.<br/>
<br/>
		-Meselâ kimler?<br/>
<br/>
		- En başta Muhyiddîn-i Arabî ve Mevlânâ...<br/>
<br/>
		Selim Pusat, Mevlânâ'yı işitmişti. Ötekini ilk defa duyuyordu. Sözü uzatmamak ve Ayşe'yi yormamak için  kısa kesti:<br/>
<br/>
		- Bana tasavvuf hakkında kitap veya makale verebilir misin?<br/>
<br/>
		Ayşe yerinden kalktı. Kitap raflarının bir bölümü önünde durarak birkaç kitap çekip baktıktan sonra  Selim'in önüne iki cilt bıraktı:<br/>
<br/>
		- &quot;Önce bu ansiklopedideki tasavvuf maddesini oku. Zihnînde bir şema kurulsun. Sonra da bu kitabı oku.  Tasavvuf hakkında en iyi özettir. Bunlardan sonra lüzum görürsen daha başka kitap ve yazıları da veririm&quot;  dedi.<br/>
<br/>
		Saat gece yarısını gösterir ve Ayşe yatmaya hazırlanırken Selim Pusat hâlâ okumakla meşguldü. Ayşe onun,  bir huzur olmasa bile, sükûn içinde olduğunu anlayarak memnun olmuştu. Bundan dolayı odadan çıkarken  onun sükûnunu bozmamak için bir şey söylemedi ve Selim de Ayşe'nin çıktığının farkına varmadı.<br/>
<br/>
		* * *<br/>
<br/>
		Saatler geçiyor, bunun farkında olmayan Selim, Ayşe'nin verdiği yazıları okuyordu. Ömründe ilk defa  askerlik dışındaki bir konuya böylesine merak ve ilgiyle dalmıştı. Masal okuyan bir çocuk gibiydi. Bir aralık,  okuduğu kitap kendisini Hallac-ı Mansûr'a getirdi. Hallac-ı Mansûr, &quot;Ene'l-Hak&quot; dediği için işkenceyle  öldürülürken kendisini öldürenler için Tanrı'ya yalvarıyor ve şöyle diyordu:<br/>
<br/>
		&quot;Onları bağışla. Beni bağışlama. Madem ki benim insanlığımı kendi Tanrılığında yok ediyorsun, benim  insanlığımın senin Tanrılığın üzerindeki hakkı ile, benim sana kavuşmama böylece sebep olan bu insanları  senin de yargılamanı istiyorum.&quot;<br/>
<br/>
		Mansûr'u parçaladılar. Her parçasından &quot;Ene'l-Hak&quot; feryadı yükseldi. Yaktılar. Külleri &quot;Ene'l-Hak&quot; diye  bağırdı. Küllerini ırmağa attılar. Irmak &quot;Ene'l-Hak&quot; haykırışıyla doldu...<br/>
<br/>
		Buraya gelince Selim Pusat kitabı kapatıp masaya itti.<br/>
<br/>
		Sabah oluyordu ve büyük odada hâla ışık yandığını gören Ayşe kalkarak kapıya kadar gelmişti.<br/>
<br/>
		Uzaktan Selim'in yüzünü kontrol ettiği zaman öfke ve buhran izi görmedi. Fakat kitabı masaya itişinde sert  bir tepki olduğu belliydi. Selim kitabı öyle bırakmazdı.<br/>
<br/>
		Birdenbire göz göze geldiler. Ayşe kocasını gözetleyen ve suçüstünde yakalanan bir kadın gibi şaşırarak  sordu:<br/>
<br/>
		- Nasıl buldun?<br/>
<br/>
		Selim'de boş şeylerle uğraşmaya zorlanmış bir insanın aksiliği vardı. Azarlar gibi cevap verdi:  - Senin din felsefesi dediğin şey bu deli saçmaları mı? Ayşe daha da şaşırdı:<br/>
<br/>
		- Neresi saçma?<br/>
<br/>
		- Neresi değil ki? O Hallâc-ı Mansûr denilen zıpıra siz büyük adam, büyük mütefekkir diye mi bakıyorsunuz?  - Büyük inanç sahibi...<br/>
<br/>
		- Neyin inancı?... Kendisini Tanrı ile bir tutuyor ve Tanrı üzerindeki hakkından bahsediyor. Ene'l -Hak  demenin bir mânâsı da ben Tanrı'yım demek değil mi? Tımarhaneler Tanrılık, Peygamberlik, Padişahlık  taslayan çılgınlarla doludur. Bu da onların dışarıda kalmış bir numunesi olacak!...<br/>
<br/>
		- Asırlardır Hallaç büyük mutasavvıf ve büyük inanç sahibi olarak tanınmış ve herkes tarafından öyle kabul  edilmiştir...<br/>
<br/>
		Ayşe'nin sözü yanda kaldı. Selim bu &quot;herkes&quot;ten iğreniyor, &quot;herkes tarafından&quot; kabul olunan düşüncelere  tahammül edemiyordu.<br/>
<br/>
		- Senin herkes dediğin kalabalık, içinde cahilleri, hâinleri, budalaları bol bol barındıran bir kuru gürültüdür.  Herkes kabul etti diye ben de bu hezeyânları kabul mü edeceğim? Herkes Merye m<br/>
<br/>
		Ananızın bakire olarak, hiçbir erkekle temas etmeden çocuk doğurduğunu da kabul eder. Herkes İsa'nın  hem Tanrı, hem de Tanrı'nın oğlu olduğunu da kabul eder. Çünkü herkes dediğin şey bir hayvan sürüsüdür.<br/>
<br/>
		Selim sustu ve başını öteye çevirdi. Ayşe'nin gözleri hafifçe nemlenmişti. Selim, kendisinin tasavvufa ve  dine inandığını bildiği halde bu tahkir tufanını yağdırırken Ayşe'yi ayırmamıştı. Birkaç gündür hayata dönüş,  anormal havadan sıyrılış diye ümit ve sevinçle baktığı davranışlar bilmiş, bir lastik gibi gerilerek saplanıp  kaldığı noktadan uzaklaşan Pusat, yine lastik hızı ve sertliğiyle başlangıç noktasına gelmişti.<br/>
<br/>
		Ayşe üzgün ve kırgın çekildi. Kahvaltı hazırlamaya başladı. İlk defa, içinde ümitsizliğe benzer bir ezildik  duyuyordu. Şimdiye kadar Selim'in normale döneceğini umarak büyük bir sebatla uğraşmıştı. Artık  anlıyordu ki, bu uğraşmalar boşunadır. Selim her zaman sert ve öfkeli olmakla beraber Ayşe'yi kırmıyor,  hattâ kırmamak için dikkat gösterdiği anlaşılıyordu. Halbuki bugün bu kaide bozulmuş. Selim umûmî tarif  içinde Ayşe'yi de ayırt etmeden hakaret yağdırmıştı.<br/>
<br/>
		Gözlerindeki nem arttı, iki damla yaş yanaklarından aşağı yuvarlandı. Selim işe başlayalı beri, Tosun'a  bakmak için sabahtan ikindi sonuna kadar gelmek üzere tuttukları kadın biraz sonra gelecek olmasa bu  yaşlar gürleşebilirdi de;<br/>
<br/>
		Selim de Ayşe'nin üzüldüğünü anlamıştı. Herkesi tahkir ederken Ayşe'yi de o herkesle eşit tutmak aklının  ucundan bile geçmemişti ama Ayşe öyle kabul etmişti. &quot;Bu sözlerle seni kastetmedim&quot; dese mesele bilecek,  Ayşe'nin üzgünlüğü kalmayacak, hattâ kocasından böyle bir söz işittiği için bahtiyar bile olacaktı. Fakat ne  tuhaf! Selim bunu söylemiyordu. Gururundan değil, elinden gelmediği için söyleyemiyordu. Yıllardır hayat  arkadaşlığı eden, en talihsiz günleri ancak birbirlerine, dayanarak geçiren bu iki kişinin hâlâ karşılıklı  açılmamış tarafları vardı. Bu açılmamıştık yüzünden bazen sözleri veya davranışları tam zıddı bir mânâ ile  anlaşılıyor, bu yanlış anlayışlar, hayatın ve çilelerin zehirle doldurduğu gönüllerini büsbütün bunaltıyordu.  Selim bir iki defa, Ayşe'nin yanına giderek deminki sözlerinde onu hedef alan hiçbir taraf olmadığını  söylemek için davrandı. Fakat davranmasıyla iskemleye çivilenmesi bir oldu. Sanki görünmeyen bir kuvvet  omuzlarına bastırarak onu kalkmaktan alıkoyuyordu.<br/>
<br/>
		Tosun'un uyanmış olduğunu annesiyle konuşmasından anladı. Bu, onun için erken bir kalkıştı. Belki de  demin Ayşe'ye yüksek sesle söylediği sözlerden uyanmıştı. Böyle düşününce Selim bu sefer kendisine kızdı.  Bir insanın kendine kızması kadar yıpratıcı şey pek azdı. Zaten Selim yıllardır yıpranıyor, yıpranıyordu. Bu  yıpranış, herkeste tabiat kanunlarına uygun olan yıpranıştan büsbütün başka bir şeydi. Bunaltıcı bir duygu  idi. Kimseye, Ayşe'ye bile bunalıyorum diyememek ise ayrı bir dramdı.<br/>
<br/>
		Yüzünün yanmaya başladığını hissetti. Gözlerini, maksatsız bir şekilde odanın içinde gezdirdi.<br/>
<br/>
		Sonra bir yere takılarak öylece kaldı. Baktığı yerde arkadaşı Şerefin resmi vardı. Harp Akademisinde  okudukları sırada çekilmiş üniformalı bir resim...<br/>
<br/>
		Şeref de kendisi gibi, askerliği inanç olarak kabul etmiş canlı bir Yüzbaşıydı. Fakat kendisine o unutamadığı  kısa mektubu yazarak hayatına son verdikten sonra bu fotoğraf Selim'e canlı değil, hüzünlü bir insanın  resmi gibi gelmeye başlamıştı.<br/>
<br/>
		&quot;Tiyatro bitti. Beklemeye lüzum görmüyorum&quot;. Bu basit beş kelimede neler, neler saklıydı! Selim,  arkadaşını unutamıyor, fakat dâima karşısında bulunan resmine bakmaktan da sakınıyor, çünkü ona  bakınca gözyaşlarının akmasından korkuyordu. Şimdi adeta farkına varmadan gözleri resme takılmış,  takılınca da artık ayıramaz olmuştu. Gözlerini ayırmayı arkadaşına saygısızlık sayıyordu.<br/>
<br/>
		Selim bir öteki hayata inanmıyor, Şerefin artık hiç bir şey duymadığını, duymayacağını biliyor, fakat  hâtıralara saygı göstermenin insanları insan yapan bir üstünlük olduğunu da kabul ediyordu.<br/>
<br/>
		Gözleri Şerefin resmine takılınca bütün o çileli geçmişi yeniden yaşar gibi oldu. Şeref kimsesiz yaşamış ve<br/>
<br/>
		kimsesiz olduğu için insanların fenalığından kurtulmak üzere hayatına son vermişti. Selim yeniden düşündü:  &quot;Ayşe ile Tosun olmasa ben de aynı şeyi yapar mıydım?&quot; Ona ne şüphe? Belki Şeref, insanlardan benim  iğrendiğim kadar iğrenmemişti. Acaba yaşasaydı avunur muydum, yoksa onu gördükçe hayatın acısını daha  mı çok duyardım?<br/>
<br/>
		Bunlar Selim'in çaresiz kaldığı zamanki düşünceleriydi. Yine beyninden yıldırım hızıyla düşünceler geçmeye  başlamıştı. Ne tuhaf!... Bu düşünceler sanki düşünce değil de, kendisine seslenilen sözlerdi. Birisi &quot;Doğru  yapmadın&quot; diyor gibiydi. Evet, Ayşe'ye karşı demin doğru davranmamıştı.<br/>
<br/>
		Birden, Şerefin resmine daha dikkatle baktı. Daima hüzünlü görmeye alıştığı bu fotoğrafta şimdi Şeref hazin  bir gülümseyişle kendisine bakı-yordu. Halbuki o resimde Şeref, aslında gayet ciddî idi. Gözlerini bütün  dikkatiyle resme dikti ve Şeref, başını, bunu doğru yapmadın mânâsına gelen bir hareketle sallıyor gibi  geldi.<br/>
<br/>
		İçerde kahvaltı sofrası hazırlanmış, Ayşe, Selim'i çağırmak üzere kapı-ya gelmişti. Onu o halde görünce  yeniden şaşırdı ve âdeta ürperdi. Çünkü Selim'in sert bakışlarla karşıya dikilmiş gözleri yaşlıydı. Ayşe<br/>
<br/>
		onun nereye baktığını bilmiyordu. Ağlamak da hayata dönmenin işaretiydi. Şimdiye kadar onun gözlerinden  yaş aktığını bir defa bile görmemişti.<br/>
<br/>
		Birden, gönlündeki kederin boşaldığını fark etti ve Selim'in o şekilde görülmekten hoşlanmayacağını bildiği  için bir şey söylemeden yavaşça çekildi.<br/>
<br/>
		<b>16. Bölüm</b><br/>
<br/>
		Selim'in başı garip bir şekilde ağrıyordu. Buna ağrı demek bile yerinde olmazdı. Anlatılması güç bir şeydi.  Nereye baksa Güntülü'nün gözlerini görüyor, onu çok iyi tanıdığını biliyor. Fakat kim olduğunu bulup  çıkaramıyordu. İçinde yüzyıllarca önceki bir zamanın duygusu vardı. Deliriyor mu idi? Yoksa o ince ve güzel  görünüşü altında Güntülü mü korkunç bir çılgındı? Neden iki bin yıl önce tanışıyoruz demişti? Neden  kendisinin ok atamayanlardan birisi olduğunu söylemişti?<br/>
<br/>
		Bu öyle berbat, o kadar yıpratıcı bir duygu idi ki, buna hiçbir yürek daya-namazdı. Selim, kurtuluş yolunu  içkide buldu. Ayşe olmadan içmek mutadı değildi. Bu tatil gününde Ayşe, Tosun'u da alarak bir akrabaya  gitmişti. Selim bir iki saat daha bekleyemeyeceğini anladı ve artık tek tesellisi haline gelen içkiye el attı.  Aşırı gidiyor, bilerek çok içiyordu. Yukarılardan, her yerden kendisine bakan Güntülü'nün gözlerinden  kurtulmak, onunla ne zaman tanışmış, olduğunu bulamamaktan doğan sıkıntıyı atmak için durmadan  içiyordu.<br/>
<br/>
		İstediği oldu. Kendisini rahatsız eden yeşil gözler kayboldu. İçinde mânâsız bir ferahtık, hattâ neşe duydu.  Akşam olmuştu. Aklına Çamlı Koru geldi. Sendelememek için ağır ağır yürüyerek Çamlı Koru'nun yol unu  tuttu. Neden oraya gittiğini bilmiyordu. Orada Leylâ'yı da görebilirdi. Halbuki Leylâ kendisini ara sıra gel  diye evine çağırmıştı. Böyle başı dumanlı iken prensese gitmeyi doğru bulmuyordu, ama Çamlı Koru'da ona  rastlamayı çok istiyordu. Selim, Leyla'yı hatırlayınca bir bahtiyarlık duygusunun kendisini sardığını hissetti.  Birdenbire, gittiği yolun Çamlı Koru'ya sapa düşen bir yol olduğunu fark etti. Bu bir dalgınlık mı, yoksa başka  bir şey mi idi? Yavaş yavaş evlerin seyrekleştiğini, bahçelerin çoğaldığını gördü. Burasını da tanıyordu. Bu  tanımanın da Güntülü'yü tanımak gibi menşei bilinmeyen bir ıstıraba dönmesinden korkarak dikkatle  çevreyi kollarken beyninde bir nokta aydınlandı, tanımıştı. Nurkan'ın evinin önünden geçiyordu. Nereden  tanıdığını kestirecek durumda değildi. Kendisine nerede olduğunu tanıtan şey duyduğu piyanonun sesiydi.  Nurkan piyanoda üstün bir ustalıkla Eski Arkadaşlar Marşı'nı çalıyordu. Selim, o kızın işleyici güzelliğini<br/>
<br/>
		hatırladı. Tuşlara vurdukça Selim'i kendisinden uzaklaştırıyor, geçmiş zamanlara, ümitlerle dolu olduğu  günlere götürüyordu. Sonra birdenbire dekor değişiyor, gözünün önüne arkadaşları geliyor, daha sonra bu  arkadaşlar tek çehrede birleşerek karşısında yalnız Şeref kalıyordu: Tiyatro bitti. Beklemeye lüzum  görmüyorum.<br/>
<br/>
		Pusat, kendisini mest eden müziğin geldiği evin bahçe duvarına yaslanmış, öyle dinliyordu. Yavaş bir sesle  &quot;Neden beklemedin Şeref, neden?&quot; diye sordu ve yeniden kendisini marşın sihrine bıraktı. Şeref aklından  asla çıkmadığı halde bu marş hiç bitmesin diye düşünüyordu. Fakat bitecekti. Dünyada uzun süren zevk,  uzun süren bahtiyarlık var mıydı? İşte sonuna gelmişti. Marş bitmek üzere idi. Fakat<br/>
<br/>
		birden, fevkalâde bîr şey, âdeta bir mucize oldu. Nurkan, sanki piyanosunun başında, dışarıdaki adamın  gönlünden geçenleri duyuyormuş gibi davranarak son notayı çaldıktan sonra marşa yeniden başladı. Artık  iyice basmış olan karanlıkta sevinçten gözlerinin parladığı belli olmayan Pusat, içinden Nurkan'a teşekkür  ederken yine arkadaşıyla konuşmaya başladı: &quot;Tiyatro bitsin. Beni yalnız bırakmak doğru muydu Şeref?&quot;  Genç kız tuşlara değil, sanki Selim'in kalbine vuruyor, onu bu bedbahtlık anından bahtiyarlık günlerine  yükselterek çelişik duygulara boğuyordu.<br/>
<br/>
		Nurkan, piyanoyu konuşturuyor, oldum olası marşlardan hoşlanan Pusat bu akşam duyduğu zevki şimdiye  kadar tatmamış olduğunu anlı-yordu. Müziğin bu kadar tesirli olacağını hiç tahmin etmemişti. Yeniden  sarhoş oluyordu. Bu sarhoşluk içkinin sarhoşluğuna hiç benzemiyordu.<br/>
<br/>
		Birden kendisini Harp Okulundaki geçit resimlerinden birinde sandı. Adını bildiği, yahut bilmeyip de yüzünü  tanıdığı yüzlerce arkadaşıyla birlikle sert adımlarla yürüyorlardı. Bando Eski Arkadaşlar Marşı'nı çalıyor,  onlar da düzgün diziler halinde resmi geçit adımıyla ilerliyorlardı. Yol uzuyor, bitmeyecek kadar ileriye  gidiyordu. Sonra bandonun sesi kesildi. Fakat yürüyüş devam ediyordu.<br/>
<br/>
		Selim içinde korkunç bir sıkıntı duydu. Yanında kimse yoktu. Arkadaşları kaybolmuş, daha kötüsü Nurkan'ın  piyanosu da susmuştu. Bahtiyarlık uzun sürmüyordu. Başını piyano sesinin geldiği odaya çevirdi. Oda  kapkaranlıktı.<br/>
<br/>
		Yürümeye başladı. Sarhoşluğu tamamıyla geçmiş, yerine manevî bir bitkinlik gelmişti. Birden Ayşe'yi  hatırladı ve onun kendisi yüzünden katlandığı sıkıntıları düşündü. Hayatının arkadaşıydı. Fakat artık S elim  ona üzüntüden başka bir şey vermiyordu. &quot;Zavallı Ayşe&quot; diye söylendi. &quot;Ben de Şeref kadar cesur  olabilseydim&quot;.<br/>
<br/>
		Birden kaydı mı, takıldı mı, başı mı döndü, ne olduğunu anlamadan kendisini yerde buldu. Herhalde başını  sert bir yere çarpmış olacaktı ki, tepesinde bir acı duydu ve bir an için kendisini kaybedip kendine gelerek  çevresine bakındı. Gece olmasına rağmen biraz dumanlı gördüğünü sezdi. Kalkmak için davranmaya vakit  kalmadan güçlü iki kolun kendisini tutarak kaldırdığını gördü. Hiç de yabancı olmayan bir ses:<br/>
<br/>
		- Geçmiş olsun yüzbaşım I Başın bir taşa falan gelmedi ya?, diye sordu.<br/>
<br/>
		Pusat şaşkınlıktan tekrar düşebilirdi. Çünkü kendisini bu kadar kolaylıkla kaldıran kuvvetli kolların sahibi şu  mıymıntı, mendebur Yek'ten baş-kası değildi. Selim o sıska ve çirkin heriften o kadar iğreniyordu, ona o  kadar kızıyordu ki, bu yardım dolayısıyla bile teşekkür etmek aklına gelmiyordu. Yek de, yine eski riyakâr  tavrını takınmıştı:<br/>
<br/>
		- Zevklerimizde benzer noktalar varmış yüzbaşım. Bu sebeple ben de çok geceler Karahasanlar'ın köşkü  önünden geçerim.<br/>
<br/>
		Melun yine zırvalamaya başlamıştı. Üstelik değil zevkle, herhangi bir beğenmede bile ona benzemek Selim'i  delirtmeye yeterdi. Başındaki acıyı, yanağına doğru sızan kanı unutarak kaşlarını çattı:<br/>
<br/>
		- Karahasanlar kim? Sende zevk olur mu ki, ortaklaşa zevkimiz bulunsun? Yek, âdeti üzere eğildi:<br/>
<br/>
		- Aman yüzbaşım I Karahasanlar' ı nasıl bilmezsiniz? Piyanosunu mest olarak dinlediğiniz dünya güzeli,  Karahasanlar'ın büyük kızıdır. Eskî Arkadaşlar Marşı'nı çaldı değil, inletti, dile getirdi desem kabul etmez  misiniz?<br/>
<br/>
		Selim'in öfkesi dağılmıştı:<br/>
<br/>
		- Meğer sen ne mâdenmişsin! Eski Arkadaşlar Marşı'nı tanımak, ondan zevk almak, çalanı bilmek... Yek  iğrenç şekilde gülümsedi:<br/>
<br/>
		- Yüzbaşım! Dünya güzellerini tanımayı niçin inhisarınıza alıyorsunuz? Marşlardan zevk almak benim de  hakkım değil mi? Marşlar bize yaşamak şevkini ve gururunu vermiyor mu? Meyhane musikisinden  zevksizler, tasavvuftan deliler hoşlanır. Biz de askerî müzikten tat alırız...<br/>
<br/>
		Selim alayla sordu:<br/>
<br/>
		- Askerler...<br/>
<br/>
		- Sen de asker misin?<br/>
<br/>
		- Elbette askerim. Size olan saygım nerden geliyor?<br/>
<br/>
		- Sen asker falan değil, sadece bir şaklabansın. Askerîm diye tek mesleği lekelemeye kalkarak beni çileden  çıkarma. Haydi bakalım, soldan geri, marş!...<br/>
<br/>
		O zaman Pusat'ı donduran bir şey oldu. Sıska, kambur Yek sert bir hareketle esas duruca geçerek dikleşti ve  emir almış bir ast gibi emri askerce tekrarladı:<br/>
<br/>
		- Soldan geri marş edeceğim komutanım!<br/>
<br/>
		Sert bir hareketle yine askerce geriye dönerek askerî adımlarla uzaklaştı. Şaşkınlıktan Selim'in dili  tutulmuştu, Bir ara '&quot;Acaba hayal veya rüya mı görüyorum?&quot; diye düşündü. Değildi, işte sıska ve kambur  Yek hâlâ karanlıklar arasında asker adımlarıyla yürüyerek uzaklaşıyordu.<br/>
<br/>
		Uzun bir zaman ona bakıp karanlıklar arasında seçemez olduktan sonra birden başının acıdığını duyarak  elini değdirdi. Parmaklarına biraz kan bulaşmış, demek ki biraz önceki düşüş pek hafif olmamıştı.<br/>
<br/>
		İşte yaşamak denen belâ buydu. Kendisini rahatsız eden yeşil gözlerden kurtulmak için içkiye sarılmış,  Leylâ'yı görerek bahtiyar olmak için yola çıkmış, yolunu şaşırarak Çamlı Koru yerine bilmediği sokaklara  dalmış, birdenbire Eski Arkadaşlar Marşı'nı, hem de iki defa, en maharetli ellerden dinleyerek mest olmuş,  fakat bu bahtiyarlığına bile zehir katan Şerefin hayaliyle konuşurken marş bitmiş, nedense yere düşmüş,  kendisini de yerden dünyada en iğrendiği yaratık kaldırmıştı.<br/>
<br/>
		Bu kadar kısa süren bahtiyarlık bile sonunda bir tiksinti ile bitiyordu. Böyle bir dünyada yaşamaya değer  miydi? Ayşe ile Tosun olmasa... Onları hatırlayınca eve yöneldi. Artık sarhoşluğu falan kalmamıştı. Cebrî  yürüyüş denebilecek şekilde evine doğru gidiyordu. Evine gideceği için huzur bile duyacaktı ama olmadı  işte... O yere batası melun kendi-sinin de asker olduğunu söyleyerek Pusat'ı mukaddesatına sövülmüş bir  insanın öfkesine boğmuştu. Fakat esas duruşuna geçişi ve geri dönüşü ne kadar da askerce idil... O zaman  Leylâ'nın sözlerini hatırladı: - O bir ajandır ve iblisten daha kurnaz, daha tehlikeli bir adamdır.<br/>
<br/>
		Birden kendisini çılgınca bir öfkenin kapladığını duydu ve Leylâ'ya giderek onun hakkında tekrar konuşmak  ihtirası içinde yandığını anladı. Fakat evine yaklaşmıştı. Sokak feneri altında saatine baktı. Çok geçti.<br/>
<br/>
		Ayşe kendisini bekliyordu. Selim'in yüzündeki kan pıhtılarını görünce endişeli gözlerle baktı ve hemen  pamuk, ispirto ve bant getirerek pansumanını yaptı. Fakat hiçbir şey sormadı. Sofra kurulu duruyordu. Ayşe<br/>
<br/>
		yemeden beklemişti. Selim, belki de ömründe ilk defa olarak, sırf Ayşe'nin hatırı için sofraya oturdu. Yine  hayatında ilk olarak, sorulmadan kendisine ait bir şeyden bahsetti:<br/>
<br/>
		- Nasıl olduğunu anlayamadan düştüm. Başım biraz kanadı.<br/>
<br/>
		Renginin solukluğu hafif bir düşmenin, biraz baş kanamasının alâmetleri değildi. Bu gece Selim'de garip bir  tutukluk vardı. Gözlerini bir yere dikerek uzun süre öyle kalması, Ayşe'yi işitmeyişi tuhaftı.<br/>
<br/>
		Sofrada biraz oturdular. Bu bir yemek yeme değil, yasak savmaktı. Ayşe, masayı toplamak için gidip  gelirken Selim'in kıpırdamadan gözlerini diktiği noktaya baktı. Şerefin resmiydi, içi burkuldu. Selim'in ara  sıra onun mezarına gittiğinin çoktandır farkındaydı. Birden gönlüne korku düştü. Hem mezarına gidiş, hem  resmine bu ısrarla bakış nedendi? Yoksa o da Şeref gibi mi olmak istiyordu? Korkusu arttı. Hayat onu  kuruntulu yapmıştı.<br/>
<br/>
		Bu gece öğrenci vazifelerine bakma işi yoktu. Sofrayı da toplamıştı. Yarın erken kalkma mecburiyeti olduğu  halde nedense Selim'i o haliyle bırakıp yatmak istemiyordu. İçinde bir sıkıntı duyuyor, bunu bir önseziye  benzettiği için endişesi artıyordu. Bir kitap alarak masasına geçti. O kadar üzüntülü idi ki, masaya koyup  sözde okumak için açtığı kitabın ne olduğunu bilmiyordu.<br/>
<br/>
		Selim'i kontrol ediyordu. O, göz hapsine alındığından habersiz, bakışları Şerefin fotoğrafında olduğu halde  heykel gibi duruyor, yaşadığı ara sıra gözlerini kırpmasından anlaşılıyordu.<br/>
<br/>
		Bu taş gibi duruş daha ne kadar sürecekti? Acaba bir ıstırabı mı vardı? Düşmüş, başı sert bir yere gelmişti.  Neden düşmüştü? Kendini bilmeyecek kadar sarhoş olduğu zamanlarda bile düşmemiş olan Selim'e bu  gece ne olmuştu?<br/>
<br/>
		Ağır ağır da olsa dakikalar geçiyor, Ayşe'nin merakı ve sabırsızlığı çoğalıyordu. Her gece büyük kitap  odasında gezinen adamla bu geceki oturan ve gözlerini resme diken adam aynı kimse olabilir miydi? Bu  değişiklik nereden geliyordu? Ayşe'nin beyni düşünceler yığını içinde bunalıyor, aklına uzak, yakın ne  ihtimaller geliyordu. Onun büyük bir kararsızlık içinde bocaladığının farkında idi. Bu bocalama kötü bir şey  olduğu halde Ayşe onun devamını istiyor, Selim'in karara varmasından çekiniyordu. Bir sezgiyle, karara  varırsa bunun çok kötü bir karar ola-cağına inanıyordu.<br/>
<br/>
		Selim'in durumu Ayşe'ye tesir etti. O da gözlerini Şerefin resmine dikti. Önceleri görmeden bakıyordu.  Sonra görerek bakmaya başladı. Baktıkça resmin oraya ne zaman konulduğunu hatırladı. O fotoğrafları  Selim'le aynı günde çektirmişlerdi. Harp Akademisine girdikleri günün hâtırasıydı. Şeref o resimde tam  karşıya değil de biraz yana bakmıştı ve ciddi asker tavrıyla duruyordu. Halbuki şimdi resim tam karşıya  bakıyor gibiydi.<br/>
<br/>
		Ayşe oturduğu uzak yerden herhalde yanlış görüyordu. Fakat merakı da artmamış değildi. Yoksa bu bir  başka resim miydi? Ama nasıl olurdu? Ayşe onun altına yazılan ithafı bile hatırlıyordu; Ümitli yolun başında  Arkadaşım Pusat'a!<br/>
<br/>
		Ayşe yavaşça yerinden kalkarak kitabı yerine koydu. Şerefin resminin durduğu masaya yaklaştı. Selim o  kadar dalgındı ki hiçbir şeyin farkında olmadı. Ayşe yandan dolaşarak resimdeki yazıyı okuyacak mesafeye  geldi. Evet, aynı resimdi, ithaf o ithaftı. Birden içine hüzün çöktü. Ümitli yol nasıl bitmişti! Birçok ümitler  gibi iki genç subayın parlak istikballeri bir hiç uğruna nasıl heba olmuş, heba edilmişti!..<br/>
<br/>
		Ayşe de gözlerini resme dikti. Yazı ve tarih aynıydı, ama bu resim o resim miydi? Buradaki Şeref, biraz yana  bakan ciddi ve asker tavırlı adam değildi. Buradaki Şeref tam karşıya bakan, işin tuhafı hüzünlü gözlerle  bakan bir insandı. Ayşe, Şerefin bu hüzünlü bakışlarını muhakeme ve hapis bittikten sonra Selim'i ziyarete  geldiği zaman görmüştü<br/>
<br/>
		Kocasına baktı. Gözleri hâlâ resme dikiliydi ve onun da bakışlarında hüzün vardı. Yavaşça &quot;Selim&quot; diye  seslendi. Hayret!.., Selim taş gibi duruşunu asla değiştirmemiş olduğu halde yavaşça &quot;Söyle Şeref&quot; diye  karşılık verdi.<br/>
<br/>
		Ayşe'de artık korku değil, iç acısı vardı. Nerdeyse gözlerinden yaşlar boşanacaktı. Gözleri tekrar Şerefin  resmine değdi. Resmin gözleri nemli gibiydi.<br/>
<br/>
		Bu gözler Ayşe'ye, hafifçe gülümsüyor ve her şeyini kaybetmiş insanların kederiyle başını sallıyor gibi geldi.  <b>17. Bölüm</b><br/>
<br/>
		Elini Selim'in alnına koyan Ayşe, kocasının çok ateşli olduğunu anlayınca aklına hemen dün geceki düşüşten  olabilecek bir beyin kanaması geldi ve:<br/>
<br/>
		- Sana doktor çağırmaya gidiyorum. Yanımızdaki sokakta iyi bir dâhiliyeci var, onu getireceğim, dedi.<br/>
<br/>
		Başka bir zamanda olsaydı Pusat birkaç derece ateşle kendisi için doktor getirmeyi kabul etmez, Harp  Okulunda 38 derece ateşle tâlime çıktıkları kış günlerini hatırlayarak reddederdi. Bu sefer hiç cevap  veremeyişi Ayşe'yi ürküttü. Acaba çok mu hastaydı da reddetmiyordu?<br/>
<br/>
		Aslında Selim de kendisine ne olduğunu bilmiyor, yalnız, belki ömründe ilk olarak, enerjisini kaybetmiş  olduğunu anlıyordu. Hiçbir şey yapmak istemiyor, her şeye karşı isteksizlik duyuyor, fakat yatmakla da  dinlenmiş olmamanın sıkıntısı içinde bunalıyordu.<br/>
<br/>
		Tavana ve pencereden göğe bakarak zamanı öldürmeye uğraşırken Tosun içeri girdi ve yaşından  umulmayan bir ciddiyetle doktorun geldiğini bildirdi. Selim, bir yabancı olan doktorun odaya girip  huzursuzluğunu arttıracağını düşünerek bu haberden hiç hoşlanmadı. Fakat yapılacak başka bir şey  olmadığı için sessizce &quot;Gelsin&quot; diyerek gözlerini pencereye dikti ve yanına kadar yaklaşıp &quot;Geçmiş olsun&quot;  diyen doktora cevap vermediği gibi yüzüne de bakmadı.<br/>
<br/>
		Doktor önce, âdet olduğu üzere ateşine, nabzına ve tansiyonuna baktıktan sonra yatakta oturarak sırtını  ve göğsünü büyük bir dikkatle dinledi. Daha sonra da bazı sorular sordu. Bunlar her hekimin hastaya  sorduğu yoklama ve araştırma sorularıydı. Bunlar bittikten sonra durgun bir sesle:<br/>
<br/>
		- Bir şeyiniz yok yüzbaşım, dedi.<br/>
<br/>
	</body>
</html>