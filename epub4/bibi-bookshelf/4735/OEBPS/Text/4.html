<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		Evet, bu saatte ve benimle...<br/>
<br/>
		Selim birdenbire ürperdi. Çünkü polis mi, mübaşir mi olduğu anlaşılmayan adam, gece vakti kendisini garip  bir mahkemeye çağıran adam o idi. Yâni Yek!...<br/>
<br/>
		Gülümsedi:<br/>
<br/>
		- Âşıklıktan, sihirbazlıktan, ihtilâlcilikten, ajanlıktan, doktorluktan sonra şimdi de hâkim yamağı mı oldun?<br/>
<br/>
		Her zaman eğilip bükülen, kamburumsu ve aksak Yek bu gece dimdikti. Konuşmasına da cesaret gelmişti:  - Bana hakaret edemezsiniz yüzbaşım! Sizi kendi adıma da mahkemeye verirdim, ama bu suçun altından  kalkamayacağınız için lüzum görmüyorum. Ben aldığım buyruğu yerine getirmekten başka bir şey  yapmıyorum. Buyurun, gidelim.<br/>
<br/>
		Selim hızla kapıyı çekti. Yürümeye başladılar.<br/>
<br/>
		Onu yürüten şey büyük bir meraktı. Büyük Mahkeme sözünü evvelce işitmiş gibiydi, ama askerî  mahkemeler ve harp divanları dışında pek fazla bir şey bilmediği için bunun da üzerinde fazla durmamıştı.  Bu gece gök bulutlu olduğundan ortalık hiç de aydınlık değildi. Garip bir tesadüfle sokak lambalarının  birçoğu da yanmıyordu.<br/>
<br/>
		Selim nereye gittiklerini bile farkında değildi. Bir aralık Yek'in sesi ile kendine geldi:<br/>
<br/>
		- Prenses Hanzâde'nin evinin önünden geçiyoruz.<br/>
<br/>
		Selim başını kaldırdı. Pencerelerde ışık yoktu. Yek devam etti: - Evde değil. Mahkemenizde bulunmak üzere  çıkmış olacak.<br/>
<br/>
		Bu sözler Selim Pusat'ta bir şok tesiri yaptı. Biraz ayılır gibi olduysa da gözlerini yeniden duman kapladı ve  ağır adımlarla yürüdü. Yolda yalnız ikisinin ayak sesleri duyuluyor, arkadan da bu seslerin yankısı geliyordu.  Yek yeniden konuştu:<br/>
<br/>
		- Sizden yirmi beş yaş küçük sevgilinizin evinden geçiyoruz. Pusat irkildi. Güntülü'nün evi önündeydiler.  Gözleri önce kapı basamaklarına, sonra üst kata gitti. Kapkaranlıktı. Yek tekrar söze başladı: - Duruşmada  bulunmak üzere evden çıkmıştır.<br/>
<br/>
		Pusat'ın zaten dağınık olan zihni büsbütün dağıldı. Kendisinin birkaç dakika önce öğrendiği bu muhakemeyi  onlar nasıl, ne zaman, kimden haber almışlardı? Fakat bunu Yek'e sormayı küçüklük sayarak adımlarını  hızlandırdı.<br/>
<br/>
		Hâlâ nerelerden geçtiklerinin farkında değildi. Sonra şu da vardı ki, Yek şuradan yahut buradan gidilecek  diye bir şey söylemiyor, Pusat'ın gittiği yollarda onun yanında yürümekten başka bir şey yapmıyor, ara sıra  bir iki söz ediyordu. Yine öyle oldu:<br/>
<br/>
		- Ay parçasının önünden geçiyoruz. Selim bir şey anlamadı:<br/>
<br/>
		- Ay parçası kim?<br/>
<br/>
		- Aman yüzbaşım! Ay parçasını nasıl tanımazsınız?<br/>
<br/>
		- Tanımıyorum.<br/>
<br/>
		- İnsan kendi sırrını keşfedeni hiç tanımaz mı?<br/>
<br/>
		- Aydolu mu demek istiyorsun?<br/>
<br/>
		Yek bu soruya cevap vermeden pencereleri gösterdi: -<br/>
<br/>
		Bakın! Onun evi de karanlık. O da mahkemede..<br/>
<br/>
		Pusat, içinde bir sıkıntı duydu. Yapmak istediği bir şey vardı. Fakat o kadar sarhoştu ki, bunu düşünü  bulmasıyla unutması bir oluyor, yeniden bulmak için beynini aşırı bir gayretle yoruyordu.<br/>
<br/>
		Böyle düşünerek adım atarken birden tökezledi ve düşmek üzere iken Yek koluna girerek onu tuttu. Sonra:  - Burası sizin için galiba tekin değil yüzbaşım! Ya size çarpan gizli bir radyasyon var, yahut farkına varmadan  öteki dünya güzelinin tesirinde kalıyorsunuz.<br/>
<br/>
		Pusat Öfkelenmeye başlamıştı: - Bu herzelerin mânâsı ne'?<br/>
<br/>
		- Aman yüzbaşım! Siz de mi gerçeklerden hoşlanmamaya başladınız? Bakın! Dünya güzellerinden Nurkan  Hanım'ın evi değil mi? Piyanosuyla sizi mest ettiği akşam yine burada düşmemiş miydiniz? Şimdi evi  kapkaranlık olduğuna göre o da duruşmayı dinlemeye gitmiş olacak.<br/>
<br/>
		Selim çevresine bakındı. Bütün evler karanlıktı. Bu saatte herkes yatmış olmalıydı, öfkesi arttı ve biraz  azalan sarhoşluğun verdiği uyanıklıkla bağırdı.<br/>
<br/>
		- Serseri budala! Benim sarhoşluğumdan istifâde ederek aklınca alay mı etmek istiyorsun? Gecenin bu  saatinde muhakeme olur mu? Defol, git de başımı belâya sokma...<br/>
<br/>
		Yek bir adım gerileyerek cebinden iri bir düdük çıkardı:<br/>
<br/>
		- Alay falan ettiğim yok. Mahkemeye gideceğiz. Gelmezseniz yardımcılarımı çağırmaya mecbur olacağım.<br/>
<br/>
		Bunu söyleyerek eliyle geriyi gösteriyordu. Pusat hışımla geri döndü. Önce gözüne üç dört kişi çarptı, Sonra  onların sağında, solunda başkaları peyda oldu. Daha sonra arkalarında da bir sürü kişi gözüktü. Bir bölük  kadar kalabalık kimseler yavaş yavaş yaklaşıyorlardı. Pusat, uzun süredir kendi ayak seslerinin yankısı  sandığı gürültünün bu kala-balıktan çıktığını o zaman anladı.<br/>
<br/>
		Bu kalabalıkla başa çıkmasına imkân yoktu. Yürüdü ve Yek, sanki onun içinden geçenleri anlamış gibi  yeniden konuştu:<br/>
<br/>
		- Bütün evlerin karanlık olmasına başka mânâ vermeyin. Bu gece herkes orada bulunacak.<br/>
<br/>
		Selim, irâdesini ve karar verme gücünü alıp götürmüş olan aşırı sarhoşluğun tesiriyle ne yapacağını  bilemeden yürüyordu. Büyük Mahkeme'nin olağanüstü, çok merak edilecek bir şey olduğunu anladığı halde  hiçbir merak duymuyor, hayatla tek ilişkisi bile kalmamış bir insanın ruh hali içinde ilerliyordu.<br/>
<br/>
		Bir aralık bulutlar çekilir gibi oldu. Yerler aydınlandı. O zaman Selim'in gözlerine bir şey çarptı. Yürüdükleri  yolda düzgün aralıklarla gölge gibi lekeler görünüyordu.<br/>
<br/>
		Bu gece çok mantıksız işleyen muhakemesi buna takılırken Yek'in uğursuz sesi işitildi:<br/>
<br/>
		- O gördükleriniz kan lekesidir. Büyük Mahkeme'de bulunmak üzere biraz önce buradan arkadaşınız  Şeref geçti.<br/>
<br/>
		Selim ürperdiğini duydu. Ürperme geçmedi. İçini korku bürüdü ve yaz gecesinde titremeye başladı. Melûn  Yek her şeyin farkındaydı. Çok ciddî, fakat içinde alay çınlayan bir sesle:<br/>
<br/>
		- Ne o yüzbaşım?, dedi. Hani siz hiçbir şeyden korkmazdınız? Titreyecek kadar mahkemeden ürktünüz mü?<br/>
<br/>
		Selim Pusat'ta cevap verecek güç kalmamıştı. Garip bir rüzgâr esiyor, daha garip bir uğultu yüreğinin içine  doluyordu. Yek:<br/>
<br/>
		- İşte geldik, deyince başını kaldıran Pusat bir mahşer kalabalığının ortasında olduğunu gördü ve şaşkınlıkla  sendeledi.<br/>
<br/>
		Anlatılamayacak kadar geniş ve büyük bir meydandı. Hemen her semtini bildiği şehrin böyle bir meydanı  olduğunu hatırlamıyordu. Yüz binlerle değil, milyonlarla bile sayılamayacak olan bu kalabalık nereden  çıkmıştı? Pusat &quot;Acaba şuurum mu yerinde değil?&quot; diye düşünürken Yek, yandaki bir iskemleyi göstererek  &quot;Buraya oturacaksınız yüzbaşım&quot; dedi. Selim bütün sarhoşluğuna, gözlerinin<br/>
<br/>
		bütün dumanlı görüşüne rağmen bu iskemlenin bir taht kadar gösterişli olduğunu fark etti ve derhal  oturdu.<br/>
<br/>
		Deminki uğultu dinmişti. Sayısız kalabalıktan herkes kendisine bakıyordu. Geridekiler ve daha geridekiler  Selim'e sanki yıllarca uzak mesafelerden bakıyormuş gibi geliyordu.<br/>
<br/>
		Sessizlik uzun sürmedi. O deminki garip uğultu yeniden başladı. Gökte bulutlar çoğalmış, hatta alçalmış, ay  kaybolduğu için ortalık zifirî karanlığa boğulmuştu.<br/>
<br/>
		Birdenbire, kasırganın ulu ağaçlardan kurulu bir ormana çarpmasındaki sese benzer ürpertici, fakat güzel  bir gürültü sonsuz alanı kapladı ve Selim Pusat tam karşısında göz kamaştırıcı, heybetli bir ışığın parladığını,  aynı anda, o çok büyük meydandaki milyonların hep birden ayağa kalkarak ışığa baktıklarını gördü. Bir el,  kolundan tutarak kendisini de ayağa kaldırdı ve Pusat gerçekten bir mahkemede bulunduğunu anladı. Yanı  başında, kendisini ayağa kaldıran Yek, fısıldar gibi bir sesle &quot;Tanrı'nın huzurunda bulunuyorsunuz&quot; deyince  Selim esas duruşa geçti. İçkinin tesiri geçmiş, onun yerine başka türlü, anlatılmaz bir sarhoşluk gelmişti.  Dünya kadar, kâinat kadar geniş olan meydanda çıt çıkmıyordu.<br/>
<br/>
		Yine birdenbire, titretici ve heybetli bir sesin kendisine seslendiğini duyarak ürperdi: - Selim Pusat!  Duruşman başlıyor.<br/>
<br/>
		Selim kendine gelmiş, irâdesini takınmıştı. Kendisiyle karşısındaki muhteşem ışığın arasına üç yaratığın  geldiğini gördü ve onlarla ilk defa karşılaşmasına rağmen gönlüne dolan bir sezgiyle kim olduklarını tanıdı.  Bunlar Cebrail, Mikâil ve İsrafil'di.<br/>
<br/>
		İnsan gibiydiler, ama insana benzemiyorlardı. Çok büyüktüler, ama bu geniş alanı dolduran insanlarla aynı  boyda gözüküyorlardı.<br/>
<br/>
		Cebrail söze başladı:<br/>
<br/>
		- Selim Pusat büyük günahlar işledi. Ben görevi bitmiş bir melek olduğum, kıyamete kadar dinlenmek  hakkını kazandığım halde bu hakkıma ilişti. Onun gönlünden geçen fırtınalarla rahatsız edildim.<br/>
<br/>
		Halbuki bu fırtınalar yâlnız ben peygamberlere vahiy götürürken duyulurdu. Kendisinden yirmi beş yaş  küçük bir kızı sevdi ve hepsinden daha kötü olarak bu sevgiyi açığa vurdu. Bir subay için en büyük günâh  budur.<br/>
<br/>
		Derin sessizliğin arasında heybetli ses sordu:<br/>
<br/>
		- Ne diyorsun Selim Pusat?<br/>
<br/>
		Selim, gözlerini kamaştıran ışığa bakmaya çalışarak subaylık zamanındaki sertliği ile cevap verdi: -  Doğrudur!<br/>
<br/>
		Mikail söze başladı: - Selim Pusat benim haklarıma da ilişti. Ben en güzel ve iç açıcı yağmurları yağdırdığım<br/>
<br/>
		gibi öldürücü kasırgaları da estirir, ılık güneşle beraber kavurucu güneşi de parlatırım. Bu sanık öyle bir  sevgiye tutuldu ki gönlünde nisan esintileriyle birlikte karakış boranları da esti. Zaman zaman mayıs<br/>
<br/>
		güneşiyle ısındı. Zaman zaman ağustos güneşiyle kavruldu. Bana rakip oldu. İrâdesini kullanamadı. Bir  subay için en büyük günah budur.<br/>
<br/>
		Çıt çıkmıyordu. Heybetli ses yine sordu:<br/>
<br/>
		- Ne diyorsun Selim Pusat? Selim daha sertleşmişti: - Doğrudur!<br/>
<br/>
		- Benim vazifem kıyamet günü olacaktır. O güne kadar buyruk beklemeye mecburum. Selim Pusat'ın  gönlünün içindeki feryatlar o kadar acı ve gürültülü idi ki insanlar duysa hep ölür, benim sûrumu  öttürmeme lüzum kalmazdı. Bütün bunlar kendisinin günâhından doğdu. Günâhlarını araştıra araştıra ilk  sebebe gidince bunu öğrendim, insanların türlü fikri çalkantısıyla boğuştuğu bir çağda o krallık taraftarıydı.  Ülkesinin kânunlarını tanımaz olmuştu.<br/>
<br/>
		Heybetli ses üçüncü defa sordu: - Ne diyorsun Selim Pusat?<br/>
<br/>
		- Doğrudur!<br/>
<br/>
		- Bütün olanların ilk sebebi senin kralcı oluşun mudur?<br/>
<br/>
		- Evet!<br/>
<br/>
		- Bunu ilk günâh diye kabul ediyor musun?<br/>
<br/>
		- Asla!<br/>
<br/>
		- Neden?<br/>
<br/>
		- Bütün o muhteşem kralları sen yarattın!<br/>
<br/>
		<b>27. Bölüm</b><br/>
<br/>
		Sonsuz alanda sessizliğin kalbi çarpıyordu. Selim Pusat en yakından en uzağa kadar herkesin yüzündeki  öldürücü merak çizgilerini seçebiliyordu. Bakışlarını derinleştirerek kalabalık arasında tanıdık kimseler  bulmaya çalıştı. Ne garip!... Burada herkes başka başka olduğu halde hepsi de birbirine benziyordu.  Bundaki garabeti düşünmeye vakit kalmadan heybetli sesle yeniden titredi:<br/>
<br/>
		Selim büyük bir şaşkınlık içinde peygamberleri düşünürken demin meleklerin konuştuğu yere ağır  adımlarla üç kişi gelerek büyük bir vakar içinde, Selim'in bakamadığı ışığı selâmladılar.<br/>
<br/>
		İçlerinden biri ilerleyerek diz çöktü. Ellerini kaldırarak:<br/>
<br/>
		- Ey Ulu Işık! Ey Ulu Ateş! Ey Ahuramazda Ben Zerdüşt'üm, dedi. Işığın içindeki heybetli ses sordu;<br/>
<br/>
		- Zerdüşt! Rûhlar âleminden Selim Pusat'ın bütün hayatını gördün. Suçlu mudur? Zerdüşt ayağa kalkarak  cevap verdi:<br/>
<br/>
		- En büyük suçludur. Çünkü bir kıza gönlünü kaptırdı. Kadınların hepsi Ehrimen'in hizmetkârı, askerdir.  Bir kadına tutsak olmak Şeytana kul olmak demektir. Hem de bu bir subaydı ve olgunluk çağındaydı.  Kendisinden yirmi beş yaş küçük kıza esir olmakla Şeytan tarafına geçmeye gönüllü olduğunu gösterdi. Ne  dünyada, ne de ruhlar alemindeki hayatımda bundan daha suçlu insan görmedim.<br/>
<br/>
		Işıktan ses geldi:<br/>
<br/>
		- Ne diyorsun Selim Pusat?<br/>
<br/>
		- Kabul etmiyorum.<br/>
<br/>
		- Neden?<br/>
<br/>
		Kadınları neden Şeytan'ın kulu olarak yarattın? Yarattın da o kadınlardan peygamberi nasıl vücuda  getirdin?<br/>
<br/>
		İkinci peygamber ilerledi. Avuçlarını birleştirerek baş eğdi. Diz çöktü;.<br/>
<br/>
		- Ey ebedi Nirvanna! Ey başlangıçsız, sonsuz varlık! Ben Buda'yım, dedi. Işığın sesi daha da  heybetleşmişti:<br/>
<br/>
		- Buda! Sen fenalık diye bir şey kabul etmiyorsun. Selim Pusat fenalık yapmış mıdır? Günâh işlemiş  midir?<br/>
<br/>
		Buda'nın yavaş, yumuşak ve pürüzsüz sesi cevap verdi:<br/>
<br/>
		- Günâh işlemiştir! Alemin bir kuruntular âlemi, aşkın bir hastalık okluğunu anlamamış, ruhunu huzurun  ışığından didişmenin karanlığına atmıştır. Böylelikle senden, ebedi Nirvanna'dan uzaklaşarak en büyük  günahı işlemiştir. Ruhu milyonlarca yıl azap cehenneminde yanmaya lâyıktır. Ancak ondan sonradır ki  kuruntudan, insanların sükûnuna kavuşacak, put diye taptığı kızın alelade bir yaratık, geçici bir hayâl  olduğunu anlayacaktır.<br/>
<br/>
		Buda susunca ışıktaki ses heybetle sordu:<br/>
<br/>
		- Ne cevap vereceksin Selim Pusat? Selim Pusat öfkelenmişti: - Bütün sözleri saçmalardan ibaret, diye  bağırdı. Buda denilen bu adam tarih boyunca bir tek kumandan yetiştirmemiş, savaşı öğrenmemiş, yabancı<br/>
<br/>
		tutsaklığını şiar edinmemiş bir miskinler ülkesinin peygamberidir. Kuruntu ne demek? Sükûn yâni barış ne  demek? Alemi savaşla yaratan sen değil misin? Savaşı yaratılış kanunu yapan sen değil misin? Güzel kızları<br/>
<br/>
		yaratan sen değil misin?<br/>
<br/>
		Sevmek için bize gönül veren sen değil misin? Hem o güzeli yarat. Hem onu bana sevdir. Sonra da ruhumu  milyonlarca yıl azap cehenneminde yak. Bunu bir Tanrı değil, ancak Tanrı kudretinde bir çocuk yapabilir!  Birden ortalığı yine o korkunç sessizlik bürürken üçüncü peygamber vakar ile ilerleyerek yere kapandı.  Alnını yere sürdükten sonra kalkarak:<br/>
<br/>
		- Ben son peygamber Muhammed'im, dedi. Bu dünyaya getirdiğim ebedî şeriata göre Selim Pusat suçlu ve  günahkârdır. Küçük bir kızı sevmekle zevcesine ıstırap vermiş, meşru yol dururken gayrı meşrûuna sapmış  ve hepsinden fena olarak da istenmediği halde bir kızın hayâlinin ardından koşmuş, geceleyin onun evine  girmeye kalkmış, yasak edilen içkiye dadanmıştır. Bir kadın ancak sevilir. Ona esir olunmaz. Bu,  putperestliktir ve en büyük günâhtır.<br/>
<br/>
		Işık âdeta gürler gibiydi:<br/>
<br/>
		- Ne diyeceksin Selim Pusat?<br/>
<br/>
		- Ben kimseye kötülük etmedim. Kimse hakkında kötü düşünce beslemedim. Ümitleri kırılmış bir insan  olarak avunmayı içkide ve bir güzeli düşünmede buldum. İçki fena ise üzümü neden yarattın?<br/>
<br/>
		Üzümden içki yapılacağını neden Levh-i Mahfuza yazdın? Son peygamberin arkadaşları namaz kılarken  âyetleri yanlış okumasaydı içki yasaklanacak mıydı? Çöldeki Bedevi ile bir kurmay subayın içmesi aynı  mıdır? Biri sarhoş olunca her türlü herzeyi söyleyebilir. Öteki sarhoşluğun son merhalesinde bile temkinli  ve iradelidir. Küçük bir kızı sevmek günahsa, son peygamber, Ayşe'yi neden sevdi de aldı? Tanrı adaletinin  yürüdüğü bu mahkemede de böyle haksızlıklar yapılacaksa beni cehennemin en kötü yerine atın. Atın ki,  tek içimde insanlığın erdemine ait son kırıntılar da yok olup gitmesin.<br/>
<br/>
		Pusat bunları söyleyince ışığın çoğaldığı, gözlere tesir ettiği, gönüllere dehşet saldığı görüldü ve heybetli ses  sordu:<br/>
<br/>
		- Şimdi de sen savunma tanıklarını göster! Pusat şaşırdı:<br/>
<br/>
		Herkesin menfuru olduğumu anladım. Dünyada ve ruhlar âleminde beni savunacak kimsenin bulunacağını  ummuyorum.<br/>
<br/>
		O kadar beğendiğin, sevdiğin krallarından bir tek kişi de gösteremez misin?<br/>
<br/>
		Krallardan söz edilince Selim Pusat canlandı, dikleşti. Askerlik zamanındaki sert sesiyle:<br/>
<br/>
		- Milletimin büyük krallarını dinleyin, diye cevap verdi. Aynı anda ışığın sağ ve solunda iki yol ve bu iki  yoldan şakırtılar arasında birçok atlının dörtnala geldiği görüldü. Dağınık gibi gözüken bu atlılar ışığın  karşısına gelince düzgün bir sıra haline geçtiler ve bir anda atlarından atlayarak yere diz vurup ışığı  selâmladıktan sonra kalktılar.<br/>
<br/>
		En baştaki, çevik bir davranışla silâhlarını çıkarıp yanındakine verdikten sonra ışığa doğru ilerledi. Baş eğip  doğrulduktan sonra kendisini tanıttı:<br/>
<br/>
		- Ben Alp Er Tunga... Selim Pusat'ın milletinin en eski kralı. O kadar eskiyim ki, tarihle efsâne arasında  kayboldum. Selim Pusat'ın benden haberi bile yoktur! Kralcı olduğu halde kendi en eski kralından, savaşta  ölen kralından habersiz yaşamaktadır. Bundan dolayı onun hakkında ben bir şey demeyeceğim. Benden  sonraki onu iyi tanır. Sözü ona bırakıyorum.<br/>
<br/>
		Alp Er Tunga, gösterişli ve kahraman edasıyla toprağa diz vurduktan sonra yerine gelip demin verdiği  silâhlarını alırken, silâhları veren ikinci kral, omuzlarına dökülen saçları, heybetli börkü, çok seri bakışlarıyla  kendi silâhlarını çıkarıp yanındakine vererek ilerledi:<br/>
<br/>
		- Ben, Selim Pusat'ın milletini yaratan adam. Asıl adımı unuttum. Şimdikiler bana Tanrıkut Mete diyorlar.  Selim Pusat benim ordumda da bir yüzbaşıydı. Börü boyundan Kayı adında bir yüzbaşıydı. Bu Yüzbaşı Börü  Kayı, sevgilisini hedef yaparak okla vurması için verdiğim buyruğa baş eğmediğinden idam olundu. Bir  asker, aldığı buyruğu yapmazsa o hiçbir şey değildir. Görüyorum ki, iki bin yılı aşkın bir zamandan sonra  rûhu Selim Pusat'ta tecellî ederek yine bir kıza tutsak olmuştur. Suçludur. Er kişiler vuruşmak için doğarlar.  Kızlara tutsak olmak için değil...<br/>
<br/>
		Işıktan ses geldi: - Ne diyorsun Selim Pusat? Selim Pusat esas duruşa geçti.<br/>
<br/>
		- Hiçbir itirazım yok. Kralımın sözleri baştan sona doğrudur.<br/>
<br/>
		Tanrıkut yerine gelirken onun yanındaki tıknaz, kısa boylu, esmer kral ilerleyerek yere diz vurdu:<br/>
<br/>
		- Ben de benden önceki gibi asıl adı unutulmuş bedbaht biriyim. Bana Atilla diyorlar. Selim Pusat suçludur.  Er kişiler kadına tutsak olmaz. Ben bir zafer sarhoşluğu sonunda, yabancı soydan bir kadınla evlendiğim  gece öldüm. Fakat ben ülkeler açmış, ordular yenmiş, bir avuç insanla Doğu'dan Batı'ya buyruk vermiş bir  kraldım. Selim Pusat bir yüzbaşı bile olamadığı halde bir kızı sevdi. Hangi hakla ve neyin karşılığı olarak?  Buna hak kazanacak bir başarı gösteremediği gibi kendi çağının yasasına da karşı gelmiştir. Suçludur.  Atilla yerine geçti. Bir aralık, tek dizi halinde uzun bir sıra kaplayan krallar bakıştılar. Pek kalabalıktılar.<br/>
<br/>
		Hepsinin birer birer gelip tanıklık etmesi çok zaman alacaktı. Konuşmadan anlaştılar.<br/>
<br/>
		Kumral saçlı, gururlu birisi ilerleyerek yere diz vurdu:<br/>
<br/>
		- Ben GökTürkler'in büyük kağanı İstemi Kağan'ım, dedi. İran'ı ve Batı Roma'yı yenerken buyruğumda o  zamana kadar görülmemiş büyük ordular, bu ordularda binlerce yüzbaşı vardı. Bu yüzbaşılardan bir tekinin  evdeşi üzerine kız sevdiği görülmedi. Birden fazla kadınla evlenmek türemizce ancak kağanlarla yüce  kişilerin hakkıydı. Selim Pusat bunca yüzyıllık yasayı bozdu. Yasayı bozmak en büyük suçtur. Milletler  yasalarla insan olur, yasalarla yaşar.<br/>
<br/>
		Göz kamaştıran ışık artık Selim Pusat'a ne diyeceğini sormuyordu.<br/>
<br/>
		Yanından ayrılmayan Yek, o her zamanki sinir bozucu sesi ve edasıyla Selim'e eğilerek çok yavaş bir sesle:  -Yüzbaşım! İşler sarpa sarıyor, dedi.<br/>
<br/>
		Şimdi ortada uzun boylu, çakır gözlü birisi konuşuyordu:<br/>
<br/>
		- Ben Alp Arslan, dedi. Malazgirt'i kazanırken canlarını dişlerine takmış olan yüzbaşılarımdan bir tekinin  beyninde sevilen bir kızın izi bulunsaydı, o yüzbaşı ağırların ağırı görevini yapamaz, belki de bu yüzden  savaş kazanılmazdı. Sevmek, kan bayramından sonra zafer kazananların hakkıdır. Bu yüzbaşının böyle bir  başarısı var mıdır? Yoktur. Öyleyse suçlu- dur.<br/>
<br/>
		Bu sefer daha çakır, kumral, ak tenli bir kral vardır: - Ben Temüçin Cengiz Kaan, dedi. Bizim yasamızda  ancak tümen başlarının birden çok evdeşi olabilirdi. Bu yüzbaşı dirliğinde bir tek savaşa girmeden, yalnız<br/>
<br/>
		savaşın dersini dinleyerek kendisini asker mi sanıyordu? Benim ordumda nice savaşlara gidip çıkmış, yüz  adımdan kuşu gözünden vuracak kadar nişancı, bir kılıç çalışla zırhlı gövdeyi ikiye bölecek kadar güçlü bir<br/>
<br/>
		Yüzbaşı Kubudak vardı. Bir kızı sevdi. Sevdiği kız bu yüzbaşının sevgilisi gibi soyu sopu belirsiz değil, bir  Kırgız beyinin dünya güzeli kızıydı. Fakat yüzbaşılıktan yukarı çıkamadığı için onu alamadı. Sevgisini<br/>
<br/>
		yenememeyi erliğine yediremediği için ağu içip öldü. Bu garip isimli yüzbaşı da böyle yapabilirdi. Ölmekten  çekinen yüzbaşı nerde görülmüş, işitmedim. Selim Pusat suçludur.<br/>
<br/>
		Cengiz çekilirken ortaya doğru uzun boylu, vakur birisi hafifçe aksayarak ilerliyordu<br/>
<br/>
		- Ben Aksak Temir, dedi. Aksak ve çolak... Benim birçok evdeşim oldu. Fakat ben bozkırlarda çöllerde,  dağlarda bazen tek başıma kalarak vuruştum. Aksaklıkla çolaklık o günlerden kaldı. Dirliğim felâketlerle,  felâketlerden aldığım derslerden sonra zaferlerle geçti. Selim Pusat kendi kumandanlarının buyruğuna karşı  gelmiş, ömründe bir tek savaşa girmediği, bir zafer değil de basarı bile kazanamadığı halde bir kızı sevmeye  kalkmıştır. Buna hakkı olmadığını düşünmemiştir. Suçludur.<br/>
<br/>
		Aksak Temir ağır adımlarla yerine dönerken büyük ışıktan ses duyuldu:<br/>
<br/>
		- Senin pek çok kralın var. Şimdiye kadar konuşanlar hep suçlu bulduklarına göre işi uzatmamak için yeni bir  soru soruyorum. Ey Selim Pusat'ın kralları! Aranızda onu suçsuz bulanlar gelip konuşsun!<br/>
<br/>
		Selim yeniden ürperdi. Gözleri krallar dizisine çevrildi. Aksak Temir'in yanında Yıldırım Be yazıt'ı, sonra  Şahrûh'u, Uluğ Beyi, İkinci Murat'ı, Fâtih'i, Yavuz'u, Babur'u seçti. Flepsi susuyor ve kendisine bakıyordu.<br/>
<br/>
		Daha sonrakilere bakmaya gücü yetmedi. Demek ki uğurlarında mesleğinden olduğu, hayatını zehre  çevirdiği krallardan bir teki bile kendisini haklı bulmuyordu.<br/>
<br/>
		İçi üzüntüyle doldu, ölmek istedi. Beyni zonkluyor, bir şey işitmiyordu. Bu anda, gözlerindeki kamaşmadan  yeni bir şey olduğunu sezdi ve ışık-la gelen sesle şaşkına döndü:<br/>
<br/>
		- Şimdi en yakınların konuşacak!<br/>
<br/>
		Pusat, demin kralların konuştuğu yerde babasını, onun yanında ancak resminden tanıdığı dedesini  üniformalarıyla görünce utancından yerin dibine geçecek gibi oldu. Babası, büyük ışığa şöyle diyordu:  - Oğlum, insanlık ve askerlik şerefini kaybetmemiştir. Fakat haklara ve âdetlere saygısızlık göstermiştir.  Suçludur!<br/>
<br/>
		Dedesi daha sert konuştu: - Bu kadar iradesiz bir torunum olmasını istemezdim. Asker ocağından bu derece  zayıf birisi çıkmamalıydı. Suçludur!<br/>
<br/>
		Dedesinin yanındaki adam bir adım ilerleyince. Selim Pusat yıldırımla vurulmuşa döndü. Çünkü bu,  göğsünden hâlâ kanlar sızan Şerefti:<br/>
<br/>
		- Suçludur diye söze haşladı. Kalbime sıkılan tabancanın tetiğini ben çekmiştim, ama gerçekte beni öldüren  en yakın arkadaşım Selim Pusat oldu. Felâketlere katlanamayacak kadar zayıf, soyu sopu belirsiz bir kıza  esir olacak kadar iradesiz olduğu için beni öldürdü. Suçludur... En büyük suçludur.<br/>
<br/>
		Selim o anda farkına vardı. Arkadaşının üzerinde apoletleri sökülmüş kanlı yüzbaşı üniforması bulunuyordu.  Birden kendi giyimine baktı. Kendisinde de aynı apoletsiz üniforma vardı. Halbuki evden çıkarken üstündeki  elbise bu değildi.<br/>
<br/>
		<b>28. Bölüm</b><br/>
<br/>
		Selim bir aralık kendinden geçer gibi oldu. Bukadar olağanüstü bir sahneye katlanmak, dayanmak en kuvvetli  sinirlerin bile harcı değildi. Aralıksız birbiri ardınca konuşmalar, tarihten veya bilerek tanıdığı, bu kadar net  görünüş içinde insanlar rüya olamazdı. Fakat neydi? Ömür boyu kabul etmediği, hayâl<br/>
<br/>
		sandığı şeyler gerçek olarak karşısında idi. Daha çok düşünmesine meydan kalmadan ışıklan heybetli bir ses  yükseldi:<br/>
<br/>
		- Selim Pusat'ın lehinde konuşacak kim varsa çıksın!<br/>
<br/>
		Korkunç sessizliğin ortasında birisinin titrek ve ürkek adımlarla ilerlediği görüldü. Dikkatle bakan Selim,  çoktandır anmayı bile unuttuğu anasını tanıyarak içi sızladı.<br/>
<br/>
		Anası hıçkırıklı ve hüzünlü bir sesle şöyle diyordu:<br/>
<br/>
		- Oğlum belki suçludur, ama nihayet her insan kadar suçludur. Felâket geçirmiş, haksızlığa uğramış ve  hepsinden mühimi ümidini kaybetmiştir. Ümitsizler uçan kuştan medet umar. Suçu nihayet duygularında<br/>
<br/>
		kaldığı için bağışlanmaya lâyıktır. Ey büyük ışık, oy ulu Tanrı! Sen onu bağışla!...<br/>
<br/>
		Merhamet de adalet kadar senin şânına yakışır. Işıktaki sesten buyruk yeldi: -<br/>
<br/>
		Geçmiş zamanın perdesi açılsın!...<br/>
<br/>
		Cebrail hızla ilerleyerek kimsenin görmediği bir perdeyi açtı ve bakanlar dehşet içinde o günden on binlerce  yıl önceki zamanı ve o zamanın insanlarını gördüler. Bunlar Selim Pusat için konuşmaya gelen, onun  milletinin kralları gibi gösterişli, sevimli ve yakışıklı değildiler. Çoğunda insana benzemeyen bir duruş,  vahşete yakın bir edâ vardı.<br/>
<br/>
		Işıktaki ses buyurdu:<br/>
<br/>
		- Selim Pusatı haklı bulanlar gelip konuşsun.<br/>
<br/>
		Saat kadar uzun birkaç saniye geçti. Kımıldayan yoktu. Işıktaki ses yine buyurdu:<br/>
<br/>
		- Gelecek zamanın perdesi açılsın!...<br/>
<br/>
		Cebrail'in açtığı perdenin arkasında ötekilerden binlerce, yüz binlerce defa büyük bir alan ve alanda  rakamlarla sayılamayacak kadar çok insan vardı.<br/>
<br/>
		Işıktaki ses aynı sözleri tekrarladı:<br/>
<br/>
		- Selim Pusat'ı haklı bulanlar gelip konuşsun.<br/>
<br/>
		Bundan sonra, kıyamete kadar doğacak insanlar arasında da kendisine hak verecek tek kişi çıkmayınca Selim  Pusat sarsıldı ve zehir gibi acı bir gülümseyişle gülümsedi.<br/>
<br/>
		Işıktaki ses duyuldu: - Bugüne soruyorum. Selim Pusat'a ne lâzım?<br/>
<br/>
		Milyarların bir ağızdan çıkan korkunç sesi gürleyerek cevap verdi: -<br/>
<br/>
		Adalet!..<br/>
<br/>
		Işıktaki ses yine sordu:<br/>
<br/>
		- Düne soruyorum. Selim Pusat'a ne lâzım? Daha korkunç bir ses uğuldadı: - Adalet!..<br/>
<br/>
		Işık yine sordu:<br/>
<br/>
		-Yarına soruyorum. Selim Pusat'a ne lâzım? Kıyameti andıran bir gürültü dalgalandı: - Adalet!..<br/>
<br/>
		- Başka bir şey isteyen var mı?<br/>
<br/>
		Bu soruya bir kadının zayıf sesi cevap verdi:<br/>
<br/>
		- Merhamet!..<br/>
<br/>
		Işığın sesi heybetleşmişti:<br/>
<br/>
		- Düne, bugüne, yarına birden soruyorum. Ne diyorsunuz? Korkunç gürültü tekrarladı;<br/>
<br/>
		- Adalet!..<br/>
<br/>
		Bu korkunç gürültü ile zayıf ses iki defa karşılıklı cebelleştiler:<br/>
<br/>
		- Merhamet!..<br/>
<br/>
		- Adalet!..<br/>
<br/>
		- Merhamet!..<br/>
<br/>
		- Adalet!<br/>
<br/>
		Binlerce milyarın gür sesi arasında Pusat'ın anasının zayıf ve tek sesi boğulup gitmişti.<br/>
<br/>
		Kadının gözlerinden yere yaşlar damlıyor ve bu gözyaşları Şerefin kalbinden damlayan kanlarla karışıyordu.  Selim Pusat o zaman çocukluğunda, gençliğinde ve daha sonra ana kalbine, ana şefkatine dâir okuduğu  yazıları, şiirleri, dinlediği türküleri, atasözlerini hatırladı ve kâinatta kendisini düşünen sadece anası  olduğunu anlayarak ona karşı gösterdiği vefasızlıktan içi sızladı.<br/>
<br/>
		Kendisi için adalet isteyen yüz milyarlarca, trilyonlarca, sayımı kabil olmayan çokluktaki insanlar, sâdece şu  anda yaşayanlar değil de geçmiş zamanda yaşamış ve gelecek zamanda yaşayacak olanlar, &quot;adalet&quot; diyerek  onun cezalandırılmasını istiyor, bu korkunç kalabalığa karşı bir tek kadın, anası, &quot;merhamet&quot; isteyerek  verilecek cezanın bağışlanmasını diliyor, yalvaran sesinde bir ananın büyük üzüntüsü titriyordu.<br/>
<br/>
		Birden ortalığı yine o korkutucu sessizlik bürüdü. O mahşerdeki herkes, Selim Pusat'tan başka her insan  büyük ışıktan bir ses geleceğini sezerek soluk almadan susuyorlardı.<br/>
<br/>
		Işığın sesi gürledi:<br/>
<br/>
		- Selim Pusat! Suçun için sen kendini savun!<br/>
<br/>
		Selim, önce duraksadı. Sonra bugünün ve dünün kalabalığına baktı. Daha sonra aklını ve irâdesini<br/>
<br/>
		toplayarak cevap verdi:<br/>
<br/>
		- Beni sen savun!<br/>
<br/>
		Işık, kasırga haşmetiyle sordu:<br/>
<br/>
		Neden?<br/>
<br/>
		Beni yaratmadan önce kaderimi çizen sen değil misin? Suç işledimse yaptıran sen değil misin? Bunun  savunmasını senden başka kim yapabilir?<br/>
<br/>
		Işıkta aklın alamayacağı bir parlama oldu. Bütün mahşer kalabalığı gözlerini yumarak elleriyle yüzlerini  kapattılar. Yalnız Selim Pusat böyle yapmayarak başını eğmekle iktifa etti ve ışıktan gelen ses bütün  yürekleri titretti:<br/>
<br/>
		- Tanrı yalnız yaratır ve yok eder. Hesap vermez. Seni suçlu bulan bu mahşer arasında suçlu olduğunu bile  bile savunacak kimse çıkmazsa hayatın en korkunç felâketle sona erer!<br/>
<br/>
		Kısa bir sessizlikten sonra beş kişinin ortaya yürüdüğü görüldü. Beşi de dünküler orasından geliyordu.  Birincisi yere diz vurarak ışığı selâmladıktan sonra kalktı. Gösterişli, silâhlı, uzun saçları omuzlarına dökülen  birisiydi. Selim onu tanıdı: - Ben Çiçi Yabgu'yum, diye söze başladı. Tanrıkut Mete'nin dip torunu ve  Atilla'nın dip ataşıyım. Bir tahta sarayda kırk bin Çinliye karşı aralarında kadın ve çocuklar da bulunan bin  beş yüz kişiyle savaşarak hayatımı verdim. Benim soyumdan olduğu halde Selim gibi acayip bir ad taşıyan  bu deli yüzbaşı beni tanır. Onu bir savaşa soksaydınız bu deliliği bir gönül deliliği değil, bir askerlik deliliği  olacaktı. Ona ceza vermek yerine yiğit, gözüpek bir bahadırla vuruşturmak adaleti yerine getirir.<br/>
<br/>
		İkincisi yere diz vurup kalkarken büyük ışıktan dahi çekinmeyen bir eda taşıyordu:<br/>
<br/>
		- Ben Kür Şad'ım, dedi. Gök Türk tegini ve tarihteki en çılgın İhtilâlin başı. Yeryüzünden savaş kalkarsa  insanlar işte böyle uygunsuz cesaretlerle oyalanır. Buna cezâ vermemeli, benim kırk arkadaşımın en  yiğitlerinden biriyle vuruşturmalıdır.<br/>
<br/>
		Üçüncüsünün yere diz vuruşunda çok maceralardan çıkmış bir insanın olgun güngörmüşlüğü vardı. Selim  onu da tanıdı:<br/>
<br/>
		- Ben Kül Tegin'im, dedi. Gök Türk prensi ve kumandanı. Bu yüzbaşı benim savaşlarımı incelemiş ki, beni  tanımıştır. Son savaşımda, karargâhı korumak için can verirken yanımda bulunsaydı eminim ki  yüksünmeden o da aynı düşünce içinde benimle birlikle ölecekti. Suçludur. Fakat yiğitliğin unutulduğu bir  zamanda yaşadığı için suçlu oldu. Bundan dolayı, benden öncekilerin dediği gibi, onu bir vurucu  kahramanla, fakat benim zamanımın bir kahramanıyla çarpıştırmalıdır.<br/>
<br/>
		Selim, ilerleyen dördüncüyü de tanıdı. Bu dördüncü büyük ışığa seslendi:<br/>
<br/>
		- Ben Oğuz Başbuğu Çağrı Bey'im. Bu Selim Pusat kadar talihsizim. Benden öncekilere göre belki de daha  çok savaşa girip çıktığım halde onlar gibi er meydanında değil, yatağımda öldüm. Ey Ulu Tanrı! Bunun  sorumlusu sensin! En büyük rütbeyi bana çok gördün. Bu talihsiz yüzbaşı da Dendanekan savaşına girseydi<br/>
<br/>
		öteki yüzbaşılardan aşağı kalır mıydı, sanmıyorum. Onu Dendanekan'ın en bahadır erlerinden biriyle  karşılaştırarak meseleyi çözüme bağlamaksa doğru yoldur.<br/>
<br/>
		Selim Pusat, büyük ışığa doğru ilerleyen beşinciyi tanımadı. Bir kolu yoktu. Yüzünde pervasızlığın ışıltıları  olan bu adam, ışığa yaklaşınca ötekiler gibi diz vurmadı. Yere kapanarak alnını toprağa sürdükten sonra  kalkarak kendini tanıtta:<br/>
<br/>
		Ben Oruç Reisim, dedi. Ve zihnini yoran Selim Pusat hayâl meyâl bir bilgi ile bunun bir denizci olduğunu  hatırladı. Oruç Reis konuşuyordu:<br/>
<br/>
		Din ve gaza yolunda önce kolumu verdiğim, sonra şehitlik rütbesine erdiğim için sana binlerce hamdolsun  ulu Tanrım! Ömrüm, ölümü hiçe sayan, bir teki üçe beşe bedel kahramanların arasında geçti. Destan  savaşları yaptım. İçime öyle doğuyor ki, bu yüzbaşı benim leventlerim arasında bulunsaydı onlardan aşağı  kalmayan bir erkeklikle çarpışacaktı. Kendisine fırsat vermeden cezalandırılırsa yazık olacak, izin ver:  Leventlerimin en yiğidi ile vuruşsun!..<br/>
<br/>
		Kolsuz adam yerine dönerken, kafası motor gibi işlemeye başlayan Selim Pusat onu iyice hatırladı.  Barbaros'un ağabeyi idi.<br/>
<br/>
		Ortalık yine korkunç sessizliğe bürünürken Işık'ta dalgalanma oldu ve heybetli ses yüreklerde yankılandı;  - Selim Pusat! Haklı olan, suçsuz olan güçlü olur. Suçlu olup olmadığının ortaya çıkması için seçme bir  bahadırla vuruşacaksın.<br/>
<br/>
		Selim birdenbire içinde bir ferahlık duydu ve ağır bir yükten kurtulmuş insanların manevî kuvvetiyle sordu;<br/>
<br/>
		- Hayatı sana benzeyen, fakat suçunu anlayarak kendisini öldüren Yüzbaşı Kubudak'la, senin çok  beğendiğin Temüçin Cengiz Kaan'ın or-dusundaki ünlü kahraman Moğol Kubudak'la vuruşacaksın.<br/>
<br/>
		Selim, sonuçlara bir an önce gitmek isleyen yaratılışıyla âdeta haykırdı:<br/>
<br/>
		Hemen vuruşalım!... Zamanı sana bildirecektir...<br/>
<br/>
		* * *<br/>
<br/>
		Birdenbire kendisini tanımadığı bir sokakla buldu. Yanında kimse yoktu ve yol tenha idi. Yürümeye  başlarken bayağı hızlı bir sesle. &quot;Yürürken rüya görülmez&quot; dedi. Öyleyse bu neydi?<br/>
<br/>
		Sarhoş muyum diye düşündü. Evden içerken çıkmıştı, ama &quot;Kendisini kaybedecek kadar sarhoş değildi.  Hayatında böyle sarhoş olmamıştı. Peki, bütün bunlar hayâl mi idi? Böylesine gösterişli ve uzun süren  hayal olur muydu? Beyninin azap verecek şekilde karıncalanmaya başlaması üzerine her zaman yaptığı gibi  düşünceyi bıraktı. Evine dönmek üzere, tanımadığı sokaklarda ilerlemeye koyuldu. Saatine baktı. Gece  yarısını epey geçmişti. Ansızın, gözlerine yabancı gelmeyen yapılar, ağaçlar ve taşlar gördü. Bulunduğu yeri  tanımıştı. Arkadaşı Şerefin yattığı mezarlığın kapısındaydı.<br/>
<br/>
		Hiç düşünmeden girdi. Şerefin mezarına doğru yürürken bir değişikliğin farkına vardı, ilk mezarlar, ilk  taşlardan sonrası sanki her zaman geldiği yer değilmiş gibiydi. Durarak çevresine bakındı ve bulutlardan  sıyrılan ayın ışığı altında bu mezarlığın bir bölümünün sanki toprak kazıcı makinelerle sürülmüş gibi  kabarık, bir mezarlık için harap denilecek durumda olduğunu gördü. Yavaş adımlarla yürüyerek Şerefin  mezarının bulunduğu yere doğru ilerledi. Buraya o kadar çok gelmişti ki, bir usta makineli tüfek erinin,  gözleri bağlı olarak silâhını söküp takabilmesi gibi, gözleri kapalı olarak yürüse Şerefin mezarını bulabilirdi.  Yürüdü. Biraz daha ilerleyip durdu, işte, arkadaşının mezarı burada olacaktı. Ama ne o toprak tümseği, ne  ara sıra kendisinin bıraktığı kuru yaprak ve çiçekler, ne de gömüldüğü gün eliyle &quot;Arkadaşım Şeref diye  diktiği sağlam tahta yoktu.<br/>
<br/>
		Selim Pusat tamamıyla ayılmıştı. Çevreden duyulabilecek hüzünlü bir sesle sordu. Ne oldu? Gecenin bu  saatinde, bu ıssız kıyı mezarlığında bu soruya kim cevap verebilirdi ki?<br/>
<br/>
		Daha hüzünlü bir sesle yeniden sordu:<br/>
<br/>
		- Şerefin mezarı ne oldu?<br/>
<br/>
		Birdenbire çılgın bir öfkeye kapıldı. Bu mezarı, hayatındaki tek arkadaşının mezarını kim bozup da ortadan  kaldırmıştı? Kendisine yapılan düşmanlık yetmiyormuş gibi şimdi ölmüş arkadaşına da mı uzanılıyordu?  Oldukça sert bir rüzgâr esmeye başlamış ve bulutları dağıtmıştı. Şimdi her yer pırıl pırıl aydınlıktı.  Mezarlığın çok ilerisine kadar görebiliyordu. &quot;Şeref diye seslendi. Cevap yoktu. Hiç ölüler konuşur<br/>
<br/>
		muydu ki cevap bekliyordu. Bu gece onunla konuşmaya her zamandan daha çok ihtiyâcı olduğu için  yeniden seslendi: &quot;Şeref&quot;.<br/>
<br/>
		Rüzgârın sesinden başka bir şey işitilmiyordu. Büyük bir üzüntüyle geriye döndü. Başı eğik, gözleri yerdeydi.  İlk adımda yerdeki bir tahta dikkatini çekti. Kaldırıp ışığa tuttu. Oldukça küçük ve eskimiş, çürümeye yüz  tutmuş bir tahta parçasıydı Öteki yüzünü çevirip baktı ve içi burkularak, bu kırık tahtadaki solmuş yazıyı  okudu. Bu, kendisinin diktiği tahtaydı. Fakat yarısı kaybolmuş ve üzerinde sadece &quot;Şeref&quot; kelimesi kalmıştı.  <b>29. Bölüm</b><br/>
<br/>
		Akşam oluyordu. Selim Pusat pencere önünde durarak uzaklara, ufuklara ve göklere bakıyordu. Sert bir  rüzgâr esiyor, ara sıra yağmur çiseli-yordu. O kadar dalgındı ki, kendi varlığından bile habersiz görünüyordu.  Bu yüzden, odaya girerek yanına kadar yaklaşan Ayşe'nin farkına varmamıştı.<br/>
<br/>
		Ayşe, elindeki kâğıtta yazılı nota bakarak Selim'e hitap etti:<br/>
<br/>
		- Bu akşam bir ahbabınla buluşacakmışsın.<br/>
<br/>
		Selim, beynini kurcalayan sarsıntılar arasında onun sözlerini yarı anlamış bir halde sordu: -<br/>
<br/>
		Kiminle?<br/>
<br/>
		Ayşe kâğıda bakarak cevap verdi:<br/>
<br/>
		- Herhalde soyadı olacak, Kubudak adında biri ile...<br/>
<br/>
		Pusat kayıtsızlıkla ve ufuklara bakarak &quot;Tanımıyorum&quot; diye cevap verdikten sonra, birden, bir şey hatırlamış  insanların davranışıyla dönerek:<br/>
<br/>
		- Kubudak mı?, dedi.<br/>
<br/>
		Ayşe, kaygılı gözleriyle bakıyordu:<br/>
<br/>
		- Evet, Kubudak...<br/>
<br/>
		Selim bir an duraksadıktan sonra sordu:<br/>
<br/>
		- Bu haberi kim getirdi?<br/>
<br/>
		- Sorduğum halde adını söylemeyen birisi...<br/>
<br/>
		Sonra, Pusat'ın öfke ve hayretle bakarı gözlerine takılarak adamı tarif etti. Bu tarif tıpatıp Yek denen o  alçağa uyuyordu.<br/>
<br/>
		Pusat nefsine hâkim olmuştu. Soğukkanlılıkla:<br/>
<br/>
		- Nerede ve hangi saatte?, diye sordu. Ayşe şaşırmıştı: - Bilmiyor musun?, dedi. Daha önceden aranızda  karar vermişsiniz. Gelen adam, çok mühim olduğu için hatırlatmaya geldiğini söyledi.<br/>
<br/>
		Selim bir şey söylemeden yine ufka bakmaya başladı. Ortalık iyice kararmıştı. Başını çevirdiği zaman  Ayşe'nin çekilmiş olduğunu görerek sessizce evden çıktı.<br/>
<br/>
		Yağmur arttığı, rüzgâr daha da sertleştiği için sokaklar tenha idi. Nereye gideceğini bilmeden yürürken  &quot;Tam zamanında çıktınız yüzbaşım&quot; diyen bir sesle başını çevirdi ve tahmin ettiği gibi yanı başında Yek'i  gördü.<br/>
<br/>
		Hiçbir şey söylemeden yürümeye başladılar. Sessizliği Yek bozdu:<br/>
<br/>
		- Çamlı Koru'da vuruşacaksınız. Bu gece hava fırtınalı olduğu için oraya kimse gelmez.<br/>
<br/>
		Pusat'ta ışık hızıyla gelişen bir şuuraltı faaliyeti vardı. Çamlı Koru'ya yaklaşırken üstünde apoletleri  sökülmüş yüzbaşı üniforması olduğunun farkına vardı.<br/>
<br/>
		Evden çıkarken bunu ne zaman, nasıl giymiştim diye düşünürken şaşırtıcı bir şeyin daha farkına vardı. Sağ  elinde kınından sıyrılmış bir kılıç tutuyordu.<br/>
<br/>
		Çamlı Koru'nun ortasındaki meydancığa vardıkları zaman orada birkaç kişinin kendilerini beklemekte  olduğunu gördü. Hem göğün karanlığından, hem de ağaçların loşluğundan bu adamları yalnız gölge halinde  görebiliyordu.<br/>
<br/>
		Yek konuşmaya başladı: - Büyük ışığın buyruğu ile burada Yüzbaşı Moğol Kubudak'la vuruşacaksınız.  Suçsuzsanız kazanacaksınız.<br/>
<br/>
		Ne tuhaf!... Bu gece Yek'in sesinde bir kararlılık vardı ve Pusat'a her zamanki tiksintiyi vermiyordu. Yavaş  yavaş ortalık aydınlanmaya başlamıştı. Yağmur dinmiş ve ay, bulutlardan kurtulmuştu.<br/>
<br/>
		Pusat, karşısında duran gösterişli, sert bakışlı adama baktı. Elindeki kılıçtan başka, göğsünde de kendisine  büyük bir vuruş üstünlüğü saylayacak olan örme zırh vardı. Gözleri bu zırha takılmakla beraber bir şey  söylemedi. Öteki, kılıcıyla Pusat'ı selâmlayarak;<br/>
<br/>
		- Ben Yüzbaşı Kubudak, dedi. Yedi yüz yılın ötesinden geldiğim için zırhım var...<br/>
<br/>
		Kılıcını toprağa saplayarak zırhının bağlarını çözüp onu geriye doğru fırlattıktan sonra konuşmasına devam  etti;<br/>
<br/>
		- Kaderlerimiz birbirini andırıyor, insanlar suç işlemek, vuruşmak ve ölmek üzere doğarlar. Onun için kendi  hayatına esef etme.<br/>
<br/>
		Toprağa sapladığı kılıcını çekti. Sözleri Pusat'ın hoşuna gitmişti. Onu kılıcıyla selâmladı.<br/>
<br/>
		Beş altı adım aralıkla duruyorlardı. Pusat derhal başlamak için bir adım atarken Kubudak'ın yanında eli kılıçlı  başka birisini daha gördü. Bu, Yek'ti. Öfkeyle:<br/>
<br/>
		- Sana ne oluyor? Bu işlere yakışmazsın. Çekil, diye bağırdı. Yek, kılıç tutmasını çok iyi bilen bir tutumla<br/>
<br/>
		Pusat'ı selâmladıktan sonra: - Bu gece bütün hesaplar görülecek yüzbaşım, dedi. Bana yaptığınız  hakaretlerin hesabı da, işlerimi bozmanızın hesabı da burada görülecek.<br/>
<br/>
		Selim buna aldırmadı. Fakat Kubudak'ın öteki yanında gördüğü kılıçlı adam bütün kanını dondurdu. Çünkü  bu hâlâ kalbinden kanlar sızan arkadaşı Şerefti. Onun üstünde de apoletleri sökülmüş yüzbaşı üniforma- sı  bulunuyordu. Acı acı gülümseyerek:<br/>
<br/>
		- Arkadaşlığımızı bozdun Selim, dedi. İrâdeni kullanamadın. Vefasızlık ettin, ikimizden birinin mutlaka  ortadan kalkması lâzım.<br/>
<br/>
		Selim şaşkınlığını yenmeye çalışırken Yek'in yanında biç tanımadığı birisini daha gördü. Kılıcıyla selâm veren  bu yenisi:<br/>
<br/>
		Prenses Leylâ'nın nişanlısıyım, dedi. Selim hüzünle sordu:<br/>
<br/>
		Böyle bir günde beni desteklemen lâzımken neden karşı safta bulunu- yorsun?<br/>
<br/>
		- Çünkü sen benim bahtiyarlığıma gölge düşürdün.<br/>
<br/>
		Pusat, yüzünün yandığını duydu. Prensesin nişanlı olduğunu bilmiyordu, ama yüreğinin içindeki en gizli  isteklerin böylece açığa vurulması Kubudak'ın kılıcını yemiş kadar tesirli olmuştu.<br/>
<br/>
		- Artık kaderine boyun eğmişti. Dört kişiyle birden vuruşacak ve şüphesiz burada ölecekti.<br/>
<br/>
		Onlara doğru bir adını atarken kalbi duracak gibi oldu. Çünkü Şerefin yanında bir beşinci kılıçlı daha peyda  olmuştu. Üzerinde pırıl pırıl bir yüzbaşı üniforması taşıyan bu adam... Evet, belli belirsiz gülümseyen bu  adam kendisiydi. Harp Akademisi'nde başına felâket gelmeden önceki dinç haliyle ta kendisiydi. Kılıcıyla  selâm verdi:<br/>
<br/>
		- Aslında sen nefsinle vuruşacaksın, dedi. Günahkârsın... Düşmek bir şey değildir. Kalkamamak, düşkün  kalmak korkunçtur. Hani sen kralcıydın? Bu fikir için bayatını zehir ettikten sonra kralcılığın adını dahi  bilmeyen bir kız için kendini neden girdaba attın? Şerefin durmadan, kanayan yüreği bile seni doğru yola  getirmedikten sonra yaşayıp da ne yapacaksın? Şeref ölmemiştir. Ölü olan asıl sensin. Burada bunu tescil  edeceğiz.<br/>
<br/>
		Pusat o zaman yaşamanın lüzumsuz, hattâ çirkin bir şey olduğunu anladı ve kılıcına havada bir kavis  çizdirerek karşısındakilerin, üzerine doğru yürüdü.<br/>
<br/>
		O sırada garip bir şey daha oldu. Beş kişi birbirlerine yaklaşarak tek kişi haline geldiler. Pusat'ın karşısında  yalnız Moğol Kubudak kaldı. Kılıçlar birbirine değdi.<br/>
<br/>
		Kubudak'ın yaman bir savaşçı olduğu daha ilk çatışmada belli olmuştu. Kılıca da Selim'inkine göre biraz kısa,  fakat enli ve sağlam, korkunç bir kılıçtı, iki üç saniyede Pusat, kıvamına gelmiş, yorgunluğunu atmış, âdeta  dinçleşip gençleşmişti.<br/>
<br/>
		Sanki bu ölüm-dirim vuruşmasına yaraşır bir dekor yaratmak için rüzgâr bir anda sertleşip, yağmur yüzleri  fiskeler hale gelmişti. Rüzgâr ve yağmur öyle hızlıydı ki, birbirlerine çılgın vuruşlarla çarpan kılıçların sesi<br/>
<br/>
		işitilmiyordu.<br/>
<br/>
		Bir ara ay bulutların arkasında kalınca Çamlı Koru'ya zifirî karanlık çöktü. Fakat iki yüzbaşının gözleri buna  alışmıştı. Birbirlerini gölge halinde görerek vuruşa devam ediyorlardı.<br/>
<br/>
		Selim biraz önce karşısındaki arkadaşı Şerefi de görerek ölmek kararıyla çarpışmaya başladığı için  sakınmadan, çekinmeden vuruşuyordu. Birkaç saniye sonra ay bulutlardan kurtulduğu zaman Kubudak'ın  yüzünde, şakaktan çeneye kadar uzanan ince bir yaradan kan sızdığını görerek atılganlığının boşa gitmemiş  olduğunu anladı.<br/>
<br/>
		Bu çarpışmayı kazanması lâzımdı. Suçsuz olduğunun anlaşılması buna bağlıydı. Fakat içindeki bu ölümü  isteyiş, bu sıkıntı neydi? Sıkıntı sanki gönlünden kollarına doğru yayılıyor, gücünü kesiyordu.  Yorulmuştu. Birdenbire gözleri Kubudak'ın arkasındaki tahta sıraya ilişti. Buraya geldiği zaman oturup  dinlendiği, Prenses Leylâ'yı ilk defa gördüğü sıraydı.<br/>
<br/>
		Bu hatıralarla içinde bir acı yumruklandı ve Kubudak'ın dayanılmaz kılıç vuruşları karşısında gerilemeye  başladı.<br/>
<br/>
		Zaman yürümüyor gibiydi. Yahut baş döndürücü bir hızla ilerlediği için böyle sanıyordu. Bu vuruşma ona  pek uzun sürdü gibi geldiği halde yarım dakika bile dolmamıştı.<br/>
<br/>
		Birden böğründe dayanılmaz bir acı duydu ve kılıcı elinde düşerek sendeledi. Kubudak'ın vuruşu hedefini  bulmuştu.<br/>
<br/>
		Gözleri karararak dayanacak bir yer aradı. Karşısında ne Kubudak, ne de kimse vardı. Çamlı Koru'da  yapayalnızdı. Ayakla duramayarak diz üstü çöktü. Yüzü, her zaman oturduğu tahta sıraya dönüktü. Gecenin  karanlığı ve bulutların oyunu arasında, tahta sıranın üstünde oturan birisini seçti. Bu, Leylâ'dan başka kim  olabilirdi?<br/>
<br/>
		Leylâ sandığı gölge kalkarak yavaş yavaş Selim Pusat'a doğru yaklaşmaya başladı ve geride, uzaktaki  lâmbanın oraya vuran ışık serpintileri arasında Selim Pusat, kendisine yaklaşanın Leylâ değil, Güntülü  olduğunu gördü.<br/>
<br/>
		Kalkmak istedi, imkânı yoktu.<br/>
<br/>
		Güntülü'nün elinde bir bardak su vardı. O anda Selim'in içmek için can attığı, hayat verici bir bardak su...  Kız gülümsüyordu:<br/>
<br/>
		- Sizden de üstün askerler varmış efendim, dedi.<br/>
<br/>
		Güçlükle dizleri üstünde durabilen Selim, suyun kendisine uzatılmasını bekliyordu. Gözleri gittikçe  vahşileşen Güntülü, bir adım daha yaklaştığı halde suyu vermeyerek sordu:<br/>
<br/>
		- Kimin için vuruştunuz:<br/>
<br/>
		Pusat'ta cevap verecek derman bile kalmamıştı. Bir tek kelime söylese yere yıkılabilirdi. Fakat kız oralı  değildi:<br/>
<br/>
		- Bir de prenses mi var efendim? Onu da mı seviyorsunuz? Selim'in cevap vermediğini görünce büsbütün<br/>
<br/>
		yırtıcılaştı:<br/>
<br/>
		- Hangimizi daha çok seviyorsunuz? Ben rakip kabul etmem. Bir prenses bile olsa...<br/>
<br/>
		Pusat, yarasının acıları arasında, bir kızın karşısında böyle diz üstü durmaktan büyük utanç duyarak kalkmak  istedi. Fakat davranışı daha da kötü oldu. Gözleri karararak ve acısı artarak yeniden düştü ve bu sefer dizleri  üstünde de duramayarak toprağa uzandı.<br/>
<br/>
		Güntülü ona yardım etmek için hiçbir harekette bulunmadığı gibi suyu da vermeye yanaşmıyordu.  Susuzluktan için yanan Selim'in gözleri kızın elindeki bardağa değince Güntülü yeniden konuşmaya başladı:  - Bu suyu sizin için getirdim efendim. Fakat bir de prensesi seviyorsanız suyu ondan bekleyin. Ben gönüllere  tek başıma hükmetmek isterim. Uğrumda ölenlerin idamla veya susuz kalarak can vermeleri bana aynı  derecede zevk verir.<br/>
<br/>
		Güntülü bunları söyledikten sonra bardağı çevirerek suyu yavaş yavaş yere boşalttı ve Selim'in ıstıraplı  bakışları arasında, elindeki bardağı uzağa doğru fırlattı. Bu kadar kalpsizlik karşısında bir an acısını unutan  Selim ona bir şey söylemek istediyse de yapamadı. Bir tek kelime söylese bayılabilirdi.<br/>
<br/>
		Birden sert bir rüzgâr eserek Çamlı Koru'nun bütün ağaçlarını ırgaladı. Artık orada yapayalnızdı. Güntülü de  kaybolmuştu.<br/>
<br/>
		O zaman yeniden acıyla kıvrandı. Bir ara ölümü düşündü. Ölse ne kadar iyi olacaktı. Yavaş yavaş acısı azaldı.  Gözlerine bir ağırlık çöktü. Ağaçları, karşısındaki tahta sırayı iyi göremiyordu. Acaba ölüyor muydu?  Beyninin durmak üzere olduğunu hissetti.<br/>
<br/>
		Sonra bir şey görmez oldu. Yaşayıp yaşamadığını anlamak için avucu-nu yumup açtı. Henüz yaşıyordu.  Çevresinde bir takım sesler işitiyor, ama ne olduğunu anlamıyordu. Galiba konuşmalar oluyordu.  Düşüncesi âdeta ışık hızıyla işlerken bir anda hayatını hatırladı. Aklına oğlu Tosun gelince içi sızladı. Sonra  Prenses Leylâ'yı ve onun nişanlısını düşündü. En sonra hepsi silindi ve yalnız Güntülü kaldı. &quot;Ben rakip kabul  etmem. Bir prenses bile olsa...&quot;<br/>
<br/>
		Suyu kendisine vermeyerek yere dökmüştü. Bu bir düşmanlık mı, yoksa bir ilgi mi idi? Bunları düşünecek  durumda değildi. Güntülü bütün benliğine hâkimdi.<br/>
<br/>
		Herhalde ölmek üzere idî. Sonsuz karanlığa gömülürken gurur gibi saçma bir duygunun tesirinde kalamazdı.  Her şey gün gibi ortada idi:<br/>
<br/>
		Güntülü'yü<br/>
<br/>
		<b>30. Bölüm</b><br/>
<br/>
		Gözlerini açıp da çevresine bakınca hiçbir şey anlamadı. Önce tavanı görerek bir odada bulunduğunun  farkına vardı. Burası neresiydi? Hiçbir şey bilmiyordu. Başını yana çevirdi. Güzel bir genç kız gülümsüyordu.  Birdenbire şuuru uyanarak bu kızın bir hemşire olduğunu anladı. Bir şey soracaktı ama yine huyu galebe  çaldı; sustu.<br/>
<br/>
		Hemşire biraz daha yaklaşarak huzur verici bir sesle;<br/>
<br/>
		- Artık iyileştiniz, dedi.<br/>
<br/>
		Çok susamıştı. Hemşireden su isteyecekti. Onu da yapamadı. Fakat genç kız, elini Selim Pusat'ın alnında  gezdirdikten sonra &quot;Biraz su içer misiniz?,&quot; diye sordu ve onun cevabını beklemeden baş ucundaki  komidinde duran sürahiden bardağa su koyarak Selime eğildi. Bir koluyla başını nezâket ve şefkatle biraz  kaldırarak öteki eliyle bardağı dudaklarına değdirdi.<br/>
<br/>
		Sanki canına can katılmıştı. Teşekkür etti. Fakat bu teşekkürü diliyle söyleyerek değil, aklıyla düşünerek  yaptığının farkında değildi. Nâzik ve iyi yüzlü hemşire:<br/>
<br/>
		- Bir şey istiyor musunuz?, diye sordu. Selim'de garip bir hal vardı: Söylenenlerin mânâsını biraz geç  anlıyordu. Yine öyle oldu. Genç kıza bakıp başıyla &quot;hayır&quot; işareti yaptı ve hemşire &quot;Yine geleceğim&quot; diyerek  çıktı.<br/>
<br/>
		Yalnız kalınca daha iyi düşünmeye başladı ve Çamlı Koru'da Kubudak'la yaptığı vuruşmayı hatırlayarak  ciddileşti. Gövdesinde hafifçe gezdirdiği eliyle sargılar içinde olduğunun farkına vardı. Sonra daha öncelerini  hatırlayarak yine sıkıntı içinde kaldı.<br/>
<br/>
		Kendisinde yıllardır huzur diye bir şey kalmamıştı ama bu son aylarınki dayanılır gibi değildi. Tadı şöyle  dursun, artık mânası bile kalmayan bu hayattan ayrılmak istiyordu.<br/>
<br/>
		Selim Pusat böyle düşünürken odaya birkaç kişinin girmesiyle düşüncesinden sıyrıldı. Deminki hemşireyle  birlikte gelen üç kişinin de doktor olduğunu tahmin ederek bekledi. Öndeki, selâm vererek Selim'in nabzım  tuttu. Bir yandan başucundaki tabelaya bakıyordu. Öteki ikisi-ne üç kelimelik bir şey söyledi. Bunun hangi  dilden olduğunu, ne mânâya geldiğini Selim anlamadı. Sonra öndeki doktor hemşireye bir şeyler fısıldadı.  Doktorlar çıktıktan sonra hemşire, aynı nâzik edasıyla &quot;Şimdi size iğne yapacağım&quot; dedi. Selim, çevreye ve  hayata karşı o kadar ilgisizdi ki hiçbir şey sormadan bekledi ve iğne yapıldıktan sonra derin bir uykuya daldı.<br/>
<br/>
		* * *<br/>
<br/>
		Sekiz gün sonra eve döndüğü zaman çok dermansızdı. Yürümek veya ayakta durmak değil, konuşmak dahi  çok yorucu geliyordu. Başından geçenleri anmak bile istemiyordu, ne yapsam da biraz güçlensem diye  düşünüyordu.<br/>
<br/>
		Büyük odada değişiklik yapılmış gibiydi. Fakat Ayşe'ye hiçbir şey sormadı. Gözleri sık sık duvardaki  fotoğrafına takılıyordu. Bu, kendisinin yüzbaşı olduğu zamanki ilk resmiydi. Flayat, o dinçliği de, büyük  ümitleri de alıp götürmüş, geriye ümitsiz, hasta, melankolik bir adam kalmıştı.<br/>
<br/>
		Selim Pusat böylece bir kolluğa yaslanarak oturamayacağını, sinirlerinin büsbütün bozulacağını anladı.  Karar verdi. Çıkacaktı. Önce bir deneme yaptı. Oda içinde yürüyebiliyordu. Sonra denemeleri sıklaştırdı.  Yavaş adımlarla da olsa sokakta yürüyebileceğini anladı.<br/>
<br/>
		Hüzünlü güz gelmiş, Ayşe okuldaki görevine başlamıştı.<br/>
<br/>
		Bulutların yarıştığı serince bir günde evden çıkarak ağır adımlarla yürümeye başladı. Nereye gideceğini  bilerek yürüyordu. Beyninin içinde son günlerin yarattığı gürültü olmasa kendisini çok diri hissedecekti,  ama bu kemirici duygu yalnız huzur kaçırıcı değil, yıkıcı idi de...<br/>
<br/>
		Karar verdiği yere, Prenses Leylâ'nın evine gelince huzursuzluğu arttı, zile bastı. Fakat zil çalmadı.<br/>
<br/>
		Yanlış mı geldim diye düşünerek çevresine ve dâirenin numarasına baktı. Doğru gelmişti. Yeniden zile bastı.  Ses yoktu. Cereyan mı kesilmişti? Gece lâmbasının düğmesine bastı, yanıyordu. Öyleyse?...<br/>
<br/>
		Zil çalmıyor diye dönemezdi. Kapıyı eliyle tıkırdattı. Derin bir sessizlik vardı. Yeniden vurdu. Kapı  açılmıyordu. Üçüncü seferindeki vuruş çok hızlı idi. İçeride birisinin yürüdüğü işitildi. Sonra kapı  aralandı ve Gülsafâ Kalfa gözükerek:<br/>
<br/>
		- Ne istiyorsunuz?,diye sordu.<br/>
<br/>
		Selim Pusat bu sorudan şaşırmadı. Hastaneden çok zayıf ve muzdarip çıktığı için herhalde yüzü değişmişti ki  kadıncağız kendisini tanıyamamıştı:<br/>
<br/>
		- Benim Gülsafa Kalfa, dedi. Kendi adını da söylemek üzere iken kadının öfkeli bir sesle:<br/>
<br/>
		- Gülsafâ Kalfa mı? Bu da nerden çıktı? Benim adım Sara... Öyle Gül'ü, Kalfa'sı falan yok, dediği duyuldu.<br/>
<br/>
		O zaman, kadının yüzüne dikkatle bakan Selim Pusat onun gözlerinde garip parıltılar gördü ve evvelce o  kadar dinç olan Gülsafa'nın, yahut Sara'nın, çökmüş denecek kadar ihtiyarlamış bulduğunu fark etti.<br/>
<br/>
		Bu kadar ihtiyarlık insana kendi adını bile unutturabilirdi:<br/>
<br/>
		- Ben Yüzbaşı Selim Pusat. Prensesle konuşmak istiyorum, dedi. Kadının gözleri yine değişmişti:  - Prenses mi? Siz kimi arıyorsunuz? Selim Pusat hâlâ soğukkanlıydı: - Prenses Leylâ'yı arıyorum.<br/>
<br/>
		Kadın, sarsak denecek hareketlerle geriye, evin içine, sonra Selim'e, sonra yine geriye baktıktan sonra  birden sesini kısarak:<br/>
<br/>
		- Dünya delilerle dolu. O deliler yüzünden arslanım gitti, diye cevap verdi. Selim şaşırmıştı:  - Nereye?, diye sorabildi.<br/>
<br/>
		- O kimseye hesap vermez. Gittiği yeri de kimse bilmez.<br/>
<br/>
		Selim, Kubudak'tan kılıç yediği andaki ıstırabı duydu. Bir an gözleri kararır gibi olduysa da çabuk toparlandı.  Kendisi farkına varmadan kapı, yüzüne kapanmıştı.<br/>
<br/>
		Merdivenlerden iniş, çıkıştan daha yorucuydu. Göğe bakarak uçan bulutlarda gözlerini dinlendirdikten  sonra yürümeye başladı. Daha birkaç adım atmıştı ki, tanıdık bir yüz, ciddî ve hüzünlü bir bakışla;<br/>
<br/>
		- Nasılsınız Yüzbaşı Bey?, diye sordu.<br/>
<br/>
		Nasılsınız? Bu kelime Selim Pusat'ın sözlüğünden çıkalı yıllar olmuştu. Bu kelimeye yabancıydı. Düşmandı  da... Bundan dolayı kendisine bu soruyu sonrana öfkeli öfkeli baktı. Bu tanıdık yüzün şakağından çenesine  kadar uzanan ince bir yaranın çizgisi özel bir alâmet gibi duruyordu. Bir şeyler hatırlar gibi oldu. Sakın bu  Kubudak olmasın diye düşündü. Değildi. O zaman beyninde bir ışık yandı. Çamlı Koru'daki vuruşmada  kendisini Leyla'nın nişanlısı diye tanılan gençti.<br/>
<br/>
		Bir anda öfkesi dağıldı. &quot;Kimsiniz?,&quot; diye sordu. Bakışları daha da hüzünlenen genç:<br/>
<br/>
		- Prensesin muhafızı, diye cevap verdi.<br/>
<br/>
		Selim Pusat, bu meçhul muhafız hakkında Leylâ'nın söylediklerini hatırlayarak gizlemeye çalıştığı bir  heyecanla sordu:<br/>
<br/>
		- Prenses nerde?<br/>
<br/>
		Gencin cevabı korkunçtu: - Bilmiyorum...<br/>
<br/>
		- Bu nasıl muhafızlık? Genç yere baktı;<br/>
<br/>
		- Onun muhafıza ihtiyacı yoktu...<br/>
<br/>
		- Siz ne idiniz?<br/>
<br/>
		Bu soru cevapsız kaldı.<br/>
<br/>
		Muhafız veya nişanlı, onun gittiği yeri bilmeli değil miydi? O zaman aklına Gülsafa Kalfa'daki garip hal geldi.  O kadar sarsılmıştı ki, horlanmayacağı bir cevap almak korkusuyla bir şey soramadı.<br/>
<br/>
		Hafifçe baş eğerek selâmlaşıp ayrıldılar. Artık hiçbir noktanın aydınlatılmasına imkân kalmamıştı. Evin  yolunu tuttu.<br/>
<br/>
		Ayşe, bir program meselesi yüzünden okulda epeyce oyalanmış, eve geç kalmıştı. Gündelikçi kadın gitmek  için onun gelmesini bekliyordu. Ayşe'nin &quot;Selim Bey gelmedi mi&quot;? sorusuna biraz heyecanla anlaşılmaz bir  şeyler mırıldanarak cevap verdi. Bu kadın, Selim'in aksi bakışlarından çekindiği için ondan her  bahsedildiğinde böyle yapardı. Ayşe, üzerinde durmayarak kadına izin verdi. Tosun'u kucakladı ve yıllardır  Selim'e soramadığı soruyu küçük oğluna sordu:<br/>
<br/>
		- Nasılsın oğlum?<br/>
<br/>
		- İyi - Baban gelmedi mi?<br/>
<br/>
		- Babam gitti.<br/>
<br/>
		Ayşe, küçük çocuğun kendi mantığı içindeki cevabına gülümsedi. - Gittikten sonra yine gelmedi mi?  - Gelmedi.<br/>
<br/>
		Kitap odasına girdiler. Belki Selim'in bir pusulasını bulurum diye masanın üstüne göz attı. Hiçbir yazı yoktu.  Henüz iyileşmemiş olduğu için onun bu kadar gecikmesini yadırgayarak Tosun'a sordu:<br/>
<br/>
		- Baban sana bir şey söyledi mi?<br/>
<br/>
		- Söyledi.<br/>
<br/>
		- Ne söyledi?<br/>
<br/>
		Tosun herhalde hatırlayamamıştı. Susarak annesine baktı. Ayşe yavaş yavaş meraklanıyordu. Yeniden  sordu: - Haydi söyle oğlum. Baban sana ne dedi?<br/>
<br/>
		- Aşağı inip sokağa mı çıktı?<br/>
<br/>
		- Hayır. Beni kucağına aldı.<br/>
<br/>
		Ayşe şaşırdı. Görünürde çocuk saçma sapan sözler söylüyordu ama Ayşe kuşkulandı: -<br/>
<br/>
		Oğlum! Baban nerden aşağı indi? Çocuk bir elini tavana doğru kaldırdı:<br/>
<br/>
		- Yukardan indi.<br/>
<br/>
		Ayşe'nin kaşları çatıldı. Hattâ, acaba çocuk hasta ve ateşli mi diye düşünerek elini alnına değdirdi. Ateşi  yoktu, hasta değildi ama bu saçma-lamalar ne oluyordu? Yoksa babasının rûh durumu oğluna da mı  geçmişti?<br/>
<br/>
		Tosunu kucağına alarak bir koltuğa oturdu. Ne yapacağını bilemeyerek pencereden dışarıya baktı ve  oğlunun yanaklarını okşadı. Bu sefer Tosun sorulmadan konuştu:<br/>
<br/>
		- Babam da beni okşadı.<br/>
<br/>
		- Sonra ne yaptı?<br/>
<br/>
		- Gitti.<br/>
<br/>
		- Giderken ne dedi?<br/>
<br/>
		- Beni unutma dedi. Ayşe sapsarı oldu.<br/>
<br/>
		Çocuk, kendi hafızasının imkânları nispetinde, bugün konuşulanları yavaş yavaş hatırlıyordu. Beni  unutma... Bunun mânâsı neydi? Ayşe'de düzgün konuşacak bir muhakeme kalmamıştı. Sanki Tosun  bilirmiş gibi:<br/>
<br/>
		- Peki, baban niçin gitti?, diye sordu.<br/>
<br/>
		Bunun lüzumsuz, hattâ mânâsız bir soru olduğunu biliyordu. Fakat aldığı cevap kendisini büsbütün şaşırttı:  - Babam hasta oldu da gitti... Ayşe'nin âdeta dili tutulur gibi oldu:<br/>
<br/>
		- Hasta olduğunu nerden biliyorsun?<br/>
<br/>
		- Babam ağladı.<br/>
<br/>
		- Hastalar ağlar mı?<br/>
<br/>
		- Ağlar. Sen de ağladın.<br/>
<br/>
		Ayşe'nin beyninden yıldırım hızıyla birçok şeyler geçti ve aylarca önce niçin ağladığını soran oğluna  &quot;Hastayım&quot; diye cevap verdiğini hatırladı.<br/>
<br/>
		Ayşe susuyordu. Fakat Tosun'un dili artık çözülmüştü;<br/>
<br/>
		- Sen çok hasta oldun. Babam az hasta oldu.<br/>
<br/>
		- Nerden biliyorsun?<br/>
<br/>
		- Sen çok ağladın. Babam bir ağladı...<br/>
<br/>
		Ayşe ağlamaklı olmuştu. Artık Tosun'la bir akran gibi konuşuyordu:<br/>
<br/>
		- Baban gelecek mi?<br/>
<br/>
		- Gelecek...<br/>
<br/>
		- Ne zaman?<br/>
<br/>
		- Ben subay olunca gelecek... Ayşe bitkindi:<br/>
<br/>
		- Bunların hepsini baban mı söyledi?<br/>
<br/>
		- Babam söyledi.<br/>
<br/>
		- Nasıl söyledi?<br/>
<br/>
		- Ben ona baktım. Bana güldü. Sonra yukardan indi. Beni kucağına aldı. Sonra beni okşadı. Sen subay olunca  gelirim dedi. Sonra gitti.<br/>
<br/>
		- Nerden gitti?<br/>
<br/>
		- Kapıdan gitti. Nerden geldi? -<br/>
<br/>
		Yukarıdan.<br/>
<br/>
		Çocuğun bütün mantıklı konuşması arasında bu &quot;yukarıdan&quot; kelimesi aksıyor ve Ayşe'ye huzursuzluk  veriyordu. Tosun kucağında olduğu halde pencerenin önüne gelerek ona yüksek yapıların damlarını ve  göğü gösterip sordu;<br/>
<br/>
		- Baban hangi yukardan geldi? Çocuk biraz hırçınlaştı: - O yukarıdan değil.<br/>
<br/>
		- Ya hangi yukarıdan?<br/>
<br/>
		Tosun başını geriye çevirerek odanın içinde bir yeri gösterdi:<br/>
<br/>
		Ayşe, yavaş yavaş dönerek oğlunun gösterdiği yere baktı. Duvarı gösteriyordu. Sonra bakışları belli bir yere  değince gözleri korkuyla açılarak:<br/>
<br/>
		- Aman Yarabbi, diye bağırdı. Bu öyle bir bağırıştı ki, Tosun korkmuş ve ağlamaya başlamıştı. Ayşe,  kucağındaki çocuğu atar gibi koltuğa bırakarak ileriye doğru birkaç, adım atıp tekrar &quot;Aman Yarabbi&quot; diye  bağırdı ve sendeleyerek yığıldı, kaldı.<br/>
<br/>
		Selim Pusat'ın duvardaki çerçeveli büyük resminin yalnız çerçevesi kalmış, resim yok olmuştu.  <b>31. Bölüm</b><br/>
<br/>
		Haziranın sayılı sıcak günlerinden birinde, Kız Lisesi'nde ders yılı sonu için tören yapılıyordu.<br/>
<br/>
		Liseyi bitiren kızlar spor gösterileri, millî danslar yapacak, geçit resminden sonra davetlilere çay verilecekti.  Lisenin bütün eski mezunları ile eski öğretmenleri ve bunların aileleri davet edilmişti.<br/>
<br/>
		Büyük, iç açıcı bahçede izci kılıklı kızlar dolaşıyor, davetlilere yer gösteriyordu. Bugünün tadını en çok  çıkaranlar törende görev almamış öğrencilerdi.<br/>
<br/>
		İki genç kız bahçenin kuytu bir köşesine doğru ağır adımlarla ilerlerken biri gülümsedi:<br/>
<br/>
		- Bak, bak, Beyhan, dedi. Ülker galiba yine tenhalarda ses duyuyor. Yüzündeki kedere dikkat ediyor  musun?.<br/>
<br/>
		Beyhan, ilerdeki büyücek tümseğin üstünde, ağaçlar arasında dolaşan Ülker'e baktı: - Ne garip kız, dedi.  Acaba sahiden ses duyuyor mu?<br/>
<br/>
		İnanılır şey değil, ama Ülker'in bir defa bile yalan söylediği görülmemiştir. Herhalde bir şey var.<br/>
<br/>
		Gerek Ülker, gerekse Beyhan ve Emine bu yıl son sınıfa geçen kızlardı. O ders yılı başında aralarına katılan  Ülker çok sessiz, utangaç, durgun ve düşünceli bir öğrenciydi. Herkese karşı nâzikti, ama kendisinde bir hal  vardı ki, arkadaşlarıyla arasında dâima bir mesafe bırakıyor, öteki öğrencilerin birbirleriyle olan yakınlıkları  ve samimiyetleri Ülker'le başkaları arasında kurulamıyordu.<br/>
<br/>
		Emine, gözlerini Ülker'den ayırmamış olduğu halde konuşuyordu:<br/>
<br/>
		- Ülker'de gizli bir kuvvet var diyeceğim geliyor. Bir defa tehlikeyi önceden haber vermişti. Coğrafya  dersinde Muallâ haritayı duvara asmak için bir iskemleye çıkarken heyecanla &quot;Hayır, hayır, çıkma&quot; diye  haykırmış, aldırmayan Muallâ iskemleye çıkınca çatırdayıp çöken iskemleyle birlikte düşerek kolu kırılmıştı.  Sen o dersle yoktun. Kazadan sonra Ülker'in gözleri başka bir âleme bakıyor gibiydi.<br/>
<br/>
		İki kız yürüyerek Ülker'e biraz daha yaklaştılar. Onu on beş adım kadar uzaktan seyrediyorlardı. Yüz çizgileri  çok rahat, fakat gözleri huzursuzluk belirten bir haldeydi. Arkadaşlarının yaklaştığından habersizdi.<br/>
<br/>
		Beyhan'da bir merak canlanmıştı:<br/>
<br/>
		- Ne dersin Emine? Yanına gidip konuşalım mı?, diye sordu. Emine de konuşmak istiyor, fakat nedense  tereddüt ediyordu:<br/>
<br/>
		- Bilmem ki, diye cevap verdi.<br/>
<br/>
		İki kız çekingenlik duydukları halde birbirlerinden kuvvet alarak ağır adımlarla Ülker'e doğru yürüyorlardı.  Aralarında birkaç adım kalmıştı. Durdular. Ülker'i yandan görüyorlardı. Hülyalı bakışları ileriye takılmıştı.  Uzaktan duyulan bir müzik sesini dinliyor gibiydi. Arkadaşlarını görünce başını onlara çevirdi. Emine  gülümseyerek:<br/>
<br/>
		- Talihliyim Ülker, dedi. Vazifeli olmadığımız için bu güzel günün tadını çıkarıyoruz. Ülker buna belli belirsiz,  kendine has nâzik bir gülümseyişle karşılık verdi.<br/>
<br/>
		Emine, aklına gelen ve Ülker'i sigaya çekmek konusunda çok yerinde olan bir soruyu sormak üzere idi ki,  geriden, törenin yapılacağı yerden müzik sesi yükseldi. Öğrencilerin de iştirakiyle İstiklâl Marşı  söyleniyordu. Beyhan ve Emine toparlanıp dinlemeye başlarken Ülker sadece başını öne eğmekle iktifa  etti. Berikiler gurur ve heyecanla dimdik dururken o, hüzünlü ve başka âlemde yaşayan bir insan gibi  dinliyor, dinlediği halde de galiba işitmiyordu.<br/>
<br/>
		Onun bu duruşu, bu hali, başını öne eğişindeki hüzün Emine' ye o kadar tesir etmişti ki biraz önce Ülker'e  soracağı soruyu unuttu.<br/>
<br/>
		Marş bitince bir iki adım daha atıp üçlü bir grup oldular ve uzaktan gelen, spor gösterilerinin komuta  seslerine aldırış etmeden kendi aralarında konuşmaya başladılar.<br/>
<br/>
		Beyhan taktik yapmasını, maksada dolambaçlı yollardan gitmesini sevmezdi. Samimî olmadıkları halde  Ülker'i seviyor, onun da kendi aralarına karışmasını, bu manevî yalnızlıktan kurtulmasını istiyordu. Bu  isteğin verdiği hızla:<br/>
<br/>
		- Ülker, kardeşim, dedi. Niçin böyle hep yapayalnız dolaşıyorsun? Biz-den hiç hoşlanmıyor musun?  Ülker'in hüzünlü gözleri hayretle açıldı.<br/>
<br/>
		- Hoşlanmamak ne demek? Bilâkis sizden çok hoşlanıyorum.<br/>
<br/>
		- Öyleyse niçin yalnızsın?<br/>
<br/>
		Ülker, hafif gülümseyişi kaybolan yüzünden bir bulut geçer gibi bakarak bir an düşündü. Güç işitilir bir sesle:  -Yalnız mı? Ben yalnız değilim ki, diye cevap verdi.<br/>
<br/>
		Beyhan'la Emine bakışlılar. Bu cevaba nasıl bir karşılık vereceklerini bilemiyorlardı, iyice şaşırmışlardı. Tam  bu sırada bir izci kızın &quot;Beyhan, Beyhan&quot; diye bağırarak kendilerine doğru geldiğini gördüler. Sınıf  arkadaşlarından birini tümseğin ve ağaçların arkasında olan Beyhan'ı görmeden telâşla onu arıyordu. Beyhan  ağaçlardan sıyrılarak kendisini gösterdi ve:<br/>
<br/>
		- Ne var?, diye sordu.<br/>
<br/>
		- Nerdesin? Baş muavin deminden beri seni arıyor.<br/>
<br/>
		Beyhan, ellerini iki yana açarak şimdi sırası mıydı der gibi bir hareket yaptıktan sonra arkadaşının  arkasından koşarak gitti.<br/>
<br/>
		Emine onun gidişine baktıktan sonra Ülker'e döndü. Biraz önce onun &quot;Ben yalnız değilim ki&quot; demesi  dikkatini çekmişti. Acaba ne demek istemişti?<br/>
<br/>
		Emine, Beyhan'ın aksine, maksada birdenbire girmez, bunun çok defa karşısındakini ürküteceğini bilirdi. Bir  doktorun kızıydı. Psikiyatri uzmanı olan babasıyla bu meraklı konu üzerinde uzun boylu konuşur, fakat bir  iptila halinde de edebiyatla uğraşırdı. Edebiyata ait lise kitapları kendisine az geldiği için Edebiyat Fakültesi  yayınlarını da okur ve kavrardı. Kırk kişilik sınıflarında kendisinden başka iki Emine daha vardı. Arkadaşları  bu Emine' yi ötekilerden ayırt etmek için soyadını kullanmazlar, ona Doçent Emine derlerdi.<br/>
<br/>
		Ülker'le yalnız kalınca yarıda kalan konuya döndü:<br/>
<br/>
		- Ülker, dedi. Biraz önce yalnız olmadığını söyledin. Oysa ki biz seni hep yalnız, arkadaşsız, tek başına  görüyoruz. Bu nasıl bir yalnız olmayışlık?<br/>
<br/>
		Ülker'in sesi çok yavaş çıkıyordu:<br/>
<br/>
		- Yalnız olmamak için mutlaka insanlarla beraber olmak mı lâzım? Emine ciddileşti;<br/>
<br/>
		- Bir de ruhlarla beraber olmak mümkün, ama bu herkesin harcı değil. Ayrı bir kabiliyet ister.<br/>
<br/>
		Sustular. Ülker cevap vermeyince Emine çekingen bir edâ ile sözlerini tamamladı: - Sende de böyle bir  kabiliyet olduğunu sanmıyorum ama bir şey söylemediğin için emin değilim.<br/>
<br/>
		Ülker susuyor, fakat duruşunda bir memnûniyetsizlik sezilmiyordu. Emine bundan cesaret alarak maksada  biraz daha girdi:<br/>
<br/>
		- Meselâ senin ses duyduğun söylenir. Yalnız değilim derken bunları kastettinse haklısın. Fakat seslerle  arkadaşlık etmek yalnız olmamaya yeter mi? Bu seslerin sahiplerini de görüyor musun?<br/>
<br/>
		Ülker'in yüzü daha da hülyalı bir hal aldı. Sevimli ve saf küçücük bir çocuğa benziyordu: - Seslerin  sahiplerini göremiyorum.<br/>
<br/>
		- Onlarla neler konuşuyorsun?<br/>
<br/>
		- Konuşmuyorum. Yalnız dinliyorum.<br/>
<br/>
		- Bunlar tanıdıkların mı?<br/>
<br/>
		- Hayır...<br/>
<br/>
		Emine duraksadı. Fakat konuşmaya ara verilirse Ülker'in belki de tamamıyla susacağından korkarak  aceleyle sorularına devam elti:<br/>
<br/>
		- Tarihi şahsiyetler mi?<br/>
<br/>
		- Bilmiyorum.<br/>
<br/>
		- Peki, intibaın nedir?<br/>
<br/>
		Ülker gözlerini Emine' den çevirdi. Yere, sonra göğe bakarak:<br/>
<br/>
		Çok uzaktan sesleniyorlar, dedi. Emine bu sözü iyice anlamamıştı:<br/>
<br/>
		- Başka bir memleketten mi?, dîye sordu.<br/>
<br/>
		Emine allak bullak oldu. Başka bir zaman... Bu ne demekti? - Yâni çok uzak bir zamandan mı?  Ülker hüzünlenmişti:<br/>
<br/>
		- Bilmem ki... Bana öyle geliyor, diye cevap verdi.<br/>
<br/>
		Emine' yi büyük bir merak sarmıştı. Kendisine iyice açılan arkadaşının samimi davranışına güvenerek biraz  daha derine gitmek istedi:<br/>
<br/>
		Bu uzak zaman gelecek zaman olmayacağına göre herhalde geçmiş zaman olacak. Evet...<br/>
<br/>
		Ülker! Acaba sana geçmiş zamandan niçin seslenen var? Ailen tarihî bir aile mi?<br/>
<br/>
		Emine bunu söyledikten sonra dokuz, on aydır aynı sınıfta yaşadığı arkadaşının yüzüne dikkatle baktı.  Duru buğday rengi derisi, düz ve güzel saçları, çekik gözleri ve manâlı bakışıyla tam bir Orta Asya tipiydi.  Ülker cevap vermeden aklına geleni sordu:<br/>
<br/>
		- Nerelisin? Aile kökün nerede?<br/>
<br/>
		Ülker çok durgun bir edâ ile hiç yüksünmeden cevap veriyordu:<br/>
<br/>
		- Ben buralıyım, ama aile köküm uzakta, Doğu'dadır.<br/>
<br/>
		Evlerinde menşelerinin Horasan olduğu söylenen Emine, &quot;Doğu&quot; kelimesini işitince:<br/>
<br/>
		- Yâni Horasan'da mı?, diye sordu. Ülker başını salladı:<br/>
<br/>
		- Horasan nedir kardeşim? Kapı komşu bir yer. Bizimki çok daha uzakta... Emine hayretler içindeydi:  Bunu aile içindeki söylentilerle mi biliyorsun?<br/>
<br/>
		Söylentiler de var, ama asıl eskiden kalma, deri üstüne yazılmış bir soy kütüğü ile biliyorum. Menşeiniz  neresi?<br/>
<br/>
		KamlançuL.<br/>
<br/>
		Emine sustu. Bu adı biliyordu ama nereden biliyordu, onu birdenbire kestiremedi.<br/>
<br/>
		İki arkadaş uzun bir süre susarak durdular. Emine yavaş yavaş Kamlançu'yu hatırlamaya başladı. Daha pek  yakınlarda bir doktora tezi mi, yoksa bir üniversite yayını mı olarak, her ne ise, yayınlanmış olan<br/>
<br/>
		bir Uygur masalında bu kelime geçiyordu. Doçent Emine onu da alıp zevkle okumuştu. Şimdi Ülker'i Uygur  kızı gibi görüyordu. Bu sefer onu âdeta sınava çekmek ister gibi bir düşünceyle sordu;<br/>
<br/>
		- Bu Kamlançu nereye düşüyor?<br/>
<br/>
		- Belki bugünkü Moğolistan a...<br/>
<br/>
		Emine hayretler içindeydi. Arkadaşının da kendisi gibi tarih ve edebiyat meraklısı olmadığını, yalnız  felsefeden, biraz da matematikten zevk aldığını biliyordu. Birden, aklına gelmiş gibi irkilerek sordu:<br/>
<br/>
		- Soy kütüğünüzü gösteren deri hangi yazıyla yazılı?<br/>
<br/>
		- Uygur yazısıyla...<br/>
<br/>
		- Sen bu yazıyı okuyor musun?<br/>
<br/>
		- Hayır.<br/>
<br/>
		- Ailede okuyan var mı?<br/>
<br/>
		- Ailenin erkekleri okur. Babam ve ağabeyim...<br/>
<br/>
		- Kızlar niye okumaz?<br/>
<br/>
		- Başkalarıyla evlenip gidecekleri, yabancı olacakları için...<br/>
<br/>
		Emine deminden beri işittikleriyle Ülker'e derin bir sempati duymuştu: - Ülker kardeşim, dedi. Bu soy  kütüğünde kaç atan yazılı?.<br/>
<br/>
		- Yirmi kadar. Ondan sonrasını aile rivayetleri ve mezar kitabeleriyle biliyoruz. Emine' nin soracağı bir şey  kalmamıştı. Söz olsun diye sordu:<br/>
<br/>
		- İlk atanın adı ne?<br/>
<br/>
		- Burkay!<br/>
<br/>
		- Burkay mı?<br/>
<br/>
		- Evet...<br/>
<br/>
		Emine' nin aklı yine Uygur masalına gitti. Orada da bir Yüzbaşı Burkay vardı ve öldükten sonra ruhu,  sevgilisine hâlâ aşkını söylüyor, o da &quot;Sus, sus&quot; diye cevap veriyordu.<br/>
<br/>
		Emine' de korkuya benzer bir hal peyda olmuştu:<br/>
<br/>
		- Duyduğun seslerin bunlarla bir ilgisi var mı?<br/>
<br/>
		- Hayır.<br/>
<br/>
		- Demin, biz gelmeden önce ne duyuyordun?<br/>
<br/>
		Ülker, işittiklerini eksiksiz hatırlamak için bir ara düşündü. Sonra Emine' ye dehşet veren şu sözleri söyledi:  - Bir erkek, &quot;Istırap çekiyorum, sen de beni seviyor musun?, diye ağlıyor, bir kadın da buna &quot;Sus, sus, ben de  ıstırap çekiyorum&quot; diye cevap veriyordu.<br/>
<br/>
		<b>ATSIZ</b><br/>
<br/>
		<b>4 Ağustos 1972</b><br/>
<br/>
		* * *<br/>
<br/>
		Aynı gün edebiyat öğretmeni Ayşe Pusat, üç yıl önce zorla çekilip atıldığı lisesine yeniden dönmek üzere  yola çıkıyordu. Bu dönüş onun duygulu ve romantik muhayyilesi için pek mühim bir hâdiseydi. Vaktiyle  kendisinin de içinde talebe olarak bulunduğu bu lise bütün genç kızlık hâtıralarıyla dolup taşan, yarı  mukaddes bir yer gibiydi. Edebiyat Fakültesini bitirdikten sonra bir yıl bir ortaokulda stajyerlik yapmış,  sonra buraya tâyin edilerek bütün aşkı ve şevki, bütün enerjisi ve İyi niyetiyle işe sarılmıştı, iyi çalışıyor,  talebe yetiştirmekle çok başarılı oluyordu. Öğrencilerini çok seviyor, onlar tarafından çok seviliyordu.  Lâubaliliğe kaçmadan, ciddiyeti bırakmadan kurabildiği samimiyet verimli neticeler sağlıyordu. Fazla  sıkmadan çalıştırmak, dersi çok güzel anlatarak talebeye merakla dinletmek, çok iyi muamele ederek  kendisini saydırmak Ayşe Pusat gibi pek nâdir hocaların<br/>
<br/>
		* * *<br/>
<br/>
		Ertesi gün kapı çalındığı zaman Pusat, oğlu Tosun'la konuşuyor, onun çocukça sorularına yarı şaka, yarı  ciddî cevaplar veriyordu. Zil sesini işitince onu kucağından indirerek:<br/>
<br/>
	</body>
</html>