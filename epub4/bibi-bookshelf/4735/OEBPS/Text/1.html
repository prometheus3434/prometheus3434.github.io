<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
	"http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml">
	<head>
		<meta charset="utf-8"/>
		<title></title>
	</head>
	<body>
		<b>1. Bölüm</b><br/>
<br/>
		Kamlunçu ülkesine bahar gelip de kuşlar Ötüşmeye başlayınca, ağaçlarda ve yerlerde çiçekler açınca  Yüzbaşı Burkay yine o büyük çam ağacının yanına geldi. Parlak bakışlı, ay yüzlü kızı orada gördü.<br/>
<br/>
		Yüreğine od düştü. Yeryüzü gözüne karanlık oldu. Ona yaklaşıp şöyle dedi: &quot;Yüzün aya benziyor. Kaşın yaya  benziyor. Gözlerin yeşil alası. Saçların aslan yelesi. Yürüyüşün turna gibi. Salınışın turna gibi.<br/>
<br/>
		Hangi yerden, kaynaktansın? Hangi boydan, oymaktansın?&quot;<br/>
<br/>
		Parlak bakışlı, ay yüzlü kız bir şey söylemedi. Yalnız gözlerini kaldırarak Burkay'a baktı. Bu bakışla onun  kanını kaynattı. Yüreğini oynattı, içine od düştü. Yeryüzü gözüne karanlık oldu. Kıza şöyle dedi: &quot;Bakışların  ışık mı? Saçların sarmaşık mı? Yıldız mısın, güneş mi? Alev misin, ateş mi? Neden sessiz bakıyorsun? Beni  niçin yakıyorsun? Çiçek gibi her bir yanın. Söyle, nedir adın, sanın?&quot;<br/>
<br/>
		Parlak bakışlı, ay yüzlü kız bir şey söylemedi. Gülümseyerek Burkay'a baktı. Bu bakışla onun aklını başından  aldı. Yüreğini derde saldı. İçine od düştü. Yeryüzü gözüne karanlık oldu. Kıza şöyle dedi:<br/>
<br/>
		&quot;Beni niçin üzüyorsun? Gözlerini süzüyorsun. Kirpiklerin paralıyor. Bakışların yaralıyor. Rengin sanki  çiçekten. Bilmem hangi çiçekten? İster darıl, ister kız. Tek adını söyle kız!&quot;<br/>
<br/>
		Parlak bakışlı, ay yüzlü kız gözlerini Burkay'ın gözlerine dikti. Kayalardan dökülen suların, kırlarda esen  rüzgârın, ormanda öten kuşların sesinden daha güzle sesiyle şöyle dedi: &quot;Beşbalık'ta doğdumsa da Karluk  kızıyım. Nice erin yüreğinde saklı sızıyım. Yüreğine od düştüyse zorlayıp söndür. Bilen bilir; adım, sanım:  Açığma-Kün'dür. Ölmemeyi istiyor-san yaklaşma bana. Belâm çoktur, görünmeden dokunur sana...&quot;  Burkay'ın yüreğine od düştü. Yeryüzü gözüne karanlık oldu, iyi yürekli kişi idi. Tanrı'ya ve insanlara karşı suç  işlememişti. Tapıncağa gidip Tanrıya yalvardı: &quot;Tanrım! Yüreğimdeki odu söndür&quot; dedi.<br/>
<br/>
		Kırk gün büyük çam ağacının yanma gitti. Her gidişte Açığma-Kün'ü orada gördü. Her gidişte içindeki ateş  yalazlandı. Her dönüşte tapıncakta Tanrı'ya yalvardı. Her yalvarıştan sonra bir daha çam ağacının yanına  gitmemeye karar verdi. Fakat güneşin her yeni doğuşunda kızın hasretine dayanamadı. Verdiği kararı  unutup çam ağacının yanına geldi. Kızın yeşil ala gözleriyle büyülenip kendinden geçti.<br/>
<br/>
		Kırk birinci gün çam ağacının yanına gelince kızı bulamadı. Gözleri bulandı. Yüreği yandı. İçi sıkıntıyla doldu.  Gün batıncaya kadar bekledi. Açığma-Kün gelmeyince onu çam ağacına sordu. Ağaç ah edip ağladı. &quot;Onu  bende bekliyorum. Artık gelip bana yaslanmayacak&quot; dedi. Yaprakları dökülüp kurudu. Uçan bir akdoğan  görüp ona sordu. Akdoğan ah edip ağladı. &quot;Onu bende bekliyorum. Artık gelip beni koluna almayacak&quot;  dedi. Kanatları çırpmaz olup otlara düştü. Öldü. Yeşil otlara sordu. Otlar ah edip ağladılar. &quot;Onu biz de  bekliyoruz. Artıp gelip bizi çiğnemeyecek&quot; dediler. Yanıp duman oldular.<br/>
<br/>
		Burkay bezginleşip yerine, yurduna döndü. Açığma-Kün'den başka bir şey düşünmez oldu. Tapıncağa gidip  yalvardı, olmadı. Ekşi kımız içip esridi, kâr etmedi. Tatlı şarap içip kendinden geçti, fayda vermedi. Kağan  savaş açınca o da katıldı. Ölmek için atına zırhsız bindi. Oklar sağından, solundan uçtu; biri değmedi.  Kalkansız, tulgasız vuruştu. Kılıçlar sağından, solundan geçti; biri vurmadı.<br/>
<br/>
		Yine yurduna döndü. Açığma-Kün'den başka bir şey düşünmez oldu. Benzi sarardı. Hasta olup yatağa düştü.  Burkay'ın iyi yürekli bîr evdeşi vardı. Erkeği iyi olsun diye okuyucular, baklalar, kamlar, baksılar getirtti.  Hiçbir ilaç dua, hiçbir büyü fayda vermedi. Günden güne eridi, soldu, bitti. Ölecek halde geldi. Bir gece  Açığma-Kün'ün adını sayıklayınca kadın işi anladı. Bütün Kamlançu'ya adamlar çıkarttı. Kırk gün aradılar,  taradılar. Açığma-Kün bulunmadı. Bir gün ihtiyar, çirkin bir büyücü kadın geldi. &quot;Bunun derdine ancak<br/>
<br/>
		Kilimbi çare bulabilir. O, şeytanların akıllısıdır&quot; dedi. Burkay'ı şeytan Kilimbi'ye götürdü. Burkay ona yüreğini  açtı. Sevdiği kızı anlattı. &quot;Bana onu verirsen senin ordunda çeri olurum&quot; dedi.<br/>
<br/>
		Kilimbi başını salladı. &quot;Yüreğin büyük derde girmiş. Kurtulmak zor. Buna çareyi bulsa bulsa Şeytanlar Başı  Madar bulur&quot; dedi. Burkay'ın içi yandı. Gözü dumanlandı. &quot;Hiçbir çare yok mu&quot; diye sordu.<br/>
<br/>
		Madar, başını salladı. Ellerini açtı. &quot;Var&quot; dedi. &quot;Eğer evdeşini götürüp Ejderler Kağanı Naranta'ya kurban  adarsan Açığma- Kün'ü kaybettiğin yerde bulursun.&quot;<br/>
<br/>
		Burkay hiçbir şey düşünmeden kabul etti. Gözünü sevda bürümüş, kanına çılgınlık yürümüştü.<br/>
<br/>
		Evdeşini Naranta'ya adak verdi. Naranta, onu öldürüp yedi. Kadın ölürken ellerini göğe kaldırıp beddua etti:  &quot;Burkay! İyiliğe kemlik ettin. Tanrı seni bedbaht etsin. Kıyamete kadar, dünyaya her gelişinde ruhun ıstırap  içinde çalkansın&quot; dedi. Tanrı bu dileği kabul etti.<br/>
<br/>
		Burkay, şeydan Madar'ın dediklerini yaptıktan sonra çam ağacının olduğu yere gitti. Kız gitti diye yaprakları  dökülüp kuruyan çam yine yeşermişti. Açığma-Kün onun gövdesine yaslanarak duruyordu. Burkay yaklaşıp  şöyle dedi: &quot;Nerde kaldın ay bakışlı? Neden gittin inci dişli? Senin için hasta düştüm. Eller gezip dağlar  aştım. Artık bana varmaz mısın? Derdime em vermez misin? Gel, benim ol çiçek yüzlüm! İpek saçlım, ışık  gözlüm!&quot;<br/>
<br/>
		Açığma-Kün bir şey demedi. Büyülü gözlerle Burkay'a bakarak gülümsedi. Burkay'ın aklı başından gitti. Az  kaldı kımız gibi eriyip akacaktı. Kıza yaklaşarak sıkı sıkı tuttu. Çiçek kokan yüzünü öptü. Onu evine getirip eş  edindi. Fakat bununla derdi bitmedi. Açığma-Kün'ü her gün biraz daha çok sevdi. Öpmekle doymadı.  Sevmekle kanmadı. Uçan kuştan kıskandı. Esintiden yüksündü. &quot;Sen İnsan değilsin. Peri Kan Katun'sun&quot;  dedi. Sevgisi durulmadı. Arzusu kırılmadı, öpmekle kanmaz oldu. Sevgisi dinmez oldu.<br/>
<br/>
		&quot;Sen Peri Kan Katun değilsin. Tanrı Katun'sun&quot; dedi.<br/>
<br/>
		Bir gün ihtiyar, çirkin büyücü kadın yine geldi. &quot;Bunun derdine ancak Madar çare bulabilir&quot; dedi. Birlikte  Madar'a gittiler. Madar güldü. &quot;Sen Nızvanı cehennemine düşmüşsün. Eğer o da sana bir defa seni  seviyorum derse bundan kurtulursun&quot; dedi.<br/>
<br/>
		Burkay yurduna döndü. Açığma-Kün'e &quot;Beni seviyor musun&quot; diye sordu. Kadın, saçlarıyla onu sararak ne  soracağını unutturdu. Bir ay geçti. Burkay &quot;Benî seviyor musun&quot; diye yine sordu. Kadın, kollarıyla onu  sıkarak ne soracağını unutturdu. Bir ay daha geçti. Burkay &quot;Beni seviyor musun&quot; diye yine sordu. Kadın onu  öperek ne soracağını unutturdu.<br/>
<br/>
		Böylece aylar geçti. Yıllar geçti. Burkay sevgiden çılgına döndü. Istırap ıstırap üstüne, keder keder üstüne  çekti. Hekimler geldi ilâç bulamadı. Baksılar geldi, çare edemedi. &quot;Seni ancak Ölüm kurtarır. Açığma- Kün,  Tanrı'nın cezasıdır&quot; dediler. Burkay büyük ıstıraplar içinde öldü. Ölürken yine &quot;Beni seviyor musun&quot; diye  sordu. Kadın onu saçlarıyla sardı, kollarıyla sıktı, öptü. Fakat bir şey demedi. Burkay'ın Öldüğünü görünce  gözleri yaşardı. İnci gibi yaşlar aktı. &quot;Istırap çekiyorum&quot; diye inledi. Fakat &quot;Ben de seni seviyorum&quot; demedi.  Burkay ölmekle ıstıraptan kurtulmuş olmadı. Her yıl bahar olup çiçekler açtıkça, Açığma-Kün'ü görüp  sevdiği çam ağacının yanında ruhu dolaşıyor. &quot;Istırap çekiyorum. Sen de beni seviyor musun&quot; diye inliyor. O  günden bugüne kadar bin yıl geçtiği halde Burkay her bahar orada ağlıyor. Yanında duran Açığma-Kün &quot;Sus,  sus, ben de ıstırap çekiyorum&quot; diye; yanıp yakılıyor. Fakat &quot;Ben de seni seviyorum&quot; demiyor ve yıllar  böylece akıp geçiyor.<br/>
<br/>
		* * *<br/>
<br/>
		Yazı masasının Önünde oturarak bu masalı okuyan kadın gözlerini kaldırdı. Büyük odada muttarit adımlarla<br/>
<br/>
		gezerek Uygur masalını dinleyen erkeğe sordu:<br/>
<br/>
		- Nasıl buldun? Beğendin mi?<br/>
<br/>
		Bol ışıkla aydınlanan odada bütün duvar kitap raflarıyla doluydu. Küçük bir masanın üzerindeki saat, vaktin  gece yarısına yaklaştığını gösteriyor, saatin yanında keskin bir içkiyle dolu sürahi, bir de kadeh  bulunuyordu. Erkek, doldurduğu kadehi içtikten sonra istihfaf edici bir yüzle: &quot;Masal&quot; diye cevap verdi.  Biraz kırılmış gibi olan, fakat hiçbir şey belli etmeyen kadın tekrar sordu:<br/>
<br/>
		- Evet, masal... Dokuzuncu asırda, en geç onuncu asır başında yazılmış bir masal... Fakat sen bunda edebî  bir taraf, edebî bir unsur bulmuyor musun?<br/>
<br/>
		Erkek bu sefer istihfafı istihzaya çevirdi:<br/>
<br/>
		- Edebî taraf, bedii unsur gibi yüksek kıymetlere akıl erdiremem. Bir değeri varsa anlat da öğrenelim...  - O halde tercüme hakkındaki fikrini söyle...<br/>
<br/>
		Erkek, yürümekte olduğu odada sert bir hareketle durdu:<br/>
<br/>
		- Tercüme mi?, dedi. Bunun Uygur masalı olduğunu söylemiştin. Uygurca dediğin dil Türkçe değil mi?  Kadın zoraki bîr sükûnetle cevap verdi:<br/>
<br/>
		- Uygurca şüphesiz Türkçe'dir. Fakat bugün konuştuğumuz Türkçe'ye benzemez. Sana okuduğum masal  Uygurca metnin bugünkü Türkçe'ye tercümesidir. Tercümeyi başarıp başaramadığım hakkında fikrini  öğrenmek istemiştim de...<br/>
<br/>
		Erkek, bir kadeh daha içtikten sonra ciddî mi, alay mı olduğunu anlaşılmayan bir edâ ile: - Fena değil, dedi.<br/>
<br/>
		Fakat hiçbir tercüme, aslındaki güzelliği muhafaza edemez. Eğer aslında bir güzellik varsa... Ve kadının  cevap vermesinden önce davranarak ilave etti: - Benim bu gibi meseleler üzerinde fikir yürütmem şüphesiz<br/>
<br/>
		haddimi bilmemek oluyor. Çünkü romanların ne zaman değerli sayılacağı hakkında en iptidaî bilgiye bile  mâlik değilim.<br/>
<br/>
		Kadın ağır ve ciddî bir tavırla onun sözünü kesti: - Roman değil. Masal...<br/>
<br/>
		Beriki çok acı bir gülümseyişle cevap verdi:<br/>
<br/>
		- Öyle mi? Romanla masalı aynı şey sandığım için özür dilerim. Demek ki aralarında mühim farklar varmış...<br/>
<br/>
		Kadının yüzüne dikkatle bakarak bir kadeh daha içti:<br/>
<br/>
		- Fakat ne çıkar? Ben kayısı ile zerdaliyi de birbirine karıştırırım. Benim bu büyük hatam yüzünden insanlığa  zarar erişmedikten sonra...<br/>
<br/>
		Kadın biraz daha ciddileşti:<br/>
<br/>
		- Senin için değeri olmayan bu masalların da erbabı yanında ehemmiyeti vardır. Sen kayısı ile zerdaliyi  birbirine karıştırırsın, ama manav karıştırmaz.<br/>
<br/>
		- Şu halde manav da benden üstün bir şahsiyetmiş demek...<br/>
<br/>
		Bunu söyleyerek bir kadeh daha doldurdu. Kadına doğru uzatarak gayet ciddî bir tavırla:<br/>
<br/>
		- Benden üstün ve zeki olan manavların şerefine, dedi ve bir dikişte bitirdiği kadehi oldukça sert bir vuruşla  masaya koyarak odadaki gezinmesine devam etti. Bir müddet birbirlerine hiç bakmadılar. Sonra erkek,  masanın önünde durarak:<br/>
<br/>
		Rica ederim, bana bu masalın değeri hakkında birkaç söz söyler misin?, dedi. Kadın hiçbir kırgınlık eseri  göstermedi:<br/>
<br/>
		Bir kere bu masal hemen hemen tam olarak ele geçmiş bir Uygur metnidir. Yalnız başında bir iki satır eksik.  Sonra dil bakımından Uygurca'nın yabancı tesirlere mâruz kalmamış bir örneğidir. Mühim bîr hususiyeti de  hem Budizm, hem Manihaizm, hem de Şamanizm'in izlerini aynı zamanda taşımasıdır. Birde mazhariyeti  var. Bir Türk tarafından bulunan ilk Uygurca parçadır.<br/>
<br/>
		Erkek kayıtsızlıkla sordu:<br/>
<br/>
		- Bundan öncekiler kimin tarafından bulunmuştu?<br/>
<br/>
		- Bilhassa Almanlar tarafından... Fakat onların bulup neşrettikleri parçalar sırf dinî mahiyette idi. Bunda da  dinî izler bulunmasına rağmen görüyorsun ki, daha ziyade lâdinî mahiyettedir ve ahlâkî bir gaye ile  yazılmıştır.<br/>
<br/>
		- Ne gibi?<br/>
<br/>
		- Eserin tezi fenalığın ceza görmesi üzerine oturtulmuştur. Bundan başka... Erkek onun sözünü kesti:  - Evet, ama ahlâkî bir ders vermek için bir de aşk efsânesi uydurmuştur. Bu kadar olmayacak bir aşkı  masala temel yapmak bana pek iptidaî bir düşünce gibi geliyor. Hem de bir adamın kıyamet kopuncaya<br/>
<br/>
		kadar ıstırap çekmesi... Öldükten sonra da ıstırap çekmesi... Bunlar ne şahane yalanlar... Hele o kadın... O  ışık bakışlı kadın... Neydi onun adı?<br/>
<br/>
		- Açığma- Kün.<br/>
<br/>
		- Evet, Açığma-Kün... O ne biçim kadın öyle? Gerçekte böyle bir kadının, bu derece kudretli bir kadının  bulunmasına imkân var mı? Bu kadar uydurma bir araya gelince onu çöp tenekesine almak icap ederken siz  tutuyor, edebî değerinden bahsederek göklere çıkarıyorsunuz, insanların beynini safsatalarla doldurmak  bence yanlış bir harekettir...<br/>
<br/>
		Çok sert bir tavırla söylenen bu sözlere kadın yine kızmadı. Ayni sakin haliyle cevap verdi:<br/>
<br/>
		- Edebiyat, hakikatlerin hayalle süslenmesidir. Bütün masallar ve destanlar gibi bunun da eski bir hakikati  saklamış olması muhtemeldir...<br/>
<br/>
		Erkek bu sefer hakikaten ilgilendi:<br/>
<br/>
		- Sahi mi söylüyorsun? Bu uydurmanın neresinde bir hakikat gizli acaba? Kadın gülümsedi:<br/>
<br/>
		- Masal en geç onuncu asır başlarında yazıldığına ve anlattığı vaka'dan beri bin yıl geçtiğini bildirdiğine  göre çok eski zamana ait bir aşk hikâyesini bize kadar getiriyor demektir. Yazıldığı tarihten önceki bin yılı  hakikat diye kabul edersek, aşağı yukarı milat yıllarında cereyan etmiş bir hâdisenin edebiyatla<br/>
<br/>
		mübalağalınmış şekli karşısındayız.<br/>
<br/>
		Bu kadar mübalağanın arasındaki hakikat kırıntılarını hangi teleskopla görüp keşfedeceğiz?<br/>
<br/>
		Teleskopa ihtiyacımız yok. Yalnız akıl ve ilim adesesiyle bakacağız. Masalın ihtiva ettiği Şamanizm unsurları  da, onuncu asırdan Önceki bir zamana ait olduğunu ispat eder. Çünkü onuncu asır Uygurları arasında artık  Şamanizm yaşamıyordu. Masal kahramanının yüzbaşı olması da çok eski bir devrin, belki Hunlar çağının  izlerini saklıyor. Ağızdan ağza naklolunurken çok değiştiği muhakkak olan ve Budist Uygurlar arasında  kitaba geçirildiği zaman Budizm karakteri verilen masalda, her şeye rağmen, Şamanizm'in ve çok eski  devirlerin hâtıraları, kırıntıları kalmıştır ki, bunlar sayesinde ait olduğu devri anlamak, biraz hata ile, kabil  oluyor.<br/>
<br/>
		Erkek bir kadeh daha içti. Alaycı bir tavırla kadına baktı:<br/>
<br/>
		- Fakat bütün bu sözlerden ben bir netice çıkaramıyorum. Bir manavın kabiliyetine mâlik olsaydım şüphesiz  mühim hakikatleri anlayacak, bediî unsurları bulacak ve belki de edebî hülyalara dalarak birkaç dakika  huzur içinde yaşayacaktım. Şu zavallı talihsiz Yüzbaşı Burkay beni ilgilendirmedi desem yalan olur. Yalnız,  bir subay için büyük askeri ve vatanî fikirler dururken güzel bir kıza bu kadar yakınlık duyup mahvolmayı  kabul edemiyorum. Çok rica ederim, bu masaldaki hakikat ne ise, yahut ne olabilirse basit bîr dille izah et  de kafamdaki düğümler çözülsün.<br/>
<br/>
		Kadın hâlâ sakindi. Odada muttarit adımlarla gezen ve kendisine bakmayan erkeği gözleriyle takip ederek  anlattı:<br/>
<br/>
		- Hakikat şu olabilir: Bugünden belki iki bin yıl önce, o zamanki Türk devletinin ordusunda tanınmış bir  subay büyük bir suç ve yahut büyük bir günah işledi. Bu günahı istemesindeki âmil çok güzel bir kadındı. Bu  subay, suçunun veya günahının cezasını çok pahalı bir şekilde, büyük maddî veya manevî ıstıraplarla ödedi.  Fakat bu öyle bir vaka idi ki, halk bunu asırlarca unutamadı. Subayın çektiği cezayı umûmî vicdan kâfi  görmediği için onun ruhunun da ıstırap içinde kıvranmasını ve dünyaya her gelişinde aynı cezanın  tekerrürünü arzu etti. Ceza pek şiddetli olduğu ve masal iki bin yıl öncesini anlattığına göre bu vaka Mete  zamanında geçmiş olabilir. Senin sevgili Mete'nin zamanında...<br/>
<br/>
		Mete'nin adı geçince erkeğin gözleri parladı:<br/>
<br/>
		- Bu iğrenç asırda yaşamaktansa Mete zamanında dünyaya gelmiş olmayı tercih ederim. Kadın, onun bu  sâfiyâne arzusu üzerine sakaya başladı:<br/>
<br/>
		- Kim bilir? Belki o zamanda da yaşamışsındır. Bu masalda nasıl Mete devrinin izleri, unsurları varsa sende  de o zamana ait çok şeylerin bulunduğu muhakkak... Şu farkla ki, masalda o zamana ait şeyler kırıntı  şeklinde bulunduğu halde sende yirminci asır kırıntı olarak yaşıyor. Denilebilir ki, sen Mete ordusunun hiç  ihtiyarlamadan bugüne erişmiş bir subayısın. Tenasüh akidesinin lehinde delil arayanlar seni görmelidir.  Hoş, zaten o nazariye de pek ceffelkalem ret olunacak bir fikir değil ya...<br/>
<br/>
		Erkek gülümsedi, içkiyle kızarmış yüzünde şimdi bir çocuk safiyeti vardı. Kadehini doldurarak: &quot;Tenasüh  uydurmasını da bir yana bırakalım&quot; dedi. Sonra seri bir hareketle esas vaziyeti aldı, Sol eli, askerî  talimnamenin tarifine tıpatıp uygun bir şekilde pantolonuna yapışmış olduğu halde kadeh tutan sağ elini  kaldırdı:<br/>
<br/>
		- Büyük asker Mete'nin ölmez hâtırası şerefine, dedi.<br/>
<br/>
		Kadın gülümseyerek nazikâne başını eğdi; &quot;Afiyet olsun&quot; diye karşılık verdi. Son kadeh içilmişti. Odada uzun  bir sessizlik oldu...<br/>
<br/>
		<b>2. Bölüm</b><br/>
<br/>
		Kız Lisesinin müdürü zile basarak hademenin gelmesini beklerken bir yandan da önündeki kâğıdı dikkatle  okuyordu. Hademeye baş muavin hanımı çağırmasını emrettikten sonra tekrar kâğıda daldı. Boyalı, şişman,  çok geçkin bir kadındı. Bu yaşa gelmiş olduğu halde evlenememenin verdiği ıstırap ve<br/>
<br/>
		yüzlerce genç, güzel, neşeli kızın ortasında bulunarak onların yarın evleneceklerini düşünmekten doğan gizli  bir kıskançlığın azabı çehresinde okunuyordu. Odaya giren baş muavin hanıma yer gösterdi:<br/>
<br/>
		- Buyurun Faika Hanim.<br/>
<br/>
		Faika Hanım da kendisi gibi evde kalmış, yıpranmış kızlardan biri olduğu için müdür onu, kaynağını  anlayamadığı duygularla severdi. Endişeli bir yüzle bakarak:<br/>
<br/>
		Nihayet korktuğum başıma geldi, dedi ve baş muavinin gözlerindeki şüpheyi dağılmak için anlattı:<br/>
<br/>
		- Edebiyat Öğretmeni Ayşe Pusat tekrar geliyor. Bu kadının buraya gönderilmemesi için o kadar uğraştım,  olmadı. Galiba bakanlıkta kendisini tutan birisi var.<br/>
<br/>
		- Zannetmem efendim. Belki derslerindeki başarısından dolayı tekrar buraya tâyin etmişlerdir. Müdür  asabileşti:<br/>
<br/>
		- Canım efendim, başarısından bize ne? Talebeyi zehirleyecek kabiliyette olduktan sonra... Taşıdığı  soyadının menfi tesiri kâfi değil mi?<br/>
<br/>
		Baş muavin, eskiden Ayşe Pusat'ı tanıyordu. Onun hiç de fena bir kadın olmadığını, başına sırf kocası  yüzünden bir takım işlerin geldiğini biliyordu. Fakat onun hatırı için de müdürle çekişmeye lüzum  görmediğinden susmayı tercih etti. Müdür ise Ayşe Pusat'ı ömründe görmemişti. Liseye müdür olarak  geldiği zaman Ayşe Pusat oradan alınmış bulunuyordu. Fakat bütün gazetelerin aylarca bu soyadı aleyhinde  yazılar yazmış olması dolayısıyla ondan nefret ediyordu. Üstelik bu kadının lisede müdür otoritesini sıfıra  indirdiği, kendisini talebeye çok sevdirdiği ve böylece istediği telkinleri yaptığı da söyleniyordu. Müdür bu  telkinlerin ne olduğunu açık olarak bilmiyordu ama zararlı şeyler olduğunda hiç şüphesi yoktu. Nihayet millî  ve vatanî duyguları bile Ayşe Pusat'ın aleyhinde bulunmasına kâfi sebeplerdi. Ciddî bir tavırla baş muavine  direktif vermeye başladı;<br/>
<br/>
		- Faika Hanım! Ayşe Pusat buradan üç yıl önce gitmişti, değil mi? Demek ki o zaman küçük olan öğrencileri  şimdi büyüdüler. Üç senede onu unutmuş olacaklarını sanmıyorum. Liseye geldiği gün talebenin bir sevgi  nümayişi yaparak idare otoritesini alt üst etmelerine müsaade edemem. Bunlar nihayet çocuktur, iyiyi,  kötüyü ayırt edemezler. Geldiği gün Ayşe Pusat'ı bütün sınıflara siz götürüp takdim ediniz ve bu takdimi,  çok rica ederim, gayet sert bir tavırla yapınız. Ne talebe, ne de, neydi onun adı. Ayşe Pusat şımarıp  lâubaliliğe kalkamasınlar. Sonraaaaa... Evet, sonra. Öğretmen arkadaşlara da çıtlatınız. Bu kadının pek  güvenilir bir mahlûk olmadığını bilsinler. Onunla fazla temas etmesinler.<br/>
<br/>
		Baş muavin burada itiraz etti:<br/>
<br/>
		- Aman müdür hanım, ben bunu nasıl söylerim? Belki içlerinde onun ahbapları, arkadaşları vardır. Bunu ne  sıfatla söylüyorsun derler. Bunu sizin çıtlatmanız daha doğru olur. Hem öğretmen arkadaşlar size karşı da  gelemezler.<br/>
<br/>
		Peki, peki... Bunu bana bırakın ve siz yalnız sınıf mümessillerine bunu uygun bir dille anlatın ve Ayşe Pusat  geldikten sonra teneffüslerde sıkı bir kontrol temin edin. Bilhassa onun nöbet tutacağı günlerde talebe ile  husûsi şekilde münasebet kurmasının önüne geçin.<br/>
<br/>
		- Baş Üstüne efendim.<br/>
<br/>
		mazhariyetlerîndendi. Her işte itidalle hareket ederdi, Kızlarının husûsî durumlarını da öğrenir, soru sorar  ve not verirken bunları hesaba katardı. Evindeki elverişsiz şartlar yüzünden dersini iyi hazırlayamamış bir  talebeyi, birçok başka öğretmenler gibi sıkmaz, ona elverişli şartlar bulmaya çabalardı.<br/>
<br/>
		Lisedeki bütün kadın öğretmenler arasında sâde giyinen, boyanmayan biricik kadın kendisiydi. Evliydi ve  Tosun adında küçük, sevimli, gürbüz bîr oğlu vardı. Ömrünün büyük kısmı eviyle lise arasında geçer, evini<br/>
<br/>
		beceriklilikle idare ettiği gibi okulda da gerek arkadaşlarıyla, gerek talebeleriyle iyi anlaşır, iyi çalışırdı.  Enerjik ve sağlam bir kadındı. Gür ve kara saçları omuzlarına dökülür, gözleri gülümseyerek bakar, düzgün  konuşmasıyla derhal iyi bir intiba bırakırdı. Hayatından, vazifesinden memnundu. Şimdiye kadar bîr tek  dersini ihmal etmemişti.<br/>
<br/>
		Eğer bir büyük aksilik, müthiş bir talihsizlik, hattâ felâket de diyebileceğimiz bir hâdise olmasaydı, bu  bahtiyar ve sakin hayat sarsıntısız devam edecek, bu kadar maddî ve manevî kayıplarla dolan üç yılı ziyan  olmayacaktı. Ayşe Pusat kin tutmaz, kendisine yapılan fenalıkları çabuk affeder, unuturdu. Fakat kocasına  yapılan muameleyi bir türlü unutamıyor, onun yıkılan büyük ümitleriyle birlikte kendi saadetinin de  temelinden sarsıldığına inanarak buna sebep olan muhteris insanları bağışlayamıyordu.<br/>
<br/>
		Ziyan olmuş üç yıl... Fakat o da her insan gibi bir teselli bulmakta gecikmiyordu. İnsanları daha iyi tanımak  fırsatını kendisine bu üç yıl vermişti. Hayatın akışında hiçbir ehemmiyeti olmaması gereken bir kanaat ve  fikir meselesini dallandırıp budaklandırarak bütün memlekete şâmil bir konu haline getirenler, şahsi kin ve  garezleriyle hareket edenler, kocasının istikbâlini yıkmaya çalışmışlar, fakat hakikatte kendi saadetini  yıkmışlardı. İnsanlardan iğrenerek her şeyi gülünç, herkesi hakir görmeye başlayan bir erkekle yaşamak hiç  de kolay değildi. Bundan başka etrafın ürkek ve şüpheli gözlerle mütemadiyen kendisini süzmesi de boş  olmuyordu. Kocası iki yıl hapiste yatıp çıkmış, fakat işin mahiyeti birçokları tarafından anlaşılmamıştı. Hapse  katiller, hırsızlarla beraber fikir ve kanaat sahipleri de giriyor, fakat yığın bu iki zümreyi birbirinden  ayıramıyor, yahut ayırmaya lüzum<br/>
<br/>
		görmüyordu. Gazetelerin yalan yanlış neşriyatı da daima aleyhte olmuş, böylelikle Pusat adı âdeta bir  numaralı halk düşmanı mahiyetini almıştı.<br/>
<br/>
		Gerçi işin içyüzünü bilenler, gelip dostluk gösterenler de bulunmuyor değildi. Fakat bunlar o kadar azdı ki,  bu azlıkla o çokluğu doğru yola getirmenin imkânı yoktu.<br/>
<br/>
		Ayşe Pusat dindardı. İlâhî bir adalete dâima inanmıştı. Dindar olmamakla beraber, eskiden kendi dînî  duygularına saygı gösteren kocası şimdi buna da aldırış etmiyor, bu da Ayşe'yi ayrıca kırıyordu. Her ne  kadar kocası açıktan açığa hiçbir şey söylemiyorsa da bu konular görüşülürken yüzünde beliren çizgilerde,  yahut bakışlarında, Ayşe bir istihfaf sezer gibi oluyordu. Şimdi kocasının inandığı, saygı gösterdiği tek  hakikat ölümdü. O eskiden de ölüme saygı gösterir, vazife uğrunda, fikir uğrunda ölmekte eşsiz bir güzellik  ve büyüklük bulurdu. Artık bunun etrafında hiçbir münakaşa kabul etmemekle beraber ölümü âdeta özler  gibi bir hali vardı. Kahramanca ölmüş olanlar hakkındaki yazılan tekrar tekrar okuduğu Ayşe'nin gözünden  kaçmıyordu. Çok maddî gözükmesine rağmen mistik bir rûh haleti içinde, bir ölüm daüssılası ortasında  yaşıyor, yaşıyor değil, sönüyordu.<br/>
<br/>
		Ayşe Pusat, kocasını dâima aşırı bulmuştu. Evlenirken onun bu aşırılığı hoşuna gitmiş olmakla beraber  zamanla bunun biraz durulmasını beklemiş, fakat ümidi boşa çıkmıştı. Bu adamda gizli kaynaklardan gelen  bir ateş vardı ki, onu daima aşırılığa, tehlikeye, kendini harcamaya sürüklüyordu. Muayyen kanaatlerinin  dışındaki bütün meselelerde bir çocuk kadar saf ve bilgisiz olan, çabuk aldatılan kocası, herkese ve her şeye  inanan kocası şimdi müthiş bir münkirdi. Artık onu aldatmaya imkân yoktu. Fakat bunun yavaş yavaş  hayatla ilgi kesmek gibi bir şey olduğunu gören Ayşe Pusat derin derin üzülüyor, hayatla ve her şeyle ilgisini  kesen kocasının kendisini de unuttuğunu zannediyor, bu zan, zamanla bir iman haline geliyordu. Onu  hayata bağlamak için yaptığı uğraşmalar boştu. Bununla beraber kocasının henüz kesin karar verememiş  olduğunu, içinde korkunç bir mücâdele cereyan ettiğini biliyor, yaman bir sezgi ile bu derûni mücadelenin  neticesinden ürküyordu. Bütün hayatınca geri dönmek ve pişman olmak nedir bilmeyen bir adamın  ruhundaki kavganın sonundan cidden korkulurdu. Kocası o kadar büyük bir düşmanlık ve kin çekmişti ki, bu<br/>
<br/>
		kinin sınırları genişlemiş, Ayşe Pusat'a kadar uzanmıştı. Bu yüzden huzur ve zevk içinde vazifesini yaptığı  liseden çıkarılmış, bakanlık emrine alınmış, hattâ sorguya çekilerek kocasının aleyhinde ifâde vermeye  zorlanmıştı.<br/>
<br/>
		Bütün bu zorluklara büyük bir metanetle göğüs germiş, maddî sıkıntıları sabırla karşılamış, hakkını aramak  için kanunî yollara başvurmuş, fakat hakkını alamamıştı. Küçük Tosun'un mahrumiyetleri çok acı gelmekle  beraber Allah'a bel bağlayarak bunu da atlatmış, nihayet kocasının mahkûmiyeti tamamlandıktan epey  sonra tekrar eski vazifesine alınmıştı.<br/>
<br/>
		Üç yıllık ayrılıktan sonra hazin bir sevinçle görevine dönerken iyi karşılanmayacağını biliyordu. Heyecanlıydı,  fakat gönlü Tanrı'ya karşı minnetlerle doluydu. Trenden indikten sonra saatine baktı. Teneffüs zamanıydı.  Çocuklar bahçede iken onların gözü önünde okula girmek istemedi. Şimdi büyümüş, birer genç kız olmuş  olan üç yıl önceki talebelerine karşı garip bir çekingenlik duyuyordu. Kocasının mahkûm olup kendisinin  küçük çocuğu ile parasız ve çaresiz kaldığı günlerde onu aramayan, aramak ve yardım etmek şöyle dursun,  gördükleri zaman görmezliğe gelen iyi gün dostları gibi belki bu genç kızlar da başlarını çevirirler, hattâ...  hattâ, bir vatan hâininin eşine belki imalı sözler de söyleyebilirlerdi. Yahut belki ile böyle yapmazlar, liseden  çıkarıldığı gün ağlaştıkları gibi şimdi de<br/>
<br/>
		sevinçle bağrışırlar, yanına gelirler, kendisini ve okul idaresini güç duruma sokarlardı. Ayşe bunların hiçbirini  istemi-yordu, istasyonun bekleme odasında biraz oyalanmayı doğru buldu.<br/>
<br/>
		Sonbaharın güzel, hüzünlü, serin bir günüydü. Havada bulutlar koşuşuyor, rüzgâr Ayşe'ye üç yıl önceki bir  günü hatırlatıyor, yüzünde kindar ve istihfaf edici bir tebessüm olduğu halde süngülülerin arasında yürüyen  elleri kelepçeli kocasını tekrar görür gibi oluyordu. Tedailer kendisini buraya getirince birdenbire  toparlandı. Bunun sonu belki gözyaşlarına varabilir diye düşündü. Korkulu bir rüya gören, fakat bunun rüya  olduğunu bilen insanların silkinişi ile fena hâtıraları attı. Gökte uçuşan bulutlara bakarak istasyondan çıktı.  Ağır adımlarla lisenin yolunu tuttu.<br/>
<br/>
		Bahçe kapısından içeri girerken heyecanlıydı. Meçhuller bize dâima heyecan verir. Nasıl karşılanacağı  meçhul olduğu için o da heyecan duyuyor, güç anlarda her zaman yaptığı gibi kendisine zorla metanet  telkin ediyor, bunda da muvaffak oluyordu. İdarenin iyi karşılamayacağını biliyor, bundan o kadar  üzülmüyordu. Asıl mesele talebenin takınacağı durumda idi. Hayatlarının henüz baharında olan, dünyanın  ve hayatın çirkefiyle temas etmemiş bulunan kızların da gönüllerinde vefadan iz kalmamış olması herhalde  insanı üzecek bir şeydi. Yaşlı insanlar hayatın kötülüklerini göre göre kötüleşiyorlar, gönül saflığını, insan  duygusunun bütün iyi taraflarını kaybediyorlardı. Bu belki normaldi, ama yürekleri yalnız iyilikle çarpan,  dünyada yalnız iyi şeyler bulunduğunu sanan genç kızların da kötü duygulara kapılmış olması korkunçtu:  Kapıcı üç yıl önceki kapıcıydı. Önüne bakarak hızlı adımlarla yürümek isteyen Ayşe'ye doğru ilerledi.  Safiyetle gülerek selâmladı ve samimî bir sesle &quot;Hoş geldiniz Ayşe Hanım&quot; dedi. Ayşe birdenbire durdu. Bu  basit, zavallı köylünün şu nezâketi onu âdeta ürpertmişti. Ummadık yerden gelen iyilik ve nezâket insanları  daha çok sarar ve sarsar. Ayşe de aynı duygu ile sarsıldı. Kara gözleri parladı. İki damla yaşı büyük bir cehtle  gözlerine içirerek elini uzattı:<br/>
<br/>
		- Hoş bulduk Hüseyin. Nasılsın? Kapıcı, Ayşe'nin elini saygı ile sıktı: - Duacıyım efendim.<br/>
<br/>
		Sonra başını eğerek ilâve etti:<br/>
<br/>
		- Çok üzülmüştüm ama elimden ne gelirdi ki? Duadan gayrı... Ayşe hemen sözü değiştirdi:<br/>
<br/>
		- Derse gireli çok oldu mu?<br/>
<br/>
		- Hemen şimdi girdiler efendim.<br/>
<br/>
		Ayşe bu İyi yürekli adama iyi bir şeyler söylemek istiyor, fakat bulamıyordu. Susmanın bazen çok güzel  sözlerden bile üstün olduğunu hiç şüphesiz bu kapıcı bilmiyordu. Onun için mutlaka bir şey söylemesi lâzımdı.  Bu düşünce ile:<br/>
<br/>
		- Eksik olma Hüseyin. Allah gönlüne göre versin, dedi ve hızla mektep kapısına doğru yürüdü. Ders zili yeni  çalmış, birçok sınıflara henüz öğretmenler girmemişti. Ayşe, sınıf pencerelerine birçok başların toplandığını  sezdi. Yavaş ve heyecanlı fısıltılar olduğunu, kendi adının birkaç defa söylendiğini duydu.<br/>
<br/>
		Müdür odasına girdiği zaman artık kendisinde heyecandan eser kalmamıştı. Gözlüklerini takmış olduğu  halde birtakım evrakı okuyan müdür, başını hiç kaldırmadı. Ayşe böyle karşılanacağını çok iyi biliyordu. Hiç  kızmadan, üzülmeden durdu ve müdürün yapmakta olduğu rolü bitirmesini bekledi.<br/>
<br/>
		Bir, belki de iki dakika geçti. Müdürün okuduğu beş altı satırlık kâğıt ne kadar çapraşık ifadeli olursa olsun  bu müddet zarfında birkaç defa okunabilirdi. Fakat o, başını kaldırmamakta inat ediyor, Ayşe'yi ayakta  bekletmekle ihtimal otoritesini göstermek istiyor, yahut ona hakarette bulunuyordu.<br/>
<br/>
		Nihayet altı satırın okunması bitti. Gözlerini kâğıttan kaldıran müdür yüzünü buruşturarak Ayşe'ye baktı.  Birçok resimlerini görmüş olduğu için onu tanıyordu. Buna rağmen sert bir sesle: &quot;Ne istiyorsunuz?  demekten geri kalmadı. Ayşe gayet soğukkanlı idi. Yüzünde hiçbir çizgi belirmeden, bakışlarında hiçbir  değişiklik olmadan cevap verdi:.<br/>
<br/>
		- Lisenizin yeni edebiyat öğretmeniyim...<br/>
<br/>
		Müdür, ehemmiyet vermez görünmek isteyen bütün insanlar gibi Ayşe'nin adını güya hatırlamadı: - Haa...  Siz şeysizin, değil mi?<br/>
<br/>
		- Evet, Ayşe Pusat benim...<br/>
<br/>
		Ve gayet ciddî, ağır, ezici bir sesle bunu söyledikten sonra müdürden hiçbir teklif almadan masanın  önündeki sandalyeyi çekip oturdu.<br/>
<br/>
		İşte, müdürün bütün işittikleri doğru çıkıyordu. Bu küstah kadın Ayşe Pusat adını gururla söylüyor ve  kendisi yer göstermeden iskemle çekip oturmaya cüret edebiliyordu. Ona bir dere, bir gözdağı vermek çok  isabetli olacaktı. İğreniyormuş gibi yüzünü buruşturarak gözlüğünü çıkardı. En sert bakışıyla bakarak:<br/>
<br/>
		Sizin buraya gelmenize mâni olmak için bütün gayretimi sarf ettim, diye söze başladı ve bu sözlerin<br/>
<br/>
		yapacağı tepeden inme tesiri görmek için gözlerini Ayşe'nin gözlerine dikti. Fakat hayret!... Ayşe'nin  yüzünde hiçbir değişiklik yoktu. Taş gibi sessiz, hareketsiz ve donuk bir duruşla dinliyordu.<br/>
<br/>
		Çünkü, öğrencilere propaganda yaparak onları menfi yollara sürükle-yen bir öğretmeni, müdür sıfatı ile  istememekle haklıyım.<br/>
<br/>
		Müdür bunu söyleyerek durdu. Karşısındakinin soğukkanlılığı önünde sözlerinin arkasını getirememişti.  Edebiyat öğretmeni, belli belirsiz bir gülümseme ile karşılık verdi:<br/>
<br/>
		- Bu propagandanın ne olduğunu öğrenebilir miyim? Hakkımda resmî bir şikâyet yapılmış mı?  Müdür hararetlendi:<br/>
<br/>
		Hayır. Hakkınızda resmî şikâyet veya tahkikat yok. O halde?<br/>
<br/>
		Siz propagandayı o kadar ustaca yapıyorsunuz ki, sizi yakalamak mümkün olmuyor. Yaptığım propaganda  ne imiş?<br/>
<br/>
		Onu bir bilsem... Onu bir bilsem, sizi buraya sokar mıydım?<br/>
<br/>
		Ayşe Pusat, karşısındaki yaşlı kadına acıyarak, hattâ istihfafla baktı ve kocasının, duruşma sırasındaki bir  sözünü, &quot;acizleri, layık olmadıkları mevkilere geçiren bir devlet batar&quot; diye haykırmasını düşünerek ona hak  verdi. Bu kadar basit düşünceli bir kadın kendisine amirlik edecek, derslerinde başarı gösterip göstermediği  hakkında gizli rapor yazarak kendi mukadderatını tayin edecek ve yüzlerce genç kızın sağlam seciye ve  ahlâkla yetişmesini sağlayacaktı, ister istemez gülümseyerek:<br/>
<br/>
		- Müdür Hanım! Bilmediğiniz bir şey hakkında nasıl hüküm verebiliyorsunuz? diye sordu.<br/>
<br/>
		Bu sual ötekini şaşırtmıştı. Şaşırdıkları zaman bütün idarecilerin, bütün âmirlerin yaptığı gibi yalan veya  mugalata yollarından birine sapacağı muhakkaktı:<br/>
<br/>
		Herkes öyle söylüyor efendim... Hem elbette benim de bildiğim bazı şeyler vardır dedi ve söz düellosu  bahsinde bu kadınla uğraşamayacağını bildiği için bir yandan zile basarken bir yandan da katî emrini verdi:  Sizden ricam propagandayı kesmeniz ve evvelki metodunuzu değiştirerek yalnız derslerinizle meşgul  olmanızdır.<br/>
<br/>
		<b>3. Bölüm</b><br/>
<br/>
		Ayşe Pusat baş muavinle birlikte öğretmenler odasına geldiği zaman kendisinde bir yorgunluk duyuyordu.  Odada, pencerenin önüne oturmuş olduğu halde gazete okuyan bir erkek hocadan başka kimse yoktu. Baş  muavin, duvardaki ders programına bakarak Bugün yalnız dördüncü, beşinci saat dersleriniz var. İki saat  bekleyeceksiniz dedi. Öğretmenler için en güç şey boş saatleri beklemek olduğu için Ayşe Pusat'tan bir  şikâyet umuyordu. Fakat o, ne itiraz etti, ne de şikâyet... Baş muavin bir müddet çekingen bir tavırla  Ayşe'ye baktıktan sonra &quot;Ders saatleriniz gelince sizi sınıflara takdim ederim&quot; dedi ve onun itirazına mahal  bırakmamak düşüncesiyle köşede gazetesini okuyan öğretmene seslendi.<br/>
<br/>
		- Rıza Bey, bakın, Ayşe Pusat geldi.<br/>
<br/>
		Cebir öğretmeni Rıza Bey lisenin eski hocalarındandı. Yaşı altmışa yaklaşmış olan bütün öğretmenler gibi  yorgun ve konuşkan bir adamdı. Vaktiyle Ayşe Pusat'a hocalık etmişti. Gazetesini indirip baktıktan<br/>
<br/>
		sonra sevinçle yerinden kalktı:<br/>
<br/>
		- Ooooo... Hoş geldin kızım... Hoş geldin Ayşe... Vallahi özlemiştim, diyerek ona doğru yürüdü. Hararetle  elini sıktı.<br/>
<br/>
		Baş muavin hanım, kendisini müşkülattan kurtarmıştı. Sessizce odayı terk etti. Rıza Bey, çevresini çabuk bir  bakışla kolladıktan sonra yalnız olduklarını görünce Ayşe'ye doğru eğilip sesini alçaltarak:<br/>
<br/>
		Kocan ne oldu? Hapisten çıktı mı diye sordu.<br/>
<br/>
		Ayşe'nin gözlerinde hazin bir ışık yanıp söndü. Kocasını sormak lütufkârlığını gösterenlerden çoğu da işte  böyle gizlice, yalnız oldukları zaman, seslerini kısarak soruyorlardı. Muayyen bir fikre, bir hâdiseye takılıp  titizlenen insanlar gibi Ayşe de buna tutuluyor, gizli soranların hiç sormamakla daha doğru yapacaklarını  düşünüyor, kızıyor, fakat belli etmiyordu. Şimdi karşısındaki adam kendi hocası olmasa belki cevap  vermezdi. Bununla beraber içindeki isyanın sesini dinlemekten ve yüzüne karşı daima tenkit ettiği kocasına  kalbinin bütün samimiyetiyle hak vermekten geri kalmadı. Kocası bir tartışmalarının sonunda melankolik bir  tavırla &quot;Bana insanlardan mı bahsediyorsun?&quot; demişti.<br/>
<br/>
		&quot;İnsanlar mazide ve tarihin yaprakları arasında kaldılar. Bu gördüklerin birer karikatürden başka bir şey  değildir.&quot;<br/>
<br/>
		Ayşe bunları düşünürken ihtiyar cebir öğretmeni çok konuşma alışkanlığının şevkiyle:<br/>
<br/>
		- Kızım, Ayşe dedi. Seni severim, bilirsin. Kocanı da çok takdir ederim. Fakat ne yaparsın ki, biraz da  zamana uymak lâzım. İnsan her hakikati dosdoğru söyleyemez ki... Bu kadar atılganlık etmeyecekti. Yazık  değil mi? Bütün istikbâli mahvoldu.<br/>
<br/>
		Bunlar herkesin söylediği sözlerdi. Bunları dinlemekten artık usanç gelmişti. Hakikaten şu insanlar pek  müziç mahlûklardı. Kendi akıllarının üstünlüğüne inanarak başkalarına öğüt vermekten vazgeçmiyorlar,  fakat kendi gülünçlüklerini, zavallılıklarını da bir türlü idrak edemiyorlardı.<br/>
<br/>
		Ayşe bugün liseye zaten bir sinir imtihanı geçirmek üzere gelmiş olduğundan ihtiyar cebircinin karşısında  çok hâkim bir duruşla duruyordu. Galiba öteki de bunun farkında idi ve tehlikeli bir konuyu kurcalamakta  olduğunu anlamıştı. Ayşe zorla gülümsedi:<br/>
<br/>
		Hapisten çıktı ama çıkmadı desem de yalan olmaz. Çünkü kendi kendisini eve hapsetti. Bir yere çıkmıyor.  Neden?<br/>
<br/>
		İnsanlardan iğreniyor. Kimseyi görmeye tahammülü yok.<br/>
<br/>
		Yaşlı Öğretmen kuvvetli bir sezişle bu sözlerden kendisine hisse çıkarmıştı. Sözde teessür duyan insanların  yaptığı gibi derin bir ah çekerek yerine oturdu. Gazetesine daldı. Ayşe memnundu. O da hiç kimse  tarafından rahatsız edilmek istemiyordu. Başkalarının kendisiyle meşgul olmasından sıkılıyordu. Bir köşeye  çekilerek çantasından Abdülhak Hâmit'in Makber'ini çıkardı. Bu sabah liseye gelmek üzere evden çıkarken  çantasına bu kitabı koymuştu. Niçin Makber'i seçmişti? Bunu bilmiyordu. Birkaç defa okuduğu, belki yarısını  ezbere bildiği bu kitabın kendisince meçhul tarafı kalmadığı halde gayrı şuuri<br/>
<br/>
		bir hareketle Makber'i çekip almıştı. Kim bilir, belki de bir mersiye olduğu için onu tercih etmişti. Okumaya  başladı. Fakat daha ikinci mısrada birden-bire durdu:<br/>
<br/>
		Gönlüm dolu âh u zar kaldı...<br/>
<br/>
		Ansızın hu mısradaki hüznün tâ yüreğine işlediğini fark etti. Makber'in en alelade, hatta dil bakımından da  pürüzlü olan bu mısraında ne vardı da bu kadar içine işliyordu? Yoksa kendisi mi romantik bir ânında idi?  Şiirlerin ne zaman tesirli oldukları hakkında biraz düşündü. Tedailer kendisini yıldırım hızıyla çok uzaklara  sürüklerken beyninde bir noktanın aydınlandığını sezer gibi oldu. İnsanlar kendi durumlarına uygun bir  mısradan, bir beyitten zevk alıyorlar, hüzünlenîyorlar, keder duyuyorlardı. Ayşe kendi günlünü yokladı, bu  gönül âh ü zâr ile doluydu. Su farkla ki Hâmit, kendi âh u zârını bir fırtına çığlığı halinde dünyaya ve  zamanlara fırlatabildiği halde Ayşe'nin âh u zarı günlünün sınırlan içinde mahpus kalmaya mahkûmdu.  Kendisini bu kadar duygulandıran da galiba bir dert ortağının olmayışı, hatta derdini işitecek bir yabancının  bulunmayışı îdi. Bunu keşfettikten sonra tekrar kitaba daldı:<br/>
<br/>
		Gönlüm dolu âh u zâr kaldı...<br/>
<br/>
		Bîr gönlün âh u zâr ile dolmasının ne demek olduğunu gönlü rahat olanlar anlayamazdı.<br/>
<br/>
		* * *<br/>
<br/>
		Bütün liseyi saran bîr zil sesi Ayşe'yi hülyalarından uyandırdı. Elli dakika nasıl olmuştu da geçmişti? Halbuki,  o hâlâ Makber'in ilk sayfasında idi. Bazen hızlı, bazen yavaş gecen şu zaman ne İzafî mefhumdu! Başını  kaldırdığı zaman cebir öğretmeniyle göz göze geldi ve onun deminden beri kendisini kontrol etmekte  olduğunun farkına vardı, ihtiyar hoca kendisine galiba bir şeyler söyleyecekti. Fakat daha söze başlamadan  oda kapısı açıldı ve dersten çıkan öğretmenler birer ikişer gelmeye başladı.<br/>
<br/>
		Bunların çoğu üç yıl önceki kimselerdi. Ayşe'yi karşılayış ve selâmlayışlarında gizli bir yapmacık vardı.  Bazıları sanki hiçbir şey olmamış, üç yıllık bîr felâket devresi gelip geçmemiş ve bu kadar ıstırap çekilmemiş  gibi davranıyorlar, suni bir neşe ile konuşarak onun canını sıkıyorlardı. Kocasıyla tanışmış olanların onun  hakkında ağız açıp bir şey sormamaları dikkati çekecek kadar belliydi. Bereket versin bu can sıkma töreni  uzun sürmedi. Takındığı resmiyet, calî tavırlıları yanından uzaklaştırdı ve elinde Makber'iyle Ayşe, pencere  dibindeki iskemlesinde yalnız kaldı.<br/>
<br/>
		Bahçeden çocukların sesleri geliyor, bazı isimlere âşinâ çıkıyordu. Ayağa kalkıp bahçeye baksa birçoğunu  tanıyacağı muhakkaktı. Fakat kendini göstermekten çekinerek kalkmıyor, oturduğu yerden göğe ve ufuklara  bakarak dalıyordu. Üç yıldır sarf ettiği zihnî faaliyet onda şuuraltı hareketlerini çok uyandırmıştı. İki şeyi  birden düşünebiliyor, ilk önce farkına varmadığı ikinci düşünce biraz sonra bütün aydınlığı ile şuuruna  çıkabiliyordu. Ayşe ufuklara bakarken &quot;Kafam bir şeyle meşgul&quot; diye düşündü ve çok geçmeden bunun ne  olduğunu buldu. Bir iki dakikadan beri birçok kızlar öğretmen odasına giriyorlar, öğretmenlerden herhangi  birisine bir şey sorar gibi davranıp kendisine bakıyorlardı. Yeni bir öğretmen geldiği zaman bu numara  dâima yapılırdı. Fakat her zaman yalnız merak dolayısıyla yapılan<br/>
<br/>
		bu hareket bugün başka bir mânâ taşıyordu. Ayşe bu mânâyı düşündü. Onu da buldu. Bu, hasret veya  nefret olabilirdi. Bunu anlamak için birdenbire dayanılmaz bir istek duydu. Bu istekle başını çevirerek kapı  tarafına baktı. Üç genç kız bir öğretmenle konuşuyor ve belli etmeden kendisini süzüyordu. Ayşe hasretle  mi, nefretle mi karşılanacağını anlamak isteyince bütün cesaretini takınmıştı. Bu cesaretle kara önlüklü,  beyaz yakalı kızlara baktı ve onlarla göz göze geldi. Bu bakışlar çok sevimli ve sevinçliydi. Gönlü âh u zar ile  dolu olan edebiyat öğretmeni, ruhunun karanlık hücresinde bir panjurun açıldığını ve oradan içeriye ışık ve  serinlik dolduğunu hissetti. Gözlerini üç güzel kızın yüzlerinde ve saçlarında gezdirdi. Sağda ve solda<br/>
<br/>
		duranları derhal tanıdı. Üç yıl önce küçük birer çocuk olarak bıraktığı bu talebeler gelişerek ince, güzel,  manâlı, endamlı birer genç kız olmuşlardı. İsimlerini hatırlamıyordu ama bütün halleri, çalışkanlıkları,  yaramazlıkları, hatta sınıfta oturdukları yerler sinema şeridi gibi hafızasından geçiyordu. Bu iki genç kız da  sanki o dakikada aynı şeyi düşünüyormuş gibi hafifçe gülümsediler ve başlarıyla Ayşe'yi selâmladılar.  Ortadaki kız utangaç bir tebessümle bakıyor ve ara sıra başını önüne eğiyordu. Ayşe onu da tanımak için  uğraşıyor, fakat tanıyamıyordu. Zihnini yorarken bazen tanıyacak gibi oluyor, fakat kim olduğunu bir türlü  bulamıyordu. Rengi uzaktan anlaşılamayan ve menekşeye benzeyen gözleriyle, gür ve açık kumral<br/>
<br/>
		saçlarıyla, fakat bilhassa mahcup gülümseyişiyle bir şiir kadar güzel olan bu kızda, baktıkça kendini belli  eden bir hususiyet vardı.<br/>
<br/>
		Ayşe bu hususiyetin ne olduğunu anlamak ister gibi ona bakarken, daha doğrusu onu incelerken göz göze  geldiler. Biraz Önce çekingen ve kaçamaklı bakışlar fırlatan menekşe güzlerin mânâsı değişti.<br/>
<br/>
		Yırtıcı bir hal aldı. Fakat üç yıldan beri bir rûh mütehassısı haline gelen Ayşe bu yırtıcılığın kendisine  yönelmemiş olduğunu anlamakta gecikmedi. Bu sert bakışlar etrafa meydan okuyordu. Ayşe Pusat,  menekşe gözlü kızın kendisine güldüğünü ve içinde çekingenlikten eser bulunmayan bir tavırla selâm  verdiğini görünce birdenbire bu meçhul kıza karşı bir sevgi duydu. Kendisi de gülümsedi. Aynı açık ve  samimî tavırla, verilen selâmı aldı.<br/>
<br/>
		Birkaç saniye içinde gözlerle yapılan bu gizli konuşmayı yalnız cebir öğretmeni Rıza Bey görmüştü. Kadın  hocaların, etrafı unutacak ve görmeyecek kadar bir hararetle havadan, sudan konuştukları bir sırada o Ayşe  Pusat'a ve kızlara bakmış, her şeyi görmüş, neticeden de memnun olmuştu. Bu memnuniyetin doğurduğu  gayrı ihtiyari bir hareketle ayağa kalkarak Ayşe'ye yaklaştı. Eski hocalığın verdiği laubali bir tavırla &quot;Ayşe!  Son sınıflara dersin var mı?' diye sordu.<br/>
<br/>
		Var efendim.<br/>
<br/>
		Çok güzel. Bilhassa fen şubesinden çok memnun kalacaksın.<br/>
<br/>
		Ayşe, bütün öğretmen odalarının bitip tükenmez çekişme konusu olan edebiyat-fen dâvasını hatırlayarak  gülümsedi. Rıza Bey bu gülümseyişin sebebini anlamıştı:<br/>
<br/>
		- Hayır, hayır! Onun için söylemiyorum, dedi. Bu sınıftan cidden memnun kalacaksın. On kişiden mürekkep  fevkalâde bir sınıftır. Bilhassa içlerinde Aydolu, Güntülü ve... Ve...<br/>
<br/>
		Bu isimler Ayşe'ye hiç yabancı gelmemiş ve hoşuna gitmişti. Cebir öğretmeninin üçüncü ismi bulmakta biraz  güçlüğe uğramasını fırsat bilerek onun sözünü kesti: - Aydolu ile Güntülü mü dediniz?<br/>
<br/>
		- Evet - Ne güzel isimler! Bunlar kardeş mi?<br/>
<br/>
		- Hayır, kardeş değil. Fakat kardeşten daha yakın. Bir arkadaşları daha var Nurkan. Bu üçü birbirinden hiç  ayrılmaz. Biraz önce buradaydılar. Güya fizik hocasına bir şeyler soruyorlardı ama hakikatte seni görmek ve  hoş geldin demek istiyorlardı...<br/>
<br/>
		Birdenbire, Ayşe'nin dimağında bir düğüm çözüldü. Deminki üç kızın ikisini, sağda ve solda duranların adlarını  hatırlayarak tanıdı. Güneş gibi sarı saçlısı Aydolu, kestane renkli ve örgülü saçlısı da Nurkan'dı. Ya ortada<br/>
<br/>
		duran menekşe gözlü kız? Herhalde o da Güntülü olacaktı.<br/>
<br/>
		Ortada duran kızı hatırlayamadım. Acaba Güntülü o mu?<br/>
<br/>
		Ta kendisi... Tanımamakta mazursun. Çünkü senin öğrencin olmadı. Sen gittikten sonra geldi ve derhal  öteki ikisiyle kaynaştı. Bu üçü sınıflarının ve lisenin gözbebeği, iftiharıdır. Ama bütün derslerden böyledirler.  Sonra işi şakaya vurdu:<br/>
<br/>
		- İnşallah bunları şiir deryasına batırıp fen derslerini ihmal ettirmezsin...<br/>
<br/>
		Yeni derse girileceğini bildiren zil çalarken Ayşe tekrar kendi iç alemine dalmıştı. Derûnî bir rahatlık  duyuyordu. Mektebin en iyi üç talebesinin takındığı tavır nasıl karşılanacağını belli ediyordu. Demek ki genç  kızların gönüllerinde vefa duygusu silinmemişti. Hele Güntülü, kendisini ilk defa gördüğü halde en samimî  tavrıyla selam vermiş, bu selâmı verirken etrafın ne düşüneceğine aldırmamış, hatta etrafa meydan  okumuştu. Kendilerini yalnız ve kimsesiz sananlar, çevrelerinde dostlar gördükleri zaman nasıl bir inşirah  duyarlarsa Ayşe de onu duyuyor, gönlünün âh u zar ile dolu olmasına rağmen yaşamaktaki zevki tadıyordu.  Yaşamaktaki zevki düşünmek, Ayşe'ye birdenbire kocasını hatırlattı ve onun, bu zevki müebbeden  kaybetmiş olduğunu düşünerek içi sızladı. Felâketler ve kederler gibi bahtiyarlıklarla sevinçler de geçici idi.  İçinde ferahlık duymasıyla gönlünün kararması bir oluyor ve bu hep böyle devam edip gidiyordu. Acaba  şimdi kocası ne yapıyordu? Herhalde evde bir köşeden ufka melankolik bakışlarla dalmış olmalıydı. Yahut  odada muttarit adımlarla geziniyordu. Belki de harp tarihine ait kitaplara eğilmişti.<br/>
<br/>
		Ayşe birdenbire içinin merhametle dolduğunu hisseti ve &quot;Zavallı Selim&quot; diye söylendi.<br/>
<br/>
		Selim Pusat üç yıl öncesine kadar ordunun iyi bir yüzbaşısıydı ve Harp Akademisi'nin son sınıfında<br/>
<br/>
		bulunuyordu. Askerliği bir meslek değil, bir inanç olarak kabul etmişti. Kendisine babasından ve dedesinden  miras kalmış olan askerlikten gayrı bir şeyin mevcut olabileceğini düşünmezdi. Ona göre insanlar kumanda  edenlerle kumanda edilenlerden ibaretti ve hayat denen nesne, süngü takıp avcı<br/>
<br/>
		hattında yürümekten başka bir şey değildi. Selim Pusat, görünüşe göre parlak bîr istikbâle namzetti. Aşırı  düşünceleri, inandığı fikirler uğrundaki sebatı yüzünden kendisini mahvetti. Çünkü o krallık taraftarıydı ve  cumhuriyet rejimiyle idare olunan bir memlekette kralcı olmanın doğuracağı tehlikeleri umursamıyordu.  Harp tarihine iyice nüfuz etmiş ve bu nüfuz ediş onu kralcılığa götürmüştü.<br/>
<br/>
		Yüzbaşı Selim Pusat bu kalbî taraftarlığını ne kimseye açmış, ne de kimseden saklamıştı. Ona göre esas gaye  harp sanatı idi ve krallığı da harp sanatı için iyi bir gelişme ortamı diye kabul ediyordu. Lüzumsuz yere  konuşmasını, sorulmadan fikir yürütmesini sevmediği için kralcı olduğunu söylemeye imkân bulamamıştı.  Fakat kimseden de gizli bir şeyi olmadığı için bunu saklamaya lüzum görmezdi. Esasen bir askere asla  yakışmayan yalanı söyleyecek olduktan sonra herhalde seçilecek birçok başka meslekler bulunabilirdi.  Selim'în felâketini hazırlayan şey Harp Tarihi vazifelerinin birinde kullandığı bir cümle olmuştu. Plevne  Kahramanı Gazi Osman Paşa için &quot;Türk Harp tarihinin son büyük simasıdır&quot; demesi fırtınayı koparmıştı.  Öğretmenleri olan albay, vazifelerin münakaşası yapılırken bu cümledeki fikri şiddetle ve Gazi Osman  Paşa'yı küçültecek şekilde tenkit etmiş, bir askere değil, bir siyasetçiye, bir fırka adamına yakışan bir dille,  bu cümleyi düzelir meşini alenen talep etmişti. Yüzbaşı Selim Pusat, kanaatinde samimî idi. Bir adama  ihtarla kanaat değiştirtmekteki saçmalığı kavrıyordu. Ömründe geri dönmemiş, belâya doğru adım atarken  bile pişmanlık duymamış ve askerî ahlâk, düşünce gibi prensiplere kuvvetle bağlanmıştı. Onu hayrette  bırakan şey, şimdiye kadar tam bir asker olarak tanıdığı albayın birdenbire başıbozuk halini alması, bir<br/>
<br/>
		propagandacı haline inmesiydi. Fikrini değiştirmesi hakkındaki talebi, askeri terbiyenin dışına asla çıkmayan  sert bir ses ve sert bir hareketle reddetmiş, &quot;Evet albayım! Askerlik sanatı bakımından son büyük eser  Plevne savunmasıdır&quot; demişti.<br/>
<br/>
		Albay öfkelenmişti. Onu kıskıvrak yakalamak için mutat taktiği kullanmaktan geri kalmamıştı: Çanakkale ile  Sakarya'yı hatırlamıyor musun?<br/>
<br/>
		Çanakkale erlerin, Sakarya subayların zaferidir. Bu muharebelerde kumandanlık sanatının rolü azdır. Bu ikisi  kaybedilseydi ne olurdu, bir lâhza düşündün mü?<br/>
<br/>
		Bir lâhzadan daha fazla düşündüm albayım. Çanakkale ile Sakarya'nın askerî sonuçları değil, siyasî neticeleri  mühim olmuştur. Dersimiz harp sanatı olduğuna göre hükümlerimizi askerî zihniyetle vermek doğru olur  kanaatindeyim!<br/>
<br/>
		Otuz kişilik sınıf bu kavgayı büyük bir dikkatle dinliyordu. Ses çıkarmadıkları halde bir kısmının albaya, bir  kısmının da Selim Pusat'a hak verdiği yüzlerindeki mânâdan anlaşılıyordu.<br/>
<br/>
		Yüzbaşıyla albayın konuşması bir tartışma olmaktan çıkıyor, söz dövüşü haline giriyordu. Ders salonunda  ilmi bir mesele üzerinde fikir yürütmeye ve itiraz etmeye cevaz olmakla beraber bu kadarı askerî disipline  aykırı idi.<br/>
<br/>
		Selim Pusat her taarruzu yüksünmeden karşılardı. Askerî lise öğrencisi olduğu zamanlardan beri kendisinde  hâkim olan bu mücadele ruhu dolayısıyla birçokları, hattâ yakınlarından bazıları onun asıl<br/>
<br/>
		adını bilmezler, yalnız &quot;Pusat&quot; diye anarlardı. Şimdi karşısındaki albay tartışmayı başka bir mecraya  sürüklerken bunu da kabul ediyor, taarruz hangi cepheden gelirse gelsin derhal karşı cephe almaktan ve  mukabil taarruza geçmekten geri kalmıyordu. Plevne ile Çanakkale ve Sakarya'nın mukayesesinden  başlayan hırçın konuşma Mohaç, Çaldıran, Kosova ve Niğbolu'ya kadar uzandı. Sonra albayın öfke ve istihza  içinde:<br/>
<br/>
		- Kurmay adayı! Padişahlık devrine ne kadar hasret çekiyorsun. Bu rejime yemin vermiş olduğun halde tıpkı  bir kralcı gibi konuşuyorsun, demesiyle en buhranlı noktasına erdi.<br/>
<br/>
		Pusat'ın sınıftaki dostları, buna vereceği cevapla mahvolacağını anlamakta gecikmediler, Selim hâlâ esas  vaziyetinde olduğu halde en sert edâ ile:<br/>
<br/>
		- Evet albayım! Bu rejime yemin vermiş olduğum halde fikren kralcıyım. Çünkü birinci sınıf askerler ancak  krallıklarda çıkar. Siz de vaktiyle krallığa sadakat yemini etmiş olduğunuz halde bugün cumhuriyetçi  gözüküyorsunuz, diye karşılık verdi.<br/>
<br/>
		Bu cevap o âna kadar devam eden askeri disiplini bozmaya kâfi gelmişti. Bütün sınıf ayağa kalkmıştı.  Şuur durmuş, yerini öfke tutmuştu. Karşılıklı sert sözler de söylenmişti. Durum çok vahimdi.<br/>
<br/>
		Bu hal birkaç dakika sonra Harp Akademisi Kumandanı olan general tarafından duyulmuş general,  başlarında bir yüzbaşı olan süngü takmış bir takımla sınıfa gelerek hâdiseyi albaydan dinlemiş, Yüzbaşı  Selim Pusatla tartışmada ona taraftarlık eden Yüzbaşı Şerefi hapsedip ihtilâttan menetmiş, sekiz subayı da  göz hapsine alarak meseleyi resmi-yete koymuştu.<br/>
<br/>
		Albay, hâdiseyi çok mübalağalı bir şekilde anlatmıştı. Ona inanmak gerekirse Yüzbaşı Pusat'ı bir vatan hâini  saymak gerekecekti. Nitekim umûmî telakki de bu merkezde idi. O bir küstah, bir vatan hâini, belki de bir  casustu. Bu kadar cüretkâr olabilmesi için mutlaka bir dış kuvvete dayanması lâzımdı.<br/>
<br/>
		Sınıftaki taraftarlarının çokluğu da akıl sahipleri için gizli bir teşkilâtın mevcudiyetini muhakkak kılıyordu.  Bunların yok edilmesi millî ve vatanî bir zaruretti...<br/>
<br/>
		<b>4. Bölüm</b><br/>
<br/>
		Yüzbaşı Pusat günlerce sorgusuz sualsiz bir odada tutuklu kaldı. Aybaşı geldiği zaman maaşını vermediler.  İhtilâttan men edilmiş olduğu için kimseyle görüştürmediler. Gazete ve kitap okumasına da engel oldular.  Bunlara ehemmiyet verdiyi yoktu. Onca asıl üzülecek nokta askerî terbiyenin azalmış olmasıydı. Tutukevine  memur olan subaylar arasında rütbece kendisinden küçük olanlar kapısını açtıkları zaman selâm  vermiyorlar, hattâ süngülüler bile aynı saygısızlığı gösteriyorlardı. Bu kaygı arasında eşiyle oğlunu  düşünecek vakit bulamıyordu. Ayşe her gün gelerek kendisine bir parça yiyecek getiriyor, fakat görüşmek  imkânı olmuyordu.<br/>
<br/>
		Bir gün Ayşe'nin getirdiği bir çamaşır paketi Pusat için ölüm darbesi oldu. Çamaşırlar üç gün önceki bir  gazeteyle sarılmış, gazete okuması yasak olduğu halde nöbetçiler nasılsa buna dikkat etmemişlerdi.  Gazeteyi ilânlarına kadar okuyarak oyalanmak, hatta sonundaki bulmaca ile meşgul olmak hiç de fena bir şey  olmayacaktı. Fakat bu oyalanmaya fırsat kalmadı. Çünkü ilk sayfanın ortasında büyük harflerle dizilmiş  bulunan &quot;Selim Pusat Meselesi&quot; başlığı birdenbire şiddetle gözlerine çarptı.<br/>
<br/>
		Satırları okurken önce şaşırdı. Sonra müthiş bir öfkeye kapıldı. Kan beynine sıçramış, yüzünü yakıyordu.  Daha sonra büyük bir kötümserliğe düştü. Herhalde kanı çekilmiş olacaktı ki, bu ılık bahar havasında  üşüyordu.<br/>
<br/>
		Gazetenin inanılır kaynaklardan alınan haberler diye heyecanla naklettiği satırlar baştanbaşa yalan, iftira ve  tahriften ibaretti. Pusat, ömründe ilk defa kendisinden şüphe ederek acaba yanlış mı anladım diye gazeteyi  bir daha okudu. Hayır, yanlış anlamamıştı. Hatta eksik anlamıştı. Çünkü bu gazele memleket rejimini  değiştirmek için yapılan hâin bir teşebbüsten, yabancılarla iş birliğinden bahsediyor ve bu fesatçı  teşebbüsün elebaşı olarak Yüzbaşı Selim Pusat'ı, en yakın arkadaşı olarak da Yüzbaşı Şerefi gösteriyordu.  Tanıdığı, tanımadığı birçok isimler daha sayılıyor, birçok evlerin arandığından bahis olunuyordu. Buna dâir  havadislerin sonunda Ayşe Pusatın da sorguya çekildiği ve lisedeki vazifesine son verildiği bildiriliyordu.  Pusat gazeteyi yatağına fırlatarak küçük odasında gezinmeye başladı. Birçok erkek gibi o da gezindiği zaman  daha iyi düşünebiliyordu, Fakat bir müddet sonra acıyla farkına vardı ki, bütün gezinmesine rağmen artık  bir şey düşünemiyor, muhakeme yapmak kabiliyetinden mahrum bulunuyordu. Bu umulmadık darbe  kendisini sersemletmiş, beynini uyuşturmuştu. O zaman kendisinin bir kurmay adayı olduğunu, bir kurmay  için şaşırmanın yasak bulunduğunu hatırladı ve demir parmaklıklı küçük pencereden ufuklara derin derin  baktıktan sonra:<br/>
<br/>
		- Kendi ordusu bütün mevcudu ile düşman safına geçen bir kurmay ne yapabilir? diye düşündü.<br/>
<br/>
		* * *<br/>
<br/>
		Ertesi sabah ne olursa olsun deyip bir teşebbüste bulundu. Neferlerden birine para vererek o günün  gazetesini gizlice aldırdı. Bununla darbe tamamlanıyordu. Dün okuduğu satırlara hayâsız bir gazeteci  şarlatanlığı diye bakmak ümidi, kendisinin vatan hâini olduğu hakkındaki resmî tebliğle tamamen kırılmıştı.  Pusat bunu okuyunca, en sez yerinden ölümcül yara alanlar gibi göklere bakarak Allah'ı aradı. Boşluktan  başka bir şey yoktu. İçinde azgın duyguların şahlandığını hissetti ve milyonlarca insana karşı tek başına  kudurmuşçasına dövüşmek için korkunç bir ihtiras duydu. Yazık, dövüşebilmek saadetinden de<br/>
<br/>
		mahrumdu... Büyük bir uğultu duyuyordu. Birçok motorun birlikte işlemesinden doğan bir ses gibi bu  uğultu kendisini nerdeyse sağır edecekti. Bu sesin nerden geldiğini anlamak için pencereden bütün görüş  sabasına şöyle bir bakındı. Hiçbir şey yoktu. Bu gürültü insanlık, erkeklik, askerlik gibi üç büyük yapının  yıkılıp çökmesinden geliyor ve bu yığınların altında kalan şeref ve haysiyet heykelleri de tuzla buz olarak  ortadan kayboluyordu.<br/>
<br/>
		Hasta değildi. Fakat başında ateş vardı. Hiçbir şey düşünmeden muttarit adımlarla geziyordu. Düşünmüyor,  fakat beyni mütemadi faaliyetten yoruluyordu. Geç vakit yatağına uzandıktan sonra da dimağının bu  hummalı faaliyeti devam etmişti. Uyku ile uyanıklık arasında, yattıkça yorularak saatler geçerken yavaşça  kapı açıldı. Ayşe beyazlar giymiş ve Tosun'un elinden tutmuş olduğu halde içeri girdi. Yüzüne gölge vurmuş  olduğu için iyi seçemiyordu. Pusat, içi hüzünle dolu olduğu halde gözlerini açtı. Birsâm-ı saadet biraz daha  göründükten sonra yavaş yavaş kayboldu. O zaman Ayşe ile Tosun'a karşı dayanılmaz bir özleyiş duydu ve  dünyada bir kadınla bir çocuktan başka kimsesi kalmadığını düşünerek yalnızlığı karşısında irkildi.<br/>
<br/>
		O sabah odaya gelen inzibat teğmeni, Pusat'ı askerce selâmladığı zaman artık karşısında bir yüzbaşı değil,  yaralanmış, iğrenmiş, kin ile işba haline gelmiş bir adam vardı.<br/>
<br/>
		- Bir emriniz var mı yüzbaşım?<br/>
<br/>
		- Rica ederim teğmen, bana artık böyle hitap etmeyiniz ve beni selâmlamayınız!...<br/>
<br/>
		Bunu söyleyerek gazeteyi gösteriyordu. Teğmen, onun her şeyi bildiğini anlayarak biraz şaşırdı ve  söyleyecek söz bulamadı.<br/>
<br/>
		Pusat, iyi markalı altın saatini teğmene uzattı: - Bunu sattırmanızı ve parasını, yüzbaşı değil, akıbeti  anlaşılmış bir tutuklu olan bana getirmenizi rica ediyorum.<br/>
<br/>
		Teğmen halden anlıyordu. Onu üzmeyecek bir cevap verdi: - Peki efendim!...<br/>
<br/>
		- Bir de zevcem geldiği zaman artık her gün bana yemek taşımak için zahmet etmemesini, ihtiyaçlarımın  buradan sağlandığını bildiriniz.<br/>
<br/>
		- Peki efendim!<br/>
<br/>
		-Teşekkür ederim.<br/>
<br/>
		- Bir şey değil efendim.<br/>
<br/>
		Yalnız kaldığı zaman Pusat kendinde bir değişiklik duydu. Ömründe ilk olarak kendisini düşünüyordu.  Kudurmuş bir fırtınadan denize düşen bir insan gibi ümitsizdi. Fakat kendisini hâin dalgalara teslim  etmeyecek, çok uzaktaki karaya varmak için yıpratıcı kulaçlar atacaktı.<br/>
<br/>
		Ya Ayşe? Acaba o ne yapıyordu? Onun ne suçu vardı da vazifesinden çıkarılıyor ve küçük bir çocukla birlikte  sefaletin kucağına bırakılıyordu? Bunlar hangi hak, hangi vicdan, hangi kanun, hangi mantıkla yapılıyordu?  Pusat yine ömründe ilk olarak parayı düşündü. Kendisine haksız yere ve keyfi&quot; olarak maaşını vermemişler,  eşini haksız yere ve keyfi olarak öğretmenlikten çıkarmışlardı. Bu şartlar içinde para ihtiyacı birdenbire  kendini gösteriyor ve para gibi aşağılık bir nesneye muhtaç olmak da onun gururunu zedeliyordu.  İnzibat teğmeni altın saati satıp parasını getirdiği zaman ondan Ayşe'nin, durumu hakkında izahat aldı.  &quot;Bakanlık emrine alınma&quot;nın ne demek olduğunu ve Ayşe'nin dörtte bir nispetinde aylık alabileceğini  öğrendi. Saat parasının bir kısmım İnzibat teğmenine vererek Ayşe'ye götürmesini ve saatin satıldığından,  kendisinin maaş alamadığından bahsedilmemesini rica etti. Fakat bu taktik de boşuna idi. Teğmen parayı da  geri getirmişti. Ayşe, kendisinin paraya ihtiyacı olmadığını bildiriyor ve yine her gün geleceğini haber  veriyordu.<br/>
<br/>
		Ayşe her şeyi biliyor ve Pusat'ın maaş alamadığından da haberdar bulunuyordu. O zaman Selim yapacak işi  kalmayan ve mukadderatı bekleyen insanların sessizliği ile karyolasına uzandı. Kendisini insanların bu kadar  çirkefleştiği bir asırda dünyaya getiren kadere lanet ederek dinlenmek ve toparlanmak istedi. Kurmay  olarak yetişmekte bulunduğundan çabuk karar vermesini biliyordu.<br/>
<br/>
		Nitekim biraz sonra kararını vermiş ve bu yüzden de sükûnet bulmuştu.<br/>
<br/>
		Kapısı açılıp da bir binbaşı içeri girdiği zaman Pusat, karyolasına uzanmış ve ayaklarını karyola demirlerine  dayamış olduğu halde hafif hafif ıslık çalıyordu. Binbaşıyla göz göze geldikleri zaman durumunu biç  değiştirmedi. Bir üste karşı yapılan bu saygısızlık daha birkaç gün öncesine kadar onun asla  bağışlamayacağı, hele bizzat kendisi tarafından yapılacağını aklına hile getiremeyeceği bir davranıştı. Fakat  askerlik öldükten ve yurt için gözünü kırpmadan ölüme atılacak yaratılışta olan kendisi gibi bir askere vatan  hâini damgası vurduktan sonra artık askerî terbiye, üstlük, astlık denilen şeyler manâlı mefhumlar  sayılamazdı.<br/>
<br/>
		Binbaşı hakarete uğradığının farkında idi. Fakat Pusat'ın gözlerindeki kinli ışık ve bakışlarındaki cüretkârlık  onu susmaya mecbur etti ve kısaca;<br/>
<br/>
		- Hazırlanın. Orgenerale çıkacaksınız, dedi.<br/>
<br/>
		Başka bir zamanda olsaydı bir orgenerali bekletmemek için en büyük hızla hazırlanır ve &quot;hazırım binbaşım&quot;  diye mukabele ederdi. Şimdi, belki kasti bir ağırlıkla hazırlanıyor ve ceketle kasket giymekten ibaret olan bu  hazırlığı yaparken ıslıkla Harp Okulu Marşını çalıyordu. Her şey tamamlanınca binbaşıyla bakıştılar. Bu  bakışmalarda iyi niyetten bir zerre bile yoktu. Birbirlerine atılmaya hazır iki düşman gibiydiler. Pusat hiçbir  söz etmeden küstah bir tavırla önden yürüdü ve binbaşı onu takibe mecbur kaldı. Bir palaskalı ve iki  süngülü de arkalarından geliyordu.<br/>
<br/>
		Ordu müfettişi'nin odasına girdikleri zaman verdiği, içinde askerî rûh ve sertlikten eser bulunmayan selâm,  onun orgeneralliğine değil, yaşına verilmişti. Yaşlı asker asık yüzü, çatık kaşlarıyla onu süzüyor, topuklarını  bitiştirmesini, esas vaziyeti almasını bekliyordu. Şahsına karşı saygısızlık göstermese bu yüzbaşıya karşı  yumuşak davranacaktı. Fakat beriki zorla belayı çağırır gibi kavgacı bakışlarla bakıyor, toplanmıyor, aradaki  büyük rütbe farkını hesaba katmıyordu. Orgeneral gerçekten öfkelenmişti.<br/>
<br/>
		Kurmay başkanının ve binbaşının yanında bir yüzbaşıdan saygısızlık görmek gücüne gitmişti. Sert bir sesle  &quot;Yüzbaşı! Vaziyetini düzelt&quot; diye çıkıştı. Pusat bu ihtara aldırmadı. Gözlerini orgeneralin gözlerine dikmekle  mukabele etti.<br/>
<br/>
		Bazen sözle ifâde edilmeyen şeyler gözlerle ifâde edilir. Şimdi öyle bir anda bulunuyorlardı. Bazen sert  bakmasına rağmen saygılı olan gözler bazen en nâzik bakışlarla hakaret edebilirler. Şimdi yine öyle bir anda  bulunuyorlardı.<br/>
<br/>
		Orgeneral bu yumuşak, fakat ısrarlı bakışlardan rahatsız olarak daha sert bir sesle bağırdı:<br/>
<br/>
		- Sana söylüyorum yüzbaşı! Vaziyetini düzelt! Pusat yumuşak ve sakin bir sesle cevap verdi: - Benim  vaziyetimin düzeltilecek tarafı kalmamıştır general I...<br/>
<br/>
		Bu edâ ve bu cümle ordu müfettişini kudurtmuştu. Kendisine &quot;orgeneralim&quot; demesi lâzımken &quot;general&quot;  diye hitap ediyor ve bunu bir siville konuşan başka bir sivil gibi söylüyordu.<br/>
<br/>
		İleriye doğru şiddetli bir adım attıktan sonra yüzü kıpkırmızı olduğu halde haykırdı: - Bana hakaret  ediyorsun! Esas vaziyeti al!<br/>
<br/>
		- Bir vatan haîninden saygı beklemeyiniz general!<br/>
<br/>
		Aynı sakin sesle verdiği bu karşılıktan sonra cebinden bir mendil çıkardı ve alnını sildi. Bütün sükûnetine  rağmen laûbâlîleşen tavrı karşısında bir an ne yapacağını şaşıran, hatta tabancasını çekip onu vurmayı bile  düşünen ordu müfettişi birden &quot;vatan hâini&quot; sözlerine takıldı. O, karşısında pek büyük suçlu bir subay  görmekle beraber vatan hainliğini hiç hesaba katmamıştı. Onca ne gazetelerin neşriyatı, ne hükümetin  resmî tebliği bir mânâ taşıyordu. Her şey Divan-ı Harpte anlaşılacaktı. Şimdi bu genç yüzbaşı &quot;bir vatan  hâininden saygı beklemeyiniz&quot; derken orgeneralin kafası birden buna takıldı ve sordu:<br/>
<br/>
		- Hangi vatan hainliği? Ne demek istiyorsun?<br/>
<br/>
		Söz buraya gelince Pusat soğukkanlılığını muhafaza edemezdi. En hazımlı insanın bile kabul edemeyeceği  bazı şeyler vardır. Bütün ömrünce vatan ve şeref mefhumları için yaşayan bir insana vatan hâini demek onu  çıldırtmak, her şeyin inkârına yol açmak, bu büyük iftira karşısında susanlar da dâhil olduğu halde herkese  kin beslemesine sebep olmak demekti. Evet!... Artık soğukkanlılığını muhafaza edemezdi. Artık elleri  pantolonunun zırhlarına yapışmış olduğu halde konuşacağı günler geçmişti. Orgeneralin masasında duran  bir gazeteye doğru şahadet parmağını tehditkâr bir tavırla uzatarak sert bir sesle&quot; Gazeteleri okumadınız mı  general?&quot; diye gürledi. General itidalini kaybetmişti. Yola getiremediği bir astla askerî disiplin ve terbiyenin  dışında konuşmak onu şaşırtmıştı. &quot;Gazetelerden sana ne?&quot; diye karşılık verdi. Pusat acı acı gülümsedi:<br/>
<br/>
		- Yaaa... Demek ben kendi şerefimle ilgilenmeyeceğim! O resmî tebliğden sonra insanlığın ve şerefin boş  mefhumlar olduğunu anlamıştım. Onun için karşınızda istediğiniz gibi duramıyorum...<br/>
<br/>
		Bunu söyleyerek küstahlığı biraz daha arttırdı. Mendiliyle alnını bir daha sildikten sonra ellerini arkasına  götürerek kavuşturdu.<br/>
<br/>
		Orgeneral bunu görmezlikten gelmeye mecburdu. Çünkü karşısında her şeyi kabul etmiş, her neticeyi göze  almış bir çılgın vardı. Fakat bu yüzbaşının içinden neler geçtiğini de merak etmiyor değildi:<br/>
<br/>
		Sen, dedi, şerefine bu kadar bağlı oluyorsun da neden kralcılık ediyorsun?<br/>
<br/>
		Kralcılık şerefsizlik midir? O halde siz ve bütün üstsubaylar da şerefsizsiniz. Çünkü siz, şimdi aleyhinde  bulunduğunuz krala vaktiyle sadakat yemini etmiştiniz. Ömründe bir kere şerefsiz olan bir insanın sonra  yeniden şerefli olduğunu bilmiyorum. Ben ise bu fikre meslekî bir zaruretle gelmiş bulunuyorum. Bu fikrimi  de sırf bana sorulduğu için, yalan söylememek kaygısıyla açığa vurdum.<br/>
<br/>
		Orgeneral, bu apaçık sözlerden sonra çileden çıktı. Korkunç bir sesle bağırdı:<br/>
<br/>
		- Askerlik öldü general! Sinsi siyasetçilere sırf üniformalı oldukları için asker diyemem! Asker olduklarını  kapımda bekleyen inzibat teğmenleriyle erlerine öğretiniz. Üniformalı politikacılardan aldıkları telkinle  bana, Önyüzbaşı Selim Pusat'a selam vermiyorlar. Önyüzbaşı Selim Pusat da onlardan aldığı dersi daha  yukarılara ulaştırmaktan başka bir şey yapmıyor...<br/>
<br/>
		Fazla konuşmak boşuna idi. Pusat, odasına gönderildi ve o andan itibaren hakkında daha sert muamele  tatbik olunmaya başladı. Onu daha küçük bir odaya, hücre denilecek kadar dar bir deliğe tıktılar. Burası  havasız, güneşsiz, pis bir yerdi. Bu muamelelerden ve insanların top yekûn kahpeleşmesinden sonra artık  onun ruhu ölmüştü. Ruhsuz bir ceset içinse üzülmeye değmezdi.<br/>
<br/>
		Sıkı kontrole rağmen ara sıra gelen gazeteler vasıtasıyla kendi hakkında yazılanları okuyor, bu kadar çok  namussuz insan ve şerefsiz kalemin mevcudiyetini şimdiye kadar nasıl bir gafletle anlayamadığı için  şaşıyordu. Bu çalkantı, bu fırtına şahsî bir kanaatini açığa vurduğu için çıkıyor, kendisine iftira atanlar  birçokları tarafından riyakâr jestlerle alkışlanıyor ve kendisi yalan, iftira, isnat tufanlarıyla boğulmak  isteniyordu.<br/>
<br/>
		Pusat ayakta dimdik duruyordu. Solgun ve zayıflamış olmasına rağmen bütün bu güruhla tek başına bir  ölüm-dirim dövüşüne hazırdı. Fakat bu imkânı bulamadı.<br/>
<br/>
		Divan-ı Harpte duruşmalar başlarken, ordu müfettişiyle arasındaki sert konuşmanın karşılığı olarak ellerine  kelepçe vurulmuştu. Bileklere takılan bir iftihar madalyası gibi kelepçeyi taşıyarak dudaklarında kindar bir  tebessüm, gözlerinde lanet okuyan bir parıltı olduğu halde mahkeme salonuna girerken bakışları ile etrafı  araştırdı. Ayşe orada idi. Hazin bakışlarla kendisini süzüyor ve çevreyi saran düşman yığınına karşı  gösterdiği istiğna ile kendi yanında olduğunu belirtiyordu.<br/>
<br/>
		Yüzbaşı Şeref, tıpkı kendi uğradığı hakaretlere uğramış olduğunu belirten çok ağır ve ciddî bir yüzle  uzaklara bakıyor, daha serbest olan öteki sekiz subay ise aksine, daha endişeli gözüküyordu. Çünkü onların  kaybetmek kadar kazanmak şansları da vardı.<br/>
<br/>
		Duruşma sözde alenî idi. Fakat tutuklu subayların eşleriyle annelerinden başka kimse içeri alınmamıştı.  Dinleyici sıralarını inzibat subaylarıyla kralcılığa düşman üstsubaylar ve generaller, bir de sivil polislerle Millî  Emniyet memurları dolduruyordu.<br/>
<br/>
		Rüzgârlı, serin, gamlı bir gündü. Salonun açık pencerelerinden giren esinti bunaltıcı manevî havayı  hafifletiyordu. Savcı akla gelmez uydurmalar ve yakıştırmalarla dolu iddianamesini okuduğu zaman sanıklar  memlekette krallığı geri getirmek için gizli cemiyet kurmak ve orduyu buna âlet etmekle suçlandırdıklarını  öğrendiler. Sorgular çabuk yapılıyordu. Selim Pusat'la Şeref kesin, kısa, sert cevaplar veriyorlar, kaçamak  yapmıyorlar, askeri terbiyenin gerektirdiği saygıyı göstermiyorlardı.<br/>
<br/>
		Öteki sekiz kişi askerî terbiyenin icaplarına riâyet ediyorlardı. Zaten savcı da onlar için hafifletici sebepler  ileri sürmüştü. Selim'le Şeref için istenen ceza çok ağırdı.<br/>
<br/>
		Haftada üç gün yapılan duruşmalar savcı ile Selim ve Şeref arasındaki sert münakaşalar halinde geçiyor,  yargıçlar da tarafsızlıklarını unutarak bu tartışmalara savcı lehinde müdâhalelerde bulunuyorlardı. Bazen  krallık ve cumhuriyet üzerinde akademik bir konuşma başlıyor, o zaman iki<br/>
<br/>
		vatan hâini yüzbaşı yargıçlarla savcıyı güç durumda bırakıyorlardı. Onlar her şeyi kabul ediyorlar, fakat  krallığı iade, gizli cemiyet, düşmanla iş birliği isnatlarını şiddetle, asabiyetle, karşılarındakileri tahkir edici  edalarla reddediyorlardı. Selim yargıçlara &quot;Krallık terbiyesiyle yetişen ve sadakat yemini eden sîzlerin de  kalben hâlâ kralcı olduğundan eminim&quot; derken Şeref, &quot;Kralcı olmak için tarihin en muhterem simalarını bir  kere düşünmek kâfidir&quot; diye tamamlıyordu. Tartışmalar bazen çığırından çıkarak teferruata saplanıyor ve  yargıçların, bilhassa, iki yüzbaşıyı zayıf noktalarından yakalamak için yaptıkları teşebbüsler halinde uzayıp  gidiyordu.<br/>
<br/>
		Ayşe heyecanla bunları dinliyor, fakat Selim'i fikrinden çevirmek imkânsızlığını bildiği için mütevekkil  davranıyordu. Hangi sorulara Selim'in ne şekilde cevap vereceğini biliyordu. Onu ilgilendiren cihet  duruşmaların sonu idi.<br/>
<br/>
		Bu son yalnız kendileri için değil, adalet ve ahlâk için de pek feci olmuş-tu: Selim ve Şeref on beşer yıla  mahkûm edilmişler, diğer sekiz kişinin bazdan hafif cezalarla, bir ikisi de beraatla işin içinden sıyrılmışlardı.  Askerî Yargıtay daha cezayı tasdik etmeden acele ve kasti bir merasimle ikisinin apoletleri sökülmüş ve  zindanlarına götürülmüşlerdi.<br/>
<br/>
		Fakat nasıl oldu bilinmez, galiba Allah'ın bir müdâhalesiydi. Yargıtay, kararı kökünden bozdu. Başka  yargıçlar ününde yeniden yapılan ve pek çabuk bitirilen duruşmada iki yüzbaşı aşırı disiplinsizliğe uyan  maddelerden ikişer yıla mahkûm edilip, vatana ihanetten beraat ettiler. Fakat artık onların yüzü buna da  gülmüyordu. Hapiste iki yıldan çok yatmışlar ve asker olarak girdikleri tutukevinden mesleksiz olarak  çıkmışlardı.<br/>
<br/>
		İkisi birkaç defa buluştuktan, fakat hiçbir şey konuşmayarak dalgın bakışlarla sustuktan sonra, yeryüzünde  hiç kimsesi olmayan Şeref, bir gün Pusat'a kısa bir yazı göndererek intihar etti. Yolladığı kâğıtta &quot;Tiyatro  bitti. Beklemeye lüzum görmüyorum&quot; yazılıydı.<br/>
<br/>
		Pusat, arkadaşı için hiçbir tören yaptırmadı. Para ile tuttuğu üç kişiye kendisi de katılarak onun tabutunu en  yakın mezarlığa kadar bizzat götürdü. Tabut kabre konduktan sonra üzerine küçük bir bayrakla bir kitap  bıraktı. Mezarın toprağını tek başına doldurduktan sonra başucuna bir tahta parçası dikti. Bunun üzerinde  &quot;Arkadaşım Şeref kelimeleri kazılıydı...<br/>
<br/>
		<b>5. Bölüm</b><br/>
<br/>
		Ayşe, maziyi bir sînema filmi gibi gözlerinin önünden geçiren tahayyülâtı bıraktığı zaman dördüncü dersin  zili çalmıştı. Baş muavin yanı başında peyda olarak zoraki bir gülümseyişle &quot;Sizi sınıfa takdim edeyim&quot; dedi.  Sonra, Ayşe'ye bir şeyler çıtlatmak lüzumunu duyarak:<br/>
<br/>
		- Şimdi fen şubesine dersiniz var. Bu sınıftan çok memnun kalacaksınız. Çok iyi kızlardır. Derslerinden başka  bir şeyle meşgul olmazlar, diye ilâve etti.<br/>
<br/>
		Ayşe Pusat bu sözlerle kendisine kralcılık propagandası yapmamasının ihtarı olunduğunu anlıyordu. Gerçi  onun bu gibi işlerle hiçbir ilişiği yoktu, ama kocasına yapılan isnatların izi kafalardan hâlâ silinmemiş, kocası  bile başka sebeplerle hapis yattığı halde herkes körü körüne, onun aleyhindeki propagandaya inanmıştı.<br/>
<br/>
		Ayşe, baş muavinin imasını anlamazlıktan geldi. Birlikte son sınıfın fen şubesine doğru yürüdüler.  On kız birden ayağa kalktı. Hepsi şirin ve ciddî kızlardı. Fakat gözlerinin içi gülüyordu. Baş muavin  somurtkan bir tavırla Ayşe'yi tanıttı;<br/>
<br/>
		- Yeni edebiyat öğretmeniniz... Çok çalışınız ve kendisinden istifâde ediniz...<br/>
<br/>
		Bu tanıtma ne kadar soğuk ve kaba idi. Yeni öğretmeninin adı dahi söylenmemişti. Kızlar sessizlik içinde baş  muavinin gitmesini beklediler ve o gidinceye kadar ayakta durdular. O zaman Ayşe oturmalarını işaret etti  ve deminden beri gözleriyle gülen kızlar bu sefer dudaklarıyla da hafifçe ve nazikâne gülümsediler.<br/>
<br/>
		Ayşe sınıfa bir göz gezdirdi. On kişinin dokuzu üç yıl önceki talebeleriydi. Önde yan yana oturan Aydolu ile  Nurkan yalnız güzellikleriyle değil, çalışkanlıklarıyla da en ilerde bulunan kızlardı.<br/>
<br/>
		Diğerlerine de birer birer bakıp isimlerini hatırladıktan sonra arkada bir sıraya tek başına oturmuş olan  Güntülü'de bakışları durdu ve onun gür ve açık kumral saçlarla çerçevelenmiş ince ve manâlı yüzünü  takdirle seyretti. Bu kızın kendisine karşı bir dost kalbi taşıdığı muhakkaktı. Nerden, niçin, nasıl? Bunları  bilmiyor, bilmeye de lüzum görmüyordu. Ayşe'nin dost kalplere ihtiyacı vardı. Kendisi için fenalık  istemeyen insanlara hasretli. Böyle bir kalp taşıyan insan bir talebe bile olsa makbuldü. Yeter ki menfaatsiz  olarak dostluk duyguları beslesin...<br/>
<br/>
		Güntülü, utangaç gülümsemelerle kendisine bakıyor ve yüzü pembeleşiyordu. Sabahleyin menekşeye  benzeyen gözleri şimdi elâ idi.<br/>
<br/>
		Ayşe, bu ilk derste onların ders durumunu anlamak için yerlerinden kaldırmadan edebiyata ait sorular  soruyor, hem onların bilgi derecesini öğreniyor, hem de çoktandır hasret kaldığı lisesinin bir sınıfında  öğretmenlik zevkini tadıyordu.<br/>
<br/>
		Aldığı cevaplar en müşkülpesent hocayı bile memnun edecek mâhiyette idi. Bu kızlar, fen talebesi oldukları  halde edebiyatı iyi biliyorlar, aruzdan anlıyorlar, şiirin zevkini duyuyorlar ve edebiyat hakkında esaslı fikir ve  kanaate sahip bulunuyorlardı. Hele Nurkan ve sınıf mümessilli bulunan Aydolu fevkalâde idiler.<br/>
<br/>
		Şimdi sıra sonuncuya, Güntülü'ye gelmişti. Elâ gözlü, mahcup tebessümlü kız kendisine hitap olununca  ayağa kalktı ve Ayşe, bütün diğerleri gibi onun da oturarak cevap vermesini arzu ettiği halde, sırf utanıp  kızarmasın diye, bir şey söylemedi.<br/>
<br/>
		- Edebiyat hakkındaki duyguların nasıldır, Güntülü?<br/>
<br/>
		Bu sual, edebiyat öğretmeninin mûtadı olan sorulardan değildi. Bu kızı orijinal bulduğu için böyle bîr şey  sormuştu. Aldığı cevap pek hoşuna gitti: - Ders olarak da, sanat olarak da çok severim efendim.<br/>
<br/>
		&quot;S&quot; leri pek hafif peltek olarak söylüyor ve bu hafif pelteklik onun konuşmasına güzellik veriyordu. Sesi de  çok esrarlı ve ruha işleyici idi. Ayşe, edebiyatçı olmanın verdiği kabiliyetle güzellikleri seçip çıkarmakta usta  idi. Gülümseyerek tekrar sordu:<br/>
<br/>
		- Niçin seversin Güntülü?<br/>
<br/>
		Güntülü, hocasına hayretle bakarak birkaç defa gözlerini kırptı ve aynı esrarlı sesle cevap verdi:<br/>
<br/>
		- Sevginin nedeni olmaz ki efendim... Düşünsem belki mâkul bir sebep bulabilirim. Fakat bu hakikî sebep<br/>
<br/>
		olmaz. Çünkü biz önce severiz. Sonra sevdiğimiz şeyin güzel taraflarını bulmaya çalışırız. Bu da  hodbinliğimizden doğar efendim.<br/>
<br/>
		Ayşe Pusat, kızın cümlelerine dalmıştı. Çok düzgün, gramer bakımından yanlışsız cümlelerle konuşuyordu.  Hele şimdi gözleri yine değişmiş, dalgın bir hal almıştı. Rengi de galiba yeşildi. Nereye baktığı belli olmuyor,  fakat büyük bir ruh kudreti taşıyordu. Onu bütün sınıf da hayranlıkla dinliyor, bilhassa samimî arkadaşları  olan Aydolu ile Nurkan bu güzel konuşma karşısındaki memnuniyetlerini yüz çizgileriyle belli ediyorlardı.  Ayşe, böyle bir talebesi olduğu için sevinç duydu. Gittikçe artan bir merak içinde sualini yeniledi:<br/>
<br/>
		- Peki Güntülü, bildiğin şiirler arasında en çok beğendiklerinden birkaçını sayar mısın?<br/>
<br/>
		Genç kız, başını biraz kaldırarak düşündü. Sonra öğretmenine bakarak yavaş yavaş anlatmaya başladı: -  Efendim! Fuzûlî'nin şiirleri arasında:<br/>
<br/>
		Can verme gam-ı aşka ki aşk afeti-i candır,<br/>
<br/>
		Aşk afet-i can olduğu meşhûr-ı cihandır<br/>
<br/>
		diye başlayan gazeli beğeniyorum. Fuzûlî'nin en güzel şiiri, şüphesiz bu değildir. Fakat bunu anlayabildiğim  ve âhengine kapıldığım için olacak, tercih ediyorum. Tasavvuf hakkında bilgim olmadığı için şiirler inden  birçoğunu anlayamıyorum. Nedim'i daha kolay anlıyor, fakat umûmi telâkki hilâfına şarkılarından zevk  almıyorum.<br/>
<br/>
		Bir nîm neş'e bu cihanın baharını, Bir sâgar-î keşideye tut lâlezarını<br/>
<br/>
		diye başlayan gazelini çok beğeniyorum. Namık Kemal'in meşhur Vatan kasidesi güzel olmakla beraber  bana beyitler arasında bir vahdet yok gibi geliyor. Her beyit ayrı ayrı güzel. Fakat terkip kuvvetli değil. Onun  için ben Namık Kemal'in şiirleri arasında:<br/>
<br/>
		Değişmez, fen mi vardır, müştakir eşya mı kalmıştır diye başlayan murabbaı seviyorum. Hâmîd'e gelince,  onun eserleri arasında pek azını görüp okuyabildim. Bazılarını hiç anlamadım. Eşber'in İskender'le<br/>
<br/>
		konuşmasını güzel buluyorum...<br/>
<br/>
		Buraya gelince Güntülü birdenbire sustu. Halbuki Ayşe onun konuşmakta devam etmesini istiyordu. Trende  hızla giderken bazen güzel manzaralar görülür. Yolcu biraz sonra bu manzaranın değişeceğini ve onun  yerine ruhsuz bir görünüş geleceğini bilerek üzülür, güzel manzaranın hiç bitmemesini temenni eder. Onun  gibi, Ayşe de bu kızın susmamasını, hep konuşmasını istiyordu. Bir öğretmen için en büyük haz çalışkan,  akıllı ve kavrayışlı bir talebenin sorulara cevap vermesidir. Bu hazzın devamı isteğiyle yeniden sordu:  Hâmid'den sonrakilerin şiirleri arasında beğendiklerin yok mu Güntülü?<br/>
<br/>
		Var efendim. Tercih yapmak için düşünüyordum. Bunların pek çoğunu okudum. Bir haylisi da ezberimdedir.  Çokluk arasından tercih yapmak güç oluyor efendim. Müsaade ederseniz şiir ismi değil de şâir adı  söyleyeyim, önce Yahya Kemal'le Faruk Nafiz'in, sonra da Ali Mümtaz'ın şiirlerini beğeniyorum. Bunlardan  başka tanınmış veya tanınmamış birçok şâirlerin eserlerinden çok hoşuma giden parçalar da yok değil.  Bazen alelade şâirlerden birinin bir tek şiiri, bazen bir şiirin herhangi bir dörtlüğü veya beyti, bazen de tek  mısra bende kuvvetli bir intiba bırakıyor, tesir yapıyor. Ezberimde sahiplerinin adını bilmediğim epey mısra<br/>
<br/>
		var. Meselâ şâirinin kim olduğun unuttuğum, nerde okuduğumu hatırlamadığım bir mısra var ki çok  hoşuma gider:<br/>
<br/>
		Bizi arza bağlayan: Yaratmak ihtiyacı...<br/>
<br/>
		Belki bu mısrada şiir sanatı bakımından bir üstünlük yoktur. Fakat yaşamayı güzel bir sebebe bağladığı için  benim çok hoşuma gidiyor efendim.<br/>
<br/>
		Güntülü yine sustu. Ayşe takdirle gülümsüyordu:<br/>
<br/>
		- Bu mısra Osman Faruk Verim'indir. Bizi Arza Bağlayan adındaki küçük bir şiir mecmuasının ilk  manzumesidir, dedi ve bugünlere göre daha kuvvetli talebelerin yetiştiği kendi zamanında bile bu kadar  seçkin bir kızın bulunmadığını düşünerek onu daha çok sevdi.<br/>
<br/>
		Bütün sınıf dikkatle Ayşe'ye bakıyordu. Onda üç yıllık ıstırabın bıraktığı izleri araştırıyordu. Genç hocalarının  omuzlarına dökülen saçlarındaki ak teller göze çarpacak kadar çoğalmıştı. Kara saçlar üzerinde daha kolay  belli olan bu beyazlar üç yıllık çilenin hâtıraları idi.<br/>
<br/>
		Ayşe, onların gönüllerinden geçen şeyleri hemen hemen anlıyordu. O dakikada kalbi onlar için o kadar  büyük bir şefkatle doluydu ki, bir yandan sorularla meşgulken bir yandan da &quot;Yarabbi! Bu kızlardan  hiçbirinin mukadderatı benimkine benzemesin&quot; diye dua ediyordu.<br/>
<br/>
		Güntülü, sırasının yanında ayakta durarak beklerken elini yüzünde gezdirerek zarif bir hareketle saçlarını  düzeltti ve yine o mahcup gülümseyişle öğretmenine baktı. Ayşe suallerini kesmiyordu: - Ya en çok  beğendiğin roman hangisi Güntülü?<br/>
<br/>
		Roman hususunda galiba biraz müşkülpesentlik ediyorum efendim. Manzumeler kısa olduğu için tesiri  ânîve kuvvetli oluyor. Roman uzun olduğundan herhangi bir yerindeki aksaklık, kuvvetli taraflarının tesirini  gideriyor ve ben hissi hareket ettiğim için onun güzel ve kuvvetli kısımlarını da inkâr ediyorum. Bu yüzden,  en çok beğendiğim roman, bir kadın romancının o kadar tanınmamış bir eseri oldu efendim.<br/>
<br/>
		Güntülü biraz durdu ve Ayşe üzüntüyle içinin burkulduğunu hissetti. Güntülü'nün çocukça bir tercih  yaparak bayağı romancılardan birinin bayağı bir eserini söylemesinden korkuyordu. Bu kızı ilk görüşte o  kadar beğenmişti ki onun bilmeyerek kötü bir romanı sevmesini bile istemiyordu. Bu suali sorduğuna  pişman olmuştu. Alacağı cevaptan çekinerek:<br/>
<br/>
		- O romanı söyler misin Güntülü, dedi.<br/>
<br/>
		- Safiye Erol'un Ciğerdelen'i efendim Ayşe geniş bir nefes aldı ve gülerek: - Sana tamamıyla hak veriyorum  Güntülü. Bende senin fikrine iştirak ediyorum, dîye cevap verdi.<br/>
<br/>
		Genç kız, güzel bir gülümseme ile sevincini gösterdi ve yine menekşeye benzemeye başlayan gözlerini Ayşe  Pusat'a çevirerek yeni sualleri bekledi.<br/>
<br/>
		Ayşe memnundu. Bu kız yetiştirilse Edebiyat Fakültesi kürsülerinden birini büyük bir ehliyetle doldurabilirdi  diye düşündü ve bu düşüncenin şevkiyle birdenbire:<br/>
<br/>
		- Liseyi bitirince nereye gitmeyi düşünüyorsun<br/>
<br/>
		Güntülü?, diye sordu. O, yüzünü hafifçe pembeleşerek cevap verdi: -<br/>
<br/>
		Çocuk doktoru olmak istiyorum efendim.<br/>
<br/>
		- Herhalde bu mesleği niçin seçtiğini izah edebilirsin Güntülü... Genç kız gülümsedi:<br/>
<br/>
		- Şüphesiz efendim. Çocukları çok severim de... Onlara faydalı olabilmek için uzun tıp tahsilini göze  alabiliyorum.<br/>
<br/>
		Ayşe de bütün öğretmenler gibi kabiliyetli talebelerinin kendi mesleğine girmesini isterdi. Güntülü'ye  söyleyecek pek çok sözü, verecek hayli öğütleri vardı ama daha ilk derste samimiyeti ileri götürmek  istemiyordu. Müdürün bu sabahki davranışını düşünerek neşesini kaybeder gibi oldu. Fakat duygularıyla  mücâdeleyi öğrenmişti. Gönlüne dolmak üzere olan kederi yenerek sordu;<br/>
<br/>
		Tabiatüstü masal unsurlarıyla dolu olan milli destanların hakikatle bir ilgisi var mıdır?<br/>
<br/>
		Herhalde vardır efendim. Fakat vakalar, şahıslar, şahısların karakterleri o kadar değiştiriliyor ki, hakikati  anlamak güçleşiyor efendim.<br/>
<br/>
		Burada bütün sınıf Ayşe Pusat'ın yüzünden bir keder dalgasının hızla geçip kaybolduğunun farkına vardı.  Güntülü devam etti:<br/>
<br/>
		Meselâ bizim Oğuz Han destanındaki mübalağalar ve fevkalâdelikler arasında çıkarabileceğimiz netice:  Destanın Oğuz Han adını verdiği bir şahsiyetin büyük fütuhat yapmış olmasıdır. Hattâ belki de bu Oğuz Han  hakikatte bir tek şahıs değildir de birbiri ardınca gelen birkaç hükümdardır. Hatta belki de bu  hükümdarlardan hiçbirinin adı Oğuz değildir de bu adı destana dinî bir sebeple veya İçtimaî bir zaruretle  daha sonraki asırların destancıları sokmuştur. Bir de destanlar milletlerin ülküsünün tohumlarını taşırlar  efendim. Bu bakımdan geçmişi anlattıkları kadar geleceği de tasavvur ve tahmin eder. Tabii, istikbal  hakkındaki tasavvur ve tahminler vuzuhsuz ve gayr-i şuurî bir haldedir.<br/>
<br/>
		Çok güzel anlattın Güntülü. Şimdi biraz da vezinler hakkında düşünce ve kanaatlerini anlat.<br/>
<br/>
		- Bugünlük aruz daha çok hoşuma gidiyor efendim. Ama bunun nedenine cevap verebilirim. Daha büyük  üstatlar elinde işlenip olgunlaşmıştır. Zannedersem ilerde hece, ahenk bakımından aruzu geçecek, fakat  heceyi tekâmül ettirecek büyük şâirler aruzun âhenginden, musikîsinden çok istifâde edeceklerdir. Belki de  hece ile aruzun birleşip kaynaşmasından yeni bir vezin doğacak ve bu yeni vezin aruzun ritmini, hecenin  mânâ kuvveti için elzem olan serbestliğini kendisinde toplayacaktır. Bugün serbest vezin denilen şeyi  beğenmiyor ve bu türlü yazılara serbest vezinli değil, vezinsiz demenin daha çok yakışacağını  zannediyorum. Fikrimce serbest vezin, yine vezinli olmak şartıyla, mısraların birbirlerine tâbi olmayarak  serbest bulunmasıdır. Onun için Divan şâirlerinin müstezatları serbest veznin ilk örnekleri sayılabileceği gibi  yenilerden Orhan Seyfi'nin &quot;Fırtına ve Kar&quot; adlı güzel manzûmesîyle Enis Behiç'in &quot;Gemiciler&quot;, &quot;Süvariler&quot;  gibi şiirleri serbest veznin yeni ve güzel örnekleridir. Mesela Süvariler şiirinde:<br/>
<br/>
		Ey vatan! Güzel Turan! Sana feda biz varız. Düşman oğlu meydana çık! Kahramanlık kimde ise anlarız  mısralarında hecelerin yavaş yavaş çoğalması keyfî değil, ritmik bir kânuna göredir. Fakat bu kânun ifâde  edilmekten ziyâde hissedilir mâhiyettedir. Serbest vezinli denilen yeni yazılarda ise bu ritim olmadığı için<br/>
<br/>
		bunlar manzume olmak vasfını taşımıyor.<br/>
<br/>
		Ayşe hazla dinlerken bu kadar sağlam bir edebî zevke mâlik olan bu kız tıp mesleğine gireceği için cidden  esef duyuyordu.<br/>
<br/>
		Peki Güntülü, sana bir de kendin hakkında soru sormak istiyorum. Gerçi fen talebesisin ama bu nihayet son  yılların sana verdirdiği bir kararın neticesidir. Ondan daha önce, birçok öğrenciler gibi sen de şiir yazmak  arzusuna kapıldın, manzume yazdın mı?<br/>
<br/>
		Hayır efendim. Edebiyatı dâima sevmeme rağmen manzume yazmayı denemedim ve düşünmedim. Ayşe  kol saatine baktı. Ders bitmek üzere idi:<br/>
<br/>
		- Son olarak sana aruzla yazılmış bazı mısralar soracağım. Sen de bana onların vezinlerin bulacaksın  Güntülü.<br/>
<br/>
		Ayşe bu kadar çok ısındığı bu kızın hiçbir soruyu cevapsız bırakmaması için ilk önce basit ve kolay vezinlerle  işe girişmek istiyordu. Hafızasını yoklayarak sormaya başladı:<br/>
<br/>
		- Şimdi ay bir serv-i simidir suda.<br/>
<br/>
		Failâtün fâilâtün fâilün. Gecenin bir kederli zairîyim.<br/>
<br/>
		Güntülü bir saniye düşündü ve derhal &quot;Feilâtün mefâilün feilün&quot; diye cevap verdi.<br/>
<br/>
		Sanki kendisi imtihandaymış gibi Ayşe'nin içi titriyordu. Bununla beraber talebeler için daha güç sayılan  vezinlere gitmekten de geri kalmıyordu:<br/>
<br/>
		- Şimşek gibi bir semte atıldık yedi koldan.<br/>
<br/>
		Güntülü mısraı tekrar etlikten sonra dalgın bakışlarını Ayşe'ye çevirdi ve yine eliyle saçlarını düzelterek  vezni söyledi:<br/>
<br/>
		- Mefûlü mefâîlü mefâilü feûlün.<br/>
<br/>
		Ayşe memnundu. Artık son vezni bilmese de üzülmeyecekti. Aruzun en güç veznini sormaktan çekinmedi:  - İlk hasretiyle gençliğimin ilk elemleri - Ey paslı tellerinde gülen, ağlayan aruz!<br/>
<br/>
		Güntülü'nün yüzüne birdenbire o tatlı pembelik bastı. Kendi kendine ilk mısraı bir iki defa tekrarladı.  Tekrarlarken parmaklarını gayet hafif şekilde, trampet çalar gibi sıranın üstüne vuruyordu. Öteki kızlar da  kendi aralarında bunun veznini bulmaya çalışıyorlardı. Hattâ birkaçı kâğıt üzerine hat, nokta çizerek veznini  bulmak istiyorlardı. Fakat Güntülü onlardan önce buldu:<br/>
<br/>
		- Mefûlü fâilâtü mefâîlü fâilün.<br/>
<br/>
		- Aferin Güntülü...<br/>
<br/>
		Bütün sınıf memnun ve müftehirdi. Ayşe'nin soracak bir şeyi kalmamıştı. Fakat zil henüz çalmadığı için boş  durmak da istemedi ve son sualini sordu: - Şimdiye kadar ben mısra söyledim, sen de veznini buldun  Güntülü. Şimdi ben vezni söyleyeceğim, sen de o vezinde bir mısra bulacaksın. Bana &quot;mefûlü meffiilün  feûlün&quot; vezninde bir mısra bulabilir misin?<br/>
<br/>
		Güntülü yine başını hafifçe kaldırdı. Aklından birçok şiirler geçirdiği muhakkaktı. Daha ilk derste onu bu  kadar ağır bir sorguya çekmek haksızlıktı, ama bununla yılsonundaki numarasını da şimdiden almış olacaktı.  Arkadaşları da yüzlerini merakla ona çevirmişlerdi. Güntülü bunun farkında olmadan cevabını verdi:<br/>
<br/>
		- Gönlüm dolu âh u zâr kaldı!<br/>
<br/>
		Ayşe'nin daima gülümseyen yüzündeki tebessüm bir anda silindi. Genç kız bunun farkındaydı. Telâşla  &quot;Yanlış mı söyledim efendim?&quot; diye sordu. Öğretmen zoraki olarak yeniden gülümsedi: &quot;Hayır Güntülü. Çok  doğru söyledin&quot; ve sınıf kapılarında çınlayan zil dersin bittiğini haber verdi.<br/>
<br/>
		<b>6. Bölüm</b><br/>
<br/>
		Ayşe eve geldiği zaman Selim masanın başında harp tarihine ait kitaplarla meşguldü. Epey zamandan beri  bir gazeteye müstear isimle askerî makaleler yazıyor, Ayşe'nin omuzlarındaki ağır yükü böylelikle  hafifletmeye uğraşıyordu. Fakat bütün bunların zoraki bir didinme ile, kendisini sıkarak yaptığı belliydi.  Eskiden o kadar faal olan Selim şimdi durgun, düşünceli, mahzun bir adam olmuştu.<br/>
<br/>
		Pencereden ufka dalarak öldürdüğü saatler, haftalarca gülmeden geçirdiği zamanlar ruhî bir buhranın  olduğu kadar müthiş bir kararsızlığın da alâmetleri olabilirdi. Hiçbir şeyden şikâyet etmiyor, fakat hiçbir şeyi  de beğenmiyordu. Hayattan zevk almak hassasını kaybetmişti. Hiçbir yere çıkmıyor, hiçbir eğlenceye  gitmiyor, kimseyi aramıyor, kendisini ziyaret edenlerin yüzüne bakmıyordu. Çok az konuşuyordu.<br/>
<br/>
		Eskiden sık sık içki içer, içtiği zaman çok neşelenir, yanındakilerle şakalaşırdı. Şimdi daha çok içiyordu. Fakat  aşırı derecede içmesine rağmen yüzü gülmüyor, aksine daha karanlık ve kederli bir hal alıyordu. Garip ga rip  huylar edinmişti Böyle gecelerde apoletleri sökülmüş subay üniformasını ve çizmelerini giyiyor, evin en  geniş odası olan çalışma odasında muttarit adımlarla dolaşıyordu. Marşlar çalındığı zaman radyoyu dinliyor,  içiyor, içiyor, bazen sendeleyecek kadar sarhoş oluyor, fakat neşelenemiyordu.<br/>
<br/>
		Odada gezinirken bazen kitapların önünde duruyor, büyük meydan savaşlarından birini anlatan bir cildi  çekiyor, sayfalarından birine yahut haritasına baktıktan sonra yerine koyuyordu.<br/>
<br/>
		Selim Pusat harp tarihine ait tetkikler de hazırlıyordu. Bunlarla meşgulken ruhen rahat olduğu yüzünden  anlaşılıyordu. Bilhassa Mete ile Anibal'i, yaptıkları imha savaşlarına göre mukayese eden etüdü orijinaldi.  Fakat onu da bitirmeden bırakmıştı.<br/>
<br/>
		Sevdiği büyük askerler arasında Mete başta gelirdi. Çünkü o hem asker, hem de teşkilâtçıydı. Ordu değil,  millet yaratan adamdı. Aylarca uğraşarak yaptığı haritalar üzerinde Bilge Tonyukuk ve Kül Tegin'in  seferlerini incelemiş ve bu iki kumandana hayran olmuştu. Selçuklulardan Çağrı Bey'i çok<br/>
<br/>
		beğenir, fakat &quot;kumandandan ziyâde kahramandır&quot; derdi. Her girdiği savaşı kazanan Afşin Bey; hakkındaki  bilginin eksik olmasına acınırdı.<br/>
<br/>
		Büyük kumandanlar ve büyük imha savaşları üzerinde uğraşa uğraşa savaş ve kumandanlık felsefesine  girmiş, büyük askerlerin hangi şartlar altında yetiştiğini araştırmıştı. Vardığı sonuç şuydu: Büyük askerler<br/>
<br/>
		krallıklarda yetişir.<br/>
<br/>
		Selim Pusat tam bir asker olduğu için siyâsî bir mesele olan rejim işleri üzerinde fikir yormamıştı. Ona göre  rejim aşağı yukarı milletlerin, cemiyetlerin elbisesiydi. Elbiselerin sıhhî ve gayrı sıhhî olanları, yakışanları,  yakışmayanları bulunduğu gibi rejimlerin de yarayanları, yaramayanları vardı.<br/>
<br/>
		Cumhuriyet belki çok güze! bir rejimdi. Fakat büyük kumandan yetiştirmek bakımından kifayetsizdi.<br/>
<br/>
		Bu tıpkı, sıcak iklimler için pek sıhhî olan beyaz, açık, keten elbiselerin Sibirya bölgesinde zararlı, öldürücü  oluşuna benziyordu. Bu kanaatinden dolayı uğradığı haksızlık ve iftiralar aklına geldikçe çılgın bir öfkeyle  sarsılıyor, gözünde kan tütüyordu. Dâima aşırı olduğu için kendisine düşmanlık edenlere karşı duyduğu  nefreti yavaş yavaş başka insanlara da teşmil etmişti: Kötülükleri gördükçe hayatta faziletli olarak  kalınamayacağını kabul ediyor, kendisi bu yola asla giremeyeceği için yaşamaktan soğuyor, robot haline  geliyordu. Denilebilirdi ki, Selim'in kalbinde sevgiden eser kalmamış, onun yerini kin ve tiksinti  doldurmuştu. Ayşe'yi üzen nokta bu idi. Gönlünde sevginin eseri kalmamış olan kocası kendisine ne  verebilirdi? Onun gözlerinde sevgiyle yanan eski ışıkları boşuna aramıştı. Vaktiyle o kadar canlı olan bu  adam artık bîr gölge, bir hayâl, bir rûh gibi dolaşıyordu.<br/>
<br/>
		Bununla beraber Ayşe henüz bütün ümitlerini kaybetmemişti. Onda ara sıra bu dünyaya ait insanlığın  izlerini, kıvılcımlarını görüyordu. Bir gece radyoda &quot;Eski Arkadaşlar&quot; marşı çalınırken gözleri önce enerjik bir  sevinçle parlamış, sonra hafifçe nemlenmişti. Başka bir gün Ayşe'ye eski edebiyatın garâmi şairleri hakkında  sualler sormuştu. Garâmî şiirlerle meşgul olmak hayata dönmenin işareti gibi idi.<br/>
<br/>
		Ayşe bunu o kadar istiyordu ki, kocasının kalbinde yeniden ateşin yanması için onun bir başkasını  sevmesine bile razıydı.<br/>
<br/>
		Ara sıra, onu nispeten sakin ve yumuşak gördüğü zamanlarda münakaşa açar, biraz neşelenmesi, gezip  tozması için ısrar eder, dil döker, fakat sessiz ve hissiz bir mukavemetle karşılaşırdı. Pusat artık hiçbir şeye  inanmıyor, herkesi iğrenç görüyor, her zevki bayağı buluyor, her şeyle ince ince istihsal ediyordu.<br/>
<br/>
		O yaralı bir insandı. Kalben ve hissen askerliğe bağlı kalmış, fakat bu çirkef asırda bazı askerlerde bile  askerlik ruhunun tavsadığını görerek en derin yerinden incinmişti. En alçak iftiraların çamuruyla  boğulurken, görülmemiş haksızlıklara uğrarken. Tanrı kendisine yardım etmemiş, ummânlar gibi olan  rahmetinden bir damlacık bile saçmamıştı. Ahlâkı, adaleti, insanlığı, dostluğu, her şeyi görmüş, bunların  birer serap olduğunu acı tecrübelerle öğrenmişti. Altı uçurum olan çürük bir tahta köprü üzerinde kendisini  nasıl emniyette sayardı. Ayşe ile Tosun olmasa...<br/>
<br/>
		O zaman arkadaşı Şerefi hatırlardı. Tiyatro bitti. Beklemeye lüzum görmüyorum...<br/>
<br/>
		Acaba kendisi neyi bekliyordu? İçinde anlaşılmaz bir duygu vardı ki, ona bir şey beklediğini söylüyordu.  Bunun ne olduğunu düşünüyordu. Bazen bir sesin kendisine &quot;belânı bekliyorsun&quot; dediğini<br/>
<br/>
		duyar gibi oluyor, sonra iradî bir cihetle bunun tesirinden kurtularak harp tarihine, gezinmesine veya  kederine dalıyordu.<br/>
<br/>
		Ayşe odaya girince Selim başını kaldırdı ve onun gülümseyen gözlerine hüzünlü bakışlarla karşılık verdi.  Ayşe bugün bahtiyardı. Kocası biraz; neşeli olsa, daha da mesut olacaktı. Saadetlerin de başkalarına geçici  olduğunu bildiği için Selim'e bazı şeyler söylemek istiyordu. Hapisten çıkalıdan beri ona &quot;nasılsın&quot; demeyi  bırakmıştı. Kocası iyi değildi ve iyi olmadığını bilen Ayşe'nin nasılsın diye sormasına hiddetleniyordu. Onun  için, ona her karşılaşmalarında ayrı bir şey söylemek icap ediyordu. &quot;İyi çalışabildin mi?&quot; diye sordu. Pusat,  dudağını bükerek bir memnuniyetsizlik hareketi yaptıktan sonra masadan kalktı, gezinmeye başladı.<br/>
<br/>
		Ayşe eskiden kocasıyla dertleşir, gündüz gördüklerinden ilgi çekici bulunduklarını ona anlatır, onun da  kendisine anlatmasını beklerdi. Fakat artık Pusat böyle şeyleri dinlemiyordu. Dinliyor gibi gözüktüğü  zamanlarda da kafası dâima başka şeyle meşguldü. Ayşe de bunu bildiği için Selim'i ilgilendirecek şekilde bir  şeyler söylemeye arzu duyuyordu;<br/>
<br/>
		Dünyada herkes kötü ve vefasız değilmiş. Bize dost olanlar da varmış, diye başladı. Bu sözle beraber  kocasının yüzünde istihza çizgilerinin belirmesi bir oldu. Ayşe, istihzanın söze inkılâbını önlemek için  hemen devam etti:<br/>
<br/>
		- Kızların beni karşılayışını görseydin sözüme hak verirdin!<br/>
<br/>
		- Kızlar dediğin çocuklar senin kim olduğunu nereden bilecekler?<br/>
<br/>
		- Hemen hemen hepsi eski talebelerim. Yeniler de kim olduğumu eskilerden öğrenmişlerdir.  - Bu eski vefalı çocuklar üç yıl önceki vukuatı hatırlayabilirler mi acaba?<br/>
<br/>
		- Neye hatırlamasınlar? Üç yıl nedir ki?<br/>
<br/>
		Pusat geziniyor ve Ayşe'ye bakmıyordu. Herhalde alay olacaktı: &quot;Bu kadar keskin hafızalı talebelerin olduğu  için tebrik ederim&quot;, dedi.<br/>
<br/>
		Eskiden olsaydı Ayşe bu sözlerle gönlünün tâ içinden kırılırdı. Fakat gönlü kırıla kırıla toz haline gelmiş,  kırılacak tarafı kalmamıştı. Hayatın âh u zâr ile doldurduğu bîr kalp, yine hayatın kırdığı birisinin, çok yakın  birisinin istihzalarından yüksünecek değildi ya. O zaten kendisinin artık bir hastabakıcı olduğunu biliyordu.  Fakat öyle bir hastabakıcı ki, hastasının derdi anlaşılmıyor ve hasta şikâyet etmiyordu.<br/>
<br/>
		Selim'i hayata karıştırmak için her şeyi deniyor, fakat hiçbirinde muvaffak olamıyordu. Sebatçı karakteri  olmasa şimdiye kadar çoktan vazgeçer, kocasını kendi haline bırakarak hayattan kendisi de meyus olurdu.  Ara sıra bezginlik duymasına rağmen uğraşmaktan caymıyor, yeni yeni usullerle onu oyalayacak işler  bulmaya, zevk alacağı şeyleri keşfe çalışıyordu. Selim'in cesaretten hoşlandığını bildiği İçin kızlarının cesur  hareketlerinden söz açtı:<br/>
<br/>
		- Muhitten korkmayan kızlarmış. İdarenin bariz bir şekilde yaptığı baskıya rağmen dostluk hislerini  göstermekten çekinmediler. Hele bir tanesi vardı ki...<br/>
<br/>
		Ayşe sustu. Bir kasıtla değil, Güntülü'yü hatırlayarak, bazen dalgın, bazen yırtıcı, bazen mahcup bakan ve  rengi anlaşılamayan gözlerini düşünerek, uzun ve muntazam cümlelerini duyar gibi sustu. Pusat  gezinmesine devam ederek sordu:<br/>
<br/>
		- Evet, o bir tanesi ne yaptı? Kralcı olduğunu mu söyledi?<br/>
<br/>
		Selim her zaman, her yerde böyle konuşuyordu. Alay ediyordu. Yahut da samimî idi de alay intibaı  bırakıyordu. Ayşe bunlara alışmıştı. Mazinin kuvvetli bağları olmasa, müşterek felaket ikisini birbirine  yaklaştırmış bulunmasa ona bir lâhza bile tahammül edemezdi. Fakat mazinin bağı ve istikbâlin ümidi  kendisini tahammüle sevk ediyor, cefakeş bir derviş gibi her şeye katlanıyordu. Nitekim kocası da hayal  cehennemine, ne olduğu Ayşe tarafından çok merak edilen meçhul bir şey için dayanıyordu.<br/>
<br/>
		Kralcı olduğunu tabii söylemedi. Fakat eski talebem olmadığı halde dersten önce öğretmen odasına gelerek  etrafa meydan okurcasına beni selâmladı.<br/>
<br/>
		- Büyük kahramanlık! Alkışlanmaya lâyık bir kızmış.<br/>
<br/>
		Bu sözler büyük bir ciddiyetle söylenmişti. Fakat o kadar büyük bir istihza hamulesi saklıyordu ki, bu  kadarına Ayşe bile tahammül edemedi. İsyan edecekti. Bir hastayı kırmaktan çekinerek bu alayı da sineye  çekti:<br/>
<br/>
		- On kişiden mürekkep fevkalâde bir sınıfım var. Hele içlerinden üç tanesi bulunmaz çocuklar. İsimleri de  çok güzel..<br/>
<br/>
		- Biliyorum. Ya Oya'dır, ya Birsen' dir, yahut Fügen...<br/>
<br/>
		Ayşe gülümsedi. Bütün istihzasına rağmen kocasının bu kadar konuşması yine bir şeydi.<br/>
<br/>
		- Bilemedin, dedi. Öyle moda isimlerden değil. Bak. Senin de hoşuna gidecek. Aydolu, Nurkan ve Güntülü...  Ayşe, kızların adını söylerken Selim, Napolyon'un harplerine ait bir cildi gözden çekmiş, karıştırıyordu, hızla  başını çevirerek:<br/>
<br/>
		- Güntülü mü dedin? diye sordu.<br/>
<br/>
		- Evet.<br/>
<br/>
		- Ne garip ad! Ötekiler neydi? Nurkan, Aydolu.<br/>
<br/>
		Pusat, kitabı aldığı yere koyarak gezinmeye başladı. Çok dalgın bir hali vardı. Yine Ayşe'ye bakmadan sordu:  Bu eserlerde bir telif zaafı görmüyor musun? Ayşe şaşırmıştı:<br/>
<br/>
		- Hangi eserlerden bahsediyorsun? Öteki hafifçe gülümsedi:<br/>
<br/>
		- Özür dilerim. Napolyon'a ait eserle senin sevgili kahraman kızlarını birbirine karıştırdım. Yani bu kızların  adında dil bakımından bir gayrı tabiîlik bulmuyor musun demek işlemiştim.<br/>
<br/>
		- Hayır.<br/>
<br/>
		- Yaaa... Nurkan ne demek acaba?<br/>
<br/>
		- Nur kanlı demek.<br/>
<br/>
		- Ya Aydolu?<br/>
<br/>
		- Ayın on beşi. Pusat başını salladı.<br/>
<br/>
		- Zoraki yakıştırma... Dolu ay demek lâzımdı. Ama sen öyledir dersen öyledir. Güntülü'yü de ben kabul  ediyorum. Vaktiyle okuduğum sarf derslerine göre ikinci nevi izafet terkibidir. Her ne kadar günün tülü  olmazsa da gramer bakımından doğrudur.<br/>
<br/>
		Ayşe memnundu. Çoktandır duymadığı bir neşe ile devam etti;<br/>
<br/>
		- Bir görsen sen de çok seversin. Pek zeki ve bilgili kızlar. Üstelik o kadar da güzel şeyler ki... Birer şiir  kadar...<br/>
<br/>
		Ayşe onun bu gibi garipliklerine alışık olmakla beraber yine neşesini kaçıran bir hayrete düşerek  bakmaktan da kendini alamadı:<br/>
<br/>
		- İmha savaşı güzel bile olsa bir kızın güzelliği ile onun arasında nasıl bir benzerlik kurabiliyorsun?  - Kızların güzelliğini şiire benzetmiştin de...<br/>
<br/>
		- Evet?<br/>
<br/>
		Şiir ince sanatlardan birisi olduğu için şiirin güzelliğini kızların güzelliğine benzettin. Harp sanatı ince  sanatların başında gelir. En güzel örneklerini de imha savaşlarında bulabilirsin.<br/>
<br/>
		Ayşe, kocasını kırmamaya çalışarak itiraz etti: - Kabul ama, bu ince sanat kan ve ölümle doludur. Bir genç  kızın güzelliğine benzer mi?<br/>
<br/>
		- Şiir gözyaşıyla, harp kanla doludur. Kızın güzelliğini şiire benzetirken kızla şiirin benzer tarafları olarak  neleri buluyorsun? Şiir ince, kız da ince... Şiir hoşa gidiyor, kız da hoşa gidiyor... Şiir gözyaşı döktürüyor, kız  da gözyaşı döktürüyor, değil mi?<br/>
<br/>
		Ayşe neticenin nereye varacağını kestiremeden başıyla bir kabul işareti yaptı. Selim odada gezinerek ve  Ayşe'ye bakmayarak devam etti:<br/>
<br/>
		- Birkaç kişiye gözyaşı döktüren bir kızı güzel diye kabul ediyorsun da bir kalabalığı kana bulayan kıza  neden çok güzel demiyorsun? İmha savaşı yüksek ve ince bir sanatla ve cesaret mayasını kullanmak  suretiyle vücûda getirilmiş bir eserdir. Sermâyesi candır. İmha savaşına benzeyen bir kız, şüphesiz şiire  benzeyen bir kızdan daha güzeldir. Çünkü imha savaşında bir kesin sonuç vardır. Şiir de ise hiçbir şey...<br/>
<br/>
		Ayşe şefkatle gülümsedi. Selim yine aşırılık ediyordu:<br/>
<br/>
		- Dikkat et, dedi. Şiiri bu kadar küçümserken kendinin de şâir olduğunu unutuyorsun,<br/>
<br/>
		Kocası birdenbire durdu. Dikkatle Ayşe'ye bakarak yüzündeki mânâyı okumaya çalıştıktan sonra:<br/>
<br/>
		Bir edebiyat öğretmeni olarak beni şâir telâkki eder misin? diye sordu. Ayşe ciddileşerek cevap verdi: -  Elbette. Senin bazı şiirlerin antolojilere alınabilecek değerdedir.<br/>
<br/>
		Selim Pusat, askerî lise talebesi olduğu zamanlardan beri şiir yazardı. Harp Okulu'nda bu merak devam  etmiş, subaylığı sırasında da şiirle uğraşacak vakit bulabilmişti. Fakat Harp Akademisi'ne girince her şeyi  bırakmış ve sanatların en ciddîsi, güzel sanatların en üstünü olarak harp sanatını kabul etmişti. Yazdığı  şiirler arasında coşkun mizacının mahsulü olan birkaç lirik mısra yok değildi. Fakat kendisini hiçbir zaman  şâir saymamış, daha sonra da şiirden nefret etmişti. Başına felâket geldikten sonra ise dünyada şiir sanatı  diye bir sanat olduğunu hatırlamaz olmuş, hele kendisinin de bir zamanlar şiir yazmış olduğunu tamamıyla  unutmuştu.<br/>
<br/>
		Ayşe kendisine şâir olduğunu hatırlatınca eski yazılarını hafızasında bulmaya çalıştı: Aşkınla senin bunca  gönül etmede nâle...<br/>
<br/>
		Uğrundu akan gözyaşımız oldu şelâle.<br/>
<br/>
		Onmaz kara sevdamızı kan söndürecektir...<br/>
<br/>
		Bunlarda ne vardı? Hiç... İçinde aruzun âhenginden başka bir şey bulunmayan bu mısraları Selim gülünç  buldu.<br/>
<br/>
		O füsunkâr ve güzel gözleri her kalbi deşen Öyle bîr nazlı kızın aşkına düştüm ben ki...<br/>
<br/>
		Selim bunun arkasını hatırlamak istemedi. Nazlı kızlardan nefret ediyordu. Bütün kadınların ve kızların Ayşe  gibi enerjik ve metin olmasını istiyordu. Bir anda talebelik zamanının hâtıraları beyninden geçti bu arada  birkaç kızın hayâli hafızasında parladı. Artık onlar kendisine yabancı ölülerin isimleri gibi boş ve ruhsuz  geliyordu. Aruzla yazılmış olan bu mısralarda hiçbir güzellik yoktu. Birdenbire aruza karşı bir iğrenti duydu  ve onu boya ile çirkinliğini saklayan bir kadına benzetti.<br/>
<br/>
		Şimdi hece vezniyle yazmış olduğu mısraları hatırlamaya uğraşıyordu. Kafasına birtakım müphem beyitler  gelir gibi oluyor ve hepsi birbirine benziyordu: Aşk, aşk, aşk. Kendi kendine &quot;Ne kadar da çok aşk&quot; diye  mırıldandı. &quot;Yalan olduğu bundan da belli&quot;... Birdenbire dudaklarından hafifçe iki mısra döküldü:<br/>
<br/>
		Ey bir eşi bulunmaz fedakâr, mert arkadaş! Kıskandırdın bizi sen, bak ölümün ne şanlı!<br/>
<br/>
		Şanlı ölüm anılınca Pusat heyecanlandı ve bunun ne zaman, kimin için yazıldığını düşünmeye koyuldu.  Aklına iki mısra daha geliyordu:<br/>
<br/>
		Arkadaşımızın mert ve şan dolu göğsünde Şehitliğin nişanı bir kızıl gül açıldı...<br/>
<br/>
		Selim pencereden ufka bakarak arkadaşı Şerefi düşündü. Acaba bu beyitler eski ve unutulmuş bir  manzumenin parçaları mıydı? Yoksa şimdi Şerefi hatırlayarak irticalen mi söylemişti? Ne garip!.. Yine  beyninde garip bir şeyler oluyor, kendisini çok eski zamanlara götürüyordu. Son günlerde onda acayip bir  hal peyda olmuştu: Bir hâdise, bir söz onda anlaşılmaz tedailer yaparak asırlarca evvelki bir zamanı, bir  şahsı düşündürüyor, kendisi o zaman varmış da, o hâdiseyi veya şahsı hatırlıyormuş gibi oluyordu. Şimdi  yine içinde, kökü çok eskilerde olan bir sıkıntı vardı. Bu öyle üç yıl önceki bir ıstırabın eseri değildi.  Birdenbire Ayşe'ye baktı ve gayrı ihtiyarî, biraz önce beğenmediği mısraı okudu:<br/>
<br/>
		Onmaz kara sevdamızı kan söndürecektir...<br/>
<br/>
		<b>7. Bölüm</b><br/>
<br/>
		Selim Pusat, odanın içinde kilometrelerce yürümeye alışmıştı. Yürümek ne güzel şeydi. Piyade subayı  olduğu için yürümeyi sevmiş, sonra bu, kendisinde itiyat haline gelmişti. Hapiste iken, hücrenin üç metrelik  mesafesinde saatlerce yürür, halsiz kalıncaya kadar gezinirdi. Şimdi o hücreye göre bir tâlim meydanı kadar  geniş olan odada gidip gelirken şüphesiz daha memnundu. Fakat artık sevinç ve kederden bir şey  anlamıyordu. Alıştığı hüzün, esas tabiatı olmuştu.<br/>
<br/>
		Ara sıra Çamlı Koru'ya gidiyor, fakat kimsenin bulunmadığı akşam saatlerini, yahut yağmurlu ve rüzgârlı  havaları seçiyordu. Son zamanlarda sık sık bir yere gittiği de Ayşe'nin dikkatinden kaçmamıştı. Önceleri,  bazen yaptığı gibi kırlara, tepelere gittiğini sanmıştı. Sonra bu ziyaretlerin ıssız kırlara değil, daha ıssız bir  yere, Şerefin mezarına yapıldığını keşfetti.<br/>
<br/>
		Selim'in yaşayanlarla ilgisi kalmamıştı. Kendisi de yaşıyor, sayılamazdı. İnandığı mefhumlar arasında  arkadaşlık diye de bir şey vardı ki, onu Şerefin mezarında buluyor ve oraya, yaşayan bir insana gider gibi  gidiyordu. Zaten Selim'e göre yaşamak sadece yaşamak, Ölüm ise hâtıralarda, gönüllerde, tabiatta ve ebedî  karanlıkta yaşamaktı. Yahut da sadece hâtıralarda, hâtıralardan silindikten sonra,<br/>
<br/>
		tabiatta, tabiatta parçalandıktan sonra ebedî karanlıkta yaşamaktı. O karanlıkta kaybolmak, unutulmak ne  güzeldi! Dünyanın bütün güzelliklerine veda etmekte büyük bir fedakârlık vardı ve her fedakârlık gibi bu da  muhteşem bir şeydi. Ayşe ile Tosun olmasa Pusat şimdiye kadar çoktan ebedî karanlığa gömülür, giderdi.  Tek başına Çamlı Koru'da dolaşırken ölümü düşünür, hayatın manasızlığı karşısında onun derin mânâsını  daha çok kavrardı, insanlar şu mânâsız hayata sıkı sıkıya yapışmış oldukları için Selim'in onlarla anlaşmasına  imkân yoktu. Bundan dolayı Çamlı Koru'ya kimsenin bulunmadığı zamanlarda gidiyordu, işte şurası  sevişenlerin dolaştığı yerdi. Berideki düzlük küçük çocuklu annelerin, köşesiydi. Aşağıda yaşlılar ve hastalar  gezinirdi.<br/>
<br/>
		* * *<br/>
<br/>
		Çok rüzgârlı bir akşamdı. Ara sıra yağmur da çiseliyordu. Rüzgârın dallara çarparken çıkardığı ürpertici ses en  haşmetli musikîden daha güzeldi. Selim Pusat tek başına dolaşıyor, anlaşılmaz bîr ateşle yanan bağrını  serinletmeye çalışıyordu.<br/>
<br/>
		Böyle yapayalnız, tabiatla baş başa kalarak düşünmek, duymak, yalnızlık... Fakat Selim yalnız olmadığını  seziyordu. Ona bir seslenen vardı. Ama nerden, nasıl? Bunları anlamak için etrafına bakınmaya l üzum  görmüyordu. Hiçbir şeye aldırış etmemek alışkanlığını kazanmıştı. Gece iyice bastırırken rüzgârın en ahenkli  çınladığı yerde, tahta bir kanepeye ilişti. Serin rüzgâr, şefkatli bir ana gibi onu sarıyor, alnındaki harareti  alıyor, yüzünü okşayarak herkesin anlayamayacağı bir dille teselliler sunuyordu. Pusat bu avutmalarla  oyalanırken uzaklardan mı, rüzgârdan mı, içinden mi geldiği belli olmayan seslenmeleri dinliyor, dinledikçe  mest oluyordu:<br/>
<br/>
		Göğsünde vurup parçalanan kalbi, nihayet Bir saçları kan, gözleri keskin dişi çeldi.<br/>
<br/>
		Artık bitecek ruhunu sarsan bu şeamet. Zira saçı kan sevgilinin ismi eceldi...<br/>
<br/>
		Selim ölüme susamış bir gönüllü gibi bu sesten haz duyarken birdenbire Ayşe'yi hatırlayarak dalgınlığından  uyandı ve kendisini bu kadar tatlı ve İlâhî bir sesi duymaktan alıkoyan zevcesine karşı içinde derin bir iğbirar  hissetti. Fakat iğbirarını çabuk unuttu. Ses o kadar yakından geliyordu ki, başını çevirse sahibini göreceği<br/>
<br/>
		muhakkaktı. Böyle olmakla beraber garip bir duyguyla başını çevirmiyor, sesi dinliyordu. Bu ses esrarlı, ruha  işleyici bir kadın sesiydi:<br/>
<br/>
		İçtin de ecel zehrini sen kendi elinle Hâlâ bu gönül hangi uzak gölgeyi bekler? Bak, haykırıyor &quot;boştur  ümitler&quot; diye dinle. Zulmette keder besteleyen gamlı köpekler.<br/>
<br/>
		Selim ürperiyor, korkuya benzer bir şey duyuyordu. Ömründe korku nedir bilmemiş olan Selim Pusat şimdi  karanlıktaki meçhul, esrarlı kadından mı korkacaktı? Asla! Yüreğindeki duygu korku değil, zevkten ürperişe  benzeyen garip bir şeydi. Kendisini ebedî karanlığa çağıran bu kadın sesini o, bir yerde daha duymuştu.  Fakat şimdi nerde duyduğunu hatırlamak için zihnini yoramıyordu. Çünkü kendisini sesin güzel ahengine  kaptırmıştı:<br/>
<br/>
		Bir dinle adem ülkesinin ruhunu: Yer yer Davet ediyor bak seni binlerce kucaklar. Bir sır gibi, sevda gibi  sessiz gezinenler Bir gün seni otlarda uzanmış bulacaklar...<br/>
<br/>
		Bir fısıltı halindeki sesle gaşyoluyor ve titriyordu. Karanlıktaki kadın çok yakında, yanı başındaydı.  Selim kendi yüreğinin atışıyla birlikte onun kalp çarpıntılarını da duyuyordu. Niçin başını çevir ip  bakmıyordu? Çünkü içinden gelen bir kuvvet böyle emrediyordu. Bu meçhul kadının sesi şimdi daha  kuvvetli, daha ürpertici, daha esrarlı ve âmirdi:<br/>
<br/>
		Kalbin benim olsun diyorum, çünkü mukadder... Cismin sana yetmez mi? Çabuk kalbini sök, ver! Yoktur öte  âlemde de kurtulmaya bir yer!<br/>
<br/>
		Mutlak seveceksin beni, bundan kaçamazsın....<br/>
<br/>
		Selim birdenbire unutulmuş eski bir sevgiliyi hatırlar gibi oldu. Ses onun sesiydi, Enerjik bir zihin hamlesiyle  eskiden az veya çok gönül yakınlığı duyduğu bütün sevgilileri aklından geçirdi. Bu ses onlardan hiçbirisinin  değildi. Fakat tanıdığına, o kadar emindi ki, yanılmasına imkân yoktu. Hatırlamak istedikleri bir adı  düşünen, bulamayan, dilinin ucuna kadar geldiği halde söyleyemeyen insanların sıkıntısı ile elini alnına  götürdü. Evet, biliyordu... Bu sesi çok iyi biliyordu. Hattâ işitmiş olduğu yeri de<br/>
<br/>
		hatırlıyordu. Fakat içindeki garip bir duygu bu biliş ve hatırlayışın zamanını çok eski, inanılmayacak kadar  eski zamanlara götürüyordu. Alnındaki eli yağmurla ıslanırken ses yeniden hitaba başladı:<br/>
<br/>
		Ram ol bana, ruhun yeni bir âleme girsin... Yazmış kaderin: Aşkıma ömrünce esirsin! Aklınla, şuurunla,  hayâlinle bilirsin.<br/>
<br/>
		Mutlak seveceksin beni, bundan kaçamazsın...<br/>
<br/>
		Selim şimdi anlaşılmaz şekilde ıstırap duyuyordu. Hiçbir maddî acıya benzemeyen bu ıstırap bir insanı  delirtebilirdi. Kendisini oraya bağlayan esrarlı sese rağmen sert bir hareketle ayağa kalktı. Çamlı Koru'dan  çıkarak eve gidecekti. Birdenbire durdu. Tahta kanepenin öteki ucunda genç bir kadın oturuyor ve dikkatle  kendisine bakıyordu. Yanında bir başkasının durmuş olması şiddetle canını sıktı. Yürüyecekti. Fakat onun  yakın bir dost gibi baktığını görünce bir anlık tereddüt geçirdi. Kadın hafifçe gülümsedi ve &quot;Rica ederim,  gitmeyiniz&quot; dedi.<br/>
<br/>
		Selim biraz önce duyduğu sözlerin bu kadın tarafından söylenmediğine emindi. &quot;Rica ederim, gitmeyiniz&quot;  diyen üzüntülü sesinde hiçbir fevkalâdelik, hiçbir esrar yoktu. Soğuk bir sesle:<br/>
<br/>
		- Ne zamandan beri burada oturuyorsunuz?, diye sordu. Genç kadın kederli, hattâ belki de biraz nemli  gözlerini ona dikti: - Hemen şimdi geldim, dedi. Ben oturur oturmaz siz kalktınız.<br/>
<br/>
		Pusat o zaman karanlığın müsaadesi nispetinde ona baktı. Peri yüzlü çok genç bir kadın, hatta bir kızdı. Aynı  soğuk sesle yeniden sordu:<br/>
<br/>
		- Kimsiniz? Niçin kalmamı istiyorsunuz? Samimî bir tebessümle gülümsedi: - Beni tanımadınız mı Selim Bey?<br/>
<br/>
		Selim bir adım daha yaklaşarak onu dikkatle süzdü ve soğuk bir kayıtsızlıkla: - Sizi ilk defa görüyorum, diye  cevap verdi.<br/>
<br/>
		- Unutmuş olacaksınız.<br/>
<br/>
		Selim Pusat şimdi bölüğüne kumanda veren bir yüzbaşı gibiydi. Dik bir sesle:<br/>
<br/>
		- Peki! Farz edelim ki unuttum. Benden istediğiniz nedir?, diye sordu. Kız ayağa kalktı. İlerde bir yeri işaret  ederek:<br/>
<br/>
		- Onunla karşılaşmak istemiyorum. Beni evime kadar götürür müsünüz? dedi. Pusat işaret edilen yere  baktı. Bir lâmbanın ışığı altında kılıksız, çok çirkin yüzlü bîr adamın kendilerine bakarak aksak adımlarla  geçip gittiğini gördü. Aralarında epey mesafe olmasına rağmen ondan öyle bir tiksinti duydu ki, öfkeyle  &quot;Kim bu mendebur herif?&quot; demekten kendini alamadı. Kız korkuyor gibiydi. Gayrı ihtiyari bir hareketle  Selim'in koluna girdi ve ona sokuldu. Vücudunun titremesi korku veya heyecanının derecesini belli ediyor,  fakat Pusat iğrenilmesi gereken bir adamdan bu kadar korkmayı mazur görmüyordu: - Kolumdan çıkın ve  yürüyün. Sizi evinize götüreceğim, dedi. Bu sözler hoyratça bir edâ ile ve kumanda eder gibi söylenmişti.  Fakat kız itaat etmedi. Bilâkis Selim'in kolunu daha sıkı tuttu ve: &quot;Hayır&quot; diyerek ileriye baktı.<br/>
<br/>
		Selim otomatik bir hareketle başını onun baktığı yere çevirdi. Hayret! Biraz önceki manzarayı şimdi tekrar  ve aynen görüyordu. Lâmbanın ışığı altında kılıksız ve çirkin yüzlü adam kendilerine bakarak aksak adımlarla  geçiyordu. Lâmbanın aydınlattığı kısa mesafeyi şimdiye kadar onun çoktan geçip gitmiş olması icap ederdi.  Tanımadığı kızla konuşması sırasında geçen zaman buna kâfiydi. Böyle olduğu halde, bir filmi iki defa  seyreder gibi aynı şeyi kısa bir zamanda iki defa görmesi garipti. Selim, bu garabeti tamamlamak için,  deminki sözünü tekrarlamaktan kendini alamadı:<br/>
<br/>
		- Kim bu mendebur herif?<br/>
<br/>
		- Dünyanın en fena adamı... Sık sık karşıma çıkıyor ve bana...<br/>
<br/>
		Kız, sözünü bitiremedi ve Selim'in kolunu tekrar kuvvetle kavradı. Pusat, onun sözlerinin mânâsını  anlamamıştı. Çünkü o dakikada zihni, kızın sözleriyle değil, sesiyle meşguldü. Bu ses, o ses değildi. Ondaki  ürpertici ve esrarlı âhenk bunda yoklu. Bunu kesin olarak bilince dikkatle çehresini gözden geçirdi. Güzel,  fakat hiçbir hususiyeti olmayan bir yüzdü. Böyle husûsiyetsiz yüzü olan bir kızın sesinde de fev kalâdelik  olamazdı. Selim birdenbire ona karşı bir nefret duydu ve içinden gelen &quot;onu kolundan silkip atmak&quot;<br/>
<br/>
		arzusuna güçlükle karşı koydu. Merhamet de duymuyordu. Eski zamanlardan kalma bir alışkanlıkla  kendisinden yardım isteyen birisinin arzusunu yerine getirecekti. O kadar...<br/>
<br/>
		Yürüyorlardı. Selim, korkunun ve korkağın her türlüsünden iğrendiği için koluna bu yabancı kızın yapışmış  olmasından büyük bir azap duyuyor, ruhunun yalnızlıktan duyduğu tatlı ürpertiyi bozan bu mahlûku bir an  önce evine götürüp bırakmaktan başka bir şey düşünmüyordu. Demin, ışığının altında o kılıksız ve çirkin  adamı gördükleri lâmbaya varınca Selim Pusat etrafına bakınarak onu aradı. Yoktu. Bu kadar kısa bir  zamanda onun aksak adımlarla gözden kaybolacak kadar uzaklaşmasına imkân olmamakla beraber buna da  hayret etmedi. Sert bir sesle:<br/>
<br/>
		- Nereye gideceğiz?, diye sordu.<br/>
<br/>
		Kız hâlâ titriyordu. Eliyle nemli gözlerini silerek hafifçe gülümsedi:<br/>
<br/>
		- Evim size pek uzak sayılmaz. Yabancı da sayılmayız. Beni hatırlayacaksınız.. Cevap alamayınca devam etli:  - Ayşe Hanım'ın talebesiyim...<br/>
<br/>
		Selim, geçit resminde selâm vermek için baş çevirenlere yakışır sert bir hareketle ona baktı. Birkaç saniye  dikkatle süzdü. Sonra yüzünde bir istihza çizgisi belirdiği halde sordu:<br/>
<br/>
		- Sakın o kahraman kızlardan biri olmayasınız?<br/>
<br/>
		- Hangi kahraman kızlar?<br/>
<br/>
		Bu sual o kadar garip bîr safiyetle sorulmuş ve yabancı kız, Selim'e öyle bir hayretle bakmıştı kî,  gülümsememek elinden gelmedi ve sesinde açığa vurulan bir alayla:<br/>
<br/>
		- İsimlerinde telif zaafı olan kızlar... diye cevap verdi ve o hâlâ şaşkın bakışlarla kendisini süzerken lâmbanın  ışığı altında bütün çizgileri iyice görülen yüzüne dikkatle bakarak:<br/>
<br/>
		- Hayır! Ayşe'nin tarifine göre onlardan bir olamazsınız. Çünkü bir şiir kadar güzel değilsiniz, dedi.<br/>
<br/>
		Yürümekte devam ediyorlardı. Hâlâ Selim'in kolundan çıkmamış olan kızın titremesi geçmiş, yerini hayret  ve merak kaplamıştı. Hiçbir şey anlamamakla beraber bu sözlerden hoşlanmıştı.<br/>
<br/>
		Selim Pusat birdenbire durdu. Öfkelenmişti. Son zamanlarda içinde düştüğü ruhî bir hal ile böyle anî  buhranları, öfkeleri, köpürmeleri oluyor, küçük bir kibritin büyük bir barut fıçısını parlatması gibi en  ehemmiyetsiz bir sebeple kızdığı çok görülüyordu. Şimdi yine bir an içindeki çağrışımlarla o buhranlı noktaya  gelmişti. Sert bir sesle:<br/>
<br/>
		- Liseli bir kız, bu zamanda, burada, yapayalnız ne arıyor?, diye sordu.<br/>
<br/>
		- Bana mı söylüyorsunuz Selim Bey? Ben liseli değilim ki... Öğretme-nim... Selim yine hüzünlü ciddiyetini  takınmıştı:<br/>
<br/>
		- Ayşe'nin talebesi olduğunuzu söylemediniz mi?<br/>
<br/>
		- Eski talebesiyim. Ayşe Hanım beni size tanıtmıştı. Birkaç defa da görüşmüştük.<br/>
<br/>
		Bu kızın Selim için Ayşe'nin eski bir talebesi olmaktan başka manâsı kalmamıştı. Birtakım kız isimlerinin  birbirine karıştığı hafızasını yorarak bunların arasında seçmek ve onu kolundaki kıza yakıştırmak sıkıcı bir  işti. Sıkıntıya gitmedi:<br/>
<br/>
		- Adınızı söyler misiniz?, dedi.<br/>
<br/>
		- Leylâ... Leylâ Mutlak...<br/>
<br/>
		Selim Pusat bir hayâl kırıklığı, hayır, hayal kırıklığı değil, fenayı umarken iyiyi bulan insanın rûh hali içinde  yeniden kıza baktı. Bu hayal kırıklığı, yahut bu ummadığını buluş nereden geliyordu? Kızın adından mı? Yine  o garip kız isimlerinden biriyle mi karılaşacağını sanmıştı? Yoksa... Sakın... Acaba?.<br/>
<br/>
		Biraz önceki kadın sesi neler söylüyordu? Selim birdenbire:<br/>
<br/>
		- Mutlak seveceksin benî, bundun kaçamazsın mısraını hatırladı ve yanındaki kızın &quot;Leylâ Mutlak&quot; diye adını  söylerken sesinden yükselen ahengi meçhul sesin âhengiyle birleştirdi.<br/>
<br/>
		Selim'in iradesiyle durdular. Yüzü sertleşmiş, hattâ biraz da heyecanlı bir hal almıştı, &quot;Leylâ Mutlak&quot;..  &quot;Mutlak seveceksin&quot;... 'Mutlak&quot;... &quot;Mutlak&quot;<br/>
<br/>
		Bu ses o sesti. Zaten başka türlü olmasına da imkân var mıydı? Kızın gözlerinin içine bakarak:  - Deminki şiiri bir daha okur musunuz? dedi.<br/>
<br/>
		Leylâ'da karşısındaki adamı garip bulan, fakat tabiî karşılayan bir hal vardı: - Hangi şiiri?<br/>
<br/>
		- Mutlak seveceksin beni bundan kaçamazsın, diyebilen şiiri...<br/>
<br/>
		- Ben bu şiiri bilmiyorum ki.... Edebiyatçı değilim.<br/>
<br/>
		- Zarar yok. Mısraı tekrarlayın!<br/>
<br/>
		- Leylâ duraksadı ve Selim'e baktı. Selim sabırsızlandı: - Aklınıza hiçbir ihtimal getirmeden tekrarlayın:  Mutlak seveceksin beni, bundan kaçamaz sın!<br/>
<br/>
		Bunu söylerken sesi perde perde yükseliyordu. Vakit geç, ortalık tenha idi. Kız itaat etmekten başka çare  bulamadı:<br/>
<br/>
		- Mutlak seveceksin beni, bundan kaçamazsın.<br/>
<br/>
		- Bir daha!<br/>
<br/>
		Mısra tekrarlandı. Kızın yüzüne bakmadan dikkatle dinleyen Selim &quot;Hayır&quot; dedi ve &quot;Bu ses o ses değil&quot; diye  düşündü.<br/>
<br/>
		O halde demin &quot;Leylâ Mutlak&quot; derken sesi Öteki sese nasıl benzemişti? O şiiri okuyan kadın Leylâ değilse  kimdi? Selim Pusat'ın beyni bir anda karıştı. Ruhunu sarsacak bir ihtilâl başlamak üzereydi. Her zaman  yaptığı gibi irâdesini takındı ve aldırmamak itiyadını kullanarak sarsıntıyı atlattı. Şuurundaki son menfi  intibaları da silmek için Leylâ'ya sordu:<br/>
<br/>
		- Ne okutuyorsunuz?<br/>
<br/>
		- Tarih.<br/>
<br/>
		- Ne tarihi?<br/>
<br/>
		- Umûmî tarih.<br/>
<br/>
		Selim Pusat her zamanki müstehzi halini almıştı: - Yâni çocuklara masal anlatıyorsunuz.<br/>
<br/>
		İhtisasına saygısızlık gösterilince Leylâ değişti: -Tarihi masal mı sayıyorsunuz?<br/>
<br/>
		- Tamamı ile!<br/>
<br/>
		- Nasıl olur Selim Bey? Ben sizin meydan savaşları hakkındaki bir yazınızı okumuştum.<br/>
<br/>
		Bana şeref vermişsiniz, insanlar gözleriyle gördükleri basit vakaları bile birbirinden ayrı şekilde, hattâ  birbirini nakzeder şekilde anlatırken, vesîka denilen kırıntıların yardımıyla binlerce yıllık hadiseleri tespit  etmek iddiası size ciddi geliyor mu? Vesikaları bırakanların aklından, görüş kabiliyetinden ve bilhassa<br/>
<br/>
		vicdanı ile namusundan emin misiniz?<br/>
<br/>
		- Fakat metot? Tarih metodu?<br/>
<br/>
		- Metot dediğiniz uydurmanızın riyazi bir katiyeti var mı? İnsanlar hem doğruyu bulmak, hem de aldanmak  için yaratılmıştır. Hâdiselerin kırk veçhesi bulundukça ve insanlar kırkına birden nüfuz imkânından mahrum  kaldıkça gelip geçen şeyleri kendi dar çerçevelerinden görmekte devam edeceklerdir. Körlerle filin  hikâyesini biliyorsunuz, değil mi?<br/>
<br/>
		- O halde sizin meydan savaşlarınız da birer dedikodudan, birer masaldan mı ibaret?<br/>
<br/>
		- Onun hakikati öyle bir meydan savaşının gerçekte veya tasavvurda yapılmış olmasından ibarettir. Yoksa o  savaşın günü de, askerlerin sayısı da, harbin yapıldığı yer de, hattâ bazen ordulara kumanda edenler de  yüzde yüz kesinlikle belli değildir. Tarihin yarı buçuk hakikate yaklaşan kısmı askeri tarih olduğu halde  meydan savaşlarının bile meçhuliyet perdesi arkasından görüldüğü muhakkaktır. Gerçi bir meydan savaşını  anlatan eserler yazılır, krokiler çizilir, harita üzerinde o muharebenin hareketleri gösterilse de bunun değeri  nazarî olarak o meydan savaşının orda anlatıldığı şekilde cereyan etmiş olmasına göredir. O savaş o şekilde  olmayıp da başka bir şekilde olsa yine kurmayın ondan alacağı bir ders vardır. Malazgirt Savaşı 26 Ağustos  1071 yerine 26 Mart 1761 de geçse idi kurmay için daha serin bir havada ve bazı ateşli silâhlarla yapılmış  olması gibi bir değişiklik göstermesinden başka ne fark olabilir? Kurmaylar için kitap ve harita üzerinde,  vaktiyle&quot; yapılmış muharebeleri incelemekle tamamen hayalî muharebeleri incelemek arasında bir fark  yoktur. Maksat onun beynini muhtemel durumlara göre işler bir hale getirmeye alıştırmaktır. Askeri tarih  bu bakımdan ehemmiyetlidir. Çünkü tek ve büyük sanatın, yâni askerliğin hazırlayıcı ve yetiştirici  unsurlarından birisidir. Kalanının masaldan farkı yoktur. Siz, tarih öğretmeni! Meselâ Yıldırım Beyazıt'ın  harpte esir edilip esarette öldüğüne veya intihar ettiğine emin misiniz?<br/>
<br/>
		- Elbette eminim. Bütün kaynaklar ağız birliği ile öyle yazdıktan sonra. Selim'in yüzü istihfaf ve istihkarla  değişti:<br/>
<br/>
		- Kaynaklar... O kaynaklar ağız birliğiyle benimde vatan hâini olduğumu yazmışlardı. Buna da inanıyor  musunuz?<br/>
<br/>
		Çılgınca bir öfkeyle söylenen son cümle Leylâ'yı ürkütmüştü:<br/>
<br/>
		- O başka... Size iftira attılar...<br/>
<br/>
		Selim sustu. Yeniden birtedâî silsilesiyle deminden beri beyninin içinde kurcalanan noktayı buldu:<br/>
<br/>
		- Sizi, birisiyle karşılaşmak istemediğiniz için evinize götürdüğümü biliyorum. Fakat tek başınıza böyle  ıslak ve karanlık bir gecede Çamlı Koru'da dolaşmanızın sebebini bilmiyorum,<br/>
<br/>
		- Muhakkak bir sebep mi lâzım?<br/>
<br/>
		- Şüphesiz.<br/>
<br/>
		- Bu, sizi buraya getiren sebep gibi bir şey olamaz mı? Selim'in yüzünde yeniden bir istihfaf belirdi: - Beni  buraya getiren sebebi biliyor musunuz?<br/>
<br/>
		- Tahmin ediyorum.<br/>
<br/>
		*** Leylâ'nın kapısına gelinceye kadar bir kelime konuşmadılar...<br/>
<br/>
		<b>8. Bölüm</b><br/>
<br/>
		Selim o gece çalışma odasında muttarit adımlarla gezinmeye başlarken Leylâ'yı da, şiiri de tamamıyla unuttu.  Daha doğrusu iradî bir didinme ile Leylâ'nın ve şiirin beynindeki izlerini şuurunun arkasındaki en karanlık  yere, daha önce gelişigüzel yığılmış başka izlerin yanına attı.<br/>
<br/>
		Biraz önce Tosun'u yatırmış olan Ayşe masa başında vazife tashih ediyordu. Kâğıtları dikkatle gözden  geçirip bazı kelime veya satırların altını renkli kalemle çiziyor, okunması biten kâğıtların bütününe bir defa  daha baktıktan sonra talebenin notunu koyuyordu. Beşinci kâğıt mı, onuncu kâğıt mı ne, fazla dikkatini  çekti ve bir kızın büyük ve çocukça bir yanlışı ile gülümsedi: - Selim, bak. Bir talebe ne yazmış!<br/>
<br/>
		Selim bir şey söylemeden gezinmesine devam ediyordu. Adeti böyleydi. &quot;Ne yazmış?&quot; yahut &quot;Evet,  dinliyorum&quot; demezdi. Ayşe gülümsemeye devam ederek anlattı:<br/>
<br/>
		- Orkun yazıtları hakkında bir soru vermiştim. Kızlardan biri ne yazmış, biliyor musun? Orkun yazıtları on  altıncı asırda Gök Türkler'in Cumhurbaşkanı Kül Tegin adına dikilmiştir diye yazmış...<br/>
<br/>
		- Güzel yazmış! Herhalde dışişleri bakanının kızı olacak...<br/>
<br/>
		- Neden?<br/>
<br/>
		- Bu kadar siyâsî olabilmek ancak onun harcıdır. Ayşe hâlâ gülümsüyordu:<br/>
<br/>
		- Sekizinci asır yerine on altıncı asır diye yazmasa pek büyük bir yanlış değildi ama...<br/>
<br/>
		- Yine de büyük sayılmaz. Nihayet bir kız çocuğudur ve ona göre mazideki sekiz asırlık fark istikbâldeki bir  gün kadar mühim değildir. Bir prensle bir cumhurbaşkanını karıştırmakta da mazurdur. Onun için  ehemmiyetli olan hayalindeki prenstir.<br/>
<br/>
		- Yani?<br/>
<br/>
		- Yâni yarınki hayat arkadaşı. Evleneceği adam...<br/>
<br/>
		Pusat hiç ara vermeden geziniyor ve Ayşe'nin yüzüne bakmadan konuşuyordu. Ayşe bu konuşma  tatsızlaşmasın diye sözü biraz çevirmeyi doğru buldu:<br/>
<br/>
		- Daha tuhafı var. Felsefe öğretmeni anlatıyordu. Geçen devrelerin birinde, Kant idealist midir, realist midir  sorusuna bir kız &quot;Kant ne realisttir, ne idealisttir, Kant Alman'dır&quot; diye cevap vermiş.<br/>
<br/>
		Pusat istihza ile Ayşe'ye baktı:<br/>
<br/>
		- Öğretmen de buna gülmüş, değil mi?<br/>
<br/>
		- Elbette.<br/>
<br/>
		- Ben öğretmeni daha gülünç bulurum.<br/>
<br/>
		- Niçin?<br/>
<br/>
		- Çünkü idealist veya realist olmak Kant'a başkalarının yakıştırdığı sıfatlardır. Bu bakımdan şüphelidir.  Alman olmak ise tabiatın ona verdiği kesin ve su götürmez sıfattır. Bu bakımdan kız haklıdır.<br/>
<br/>
		Ayşe, susmak icap ettiğini anlayarak sustu. Selim masasının önünde durmuştu: - On altıncı asırdaki Türk  cumhuriyetini yaratan kızın adını söyler misin?<br/>
<br/>
		- İnci Devrim - Tebrik ederim. Kimi?<br/>
<br/>
		- ikinizi de...<br/>
<br/>
		Ayşe endişeli gözlerle baktı: - İkimizi de mi? Anlamadım!<br/>
<br/>
		- Onu soyadına sadakat göstererek verdiği cevap için... Seni de...<br/>
<br/>
		- Beni de?...<br/>
<br/>
		- Bu hatâ kahraman kızlardan sâdık olmadığı için... Ayşe mâhiyeti belirsiz bir ferahlama ile gülümsedi: -  Okuduğum kâğıtlar onuncu sınıfın kâğıtları... Selim yine istihzaya başladı: - Yaaa... Onuncu sınıf Orkun<br/>
<br/>
		yazıtlarını okursa son sınıf kim bilir neler okur... Değil mi?<br/>
<br/>
		Ayşe bu bitip tükenmez alaylardan usanç getirmişti. Fakat bir şey belli etmeden, en büyük sabırla cevap  verdi:<br/>
<br/>
		- Son sınıf Tanzimat'tan sonraki edebiyat tarihini okur ve günümüzdeki edebî nevilerle meşgul olur. Selim  geziniyor:<br/>
<br/>
		- Edebiyat tarihi... Tanzimat'tan sonraki edebiyat tarihi... Bunların yerine hakiki tarihi, ciddî tarihi  okutsanız olmaz mı?<br/>
<br/>
		-Ciddîtarih mi?Yâni?...<br/>
<br/>
		- Yâni askerî tarih.. Meydan savaşları...<br/>
<br/>
		- Kız çocuklarına bunun faydası ne?<br/>
<br/>
		- Kahraman anası olmak!... Hiç olmazsa kahraman anası olmayı istemek... Sana soruyorum. Kül Tegin'in  adına dikilen taş parçası mı mühimdir, yoksa onun savaşları mı? O taşların üstündeki yazının lehçesi mi  ehemmiyetlidir. Yoksa Kül Tegin'in kendisi mi? Oğlunu kahraman olarak yetiştirdiğini yazıtlardan  öğrendiğimiz o Umay gibi kadın, yâni Kül Tegin'in anası hiç şüphesiz edebiyat tarihi okumamıştı. Ama  mazideki savaşları herhalde biliyordu. Yarınki şu muhterem profesörün, yahut muhterem bakanın, yahut  muhterem cumhurbaşkanının ve hattâ belki de muhterem, başkumandanın bu şartlar altında mevkiine  lâyık bîr adam olacağından emin misin?<br/>
<br/>
		Ayşe konuşmayı açtığına pişmandı. Zaten hep böyle olurdu. Selim'i daldığı mezar sessizliğinden, yürek<br/>
<br/>
		parçalayıcı hüznünden ayırmak veya sıyırmak için bir konuşma açar, fakat sonunda onun garip fikirleriyle  muhayyilesi tırmalanarak ve bazen kalbi kırılarak pişmanlık duyar, üstelik Selim de biraz öncekinden daha  ağır, daha ciddî, daha vahîm bir rûh buhranına gömülerek sonsuz sessizliğine, sonsuz gezinmesine devam  ederdi. Yine öyle oldu ve Selim'in ne demek istediğini anlamayarak sormak mecburiyetinde kaldı: - Hangi  muhterem profesör veya bakan? Hangi şartlar?<br/>
<br/>
		- Muhterem inci Hanım'ın yarınki çocuğu... Ve şu muhteşem ders programı ile yetişen annesinin ona  vereceği terbiye ...<br/>
<br/>
		Ayşe kocasıyla münakaşa etmeyi yalnız bir tek sebepten dolayı arzu ederdi. Bu suretle onun ölüm  sessizliğine aralık verilir ve Selim sert teşbihler, kinci istihzalarla bir fikri savunurken geçici bir zaman için  hayata bağlanmış olurdu. Fakat onu incitmemek şarttı. Gerçi incindiğini belli edecek bir tepki göstermezdi  ama Ayşe onu anlardı. O zaman Selim daha sessizleşir, gezinmeleri daha uzar, ufka dalışları daha çok  sürerdi.<br/>
<br/>
		- İnci çok iyi kızdır, dedi. Yalnız derslerini çabuk kavrayamaz.<br/>
<br/>
		- Zaten sana göre dünyada kusurlu insan yoktur ki...<br/>
<br/>
		- Öyle değil mi ya? Hukuk ilminin baş kaidesi: Beraat-i zimmet asildir. Selim'in yüzü acı bir istihza ile  değişti:<br/>
<br/>
		- Hukuk da mı ilim? Ne de çok ilim varmış... Bu hukukun askerliğe yardımcı bir tarafı da olmadığı halde  acaba ne diye ilim sırasına koymuşlar?<br/>
<br/>
		Ayşe gülüyordu:<br/>
<br/>
		- Selim! Aşırılık ediyorsun. Dünyanın bütün üniversitelerinde ilim diye okutulan ve Romalılar zamanından  beri mevcut olan hukuku inkâr etmek haksızlık olur.<br/>
<br/>
		- Eksik söyledin. Romalılar'dan daha önce, belki yamyamlık çağında da hukuk vardı ve şüphesiz o hukuk,  kendi çapında ve çerçevesinde şimdikinden daha faydalı ve adil bir müessese idi. Çünkü vicdana ve adalete  değil, sihirli ve semavî kuvvetlere dayanıyordu. Fakat o zamandan bugüne kadar geçen tekâmül devresinde  hukuk yine bir sihir işi, hattâ sihirbazlık işi olarak kalmıştır. Hukuk ve ilim... Gülünç yakıştırma... İttifakla<br/>
<br/>
		idam kararı... Yargıtay bozdu.... Bu sefer ittifakla beraat. ... Aynı suç, aynı sanık, aynı yargıçlar, aynı kânun  kitabı ve önce idam, sonra beraat. .. Bu ne güzel ilim böyle? Sen<br/>
<br/>
		herhangi bir yılın herhangi bir ayında, yüz derecelik ısıda kaynayan bir suyun, birkaç ay sonra aynı hararetle  donduğunu işittin mi?<br/>
<br/>
		Ayşe'nin gülümseyişi yavaş yavaş kayboluyordu:<br/>
<br/>
		- Askerlik de öyle değil mi? Meselâ...<br/>
<br/>
		Söz, Ayşe'nin dudaklarında kaldı ve sert bir &quot;Hayırla kesildi:<br/>
<br/>
		- Hayır!... Askerlikte tek değişmez kânun vardır: Üstün olan kazanır. Üstünlük maddî ve manevî kuvvetlerin<br/>
<br/>
		muhassalasıdır. Çaldıran savaşında Safevî ordusunun başında Şah İsmail olmayıp da Aksak Temir  bulunsaydı belki Safevî ordusu kazanırdı. Çünkü Temir'in zekâsı ve kumandanlık vasfı, Safevî ordusunun<br/>
<br/>
		kefesine eklenince ağır basacaktı. Halbuki hukuk, mahkemede verilecek kararların muhtelif hâkimlere göre  değişebileceğini kabul etmiyor. Karar adaletin sesidir diyor. ...Hem, senin<br/>
<br/>
		benden böyle bir konferans dinlemeye ihtiyacın yok.. Gördün ....Adaleti, hukuku, her şeyi birlikte  gördük... Eğer unutmadınsa...<br/>
<br/>
		Konuşma bu şekle dökülünce Ayşe onun nerden başladığını unuttu ve söyleyecek bir söz bulamadı. Selim  devam etti:<br/>
<br/>
		- İnci Hanım'a gelince: Müsaade et de onun iyi bir kız olduğu hakkındaki hüküm biraz sonraya kalsın.  - Ben onu eskiden de tanırdım. Hocası olarak, hakkında bir hüküm vermemi erken mi sayıyorsun?<br/>
<br/>
		- Çok erken. Bir insan hakkındaki hüküm ancak onun tabutu geçtikten sonra verilebilir.<br/>
<br/>
		Ayşe itiraz etti:<br/>
<br/>
		- Yoooo. ... Bu biraz fazla ihtiyatkârlık olur. Tarihe geçen şahsiyetler için belki fikrin doğrudur. Fakat herkes  için? Asla...<br/>
<br/>
		Selim yeniden istihza ile gülümsedi:<br/>
<br/>
		- Tarihe geçen şahsiyetler için ölümünden sonra bile kesin bir karar verilemez. Çünkü zaman onların  değerini değiştirebilir. Sizin bir şairiniz vardı, neydi onun adı? Hani sen anlatmıştın. Vaktiyle edebî  çevrelerde küçümsenmiş de sonra yirminci asırda birinci sınıf bir şâir olduğu keşfolunmuş, söylesene  adını...<br/>
<br/>
		- Yunus Emre!<br/>
<br/>
		- Evet, Yunus Emre. Kaçıncı asrın adamıydı O ?<br/>
<br/>
		- On dördüncü asır başlarında ölmüştür,<br/>
<br/>
		- Demek ki zavallı şâir hakkında doğru bir hüküm vermek için altı asır beklemek lâzım gelmiş. Acaba on  asır sonra anlaşılacak insanlar yok mu? Acaba ebediyen yanlış anlaşılarak yanlış hüküm giymeye mahkûm  bedbahtlar yok mu? Aksine, ilâhlaştırılan alçakların bulunabileceğini kabul etmez misin?<br/>
<br/>
		Ayşe, kocasının coşmaya başlamasından korkuyordu. Sükûnetle coşkunluk arasındaki mutedil noktayı bir  türlü öğrenemeyen Selim'i yatıştırmak için:<br/>
<br/>
		- İfrat tarafı çıkarılırsa fikirlerin hakikati ifâde ediyor. Sen de kabul et ki, tarihte tamamıyla yanlış anlaşılmış  insan pek yoktur, dedi.<br/>
<br/>
		Fakat artık onu yatıştırmanın imkânı kalmamıştı. Görünüşünde fazla bir heyecan yoktu. Çünkü heyecanını,  kederini ve sevincini hareketlerle ve sesinin tonu ile belli etmezdi Onu yalnız Ayşe anlardı. Ne zaman bir  kederle ölecek hale gelmiştir, ne zaman heyecanla yüreği duracak gibidir ve ne zaman korkunç bir  melankoliye gömülmüştür, bunları yalnız Ayşe bilirdi, işte yine coşuyordu. Hırsla ve kinle, öfke ve hınçla  kabarıp taşan bir ırmağa benziyor, bu duyguların tek görünüşü de gülümseyişinde belli oluyordu. Bu onun  tabii gülümseyişi değildi:<br/>
<br/>
		- Demek tarihte tamamıyla yanlış anlaşılmış insan yok, öyle mi? Senin tarih dediğin hoparlör yalnız  imparatorluklarla meşhur insanların değil, hakikatlerin da mezarıdır. Ne yapalım ki, muhterem tarih bizatihi  mevcut değildir ve biz onu yine tarihin çocuğu olan bir insanın ağzından dinlemeye mecburuz. Tarih,  insanları, insanlar da tarihi yarattığına göre ebediyete kadar devam edecek bir fasit dâirenin içinde  kapalıyız demektir ve tarihin bedbahtlığı da kendisinin, menfaat gördükleri zaman en İlâhî hakikati bile ret,  inkâr, tahrif veya ihfâ edebilen insanlar tarafından hikâye edilmesindedir. Uzağa gitmeden, çatırtıları hâlâ  işitilen bir hâileyi misal vererek fikrimi ispat edeceğim: İkinci Abdülhamit çok kötü bir adamdır ve onun  sadrazamı Sait Paşa da istibdada âlet olmuş kütü bir vezirdir, değil mi? Tarih böyle yazıyor.<br/>
<br/>
		- Evet!<br/>
<br/>
		- Evet değil, hayır! Tarihin şuuru ve vicdanı olsaydı böyle demeyecekti. Çünkü tarih Sultan Hamit'le  sadrazamını bize onların düşmanları olan hürriyetperverlerin ağzı ve gözüyle anlatıyor ve eşref-i mahlûkat  sayılan, fakat hakikatte bir sürüden başka bir şey olmayan insanlar da bu şâhâne safsatayı kabul ediyor.  Acaba Sultan Hamit'in gözüyle tarih yazılsaydı hürriyetçiler için verilen hüküm ne olacaktı? Bu hükmün  doğruluğu ne malûm diyeceksin. Şuradan malûm ki. Sultan Hamit'in siyâsi idamlar yapmadan otuz yıl  ayakta tuttuğu imparatorluğu hürriyetçi takım siyâsî idamlar, korkunç istibdatlar arasında ve on yılda  tasfiye ettiler. Şimdi şu kıyaslamaya göre daha başka neticeler de kendiliğinden çıkmaz mı? Hürriyet  kahramanları ortaya fırlamasaydı da Abdülhamit yerinde kalsaydı Balkan Harbi çıkmayacaktı. Çıksa bile  Abdülhamit'in siyâsî dehâsı Balkanlıların arasına tefrika sokacak ve belki birini kendisine çekecekti.  Çekmese bile memlekette hürriyet, yâni partizanlık, yâni hastalık olmadığı için Türk ordusu normal  kuvvetiyle ve tabiî bir netice olarak Balkanlıların birkaç ayda yenecek ve Abdülhamit onlardan hiçbir toprak  almamak suretiyle Avrupa'nın gözünü boyayarak Balkan muvâzenesini eski halinde tutacaktı. Balkan  muvâzenesi bozulmadığı için de, bu muvâzenenin bozulmasından doğan Birinci Cihan Harbî çıkmayacaktı.  Hem Türkiye, hem de AvrupalIlar için bu kadar felâketli neticeler doğuran, âdeta ahlâksızlığın ve  komünizmin temellerini atan Cihan Harbîne mâni olmak, az şey midir? Mantıkî bir neticeler silsilesine  dayanmakla beraber nihayet tahmin olduğu için bunları kabul etmesek bile Osmanlı imparatorluğu'nu  onun otuz yıl yaşatmasıyla berikilerin çökertmesi, İkincilerin birinci hakkında verdiği hükmün sahteliğini,  gülünçlüğünü ortaya koymaya yetmez mi? Onlar ne feci mahlûklardır ki hürriyet ve adalet çığırtkanlığı ile  sürüleri peşlerine taktıkları halde iş başına geldikten sonra istibdadın koyusunu ve zulmün en hasını  yaptılar, işte bu feci mahlûkların görüşüyle yazılan, yâni daha başlangıçta yanlış bir hükümle işe koyulan  tarih, Abdülhamit'i ve onun veziri Sait Paşa'yı hicvederse ben ona nasıl inanırım? Manzarayı iyi kavra. Biri  kuruntulu, şüpheci, fakat aynı zamanda hamiyetli, vicdanlı ve siyâsî dehâya mâlik bir kral, bir imparator,  ikinci Abdülhamit. Zaafından kendisinin sorumlu olmadığı koca bir ülkeyi idare ediyor.<br/>
<br/>
		Otuz milyonluk bir mahşer ki, içinde dinler, milliyetler ve ihtiraslar çarpışmakta ve dış âlemin azgın bakışları  karşısındaki hâkim unsurun sayısı üçte bir nispetini bile doldurmamaktadır. İkincisi, fikirlerinde en ufak bîr  hafiflik olmayan ciddî, sağlam muhâkemeli, memleketin çilesi ve kahrı içinde yetişmiş, uzağı gören bir vezir,  Sait Paşa. Hayır, meşrutiyet olamaz, bu rejim bize yaramaz diyor.<br/>
<br/>
		Birincisi, meşrûtiyet girerse hâkim unsurun Mecliste azlıkta kalacağından korkuyor. Öteki disipline ve  hiyerarşiye alışkın bir topluluğun bir başıbozuk sarhoşluğu arasında muvâzeneyi kaybedeceğinden ürküyor.  Netice? Netice meydanda: Küfürlerle ve iftiralarla yerin dibine geçirilen iki kişinin haklı olduğunu zaman  ispat etti. Ya hürriyet kahramanları? Onlar meydanda yok...<br/>
<br/>
		Burada Selim Pusat'ın yüzü değişti. Küçümsemekle iğrenme arasında bir işmizazla devam elti:<br/>
<br/>
		- Çünkü onlar zaten yoktu. Onlar hiçbir zaman yoktu. Çünkü yanlış ve yalan dâvalar dâima parlak gözükür.  Fuhşun felsefesini yapmak, namusun müdâfaasını yapmaktan daha kolay olduğu gibi...<br/>
<br/>
		Ayşe bunalmıştı. Bu çekişmenin nereden başlayıp nerede biteceğini de kestiremez olmuştu. Fakat kocası,  başladıkları noktaya gelmekte gecikmedi: - Artık bu kadar misallerden sonra İnci Hanım hakkındaki hüküm  sonraya kalsın dersem kabul etmez misin? İnsanlar okunmamış birer kitaptır. En basitleri hakkındaki hükmü  bile tamamının okumasına bırakmalı. Biraz derince olanların ise, iyice okunduktan sonra üzerinde az veya  çok düşünmek lâzım.<br/>
<br/>
		Sustular. Ayşe kâğıtlara bakıyor, fakat tashih etmiyordu. İçinden &quot;Yarabbi! Bu adam niçin böyle? Artık hiç  değişmeyecek mi? Ne yapmalı da onu biraz olsun değiştirmeli?&quot; diye düşünüyor ve Selim gezinmesinde  devam ediyordu. Kitaplıktan Mohaç seferine ait bir cilt çekerek açtı. Bir iki yerine baktı ve meseleyi<br/>
<br/>
		kapanmış sanarak yeniden vazife tashihine başlamak üzere bulunan Ayşe'ye döndü.<br/>
<br/>
		- Kanunî Sultan Süleyman hakkındaki fikrin nedir? Edebiyatçı olmak dolayısıyla belki bunun üzerinde  durmadın. Duranların düşüncesi nedir? Niçin bütün yaptıkları hakkında aynı bilgiye sahip olan insanlar  onun üzerinde zıt fikirler yürütüyor? Oğlunu öldürttüğü için küçük müdür? Hürrem Sultan'a esir olduğu için  zayıf mıdır? Kânun ve nizam adamı olduğunu için büyük müdür? Ülkeler aldığı için kahraman mıdır? O  serseri ve dalkavuk devşirmeyi yükselttiği için alçalmış mıdır? Görüyorsun ki, tarihin ışıldakları altındaki bir  adam için bile, ölümünden beri aşağı yukarı üç buçuk asır geçtiği halde değişmez hüküm verilemiyor. Çünkü  herkes her hadiseyi yalnız kendi görüş noktasından seyrediyor.<br/>
<br/>
		Acaba kahraman şehzadesini öldürmekle haklı değil miydi? Hürrem Sultan'a esir olması tabii sayılamaz  mıydı? Devşirme İbrahim'i önce yükseltip sonra idam ettirmesinde yüksek bir devlet politikası yok muydu?  Bunlar o kadar düşünülmüyor...<br/>
<br/>
		Selim son cümlelerini söylerken Ayşe dikkatle onun yüzüne bakıyordu. Selim'in sesi birtuhaflaşmıştı. &quot;Haklı  değil miydi, tabii sayılamaz mıydı, yüksek bir devlet politikası yok muydu&quot; derken ciddî mi söylediği, yoksa  alay mı etliği belli değildi. Kanunî muhteşem bir kral, bir imparator olduğu için Selim'in onunla  eğlenmeyeceği muhakkaktı, öyleyse ne oluyordu? Bu, şimdiye kadar Ayşe'nin onda görmediği bir haldi.  Vazife tashihi işini bir tarafa bırakmıştı:<br/>
<br/>
		- Selim, dedi. Hâdiselerin en, derûnî sâikları hiç bir zaman anlaşılamayacaktır. Bunları anlamak için insan  ruhunun o pek çapraşık mekanizmasını iyice bilmek lâzım. Bu da kabil olmadığına göre her hâdisede bizce  meçhul taraflar bir ukde olarak kalacaktır, insanlar ve hâdiseler hakkındaki hükümlerimizi bütün bu<br/>
<br/>
	</body>
</html>