<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüz elli adımlık açık arazinin ötesinde kalenin beyaz duvarları on beş metrelik bir yükseltiyle yukarlara doğru uzanıyordu. Kemerli kapılar kapalıydı, ağır maun kütükler demir çivilerle takviye edilmişti. Kale duvarlarında görünürde kimse yoktu. Hepsi denize bakan batı duvarının yukarsında olmalıydı. Son bombardımanlar da artık duyulmaz olurken Hal saldırgan gemi filosunun gidişini seyreden Arapların zayıf alkışlarını duyabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Koca Daniel'e, "Onları avantajsız duruma düşürdük, ama sürpriz faktöründen yararlanmak istiyorsak elimizi çabuk tutmalıyız," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafiledeki denizciler yüklerinin altında iki büklüm olmuş halde hızlı yürüyüşlerini sürdürüyorlardı. Terli ve soluk soluğa oldukları halde yere çöken grup su şişelerini ağızlarına götürerek kana kana içtiler. Hal aralarında dolaşıp onları ağaç çizgisinin kıyısındaki mevzilerine yolladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Başınızı eğin. Görünmemeye çalışın. Barutunuzu kontrol edin. Ama ben emir vermeden ateş etmeyin!" diye emir verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağır beş barut fıçısını taşıyan ekip ana grubun arkasında kalmıştı, ama sonunda sendeleyerek ortaya çıktılar. Her biri yirmi beş kilo olan fıçılar iki adamın arasındaki bir sırığa asılarak taşınıyordu. Fıçılar palmiyelerin altına dizilirken Hal ve Daniel de fitilleri hazırlamaya giriştiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal ağır yanar fitilleri elinden geldiğince kısa kesmişti; iki fitil parçası hiçbir zaman aynı hızla yanmadığından bu daima hassas bir işti. Sonra her bir fitili fıçıların ağzından geçirdiler. Şimdi her saniye değerli olduğundan bütün fitillerin kusursuz olduğunu kontrol etmeye vakit ayıramazlardı. Bir tanesi bozuk çıkarsa patlayıcıları ateşleyecek dört tane daha vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hazır mısınız?" Hal önündeki işten başını kaldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel sonuncu fitili bir avuç yumuşak ziftle yerine tıkadı. "Olabileceğimiz kadar hazırız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Ağır yanarı tutuşturun!" diye emredince Daniel de çeliği çakmaktaşına sürttü. Tutuşan kavla ağır yanar fitilleri birer birer tutuşturdular ve hafifçe tütmesini izlediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Fıçıları omuzlayın!" diye emretti. Bunun üzerine kas kuvvetleri için seçilmiş beş denizci, çömeldikleri yerden kalkıp yaklaştılar. Bir başka grup, hamallardan birinin kaleden gelecek düşman ateşiyle vurulup düşmesi olasılığına karşı fıçı omuzlamak için arkalarında bekliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal kılıcını çıkarıp ormanın kıyısına yürüdü. Bu korumalı yerden açık arazinin ötesine baktı. Duvarlarda hala kimse yoktu. Adam bunun üzerine derin bir soluk aldıktan sonra, "Sessizce arkamdan gelin çocuklar!" diye emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamları ses çıkarmadan grup halinde koşmaya başladılar. Ağır fıçıları yüklenmiş denizcilerin çıplak ayaklan attıkları her adımla kumlu toprağın içine gömülüyordu. Kalenin kapısına yaklaşmışlardı ki kapının yukarsındaki mazgaldan bağırtılar koptu ve bir silah patladı. Hal taşın aralığında sarıklı bir baş ve üzerlerine çevrili uzun bir tüfek namlusu gördü. Menzil kısaydı ve mermi de koşan denizcilerden birinin göğsünün ortasına rastladı. Yaralı adam kumların üstüne boylu boyunca serilince fıçı da omzundan yuvarlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel onun hemen arkasından koşuyordu. Fıçıyı bir tahta kukaymış gibi kolaylıkla yerden kaldırdı. Koltuğunun altına sıkıştırarak can çekişen adamın üzerinden atladı ve en önde kapıların yanına vardı. Fıçıyı menteşelere dayadı, arkasından gelen adamlara da, "Onları buraya getirin!" diye işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Denizcilerin ilki soluk soluğa homurdanarak yaklaşınca Aboli, yükünü onun elinden aldı. "Çabuk, ağaçların altına dönün!" diye hırladı ve fıçıyı ilkinin yanına yerleştirdi. Bundan sonraki fıçıyı da piramit usulü öbür ikisinin üstüne oturttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Haykıran bir Arap kalabalığı şimdi kalenin duvarlarında toplanmıştı. Daniel'in adamları ağaç çizgisinin korumasına ulaşmaya çalışırken arka arkaya tüfekler patlıyordu. Bir denizci daha vuruldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamcağız açık arazide yerde kıvranırken duvarların tepesindeki Arapların, onun işini bitirmek için ateşledikleri mermiler yaralının etrafında tozlar fışkırtıyordu. Ağaçların arasında gizli denizciler de ateşe ateşle karşılık verdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tüfek mermileri taş bloklarına çarptıkça dev kapıların dibine çömelmiş adamların üstüne mercan parçaları yağdırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal beşinci barut fıçısını kümenin tepesine yerleştiren Koca Daniel'in yanına çömeldi. Ağır yanarın için için yanarak tüten ucuna üfleyerek kırmızı bir alevle yanmasını sağladı. "Haydi, sen arkadaşlarının yanına git, Danny. Ben barutun çaresine bakarım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama Daniel'in elinde de tüten bir ağır yanar vardı. "Müsaade edin, kaptan," diyerek Hal'ın yanına diz çöktü ve ağır yanarın yanan ucunu barut fıçılarından birinin fitiline dokundurdu. Hal tartışarak zaman kaybetmek istemediğinden o da aynı işi görmek üzere eğildi. Panik yapmadan fitillerin beşini de yaktılar ve düzgün yandıklarına emin olmak için beklediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kale garnizonunun yarısı o zamana dek tepelerindeki duvara üşüşmüştü ve tüfeklerini ellerinden geldiğince hızlı doldurarak ormanın kıyısına ateşliyorlardı. Dört yüz İngiliz denizcisi de bağırıp çağırıyor ve kale duvarlarını yaylım ateşine tutuyorlardı. Hal ve Daniel tepelerindeki adamların ateşinden kalenin mazgallarının altındaki çıkıntı sayesinde korunmuşlardı. Ama bunun korumasından çıkıp açık araziden gemiye dönerlerken canlı hedef olacaklardı. Hal hızla yanan fitillere son bir kez baktıktan sonra -her fıçının ağzından iki buçuk santimlik fitil dışarı uzanıyordu- ayağa kalktı. "Bana kalırsa, gitme zamanı geldi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben de daha fazla oyalanmak için bir neden görmüyorum, kaptan." Koca Daniel dişsiz ağzıyla ona sırıttı, sonra yan yana açık araziye atıldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arkalarındaki mazgallardan gelen bağırışlar birden arttı ve duvarlardaki her Arap kaçan ikiliye ateşe başladı. Ağır kurşun gülleler vızıldayarak başlarının yukarsından geçiyor ve ayaklarının dibindeki yumuşak kuma saplanıyordu. Ağaçların arasındaki denizciler de cesaret verici bağırışlarla karşılık veriyor ve duvarlardaki Araplar gibi aralıksız ateş ediyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Seraph!" diye bağırıyorlardı "Haydi, Danny! Çabuk koşun, kaptan!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zaman Hal için sanki yavaşlamıştı. Ona suyun içindeymiş ve attığı her adım dakikalar sürüyormuş gibi geliyordu. Orman çizgisi bir türlü yaklaşmıyor, tüfeklerin kurşunları etraflarında dolu kadar sık uçuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Derken Koca Dan vuruldu, hem de bir değil, eşzamanlı iki isabet almıştı. Kurşunların biri dizinin arkasına rastlayarak kemiği parçalayınca, adamcağızın bacağı kıvrılıverdi. İkinci mermi kalçasına isabet edip uyluk kemiğinin boynunu parçaladı. Daniel hiçbir işe yaramaz hale gelen her iki bacağının vücudunun altına kıvrılmasıyla kumların üstüne yığıldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal birkaç adım attıktan sonra, yalnız olduğunun farkına vardı. Durup arkasına baktı..</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel, "Siz koşun!" diye bağırdı. "Bana yardım edemezsiniz. Her iki bacağım da gitti." Yüzü de yere çarpmış, kumlar gözleriyle ağzına dolmuştu. Hal hızla dönüp mermi yağmurunun altında onun yanına koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel, "Hayır! Hayır!" diye ağzından kum ve salya püskürterek bağırıyordu. "Geri dön, sersem! Geri dön!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal onun yanına varıp omuzlarından kavradı. Yaralıyı kaldırmaya yeltenince, koca vücudun ağırlığından dehşete düştü. Her iki bacağı da işe yaramayan Koca Daniel, ona yardımcı olamıyordu. Hal derin bir soluk daha aldı. Daniel'in omuzlarını kavrayış biçimini değiştirerek kendini zorladı. Bu kez Daniel'in vücudunun üst yarısını yerden doğrulttu ve omzunu adamın koltukaltına dayamaya çalıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel onun kulağının içine, "Yararı yok," diye fısıldadı. Kalçasındaki kırık kemikler birbirine sürttükçe tarif edilemez bir acıyla kıvranıyordu. "Kaç, kendini kurtar," diye yalvardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'da cevap verecek soluk kalmadığından son gücünü toparladı ve vücudundaki tüm enerjiyi zorlayarak yaralıya sarıldı. Gösterdiği çabadan gözleri kararmıştı. Ama, Koca Daniel sağ kolunu Hal'ın omuzlarına dolayarak dev bedenini yavaş yavaş kumlu zeminden kaldırdı. Uzun birkaç saniye boyunda bir adım daha atmanın imkansızlığı içinde birbirlerine kenetlenmiş durumda kaldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dudakları Hal'ın kulağında olan Koca Daniel, "Sen delisin," diye fısıldadı. "Barutlar birazdan patlayacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arkalarındaki mazgallarda bir Arap askeri bir avuç kara tozu tüfeğinin ağzından içeri döktü ve tepesini tıkaçla bastırdı. Mermiyi dişlerinin arasında tutuyordu. Bu kendi eliyle namluya uyacak biçimde işlediği şekilsiz bir pik demiri kitlesiydi. Adam mermiyi tüfeğin ağzının içine tükürdü ve bir tahta çubukla iyice sıkıştırıp yerleştirdi. Sonra silahı ters çevirerek kabzayı mazgal şevine dayadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kabzayı omzuna dayayıp bakınca, iki kafirin açık arazide iki sevgili gibi sarmaş dolaş vaziyette çaresizce bocaladıklarını gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dikkatle adamların yan yana duran başlarına nişan aldı ve tetiği çekti. Antika tüfek bir an tutukluk yapacak gibi olduysa da sonra kulakları sağır edici bir patlamayla adamın ellerinin arasında zıpladı ve namluyu tepti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Mermi tüfeğin ağzından fırlayınca döne döne Hal'la Koca Daniel'in sürüklendikleri yere doğru yol aldı. Hedef Hal'ın başıydı, ama yol alırken o denli sert bir düşüş kaydetti ki, Hal'ın ayak bileğine çarpıp topuğunu kopardı ve sol ayağının kırılgan kemiklerini paramparça etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ayağı kıvrılıverince Hal, Koca Daniel'in ağırlığının altında yere çöktü ve kumların üstünde yan yana serilip kaldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel, Hal'ın suratına karşı, "Koş! Tanrı adına, koş!" diye bağırdı. "Fıçılar her an patlayacak!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal duyduğu acı arasında, "Yapamam!" diye geveledi. "Vuruldum! Ayakta duramıyorum!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel bir dirseğinin üstünde doğruldu ve Hal'ın ayağına baktı. Yaranın sakatlayıcı olduğunu hemen fark etti, sonra bulundukları yerin sadece yirmi beş, otuz metre uzağındaki barut fıçılarına baktı. O sırada fitillerden birinin alevi fıçıdaki deliğe ulaştı ve yumuşak katran tıkaca değince ışıldadı. Barutlar patlamanın eşiğindeydi. ".</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel, Hal'a sarılıp üstüne yuvarlandı. Yüzünü yumuşak toprağa yapıştırarak kocaman vücuduyla onu baştan başa örttü. "Üzerimden kalk, kahrolası!" Hal adamın altında debeleniyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">En alttaki fıçı o sırada patladı ve anında üstündeki öbür dört fıçının da patlamasına yol açtı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüz yirmi beş kilo barut bir tek patlamayla havaya uçmuştu. Patlamanın şiddeti ağır kapıları menteşelerinden koparırken parçalanan tahtalar gerideki avluya uçtu. Kemerin taştan iskeleti de çöktü ve mazgallar bir mercan bloğu, alçı ve toz heyelanı şeklinde yuvarlanmaya başladı. Duvarın üstündeki bir düzineden fazla Arap da taşlarla birlikte yuvarlanarak molozların altına gömülüp ezildiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Duman ve toz havanın altmış metre yukarlarına püskürerek fırtına bulutu görünümünü aldı. Şok dalgası duvarların önündeki açık arazide engelle karşılaşmadan yayılarak ormanın kıyısına çarptı ve koca dalları çatırdatarak aşağı indirdi. Palmiye ağaçlarını kamburlaştırdı ve bir kasırga hızıyla aralarından geçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel'le Hal tam da patlamanın yolu üzerindeydiler. Toz ve döküntü dalgası doğrudan üzerlerinden geçti. Akciğerlerindeki havayı emdi ve onları tıpkı yangından kaçan bir yaban mandası sürüsünün altında kalmış gibi ezdi. Hal kulak zarlarının şiştiğini hissetti. Şok aynı zamanda beynini dövmüştü. Duyularını yitirdiğini ve başının içinde yıldızlar çakarken kara bir boşluk içinde yuvarlandığını hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O uzaktaki karanlıktan yavaş yavaş döndü, kulak zarları korkunç patlamanın etkisiyle uğuldadı. Hal bu seslerin arasından ormandan boşanan denizcilerinin bağırışlarını duyabilmişti. Adamlar yattığı yerin yanından sürü halinde geçip parçalanan kapıların yanına vardılar. Yolu tıkayan moloz yığınlarının ve dumanın arasında itişerek kendilerine yol açtılar ve kalenin avlusuna daldılar. Orada ellerinde palalarıyla şaşkın Arapların üzerine yüklendiler. Sanki tam bir kana susamışlığın etkisindeydiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tozdan önünü göremez halde olan Hal oturmaya çalıştı, ama göğsünde onu tıkayan ve yere mıhlayan muazzam bir ağırlık vardı. Öksürürken soluğu kesildi ve kırpıştırdığı gözlerindeki tozlardan kurtulmaya çalıştı. Üstündeki kocaman gevşek vücudu itmeye çalışsa da, onu devirip özgürlüğüne kavuşması için gereken güçten yoksundu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın görüşü yavaş yavaş netleşirken kulaklarındaki uğultu da kafasının içine hapsolmuş bir kovan dolusu arının vızıltısı kadar hafifledi. Tepesinde Koca Daniel'in yüzünü görüyordu. Adamın gözleri sabit bir bakışla sonuna kadar açılmıştı. Hal onu üstünden itmeye çalıştıkça başı bir yandan öbür yana yuvarlanıyordu. Dişsiz ağzı da açılmış, dili dışarı sarkmıştı. Kanıyla salyasının sıcak bir karışımı Hal'ın yanağına damlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Duyduğu dehşetle güçlenen Hal, son bir büyük çabayla gevşek ve ağır vücudun altından sıyrıldı. Sersemlemiş halde oturdu ve öbür adama baktı. Koca Daniel ona siper olmakla patlamanın bütün şiddetine hedef olmuştu. Patlama giysilerini bile üstünden sıyırmıştı, öyle ki zavallı, adam çizmeleri ve kılıç kayışı dışında çıplaktı. Savrulan kumlar ise sırtıyla kabaetlerinin derisini soymuş, onu derisi yeni yüzülmüş bir geyiğe benzetmişti. Taş parçalarıyla uçuşan enkaz sırtıyla kalçalarını yarmış, kaburgalarının ve omurgasının beyaz kemik kırıklarını ortaya çıkarmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Danny?" diye seslendi. "Danny? Beni duyabiliyor musun?" Bu, uyuşmuş duyularından kaynaklanan gereksiz bir soruydu. Daniel'e daha çok yaklaşmaya çalıştıysa da, bacaklarının isteğine uymadığını fark etti. Bunun üzerine bacaklarına baktı. Vücudunun korunmamış biricik bölümüydü bacakları. Her iki bacağından da diz boyu pantolonunun sıyrıldığını, etinin, döner bir bocurgatın demir dişleri arasına sıkışmış gibi parçalandığını gördü. Bu kanlı bulamacın içinde beyaz kemik kıymıkları sırıtıyordu. Acı hissetmediği için gözlerinin önündeki kanıta inanamayarak bakıyordu. Her iki bacağını da kaybettiğine inanamıyordu. Bu yıkım manzarasına daha fazla bakmak istemedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Koca Daniel'e iyice yaklaşmak için dirseklerinden yararlandı. Dirseklerini yumuşak zemine saplıyor, parçalanmış bacakları ardı sıra sürünüyordu, iri vücudun yanına uzanarak onu kollarının arasına aldı. Bir zamanlar oğlunu uyutuşu gibi onu kollarının arasında hafif hafif sallıyordu. "Bunu da her zamanki gibi birlikte atlatacağız," diye fısıldadı. "Her şey yoluna girecek, Danny."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gözyaşlarının Daniel'in yukarıya dönük yüzüne düştüğünü görene kadar ağladığını fark etmedi. Gözyaşları, sıcak tropikal yağmur damlaları gibi dökülüyor, sabit bakışlı göz yuvarlaklarını örten beyaz kum zerrelerini yıkıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki yardımcısıyla koruluktan çıkan Dr. Reynolds onları orada yatar buldu. Hal, "Önce Danny ile ilgilenin," diye yalvardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds, "Tanrı onu korumasına aldı," diye mırıldandı. Üç kişi Hal'ı kaldırıp bir sedyeye yatırdı ve bacakları bir yandan sallanırken oradan götürdüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom koyu seyrediyordu. Alçak kum tepesinin doruğunda yattıkları yerden mercan kayalığının bir mil açığında kare yelkenli iki gemiyi görebiliyordu:</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Önde bütün zarafetiyle Seraph'ı ve kara yelkenleriyle güçlü ve tehdit dolu gözüken Minotaur'u. O bakarken gemiler arka arkaya güneye dönerek koyun ağzındaki kuşatma konumuna döndüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir dizinin üstünde doğrularak kum tepesinin üzerinden iki yüz adım uzaklıktaki kalenin duvarlarına baktı. Barut dumanının yoğun sisi muson rüzgarına kapılarak dağılıyor, denize doğru sürükleniyordu. Duvarın tepesinde kefiyelerinin ve sarıklarının altındaki kara sakallarıyla yüzlerce kafa diziliydi. Savunucular tüfeklerini savuruyor ve zafer sevinciyle kale duvarlarının üstünde dans ediyorlardı. Tom onların heyecanlı seslerini duyuyor, hatta iki İngiliz gemisine yönelik hakaretlerinin bazılarını anlayabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı kafirlerin suratını karartsın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı büyüktür! Bize zaferi armağan etti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ayağa kalkmaya hazırlandı. "Bir aksilik oldu herhalde," dedi. "Kapıları şimdiye kadar havaya uçurmalıydılar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli hemen delikanlının bileğini tuttu. Onu yanına çekerek, "Sakin ol, Klebe," dedi. "Bir savaşın bazen en zalim yanı beklemektir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ardından, kalenin uzak ucundan gelen tüfek ateşini duydular. Bütün Arap kafaları o tarafa döndü. Bağırışları ve meydan okuyuşlarından eser kalmamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir ses Arapça, "Kafirler kapılara saldırıyorlar!" diye bağırdı. Anında o yöne doğru bir hareketlenme oldu. Topçular bile toplarını terk ederek bu yeni tehdide karşı koymak için duvarların üstünde koşuşmaya başladılar. Korkuluk duvarları birkaç saniyenin içinde boşalmıştı. Tom da ayağa kalktı, “İşte beklediğimiz fırsat! Beni izleyin!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli onu yine aşağı çekti. "Sabret, Klebe!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom devin pençesinden kurtulmak için çabalıyordu. "Daha fazla bekleyemeyiz. Dorry'ye ulaşmalıyız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama Aboli "hayır" gibilerden başını salladı. "Sen bile yalnız başına bin adamla dövüşemezsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Dorian'ın, arkasında hapsedildiğini bildiği mazgal deliğine baktı. "Bize sinyal vermesi, nerede olduğunu göstermesi gerekirdi. Gömleğini sallayabilirdi," diye söylendi. Ama hemen arkasından küçük kardeşini mazur gördü. "O daha bir bebek. Her zaman ne yapılması gerektiğini bilemez ki."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kalenin uzak ucundaki düzensiz tüfek atışları artık yaylım ateşine dönüşmüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Dinle, Klebe," diyerek delikanlıyı zapt etti. "Danny ile baban kapıların altına patlayıcı yerleştiriyorlar. Artık uzun sürmez."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çok geçmeden patlamanın gümbürtüsü kulak zarlarını titretti ve onları sersemletti. Bir toz ve duman sütunu göğe yükselerek fırtına habercisi bir bulut katmanına dönüştü. Mavi bir fon oluşturan göğün önünde yükselen toz bulutu enkaz, kaya parçaları ve yanar durumdaki cisimlerle doluydu. Tom pirinç bir topun yerden otuz metre yükseğe fırlamasını seyretti. Parçalanmış insan vücutları ve kopmuş uzuvlar, ağır kalaslar ve başka enkaz parçalarıyla birlikte daha da yükseklere savrulmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı daha kendini toparlayamadan Aboli ayağa fırlamış ve açık araziden kaleye doğru koşmaya başlamıştı. Tom da onun arkasından fırladı. Fakat entarisinin etekleri onu engellediğinden duvarın dibine varmadan Aboli'ye yetişemedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli eğilip kenetlediği parmaklarıyla ona bir üzengi yaptı. Tom hiç duraksamadan çizmeli ayağını buna dayadı. Aboli de onu taş bloklarının arasındaki yarıklarda büyümüş bir incir ağacının dallarının arasına itti. Delikanlı tıpkı bir maymun gibi yukarı tırmandı. Ne bacaklarına çarpan kılıç kını, ne de kemerine ilişmiş tabancalar onu yavaşlatmadı. Aboli'yle öbür üç kişi de arkasından tırmanmışlardı, ama Tom duvarın tepesine onlardan önce ulaştı. Delikanlı duvarın çökmüş aralığına kendini çekti ve bacaklarını duvardan aşırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O an karşısına şaşkın bir kahverengi yüz çıktı. Bu Arap askeri kapılara yapılan saldırının gürültüsüne kanıp yerini terk etmemişti. Tom ansızın karşısında belirince bir çığlık atarak geriye çekildi ve ellerinin arasındaki tüfeği doğrultmaya çalıştı, ama tüfeğin horozu entarisinin kıvrımlarına takılmıştı. O bunu kurtarmaya çalışırken Tom'un kılıcı tıpkı bir kuş gibi geri geri kınından fırladı. Kılıcın ucu gırtlağına saplanıp ses tellerini kesince, çığlık atar gibi ağzı açılan adamdan hiç ses çıkmadı. Arka arka gitti ve kollarını savurarak on beş, yirmi metre derindeki avluya yuvarlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'yle üç denizci duvarların tepesindeki mazgallı siperlere tırmanırken Tom, duvarların çevresiyle kalenin avlusuna göz attı. Toz ve duman dalgalarının arasında kapıların enkazından uzaklaşmaya çalışan Arapların silik siluetlerini seçebildi. Birkaç tüfek ateşlenince delikanlı, bir denizcinin rampadan arkaya düştüğünü gördü. Derken iki taraf göğüs göğüse gelerek kesen, doğrayan ve boğuşan karmakarışık bir insan kitlesine dönüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kalabalığın içinde babasını aradı. Uzun boyu ve kara sakalı nedeniyle Hal çoğu zaman en karışık kalabalıkların arasında bile dikkati çekerdi, ama Tom bu kez onu bulamadı. Bununla birlikte, Hal'ı daha fazla arayarak vakit kaybedemezdi. "Şu tarafa!" diye bağırıp kafilesini duvarların tepesinden kapılara en uzak olan rampaya geçirdi. Entarileri tanınmalarını önlediğinden karşılaştıkları Araplar hiç duraklamadan geçmelerine izin verdiler. Tom koşarak rampayı indi ve kolayca yarı yoldaki sahanlığa ulaştı. Buradaki kemerli bir kapı içeriye açılıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kapı aralığında iki nöbetçi vardı. Bir tanesi Tom'un açık renkli gözlerine ve Avrupalı yüz çizgilerine bakınca hemen, “Ferenghi!" diyerek palasını başının yukarsına kaldırdı ve Tom'un kafasına doğru bir hamle yaptı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hemen başını eğdi ve kendi kılıcını Arabın göğsüne daldırdı. Kılıcını çektiği sırada, nöbetçinin delinmiş akciğerindeki hava ıslık çalarak dışarı fışkırdı ve adam dizüstü düştü. Aboli de öbür nöbetçiyi aynı hızla öldürmüştü. Sonra, cesetlerin üzerinden atlayarak ötedeki dar ve karanlık geçide koştular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Dorry!" diye bağırdı. "Neredesin?" Entariyi üzerinden sıyırıp başındaki sarığı da attı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Artık Araba benzemesine gerek yoktu ve Dorian'ın kendisini tanımasını istiyordu. "Dorian!" diye bağırdı yine. Sesi geçitte garip yankılar oluşturdu. Ona çeşitli lisanlardaki karmakarışık bağırışlar yanıt verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geçidin iki yanında bir düzineden fazla hücre yer alıyordu. Bunların kapıları belki yarım yüzyıl önce çürümüş, yerlerine kaba odundan kafesler geçirilmişti. Tom sakallı zayıf yüzlerin aralıklardan kendisine baktığını ve pençeden farksız ellerin yalvarır gibi kendisine doğru uzandığını gördü. Bunların, el-Auf tarafından ele geçirilmiş gemilerden alınan esirler olduğunu hemen anlamıştı. Dorian'ın da aralarında olduğunu düşünerek heyecanlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Dorian!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ona bir İngiliz sesi yanıt verdi. "Tanrı sizden razı olsun, sir. Gelmeniz için dua ediyorduk."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli ağır kol demirini kaldırınca kapı patlarcasına açıldı ve tutsaklar minik taş hücreden koridora boşaldılar. Tom üstleri başları lime lime, pis kokulu adamların altında neredeyse eziliyordu. Kendini kurtarıp hemen öbür hücrelere bakmaya koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bağrışmaları bastıran bir sesle, "Dorian!" diye haykırdı. Kardeşini en son hangi hücrede gördüğünü kestirmeye çalışıyordu, ama ne yöne bakması gerektiğinden emin değildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kurtulan tutsaklardan birini yakaladı ve adamın omuzlarını sarsa sarsa sordu. "Burada kızıl saçlı genç bir beyaz çocuk var mı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adam, Tom'a deliymiş gibi baktı, sonra kendini kurtarıp avluya hücum eden tutsak kalabalığına katıldı. Delikanlı böylece koridorun sonuna ve sonuncu hücreye ulaştı. Aralık olan kapıdan taş duvarlı minik odaya girdi. Duvarın dibinde kurutulmuş palmiye yapraklarıyla doldurulmuş bir döşekten başka bir şey yoktu. Güneş ışığı mazgal deliğinden eğik olarak içeri akıyordu. Tom o tarafa yürüdü, koy ve açığında bekleyen iki gemiye baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Buydu," diyerek mazgal deliğinin altındaki basamağa zıpladı ve delikten dışarıya başını uzattı. Duvarın dışında bir sarmaşık yetişmişti ve mazgal deliğine hemen hemen dokunacak kadar yakındı. "Dorry'yi hapsettikleri hücre burası. Ama şimdi nerede?" diye homurdandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom basamaktan yere atladı ve boş hücrede etrafına bakındı. Taş bloklarına çimentoyla demir halkalar iliştirilmişti. Tutsaklar bu halkalara zincirlenmişlerdi. Mercan bloklara yazılar kazılmıştı. Tom, Portekiz adları, yosunlar ve mantarlarla kaplanmış yüz yıl öncesine ait tarihler okudu. Daha yeni tarihlere ait Arapça yazılar da vardı. Delikanlı, Kuran'ın 17. suresinden bir alıntıyı tanıdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf Wilson ona bunu ezberletmişti: "Yedi kat gök, yeryüzü ve içindeki her şey O'nun ihtişamını ilan ediyor." Bunun altında kemer tokası veya metal bir cisimle yapılmış başka bir kazıntı vardı. Düzensiz bir çocuk yazısıyla, "DORİAN COURTNEY 3 ŞUBAT 1691" kazılmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Buradaymış!" diye bağırdı. "Aboli, Dorry buradaymış!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli dev cüssesiyle kapı aralığını doldurdu. "Acaba şimdi nerede, Klebe?”</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onu bulacağız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hareketlerini engelleyen entariyi çıkararak duvarın üstüne fırlattı. Sonra, Aboli'yle birlikte koridora fırlayıp güneş ışığına koştular. Aşağılarındaki avluda ve kale duvarlarının üstünde hala çarpışanlar vardı, ama Arapların bozguna uğradıkları belliydi. Yüzlercesi parçalanan kapılardan dışarı fırlamıştı. Silahlarını ellerinden atıp ormana kaçıyorlardı. Kimileri duvarların içine hapsolmuş, kimileri de yere diz çökmüş merhamet dileniyorlardı. Tom bazılarının İngiliz kılıçlarıyla karşılaşmaktansa duvarlardan aşağı atladıklarını gördü. Beyaz entarileri vücutlarının etrafında balon gibi kabarırken haykırarak ölüme atılıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bununla birlikte hala savaşanlar da vardı. Bir düzine kadar Arap doğu kulesini ellerinde tutuyorlar ve, "Allahü ekber," diye bağırarak saldırganlara meydan okuyorlardı. Ama Tom o yöne bakarken İngilizlerin doğu kulesine saldırıp oradaki Arapların tümünü kılıçtan geçirdiklerini ve kaleden aşağı attıklarını gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom karmaşanın içinde çaresiz haldeki küçük bir vücudu ve alev rengin de saçları gözleriyle arıyordu. Ama kardeşinden hiçbir iz yoktu. O sırada bir kadın rampadan Tom'a doğru koştu. Siyah peçesi düştüğü için başı açıktı. Delikanlı onun hemen hemen çocuk yaşında olduğunu fark etti. Uçuşan uzun, siyah saçların altındaki yüzde korku maskelenmişti. Rastıklı gözleri köpekler tarafından kovalanan bir ahuyu andırıyordu. Dört denizci sevinçle bağrışarak onu kovalamaktaydı. Gömlekleri öldürdükleri adamların kanına bulanmıştı, kan damlacıklarıyla beneklenmiş yüzleri şehvetin etkisiyle şişmiş, alev alev yanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kızı rampanın kenarında yakaladıkları gibi yere fırlattılar. Üçü onu taşların üstüne mıhlarken tüm çırpınışlarına karşın, entarisinin eteklerini kaldırıp ince kahverengi bacaklarıyla pürüzsüz çıplak karnını meydana çıkardılar. Dördüncü denizci pantolonunun önünü açarak onun üstüne çöktü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bu kadar çirkin bir sahneye tanık olacağını hiç tahmin etmemişti. St. George ve Kutsal Kase Tarikatının bir şövalye adayı olarak ona, savaşın asil bir uğraş, gerçek savaşçıların da kibar olduğu öğretilmişti. Hemen müdahale etmek için davrandıysa da, Aboli demir gibi pençesiyle kolunu kavrayarak onu engelledi. "Onları bırak, Klebe," dedi. "Kazananların hakkıdır bu. Bizim görevimiz Bomvu'yu bulmak." Dorian'dan söz ederken ormanların diliyle 'Kızıl' anlamına gelen adı kullanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Buna izin veremeyiz!" diye geveledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli onun sözünü kesti. "Bu adamları durduramayız. Eğer böyle bir şey yaparsan seni öldürürler. Onun için, iyisi mi, biz Bomvu'yu arayalım." Kızın hıçkırıkları yürek parçalayıcıydı, ama Aboli, Tom'u rampadan zemin katına sürükledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Avlunun bu ucunda eski duvarlar ve kapılardan oluşan bir labirent karşılarına çıktı. Kapılardan bazıları açık olsa da çoğu sürgülü, pencereleri de kepenkliydi. Dorian bu kapılardan birinin arkasında olabilirdi. Tom küçük kardeşinin korku içinde olduğunu tahmin edebiliyordu. Çarpışmalar ve yağma sırasında zarar görmeden önce onu bulmaları gerekiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Aboli'ye, "Sen şu uzak uçtan başla," dedi. "Ben buraları arayacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, Aboli'nin kendisine itaat edip etmediğini görmek için arkasına bakmadan en yakın kapıya koştu. Burası kilitliydi. Delikanlı kapıyı omzuyla zorladı, sonra geri çekilerek, demir kilidi tekmeleriyle kırmaya kalkıştı. Kapı sapasağlam duruyor, tüm çabalarına karşı koyuyordu. Tom bir ara etrafına bakınca Seraph'ın denizcilerinden birini gördü. Adam ellerinde uzun saplı balta ve tabancayla taraçada koşuyordu. Kolları dirseklerine kadar kana batmıştı, yüzünde de savaş çılgınlığı okunuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Charley!" diye ona seslendi, denizci de savaş sarhoşluğuna rağmen onu duydu. Tom, "Şu kapıyı kır!" diye emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir şeyler daha kırıp parçalamak belli ki Charley'ye çekici gelmişti. Sırıtarak, "Sen biraz geri çekil, Tom oğlum," diye bağırarak kapıya saldırdı. Baltasının iki darbesiyle tahta panoları parçaladı. Tom da kapıya bir tekme daha attıktan sonra içeri daldı. Birden kendini küçük odalar ve koridorlar labirentinde buldu. Delikanlı koşuyor, yolu üstündeki bütün odalara bakıyordu. Belli ki odalar alelacele terk edilmiş, yatak çarşafları ve giysiler karmakarışık halde etrafa saçılmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı aniden tepesinde bir gümbürtü duyunca koridorun ucunda sallanan bir merdiven gördü. Birisi sanki kilitli bir odadan kaçmaya çalışıyordu. Bu, belki de Dorry'ydi! Tom'un kalp atışları hızlandı. Başka bir şey düşünemeyen delikanlı merdiveni koşa koşa çıktı. Tepeye varınca açık duran bir kapıyla karşılaştı. Ağır demir anahtarı hala kilidin içindeydi. İleri atılınca kendini dar ve uzun bir odada buldu. Pencerelerde kepenkler olduğundan oda yarı karanlıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı etrafına bakınırken, "Dorry!" diye bağırıyordu. Buranın bir hapishane olmadığını ilk bakışta anlamıştı. Kepenkli pencerenin karşısındaki duvarın dibinde küçük tahta sandıklar diziliydi. Bunlar, El-Malik 'in dhow'unda ele geçirilen kasalara çok benziyordu. Tom, el-Auf'un depolarının birinde, belki de en değerli ganimetlerini sakladığı odada bulunduğunu anladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sandıklardan dördü açıktı, kapakları arkaya devrilmişti. Kardeşi için duyduğu endişeye rağmen Tom, gözlerinin önüne serilenlerden etkilenmekten kendini alamadı. Sandıkların içindeki tipik Arap para torbacıklarını hemen tanıdı. Bir tanesini aldı ve avucunda ağırlığını denedi. Kumaşın öte yanındaki paraların ağırlığı ve şekli hiçbir şüpheye yer bırakmıyordu. "Altın," diye fısıldadı. Derken, birinin sandığın yanındaki taş zemine deri bir heybe bıraktığının farkına vardı. Bunun içi yarısına kadar para torbalarıyla doluydu. Birini, kuşatma halindeki kaleden kaçmadan önce heybeyi doldururken rahatsız ettiği anlaşılıyordu. Tom'un duyduğu gürültüler ise sandıklar kırılırken çıkan sesler olsa gerekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Her kimse, hala burada olmalıydı. Durumu kavradığı anda Tom arkasındaki taş karoların üstünde sinsi bir ayak sesi duydu. Bu ses delikanlıyı harekete geçirdi, hızla kapı tarafına döndü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un merdiveni koşa koşa çıktığını duyunca el-Auf açık kapının arkasına gizlenmişti. Tom onu görür görmez tanıdı. Seraph korsan gemisine karşı saldırıya geçtiği sırada, onu Minotaur'un güvertesinde görmüştü. Tahmininden daha uzun boyluydu; derin çukurları içindeki vahşi bakışlı kara gözleri ise akbaba gibi yırtıcı bir kuşu hatırlatıyordu. Başı açıktı, sarığını takmamıştı. İçin de gümüş renkli teller olan gür siyah saçları omuzlarına dökülerek sakalının lülelerine karışıyordu. Sol elindeki tabancayı doğrultup Tom'un başına nişan alırken dudakları vahşi bir anlamla gerilmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kısa bir an namlunun içine, sonra da tabancanın nişangahının üzerinden kendisini hedef alan el-Auf'un pırıl pırıl gözüne baktı. Ufak odanın limitleri içinde kulakları sağır eden madeni bir tıkırtı duyulurken beyaz bir duman bulutu oluştu. Tom merminin yüzünün ortasında patlamasını beklerken bir şey olmadı. Silah ateş almamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ortaya çıkan duman ışıltıdan el-Auf'un bir an gözleri kamaşmıştı; bu kısa süre, Tom'un aralarındaki mesafeyi aşmasına yetti. Tabancanın çift namlulu olduğunu ve el-Auf'un işaret parmağının ikinci tetiğin etrafında kıvrıldığını görmüştü. Delikanlı şansın ikinci kez yüzüne gülmeyeceğini ve ikinci namlunun kendisini öldüreceğini anlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı bir kılıç darbesiyle kendine doğru uzanmış tabancalı eli bileğinden kesti. Bu hareket bir ustura etkisi yaparak adamın atar ve toplardamarlarını doğradı. El-Auf'un elinden düşen tabanca taş zemine çarpıp korkunç bir uğultuyla patlarken mermi para sandıklarından birinin tahtasını parçaladı. El-Auf geriye doğru sendeledi ve eli hemen belindeki taşlarla bezeli palaya gitti. Bu, Tom'un göğüs kemiğini hedefleyen hamlesini karşılamak için çok uygun bir zamanlamaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, adamın bu kadar atik olacağını düşünmemişti. El-Auf'un saçlarıyla sakalındaki gümüş teller onu yanıltmıştı. Korsan bir leopar kadar hızlıydı. Kılıcına kattığı güç ise yarı yaşındaki bir adamınkine eşitti. Tom hamlesinden sonra kendini toparlarken el-Auf bir dizinin üstüne düştü ve delikanlının ayak bileklerine nişan aldı. Bu Tom'u sakatlayabilecek bir hamleydi. Delikanlının geriye çekilmeye vakti yoktu. Bu yüzden hemen havaya sıçradı ve kavisli bıçak çizmelerinin altından geçti. Tom havadayken Arabın esmer kafasını hedef aldı, fakat el-Auf tıpkı kıvrak bir yılan gibi kurtuldu. Taşların üstünde küçük bir kan gölü bırakmıştı; bileğinden de hala kan fışkırıyordu. Delikanlı, düşmanının saldırısını savuştururken kendi de yanıltmaca bir vuruş denedi. El-Auf'un karşılığı delikanlının midesini hedef aldı. Tom geriye zıplayınca hamle boşa gitti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birbirlerinin etrafında dönüyorlar, göz göze gelerek birbirlerinin düşüncelerini okumaya çalışıyorlardı. Her biri karşısındakinin zaafını ararken silahları saklayarak birbirine çarpıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir an kana bastığı için ayağı kayınca, el-Auf ok gibi fırlayarak delikanlının kalçasına doğru bir hamle yaptı. Tom bunun üzerine dönüp hasmını gerilemek zorunda bıraktı. Artık düşmanının aklından geçenleri okuyabiliyordu. El-Auf hızlı ve kaypaktı, ileri yaşı ise bileğinin gücünü eksiltmemişti. Kılıç oyununa devam ederlerse el-Auf'un deneyimi en sonunda etkisini gösterecekti. Tom bu işi bir güç denemesine dönüştürmek zorunda olduğunu biliyordu .</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arabın güçlü yanına kayıyor, onunla adeta flört ediyor, ona sözde bir açık veriyor, ama el-Auf buna kanıp tekrar hamle yapınca, adamın kılıcını kendisininkiyle bloke ediyordu. Şimdi göğüs göğüseydiler ve göz hizasında kılıç kılıca gelmişlerdi. Tom genç ve geniş omuzlarının bütün ağırlığını kılıca verirken el-Auf bir adım attı. Delikanlı, düşmanın kuvvetinin sol bileğindeki açık toplardamardan damla damla akıp gittiğini hissediyordu. Buna güvenerek ileri atıldı, ama el-Auf duyurmak istediği kadar güçsüz değildi. O denli hızlı yana kaydı ki, herhangi bir dirençle karşılaşmayan Tom öne doğru sendelerken el-Auf da hemen hamle yaptı. Adamı, hamlelerine karşı tetikte olacak kadar iyi tanıyan Tom'un bunu tahmin etmesi gerekirdi. Ancak hızı ve kedilere yaraşır bir denge mucizesi sayesinde vücudunun belden aşağısını yana attı, el-Auf'un hamlesi de yalnız bacağını sıyırdı. Pantolonunun kumaşı yırtılan Tom'un bacağında sığ bir kesik açılmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu aslında önemli bir yara değildi. El-Auf çaresizce toparlanmaya çalışırken Tom kılıcını sıkıca kavrayarak saldırıya geçti, iki kılıç havada vınlıyor, çeliğin çeliğe sürtmesiyle çıkan ses tüyleri diken diken ediyor, kılıçların kabzaları iki hasmın ellerinde titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı en sonunda karşılaşmayı bir güç savaşına dönüştürmeyi başarmıştı. El-Auf kılıcını kurtarmaya cesaret edemiyordu. Böyle yaparsa açık verecek, karşı hamle yıldırım hızıyla gerçekleşecekti. Bu uzatılmış klasik dövüş stilini Tom, Aboli'den öğrenmişti. Aboli ona, "Baban bu darbeyle Schreuder'i öldürmüştü," dedi. "Oysa o Hollandalı hayatımda gördüğüm en büyük kılıç ustasıydı - yani babandan sonra demek istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bütün kuvvetini bileğine verdi, iki kılıç hızla dönerken el-Auf'un mücadele etmekten kırış kırış olmuş kahverengi alnında boncuk gibi terler birikiyor, bunlar gözlerine ve sakalına akıyordu. Tom karşısındaki adamın zayıf düşmekte olduğunu hissediyordu. Düştüğü umutsuz durum yüzünden dudakları gerilen el-Auf'un yarasından damla damla kan akıyordu. Artık gözlerinde çaresizlik vardı. Ve de ölüm...</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom birden bileğinin açısını değiştirdi; kılıcının ucu el-Auf'un gözlerinin bir iki santim ötesinde ışıldadı. Adam çöker gibi oldu. Uzun kahverengi parmakları, sahiplerinin iradesine meydan okur gibi açılıverdi ve palasının kabzası buradan aşağı kaydı. Tom silahı uzaklaştırmak için kendi kılıcından yararlanarak onu duvara doğru savurdu. Pala orada takırdayarak yere düştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf eğilip kapıya atılmaya çalıştı, ama delikanlı kılıcının ucunu adamın sakalının içine dayamıştı. Ucunu çenesinin altına batırarak adamı duvara doğru gerilemeye mecbur etti. Soluklarının normalleşip konuşmaya başlaması birkaç saniyesini aldı. "Hayatını kurtarman için yapabileceğin bir tek şey var," dedi. Kafirin onun dilini böylesine akıcı şekilde konuştuğunu duyunca el-Auf'un gözleri kısıldı. Tom devam etti. "Burada tutsak ettiğin Frenk çocuğunu bana verebilirsin." El-Auf, Tom'a bakakalmıştı. Yaralı kolunu göğsüne dayayıp bileğini öbür eliyle sıkarak kanamayı durdurmaya çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Cevap ver," diyerek kılıcının ucunu adamın gırtlağına daha fazla batırdı. "Konuş benimle, dişi domuzun piçi. Çocuğu bana ver, ben de hayatını bağışlayayım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çeliğin batışı Arabın irkilmesine yol açtı. "O sözünü ettiğin çocuğu tanımıyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom adamın itirazlarını kısa kesti. "Onu çok iyi tanıyorsun. Şu kızıl saçlı çocuk."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf'un dudakları alayla kıvrıldı. "El-Amhara'yı ne yapacaksın? Senin oğlanın mı yoksa?" Arabın gözlerinde korkunç bir nefret okunuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un kılıcı tutan eli bu hakaret karşısında titredi. "El-Amhara kardeşimdir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse çok geç kaldın." El-Auf şeytanca bir zevk duyarak sözlerini tamamladı. "O, senin onu asla bulamayacağın bir yere gitti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom göğsünün sıkıştığını hissediyordu. Soluğu kesikleşti. Dorian gitmişti. "Yalan söylüyorsun," diye bağırdı. Üzüntüsünden Arapça kelimeleri söylerken dili sürçüyordu. "Onun burada olduğunu biliyorum. Kendi gözlerimle gördüm. Onu bulacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Çocuk bu adada değil. Onu istediğin her yerde arayabilirsin." El-Auf boğuk boğuk gülüyordu şimdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom adamın gülüşünü kılıcının ucunun baskısıyla susturdu. Arabın kara gözlerine bakarken karmakarışık düşünceler kafasının içinden geçiyordu. "Hayır!" Duyduklarına inanmak istemiyordu. "Kardeşimi burada bir yerde saklıyorsun. Yalan söylüyorsun." Ne çare ki, el-Auf'un davranışlarında doğru söylediğini anlatan bir tavır vardı. Tom küçük Dorry'yi kaybettiklerini anladı ve kardeşinin kalbinde bıraktığı boşluğu çaresiz bir acıyla doldurdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kılıcını indirerek el-Auf'a arkasını döndü. En azından yüreğini rahatlatmak için adanın her köşesini arama kararıyla kapıya yöneldi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf o kadar şaşırmıştı ki, bir an hareketsiz kaldı. Sonra sağlam elini belindeki hançere götürdü. Çelik, kılıfının içinden çıkarken hafif bir kayma sesi duyuldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bu ölümcül hışırtının ne anlama geldiğini bilmeyecek kadar dalgın değildi. Arkasına doğru dönerken el-Auf'un başının yukarsına kaldırdığı hançerli elini sırtına saplamak için hızla harekete geçtiğini gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu alçaklık Tom'un umutsuzluğunu korkunç bir öfkeye dönüştürdü. Saldırıyı karşıladı ve kılıcının ucunu Arabın göğsünün ortasına sapladı. Çeliğin bir kaburgayı sıyırıp geçtiğini, kalple akciğeri deldikten sonra da ucunun omurgaya çarpmasıyla elinde titrediğini hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf donakalmıştı. Hançer elinden kurtulup gürültüyle yere düştü. Kara gözlerindeki nefret solmaya yüz tutmuştu. Tom çizmeli ayağını yaralının göğsüne dayayarak onu arkaya itti ve kılıcını kurtardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf'un başı öne doğru düşmüştü. Ne var ki, Tom'un öfkesi dinmemişti. Kılıcı havaya kaldırıp tüm gücünü omuzlarıyla kolunu kullanarak tekrar indirdi. Çelik, el-Auf'un ensesine rastlamıştı. Adamın kafası fıskiye gibi kan fışkırtan boynundan ayrılarak yere çarptı ve Tom'un ayaklarının dibine yuvarlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, el-Auf'un yüzüne baktı. Ardına kadar açık kara gözlerde hala vahşi bir ifade vardı. Bir şey söyleyecekmiş gibi aralanan dudakları titredi, gözlerindeki ışığın sönmesiyle de bakışı donuklaştı ve çenesi sarktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli kapının aralığından, "İyi iş yaptın," dedi. Odaya girerek üstündeki entariyi çıkarıp yere yaydı, sonra kesik başı saçlarından tutup havaya kaldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, el-Auf'un kafasının entariye sarılışını seyretti. Kumaşın katlananın arasından sızan kanı görmek onda en küçük bir dehşet veya merhamet kıpırtı sı uyandırmıyordu. Aboli doğrulup iğrenç bohçayı omzuna attı. "Bunu babana götüreceğiz," dedi. "El-Auf'un kellesini Londra'da şirketin yöneticilerine takdim etmek ona bir baronluk kazandıracaktır." Koridorda, sonra da güneşin altında Aboli'yi izlerken Tom'un bir uyurgezerden farkı yoktu. Hiçbir sevinç duymuyor, Dorian'ı sonsuza dek kaybettiğini bilmek yüreğini kaya gibi eziyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kalenin koridorlarıyla iç odalarında koşuşan azgın denizcileri ite kaka ilerliyordu. Denizciler binayı yağmalarken bir yandan kahkahalarla gülüyor, bir yandan da birbirlerine yüksek sesle çirkin sözler savuruyorlardı. Arada hücrelerden birine saklanmış bir Arap bulup avluya sürükledikleri zaman bağırışlar ve ardından da acı çığlıklar kopuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tutsaklar çırılçıplak soyuluyorlardı. Denizciler, o bol entarilerin altına nasıl da kolaylıkla bir hançerin gizlenebileceğini öğrenmişlerdi. Kadınlara bile aynı şekilde davranılıyordu. Ele geçen silahlar avlunun ortasına yığılıyor, değerli eşya, erkeklerin keseleri ve kadınların ziynetleri yere yayılmış bir yelkenin içine atılıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tutsaklar bundan sonra avlunun kuzey duvarı boyunca yere diz çöktürülmüş çıplak kahverengi vücutların yanına sürükleniyordu. Ellerinde ateşlenmeye hazır tabancalar «ve hançerler tutan sırıtkan denizciler tutsakların başında nöbet tutuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yere diz çökmüş Arapların yanına yürüyerek içlerinden birini seçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çıplak vücuduna rağmen adamın soylu bir yüzü, vakur ve zeki bir bakışı vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı saygılı konuşmaya çabalayarak, "Adın ne, babalık?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İhtiyar adam, kendisiyle Arapça konuşulmasına şaşırmıştı. Ama Tom'un nazik bir tavırla sorduğu sorusunu yanıtsız bırakmadı. "Adım Ben Abram."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sende bir bilim adamı ya da din adamı görünümü var." Tom yaşlı adamı pohpohluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ben Abram yine yanıt verdi. "Ben bir hekimim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu adada bir erkek çocuk vardı. On iki yaşlarında kızıl saçlı bir çocuk. Onu el-Auf tutsak etmişti. O çocuğu tanıyor musun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanıyorum." Ben Abram'dan bu yanıtı alınca Tom ümitlendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O çocuk kardeşimdir," dedi. "Şimdi nerede? Burada, bu adada mı?" Ne çare ki Ben Abram "hayır" der gibi başını salladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Çocuk gitti. El-Auf onu köle olarak sattı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom en sonunda el-Auf'un söylediklerinin onaylandığını kabul etmek durumundaydı. Bir an bu acıya dayanamayacağını zannetti. "Onu nereye yolladılar? Kardeşimi köle olarak satın alan adamın adı ne?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ben Abram yine başını salladı, ama gözlerini Tom'dan kaçırmıştı, yüzünde de ihtiyatlı bir anlam vardı. "Bilmiyorum," diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ihtiyarın yalan söylediğini biliyordu. Eli kılıcına gitti. Yaşlı adamı mutlaka konuşturacaktı, ama Ben Abram'ın bakışındaki kararlılığı görünce, bu adamdan zorla hiçbir şey elde edemeyeceğini içgüdüsel olarak hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Düşünmek, zaman kazanmak için kalenin iç duvarlarında bakışını gezdirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Surların üstü düşman tarafın cesetleriyle doluydu; birçok yaralı da pisliğin içinde inliyor ve kıvranıyordu. Tom nöbetçilerin başında olan serdümene seslendi. "Bu adam bir cerrahtır. Ona giysilerini iade edin ve bırakın, düşmanın yaralılarıyla ilgilensin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baş üstüne, Bay Courtney."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bu kez Ben Abram'a döndü. "Adamlarınızdan birçoğunun tedaviye ihtiyacı var. Yanlarına gidebilirsiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı sizi ödüllendirecektir." Ben Abram ayağa kalktı ve serdümenin kendisine fırlattığı entariyi üstüne geçirdi. Tom yaşlı adamın, rampanın dibine yığılmış ağır yaralı Araplardan birinin yanına koşup ilgilenmesini seyretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şimdi babasını bulup Dorian hakkında öğrendiği üzücü haberi vermesi gerekiyordu. Tekrar etrafına bakındıktan sonra kapılara yürüdü. Geçerken karşılaştığı denizcileri durduruyor ve, "Kaptanı gördünüz mü? Nerede?" diye soruyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hiçbirinden yanıt alamayınca, Tom kaygılanmaya başlamıştı. Derken parçalanmış kapıların yanında Kaptan Anderson gözüne ilişti. Anderson'un yüzü kıpkırmızıydı. Yağmayla meşgul adamlarını korsanın ganimetinin depolanmış olduğu odaları boşaltmak üzere ekipler halinde organize etmek için yaralı bir boğa gibi kükrüyordu. Denizcilerden bazıları balyalar ve fıçılar yüklenmiş olarak kaleden sendeleye sendeleye çıkmaktaydılar. Yüklerini, kumsala indirilip bekleyen gemilere nakledilmek üzere kapının dışında istiflemekteydiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom önündekileri ite kaka Anderson'un yanına sokuldu. Anderson hızla Tom'un bulunduğu yöne döndü. Yüzündeki ifade Tom'u meraklandıracak kadar yumuşadı. Delikanlı, "El-Auf'u öldürdüm," dedi. Gürültünün arasında kendini duyurmak için sesini yükseltmişti. "Korsanın başı Aboli'de," diyerek iriyarı zenciyi ve omzunda taşıdığı kan lekeleri içindeki bohçayı işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kutsal Meryem!" Anderson çok etkilenmiş görünüyordu. "Bu iyi bir iş," dedi. "Herifin nereye kaybolduğunu merak ediyordum. Başı Londra'da yüz bin rupi edecektir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Surların sonundaki kapının arkasında bir merdiven, bunun yukarsındaki odada da altın külçeleriyle dolu sandıklar var. El-Auf'un orada_ne kadar altın biriktirdiğini Tanrı bilir. Kaptan Anderson, bizim çocuklar yağmalamaya başlamadan önce, oraya güvenilir bir subayı bekçilik yapmaya yollasanız iyi edersiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson serdümenini çağırıp gerekli emirleri verdi. Subay, alelacele toparladığı beş kişiyle koşarak uzaklaştı. Tom, dilinin ucundaki soruyu sorabildi. "Babamı gördünüz mü, kaptan? Onu arayıp duruyorum. Kumandayı paylaşmak için burada, yanınızda olması gerekirdi Anderson'un ona çevrilen bakışında acıma okunuyordu. "O hapı yuttu, delikanlı. Kapılardaki patlamanın tüm şiddetine maruz kaldığını gördüm."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Felaket önsezisi gerçekleşen Tom, korkunun buzdan parmaklarının yüreğini sıktığını hissediyordu. "Babam nerede, sir?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">" Onu son gördüğümde kapıların önündeydi. "Anderson'un sesi acıma doluydu." Üzgünüm,delikanlı,ama gördüğüm kadarıyla ölmüş olması gerekir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom o an için Dorian'ı da unutarak Anderson'un yanından kaçtı. Düşe kalka kapı aralığını tıkayan enkaz yığınının üstüne tırmandı ve az ötede yerde yatan parçalanmış bir ceset gördü. Koşup yanına dizüstü çöktü. Üstündeki giysileriyle vücudu paramparça olan cesedin derisi yanık yüzünden öyle kötü soyulmuş ve bedeni öylesine hırpalanmıştı ki, Tom kime baktığına önce emin olamadı. Parçalanmış kafayı yavaşça ellerinin arasında çevirdi. "Danny!" diye mırıldanırken gözlerinin dolu dolu olduğunu hissetti. O koca adamı ne kadar sevdiğini şimdiye kadar farketmemişti. Gözlerini kırpıştırarak yaşların akmasını önledi. Yakından bakılınca ölüm en kötü karabasanlardan bile daha çirkindi. Koca Daniel'in gözleri açıktı, sabit bakışlı gözlerinde mavi sinekler kaynaşıyordu. Tom sinekleri eliyle kovarak avucuyla gözkapaklarını kapadı. Kararsız bir tavırla ayağa kalkınca Aboli'yi yanında buldu. "Babam nerede?"diye sordu. "Kaptan Anderson burada olduğunu söyledi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom babası olabilecek başka bir ceset görememişti. Ormanın kıyısında otuz veya kırk Arap ölüsü yatıyordu. Kaçmaya çalışırken öldürülmüşlerdi. Birkaç denizci cesetlerin üstünü başını yokluyor, Arapların bildik hilesi olan ölü numarası yapmadıklarından emin olmaya çalışıyordu. Bir yandan da üstlerinde değerli bir şey olup olmadığına bakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Baban burada değil," dedi. "Onu götürmüş olmalılar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir ölünün yanına çömelmiş olan en yakınındaki denizcinin yanına koştu. Tom onu tanıyamadı, Yeoman of York'un adamlarından biri olmalıydı. "Seraph’ın kaptanı Sir Henry'yi gördün mü?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Denizci başını kaldırıp ona baktı. "Evet, delikanlı. İhtiyar ağır yaralıydı. Cerrahların onu koya indirdiklerini gördüm." Adam, altın ziynetlerle dolu avuçlarıyla deniz yönünü işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Filonun direkleri ağaçların üstünden göze çarpıyordu. Kalenin zapt edilişini müjdelemek için mazgallara bayraklar çekilir çekilmez gemilerin üçü de koya girmişti.Tom ağaçların arasındaki patikaya saparak yumuşak beyaz mercan kumunun üstünde koşmaya başladı. Aboli de bir adım arkasındaydı. Deli kanlı lagünün berrak ve sakin sularında demir atmış yüksek gemilere baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Küçük tekneler şimdiden gemilerle kumsal arasında gidip gelmekteydiler. Gemideki görevlerini tamamlayan adamları karaya çıkarıyorlardı. Tom, Seraph'dan gelen bir uzun kayık gördü ve tekne kumsala vurur vurmaz içindekilere seslendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kaptan nerede?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Baştayfa, "Kendisi gemide," diye bağırarak yanıt verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onun yanına gitmek zorundayım. Beni gemiye götürün."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baş üstüne, Bay Tom. Atlayın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Uzun kayık Seraph'a toslar toslamaz merdiveni ilk çıkan Tom oldu. Aboli de hemen arkasındaydı. Geminin azaltılmış mürettebatından sadece birkaç kişi gemideydi; onlar da küpeşte boyunca dizilmişler, kıyıdaki patırtıyı özlemle izliyor, çarpışmaya ve yağmaya katılmak için can atıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Kaptan nerede?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onu kamarasına götürdüler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom uçar gibi güvertenin öbür ucuna koştu, fakat kıç kamarasının başına gelince, korkunç bir inilti duyarak sağ elini ileri uzatmış durumda aniden durdu. Kapıyı açıp öbür tarafta kendisini ne gibi bir dehşetin beklediğini keşfetmeye cesaret edemiyordu. Aboli onun üzerinden uzanıp yavaşça kapıyı itti. Tom babasının kamarasına bakakaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Işığın en kuvvetli olduğu kıç pencerelerinin altına tahta bir ızgara uzatmışlardı. Babası, ızgaranın üstüne sırtüstü yatırılmıştı. Dr. Reynolds yaralının başında duruyordu. Doktorun üstünde resmi ameliyat kıyafeti olan siyah redingot ceket vardı. Kalın şayak kumaş eskilikten yeşil bir renk almış, üstüne fışkırıp kuruyan kanlardan sertleşmişti. Reynolds küçük kamaranın sıcağından buram buram terliyordu. Tom'a bakarak, "Güzel," dedi. "Aval aval bakacağına içeri gir, delikanlı. Bir çift güçlü ele ihtiyacım var." Doktor bunları söyledikten sonra ceketinin kollarını sıyırmaya başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ağır ağır yaklaştı ve ızgaranın yanına dikilerek babasının parçalanmış vücuduna baktı. Saf alkolün kokusu sıcak kamarayı doldurmuştu. Cerrahın iki yardımcısından biri dörtte üçü boşalmış bir rom şişesini Hal Courtney'nin ağzına tıkmaya çalışıyordu. Alkol adamın yanaklarından aşağı akıyor, saçlarını ıslatıyordu. Hal öğürüyor, yarı baygın haliyle bile başını çevirmeye çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom şişeyi adamın elinden kaptı. "Yavaş olsana beceriksiz herif! Babamı boğacaksın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Cerrahın yardımcısı itiraz etti. "Acıya katlanabilmek için o roma ihtiyacı var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom adamı duymazdan gelerek babasının başını bir bebekmiş gibi yavaşça kaldırdı. Ona romu dikkatle içirmeye başladı. Bir yudumun dudaklarının arasından içeri süzülmesini sağlıyor, sonra da yutmasını bekliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu arada babasının yaralı bacaklarına baktı. Reynolds her bir bacağı deri kayışlarla uyluklarının yarısından bağlamış, kanamayı durdurmak için bu turnikeleri iyice sıkmıştı, ama yaralardan hala kan sızıyordu. İçine akması için ızgaranın altına konmuş bir kovaya damlamakta olan kanlar Tom'a, babasının hayatının saniyelerini sayan bir su saati gibi geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds hazırlığını tamamladı. Izgaranın üstünde, sakat bacakların yanında duran çantanın içinden fildişi saplı bir neşter çıkardı. Bununla Hal'ın kana batmış pantolonunun parçalarını kesmeye girişti. Kumaşın altındaki facia ortaya çıktıkça Tom'un yüzünün kanı çekiliyor, çocukcağız bayılma tehlikesi geçiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Patlama eti pelteleştirmiş, ona kıyılmış bir karaciğer görünümü vermişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kum taneleriyle mercan kıymıkları bir tüfekle atılmış gibi etin içine gömülmüştü, kanlı etin içinden dışarı taşmış kemik kırıkları taştan ok başlarını hatırlatıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds bacakları eliyle yokladı. Avuçlarının içinde yumuşak ve kemiksizdiler. Doktor dudaklarını bükerek başını salladı. "Bunların kesilmesi gerekiyor," dedi. "İkisinin de... Onları kurtaramam."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Hayır, olmaz!" diye soludu. "Onu bacaksız bırakamazsınız! Hiçbir zaman ata binemez, bir gemiye kaptanlık yapamaz. Bunu yapmamalısınız!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O zaman ölür. Bacakları çürür, bir haftaya kalmadan ya da şansı yardım ederse daha çabuk ölür." Doktor bu sözlerden sonra iki yardımcısına başıyla sinyali verdi. "Onu tutun!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli ileriye doğru bir adım atınca Reynolds, "Evet, sen de tut," dedi. "Güçlü kollara ihtiyacımız var." Tom'a ameliyat aletinden çok, kasap bıçağı gibi gözüken bir neşter seçti ve bunun keskin kenarını kendi başparmağının üstünde denedi. Tom bıçağın üstündeki küçük pas lekeciklerinin doğru dürüst temizlenmemiş eski kanlar olduğunu gördü. Reynolds, "Bay Tom, sen de babanın başını tutacaksın," diyerek ona bir tahta parçası uzattı. "Bunu dişlerinin arasına sıkıştırır. Acının pençesine düştüğünde ısıracak bir şeyi olmalı, yoksa dişleri çatlayacaktır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ardından, yardımcısının tuttuğu bir kase sıcak suyun içine bir sünger batırdı ve ilk kesiği nerede yapacağını görmek için Hal'ın sol bacağındaki kanlı bölümün bir kısmını temizledi. Sonra turnikeyi biraz daha sıkıştırdı ve bıçağın keskin kenarını kuvvetle gerilmiş derinin üstünde gezdirdi. Et yarıldı, tahta parçasını babasının çenesinin arasında tutan Tom da yaralının bütün vücudunun kasıldığını, sırtının gerildiğini ve vücudunun her köşesinin bir mengene tarafından sıkıştırılmış gibi hızla çekildiğini hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın gırtlağından korkunç bir feryat koptu, sonra çenelerini öylesine kenetledi ki, tahta parçası dişlerinin arasında ezildi. Tom babasının bir sağa, bir sola çarpan başını boş yere zapt etmeye uğraşıyordu, ne çare ki, Hal birden bir delinin kuvvetine sahip olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds bir yandan, "Onu sıkı tut!" diye homurdanarak kesmeye devam etti. Hal'ı tutan Aboli ve diğer adamlar, yaralının çırpınışlarının şiddetinden neredeyse yere devriliyorlardı. Tom neşterin çeliğinin babasının uyluk kemiğine çarptığını duydu. Reynolds hemen bıçağı bırakıp siyah katgüt kangalını eline aldı. Kan damarlarının, turnikeye rağmen bol bol kan sızdıran açık uçlarını bağladı. Kan ızgaranın altındaki kovanın içine sel gibi akmaktaydı. Tom insan vücudunda bu kadar çok kan oluşuna inanamıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds bez torbanın içinden bir testere çıkararak, ince dişlerini gözden geçirdi. Sonra, parçalanmış bacağı sol eliyle kavradı ve kalası ikiye bölen bir marangoz gibi bıçağın kesici kenarını neşterin açtığı derin yaranın içine yerleştirdi. Böylece, ilk darbeyi indirmiş oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çelik dişlerin kemiğe çarpmasıyla tiz bir çatırtı duyuldu. Hal kendisini bastırmaya çalışan dört erkeğin toplam gücüne rağmen bedenini büktü ve oturur duruma geçti. Başı arkaya devrilirken boynuyla omuzlarındaki kaslar ve bağlar vücudundan dışarı fırlarcasına gerilmişti. Açık ağzından acı bir feryat daha koptu ve bütün gemide yankılandı. Hemen arkasından vücudu gevşedi ve torba gibi ızgaranın üstüne çöktü. Reynolds, "Tanrı'ya şükür," diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Şimdi kendine gelmeden hızlı çalışmalıyız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Üç darbe sonra kemik ikiye bölündü. Bacak aşağı sarktı, cerrah da testereyi bırakarak neşteri tekrar eline aldı. "Kemiğin ucunun kapalı olması için kesik yerinde yastık gibi kalın bir parça bırakacağım," dedi. Birkaç doğrama hareketiyle ete şekil verdi. Parçalanmış bacak kurtulup ızgaranın üstüne çökünce Tom öğürdü. Cerrahın yardımcılarından biri kesik uzvu alıp yere attı. Bacak orada balıkçı teknesinin zeminine atılan yeni yakalanmış bir balık gibi yatıyor, sinir uçları ölürken hafif hafif titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds bir yelkenci iğnesine bir boy katgüt geçirdi. Sonra, sarkan et parçasını kesikten görünen kemiğin üstüne katladı. İğnenin ucunu kalın deriye saplayıp ince dikişler atarken kendi kendine bir melodi mırıldanıyordu. Kan damarlarının ucuna attığı dikişlerin serbest uçları kapanmış yaranın dışına sarkıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds birkaç dakika sonra geri çekilerek yaptığı nakısı gözden geçiren bir terzi gibi başını yana devirdi. "Güzel," dedi sonunda. "Kendi kendimi methetmek gibi olmasın, ama temiz bir iş yapmışım." Kesik bacağın ucu Tom'un gözüne, yeni doğmuş bir bebeğin başı gibi yuvarlak, kel ve kanlı gözüküyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds, "Şimdi öteki bacağına bakalım," deyip yardımcısına işaret etti. Adam, Hal'ın kalan ayak bileğini kocaman kıllı ellerinin arasında tutarak par çalanmış bacağı uzattı. Müthiş acı Hal'ı baygınlığın sislerinin arasından çekip aldı. Zavallı yine kocaman bir inilti salıverdi, hafifçe debelendiyse de, adamlar onu sıkı tutuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds uyluğun yukarsından, turnikenin hemen altından işe başlayıp sonra dizin altına inerek bacağı muayene etti. Güçlü parmaklarını Hal'ın etine bastırarak kırık kemik arıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Güzel!" dedi kendi kendine. "Hatta mükemmel diyebilirim! Bu bacağı da ha aşağıdan kesmeyi göze alabilirim. Dizini kurtaracağım. Bu çok önemli. O zaman dostumuza tahta bir bacak takabiliriz. Hatta belki yeniden yürümeyi bile öğrenebilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dünyasının merkezi olan babasının artık yürüyemeyeceği gerçeği, Tom'da müthiş bir şok etkisi yarattı. Bu, delikanlı için, bacağın kesilmesiyle tanık olduğu dehşet verici sahneler kadar dayanılmaz bir şeydi. Hal şimdi oğlunun terden kayganlaşmış ellerinin arasında zıplıyor, haykırıyor ve dişlerinin arasındaki kıskıyı parçalıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Debelenen vücudu zapt etmek için nefes nefese kalan Tom, ikinci bacak da vücuttan kopup kan gölü haline gelmiş yere düşerken kendisini kavrayan bulantı dalgalarının pençesinde kıvranıyordu. Hal bu kez bayılmamış, bıçak ve testerenin verdiği tüm acılara katlanmak zorunda kalmıştı. Babasının o şiddetli acılara göğüs germesini ve ancak acı yeni bir zirveye tırmandığı zaman boyun eğmesini Tom huşu ve garip bir gururla seyretmekteydi. Adamcağız o zaman bile feryatlarını bastırmaya çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom en sonunda eğilip dudaklarını Hal'ın kulağına yaklaştırdı ve, "Bitti, baba. Her şey bitti," diye fısıldayabildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İşin en inanılmaz yanı şuydu ki, babası onu duydu ve anladı. Gülümsemeye çalıştı; bu gülümseyişi görmek Tom için inanılmaz bir şeydi. "Teşekkür ederim." Hal'ın dudakları kelimeleri biçimlendirse de hırpalanmış gırtlağından hiçbir ses çıkmadı. Tom gözyaşlarına teslim olmamak için savaş veriyordu. Buğulu gözlerle babasını dudaklarından öptü, ki bu, o vakte kadar hayatında hiç yapmadığı bir şeydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler güverteye ayak basar basmaz Tom'un yanına koştu. "O nasıl?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Yaşıyor," diye yanıt verdi, ama sonra Ned'in endişesinin ne kadar içten olduğunu görünce ona acıdı. "Olabileceği kadar iyi," dedi. "Birkaç gün geçmeden ne olacağını kesin bilemeyeceğiz. Dr. Reynolds onun dinlenmesinin gerektiğini söyledi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned, "Buna da şükür," diyerek bir şey beklermiş gibi Tom'a baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, adamın neyi beklediğini bir an bilemedi. Ama sonra birdenbire durumu kavradı. Ned kendisine emir verilmesini bekliyordu. Ne var ki, Tom emir vermekten kaçınıyordu. Kendisine verilen sorumluluğu yüklenemeyecek kadar yorgun ve özgüvenden yoksundu. Yine de olanaklarını zorladı. "Şu anda ilk kaygımız bütün yaralılarımızı gemiye taşıyıp Dr. Reynolds tarafından muayene edilmelerini sağlamak olmalı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baş üstüne, Bay Courtney." Ned ferahlamış gibi döndü ve emri iletmeye hazırlandı. İşin bu denli kolay çözümlenmesine Tom'un kendisi de şaşırmıştı. O artık Bay Tom değil, Bay Courtney'di. Hal'ın oğlu olarak otorite yetkisi doğal olarak ona geçmişti. O sadece on yedi yaşındaydı ve resmi olarak bir rütbesi de yoktu. Ne var ki bu, donanmanın bir gemisi değildi, Tom da soğukkanlı olduğunu ve herhangi bir dövüşte hiç de yabana atılacak bir hasım olmadığını tekrar tekrar kanıtlamıştı. Gerek subaylar, gerekse denizciler ondan hoşlanıyorlardı. Bunun kuşku götürür tarafı yoktu. Ned Tyler onun emretme yetkisini kabul ettiğine göre, Seraph'daki bütün gemiciler de aynı şeyi yapacaklardı. "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İçgüdüsü ona başucuna koşup Hal kendine bakacak duruma gelinceye dek yanından ayrılmamayı fısıldadığı halde, babasının onun ne yapmasını isteyeceğini düşünmeye çalıştı. Dr. Reynolds'la yardımcılarının Hal'a bakmak ve sağlığına kavuşmasına yardımcı olmak için kendisinden çok daha fazla yapacak şeyleri bulunduğunu biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hızla düşünüp kararını verdi. Ned'e demir atmalarını ve yönetimin rutin ayrıntılarının yerine getirilmesini söyledi. Ve şöyle devam etti. "Geminin sorumluluğunu size bırakıyorum, Bay Tyler." Babasından tekrar tekrar duyduğu sözleri yineledi. "Ben kıyıya çıkıp orada kumandayı elime alacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned, "Baş üstüne, efendim," diye karşılık verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Doğru kaleye döndü. Bir yere kadar düzen kurulmuştu fakat Tom, Anderson'la adamlarının tümünü kalenin depolarını yağmalamakla meşgul buldu. Avlunun ortasında ganimetler dağ gibi olmuştu, adamlar da karmakarışık halde bunun etrafında dolanıyor, yığına daha fazla balya ve kutu katıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Kaptan Anderson," diye seslendi. "Üç yüz, dört yüz düşman ormana kaçmış durumda. Birçokları ise hala silahlı. Kale duvarlarında olabilecek bir saldırıya karşı önlem alınmasını istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson ona inanamayarak bakıyordu. Tom kararlı bir tavırla devam etti. "Lütfen en iyi subayınızı bu işin başına geçirin. Düşmanın topları doldurulsun ve namlular ormanın kıyısına çevrilsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson'un yüzü kıpkırmızı oldu. Bu konuşmaya kulak misafiri olan bütün denizciler, yaptıkları işi bırakarak onlara aval aval bakıyor ve söylenenleri can kulağıyla dinliyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un söyleyecekleri bitmemişti. "Sonra da olacak herhangi bir saldırıyı engellemek için kapı aralığının barikatlarla önünü kesin." Tom'un boyu en az Anderson'unki kadardı ve gözünü kırpmadan adamın yüzüne bakabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson uzunca bir süre delikanlıya baktı. Emre karşı gelecekmiş gibi görünüyordu. Ama sonra duraklayarak açık kapılara ve adamlarının da ne kadar düzensiz bir kalabalık olduklarına baktı. Tom'un emrinin sağduyulu olduğu tartışılamazdı. Anderson sadece beş adım uzağında olduğu için gereğin den fazla yüksek sesle, "Bay McNaughton," diye ikinci kaptana gürledi. "Kapıları tıkamak için elli kişi yollayın. Yüz kişi de topların başına geçsin. Toplara saçmaları doldurun ve kalenin çevresini güvence altına alın." Anderson bundan sonra Tom'a döndü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Ortalık kararana dek bir iki saatimiz var," dedi. 'Yarın gün ağarırken ilk iş olarak kaçakları ormandan çıkarıp temizleyeceğiz." Ardından hala tozların içine diz çökmüş durumda bekleyen sıra sıra çıplak tutsaklara baktı. "Bu adamlara insanlık adına giyecek bir şeyler ve su verilmesini istiyorum. Sonra da kalenin hücrelerine hapsedilsinler. Adamlarımızdan ne kadarı yaralı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Emin değilim." Anderson süt dökmüş kediye dönmüştü. Yüzündeki kızartı yavaş yavaş kayboluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Adamlarınız kayıpların dökümünü çıkarsınlar," diye emretti. "Yaralıların cerrahlar tarafından muayene edilmeleri için gemilere yollanmaları gerekiyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı etrafına bakınca, Arap cerrah Ben Abram'ın hala düşmanın yaralarıyla meşgul olduğunu gördü. Birisi sağduyulu davranıp ona yardımcı olmaları için, tutsaklardan dördünü yanına vermişti. Tom devam etti. "Yarın havayı zehirlemeye başlamamaları için ölüleri toprağa vereceğiz. Müslümanların, cenazelerinin defini için kesin kuralları vardır. Korsan da olsalar, geleneklerine saygı göstermek zorundayız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom günbatımı sonrasına dek Anderson'la çalıştı. Meşalelerin ışığında düzeni sağlayarak kaleyi ve ganimetleri sıkı bir koruma altına aldılar. Tom artık ayaklarının üstünde sallanıyordu. Bacağında el-Auf'un açtığı az derin yara yanıyor, bütün kasları sancıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Artık tehlike yok, Klebe. Her şey yarına kadar güven altına alındı. Dinlenmelisin." Aboli delikanlının yanında bitmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ama yarına kadar bekleyemeyecek bir şey var." Tom, Aboli'yi kapıların ötesinde, Koca Daniel'in yattığı yere götürdü. Koca vücudu birlikte bir yelken bezine sardılar, sedyeli görevliler de onu kumsala indirdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sendeleyerek Seraph'daki kıç kamarasına döndüğü sırada vakit gece yarısını geçmişti. Cerrahın yardımcılarından biri Hal’ın yatırıldığı ranzanın yanında oturuyordu. Tom, "Nöbeti ben devralıyorum," diyerek adamı yolladı ve kendini kamaranın tahtalarının üstüne attı. Babasının iniltileri gece boyu onu iki defa uyandırdı. Tom bir keresinde isteği üzerine babasına biraz su verdi, daha sonra da yaralının idrarını yapması için ona lazımlığı tuttu. Babasının bir bebek kadar aciz duruma düşmesi delikanlıya acı veriyordu. Ama ona yardım edebilmenin verdiği haz, yorgunluğuna ve acıma duygusuna ağır bastı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı güneş doğmadan önce tekrar uyanarak bir an babasının geceleyin öldüğünü sandı, ama Hal'ın yanağına dokununca onun sıcak olduğunu gördü. Bunun üzerine, çelik tıraş aynasını yaralının ağzına tuttu ve parlak yüzeyin buğulandığını görerek rahatladı. Hal'ın nefesi hala bayat rom kokuyordu, ama o hayattaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom babasının yanında kalmak istiyorsa da Hal'ın kendisinden beklediğinin bu olmayacağının bilincindeydi. Onu cerrahın yardımcısına emanet ederek gün doğmadan Aboli'yle karaya çıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yapılacak daha o kadar çok şey vardı ki. Seyir subayı Walsh'la Yeoman of York’tan gelen yazıcıyı ellerine geçen ganimetin sayımını yapmakla görevlendirdi. Anderson da hazineyi paketletmek, sonra da sandıkları mühürleme işini üstlendi. Ardından, sandıklar kumsala indirilerek, güvenilir bir subayla silahlı bir nöbetçiye emanet edildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonra Tom, Ben Abram'ı çağırttı. Yaşlı adam o kadar bitkin görünüyordu ki, delikanlı onun gece uyuduğundan şüphe etti. "Ölülerinizi ikinci gün güneş batmadan gömmeniz gerektiğini biliyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ben Abram başının hareketiyle bu sözleri doğruladı. "Adetlerimizi de dilimiz kadar iyi biliyorsunuz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne kadar ölünüz var?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ben Abram üzgün görünüyordu. "Sayabildiğim kadarıyla üç yüz kırk üç kişi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onlara kefil olursanız, mezarları kazmaları için tutsaklardan elli kadarını salıvereceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ben Abram eski İslam mezarlığının uzak ucunda gömü için bir yer seçti ve adamları işe başladılar. Yumuşak kumlu toprakta işler çabuk ilerledi. Daha öğle olmadan hepsi temiz, beyaz pamuklu kumaştan bir kefene sarılı ölüleri kaleden oraya taşımışlardı. El-Auf'un kafasız cesedi sığ çukurun içindeki uzun sıranın odasındaydı ve çok geçmeden toprakla örtüldü. Ben Abram usulden olan duaları okuduktan sonra kumsalda Tom'la buluştu. "Tanrı sizden razı olsun," dedi. "Yüce merhametiniz olmasa, bu ölülerin hiçbiri Tanrı'nın cennet bahçesine giremezdi. Dilerim, günün birinde sizi öldürecek olan adam da sizden aynı iyiliği esirgemez."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama Tom'un yüzü gülmüyordu. "Teşekkür ederim, babalık," dedi. "Ne çare ki, merhametim sadece ölülerle sınırlı. Hayatta olanlar hareketlerinin sonuçlarına katlanmak zorundalar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Böyle diyerek yaşlı adamın yanından ayrıldı ve dişlerine kadar silahlı üç yüz adamın başında bekleyen Alf Wilson'la Aboli'nin yanına gitti. Kurtarmış oldukları el-Auf'un tutsakları da bunların arasındaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Pekala," dedi. "Şimdi de kaleden kaçanları toparlayalım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı muson rüzgarının düzenli esintisinden yararlanarak adamlarından küçük grupları ormanın doğu kenarını ateşe vermeye yolladı. Tutuşan çalılardan çok geçmeden yoğun siyah duman bulutları göğe yükselmeye başlamıştı. Hala ormanda gizlenen Araplar yangından kaçmaktan başka çare bulamadılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağaçların arasından fırlayan adamlarda savaşacak güç kalmamıştı. Silahlarını ellerinden atıp merhamet dilenerek arkadaşlarının yanına hapsedildiler. İkinci gün ortalık kararırken neredeyse bütün kaçaklar toparlanmış ve kalenin kazıklı tabyalarına hapsedilmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom günbatımında kumsalda buluştukları zaman Anderson'a, "Adada tatlı su yalnız kaledeki yağmur suyu sarnıçlarında var," dedi. "Kaçaklardan elimizden kurtulanlar varsa, yarın daha öğle olmadan teslim olmak zorundalar, yoksa susuzluktan ölürler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson böylesine kısa bir zamanda erkekliğe adım atmış delikanlıya baktı. Tom'un yüzü isten kararmıştı, gömleğinde de kan lekeleri vardı. Adamlardan bazıları, Frenklerin kuşkulu merhametine sığınmaktansa dövüşmeyi yeğlemişlerdi. Savaş yorgunluğuna rağmen, Tom'un omuzlarında güçlü bir görünüm, sesinde de yepyeni bir otorite vardı. Anderson, adamların onun verdiği emirleri tartışmasız yerine getirdiklerine dikkat etti. Kedi yavrusu bir gece de yırtıcı bir kaplana dönüştü, diye düşündü. Görünüşü kadar tavrıyla da babasına benzemiş. İkisiyle de çatışmak istemem. Anderson kendi itaatini sorgulamadan, "Yazıcılar ganimetin sayımını tamamladılar," dedi. "Sonucun benim kadar sizi de şaşırtacağına eminim. Yalnız altının ağırlığı en kötü tahminle üç yüz bin sterlin eder."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Bunun dört eşit parçaya bölünmesi için gerekeni yapın," dedi. "Birer bölüm filodaki gemilerin her birine yollansın. Lamb de buna dahil."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Anderson şaşırmış göründü. "Sir Henry herhalde hepsinin kendi gözlerinin önünde olmasını ister," diye atıldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kaptan Anderson, önümüzde İngiltere'ye doğru uzun bir yolculuk var. Bu arada deniz ve hava karşımıza sayısız tehlikeler çıkarabilir. Eğer bir gemi kaybedersek -ki bu altının yüklü olduğu gemi olabilir bütün altını kaybederiz. Ama rizikoyu yayarsak, o zaman bütünü değil, sadece bir çeyreği kaybederiz. Anderson, bunu niçin ben düşünemedim, diye aklından geçirdi. İstemeye istemeye, "Aklın iyi çalışıyor," diye itiraf etti. Tom'a az daha "delikanlı" diyordu, ama bu hitap artık uygun değildi. "Gereken emirleri vereceğim, Bay Courtney."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kendi adamlarımızdan yirmi altısı yaralı, bunlardan beşinin durumu ise ağır. Bir ekibin, onları barındırmak için kumsalın yukarsında havadar barınaklar inşa etmesini, marangozların da onlara yataklar yapmalarını istiyorum. Ölülerimize gelince..." Tom ağaçların gölgesinde yelken bezlerine sarılı olarak yatan sekiz cesede baktı. "Onların Minotaur'a nakledilmelerini istiyorum. Denizde, onlara yaraşır bir cenaze töreni düzenleriz. Minotaur yarın gün ışırken derin sulara açılacak. Töreni siz yönetmek lütfunda bulunur musunuz, Kaptan Anderson?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bunu yapmak benim için bir şeref"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Şimdi de Bay Walsh'dan Seraph'ın deposundan bir fıçı brendi alıp Aboli'ye yollamasını isteyeceğim. El-Auf'un kellesinin turşusunu kuracağız da... "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
