<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph limanda üç hafta daha oyalandıktan sonra Hal konsolosa son bir ziyaret daha yaptı. Karşılıklı ağdalı övgülerden sonra Hal ona, "Gemimizin onarımını en sonunda tamamladım. Artık yola çıkmaya hazırım," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne zaman hareket etmeyi planlıyorsunuz?" Grey iri cüssesini oturur duruma getirdikten sonra Hal'a ilgiyle baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Üç gün sonra sabah sular çekilirken."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evimdeki varlığınızla beni her ne kadar onurlandırdıysanız da, yarıda kesilmiş yolculuğunuza devam etmek istemenizi anlayışla karşılıyorum. Özellikle bu kadar değerli bir yük taşıdığınıza göre. Bu durumda bana size iyi yolculuklar dilemek kalıyor." Konsolos, Hal'ın hareketini geciktirmek için en küçük bir istek göstermiyor, aksine, bir an önce yola çıkmasını ister görünüyordu. Hal'a göre, bu ancak bir tek anlama gelebilirdi. Jangiri el-Auf'a haber uçurulmuştu ve korsan şu anda Mozambik Boğazı'nda pusuda bekliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zanzibar Limanı'ndaki son üç günü savaş hazırlıkları yaparak geçirdiler. Koca Daniel toplara taze mermi ve barut yüklenmesini denetledi, cephanelikteki ipek torbalar da doldurulup top mevzilerine yerleştirildi. Aboli de bütün tüfeklerle pistolelere yeni çakmaktaşları takılmasını ve doldurulmalarını sağladı. Kılıçlar keskinleştirilirken biley taşları vızıldıyor ve kıvılcımlar uçuşuyordu, kargıların uçları ise elle sivriltiliyordu. Bununla birlikte, bütün bu faaliyetler kıyıdaki veya kalenin duvarlarındaki herhangi bir casustan özenle gizleniyordu. Hal demirleme yerindeki öbür gemilerde olağandışı bir hareket olup olmadığını gözlüyordu. Grey'le son görüşmesinden beri limana girip çıkan küçük teknelerin sayısında bir artış olmuştu. Birçoğu Seraph'ın yakınına sokuluyor, mürettebat da borda tirizine asılarak yüksek gemiye aval aval bakıyordu. Bu doğal bir meraktan ileri geliyor olabilirdi, ama Hal, yaklaşan hareket haberinin denizin bir yerindeki meraklı kulaklara iletildiğinden emindi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zanzibar Limanı'ndaki son gecelerinde şiddetli bir fırtına patladı. Gök gümbürder, çakan şimşekler de geceyi gündüze çevirirken, yağmur çağlayan gibi Seraph'ın güvertelerine boşanmaya başladı. Top güverteleri adamlar birbirlerine seslerini duyurabilmek için bağırmak zorunda kaldılar. Vakit gece yarısını geçtikten sonra bulutlar dağıldı ve binlerce yıldız yüzünde göz kırpmaya başlayarak denizin yüzeyine yansıdı. Ortalık o sessizdi ki, ranzasında yatan Hal, yakındaki yelkenlide bulunan bir Arap gözcüsünün yavaşça söylediği şarkıyı duydu.</span></p>

    <p class="MsoPlainText" style="text-align:justify;text-indent:7.1pt"><i><span style="font-size:12.0pt;font-family:&quot;Times New Roman&quot;,&quot;serif&quot;">Tanrı uludur İnsanoğlu musonun izinde bir köpük gibidir.</span></i></p>

    <p class="MsoPlainText" style="text-align:justify;text-indent:7.1pt"><i><span style="font-size:12.0pt;font-family:&quot;Times New Roman&quot;,&quot;serif&quot;">Ülker'i tepede tutun, Sabah Yıldızını da gözünüzde...</span></i></p>

    <p class="MsoPlainText" style="text-align:justify;text-indent:7.1pt"><i><span style="font-size:12.0pt;font-family:&quot;Times New Roman&quot;,&quot;serif&quot;">Yalnız Tanrı bilir okyanusun bütün huylarını.</span></i></p>

    <p class="MsoPlainText" style="text-align:justify;text-indent:7.1pt"><i><span style="font-size:12.0pt;font-family:&quot;Times New Roman&quot;,&quot;serif&quot;">Yalnız Tanrı sonsuza dek vardır.</span></i></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şafağın ilk müjdesi doğu göğünü aydınlatıp yıldızları bir bir süpürürken Hal kendini toparlayıp güverteye çıktı. Meltem karadan sıcak esintiler getiriyor, Seraph da bir an önce yola çıkmak için sabırsızlanıyordu. Hal, Tyler'e işareti verdi, Ned de subaylara hareket emrini iletti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Mürettebat çarmıhlara yüklenince yelkenler rüzgarla dolarak dalga kabardı. Seraph yana yatarak başını limanın ağzına çevirdi. Hal kıç küpeştesine yürüyünce dört tane dhow'un demir alıp üç köşeli tek yelkenlerini fora etiklerini ve kendilerini izlediklerini gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned, Hal'ın yanında duruyordu. Bir yandan arkalarına bakarlarken, “Yola çıkmak için suların ilk çekildiği anları seçebilirlerdi," diye mırıldandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Her şey mümkün, Bay Tyler... Konsolos Grey'in namuslu bir adam olması da," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned, "Bence bu imkansızı istemek olur, kaptan," dedi ciddiyetle.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal sabahın erken saatlerinde incimsi bir ışıltıyla parlayan kale duvarlarına baktı ve aniden dikkatini çeken bir şey gördü. Doğudaki kulenin tepesinde bir ateş yakılmıştı. Ardından ince bir duman sütunu yükselerek muson rüzgarına kapılıp sürüklendi. Hal, "Sence yukardakiler ısınmaya mı çalışıyor?" diye sordu yavaşça.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Duman boğazın öte yanındaki anakaradan rahatlıkla görülebilecektir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">'Ya da denizin yirmi fersah ötesinden." Boğaz o kadar dardı ki, güneş ufkun yukarsına yükselirken, Afrika anakarasını tüm ayrıntılarıyla karşılarında işlenmiş gibi gördüler. Uzaktaki dağlar ise güneşin ateşiyle cayır cayır yanıyordu sanki. Hal yine kıçtan arkaya baktı. Küçük filo onları hala izliyordu. Adam henüz bütün yelkenleri açtırmamıştı ve önlerinde hala aşılması gereken üç mercan kayalığı vardı, Seraph bu yüzden oyalanarak ilerliyordu. Onları izleyen teknelerden ikisi öbürlerinden daha hızlıydı. Bunlar Seraph'la sanki yarışıyorlardı, ötekiler ise yavaş yavaş geride kaldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Güverte! ilerdeki burunda da duman var." Tom'un sesi kolombiriden onlara kadar ulaştı, Hal da rüzgar altına geçti. Beyaz mercan kumunun oluşturduğu, kumsalı koruyan burunlardan birinin yeşil sırtından ince bir duman sütunu yükseliyordu. Duman doğal olmayan bir gümüş beyazıydı; dümdüz yukarı yükseldikten sonra birden rüzgara kapıldı ve yeşil tepelerin dorukları boyunca uzun bir yol çizerek uzaklaştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bütün gün boyunca güneye doğru yollarına devam ettiler. İlerleyişlerine paralel olarak Seraph her ne zaman bir burnun ya da kayalığın hizasına gelse kıyıda sürekli ateşlerin yakıldığını görüyorlardı. Her birinde de kilometrelerce uzaktan görülmesi gereken aynı gümüş renkli duman fark ediliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dağınık küçük dhow filosu onları izlemeyi sürdürüyor, en büyük iki yelkenli Seraph'ın dümen sularının iki üç mil gerisinden ayrılmıyordu. Ama güneş ufka doğru dalışa geçip dağınık kümülüs bulutlarını kızıl ve altın renklerine boyayınca, iki dhow yelkenlerini küçülterek belli etmeden arayı kapadılar. Solan ışıkta bile Seraph'ın ana güvertelerinden net olarak görülebiliyorlardı. Hal dürbünün öte yanında teknelerdeki kalabalığı seçebiliyordu. Ned Tyler'e, "Pek yakında bir şeyler olabilir," dedi. "Mürettebatın henüz ortalık aydınlıkken akşam yemeğini yemesini istiyorum. Çünkü geceyi çarpışarak geçirmeleri mümkün."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned düşünceli görünüyordu. Güçlü bir savaş gemisi bile daha düşük kaliteli, fakat kalabalık bir düşmana karşı gece harekatında avantajsız durumda sayılırdı. Küçük bir dhow filosu karanlıktan yararlanarak büyük gemiye sokulabilir ve topçular onları görüp defedene kadar sürüyle silahlı adamı geminin güvertelerine çıkarabilirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada gözcünün bir çağrısı duyuldu. "Güverte! Tam pruva yönünde küçük bir tekne var! Başı dertte gözüküyor!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal küpeşteye yürüyerek dürbününü gözüne götürdü. Pruvanın ilersinde suya batmış görünen bir dhow fark ediliyordu. Etrafındaki suların içinde bir sürü insan kafası vardı. Seraph onlara yaklaşırken ellerini salladılar. Bağırışları rüzgarda hafif de olsa kulağa geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı aşkına!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Merhamet edin! Sizi Tanrı yardımımıza yolladı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Enkazın etrafında debelenen insanların yüzlerini seçecek kadar yaklaşınca, Hal rüzgarı başa alıp gemiyi durdurma emrini verdi. Seraph içi su dolu dhow'a daha fazla yaklaştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Adamları almak için bir filika indirin!" diye emretti. Uzun kayık suya indirilirken kafaları saydı. "Yirmi iki. Bu kadar ufak bir tekneye göre kalabalık bir mürettebat, öyle değil mi, Bay Tyler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyle, kaptan, olağanüstü kalabalık bir mürettebat."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Koca Daniel ve Alf Wilson'un bir grup silahlı denizciyle bekledikleri küpeşteye yürüdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onları layık oldukları şekilde karşılamaya hazır mıyız, Bay Fisher?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Daniel somurtuyordu. "Cennetin bu yüzünde bundan fazla sevgiyle karşılanamayacaklardır," dedi. Uzun kayık şimdi dhow'un su içindeki, perişan kazazedeleriyle ağzına kadar doluydu. Seraph'a giderek yaklaşmaktaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf Wilson birden hafif bir ıslık salıverdi. Esmer ve yakışıklı yüzünde büyük bir zevk biçimlenmişti. "Teknenin baş tarafındaki şu iriyarı sakallı," dedi. Kazazedelerden birini işaret ediyordu. "Onu tanıyorum. Tekrar karşılaşmamız benim için büyük bir zevk olacak. Tıpkı bunun gibi bir hileyle Minotaur'a binen katil sürüsünün elebaşısıydı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Lütfen geri çekilin, Bay Wilson," diye Alf'ı uyardı. "Çünkü o da sizi tanıyabilir. Onu, sizi görmeden gemiye çıkaralım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Filika Seraph'ın zincirlerine kancayla bağlandı. Kurtarılan adamların ilki merdiveni çıkınca güvertede yerlere kapanarak alnını tahtalara yapıştırdı. Deniz suyu da ıslak entarisinden süzülerek etrafında bir gölet oluşturuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı bu gemiden ve içindekilerden razı olsun," diye geveledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yeter, delikanlı." Koca Daniel onu ayağa kaldırdı, adamları da Arabı uzaktaki küpeşteye sürükleyerek etrafını çevirdiler. Merdiveni çıkıp güverteye ayak basan ikinci adam uzun boylu ve sakallı olandı. Bu kişi kollarını iki yana açınca ıslak ve uzun entarisi zayıf bedenine yapıştı. "Bu çok hayırlı bir gün.Çocuklarım ve torunlarım... " diye başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Selamünaleyküm, Raşid." Alf Wilson onu bu sözlerle selamladı. "Gözlerim nice zamandır güzel yüzünü görmeye hasretti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raşid panik halinde Alf Wilson'a baktı. Alf biraz daha yaklaşarak ona gülümsedi. Arap onu tanıyarak dehşet içinde bir kurtuluş yolu aradı. Sonra küpeşteye doğru bir hamle yaptı. Alf Wilson onu daha havadayken yakalayarak güverteye mıhladı. Dizini adamın sırtına, kamasının ucunda kulağının arkasına dayadı. "Sana yalvarıyorum, ey korsan bozuntusu, gırtlağını kesmem için bana bir bahane ver." Kamanın ucunu batırmasıyla adam cıyaklayarak yerde kıvranmaya başladı. Alf, serbest elini Raşid'in vücudunun üstünde gezdirdi, sonra ıslak entarisinin altına sokarak tehlikeli görünüşlü kıvrık bir hançeri ortaya çıkardı. Bunun kenarını Raşid'in kulağında denedi ve kulak memesini tıpkı yağ gibi kesti. Adamın sakalının içine kan süzülmeye başlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf, “İyi! Yeterince keskinmiş," diye hoşnut bir tavırla söylendi. "Bu, eski arkadaşım Ben Brown'un burnunu doğradığın ve Johnnie Waite'i katlettiğin bıçağın ta kendisi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raşid hıçkırıyor, uluyor ve merhamet dileniyordu. "Tanrı şahidimdir, ben suçsuzum. Beni başkasıyla karıştırdın. Ben zavallı yoksul bir balıkçıyım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öbür Araplar da güverteye çıkarılarak kendilerini bir hançer çemberiyle çevrili buldular. Alf sızlanan Raşid'i. ayağa kaldırıp güvertenin öbür yanındaki adamlarına doğru itti. “İçinizden biri kaçmaya kalkışır ya da entarisinin altında gizli silahlardan birini çekmeye kalkışırsa, adamlarım kellesini uçuracaklardır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal bu uyarıdan sonra Ned Tyler'e döndü. "Gemiyi tekrar harekete geçirin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph yine rüzgara kapılarak boğazda yol almaya başlayınca Hal tutsaklara, "Hepiniz soyunun! Pis vücutlarınızın üstünde hiçbir şey kalmasın!" diye emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hemen itirazlar başladı. "Bu yakışık almaz, Efendi. Çıplak vücutlarımızı göstermek Tanrı'ya karşı bir günahtır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal belindeki tabancalardan birini eline alıp horozunu çekti. Bunun ağzını Raşid'in şakağına dayadı. "Üstünüzde ne varsa çıkarın! Sizi yollayacağım cennetin hurilerinden önce çıplaklığınızla bizim gözlerimizi nurlandırın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raşid istemeye istemeye ıslak entarisini üzerinden sıyırdı ve belden aşağısını örten peştemalla ortada kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Her şeyinizi çıkarın!" diye diretti, bunun üzerine Araplar birbiri arkası giysilerini çıkardılar. Katları arasında gizli olan şeylerin güverteye çarpıp takırdamaması için bunları aşırı bir özenle yere bıraktılar. Sonunda, mahrem yerlerini elleriyle örtüp masum olduklarına yemin ederek zavallı bir grup halinde öylece durdular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Şunları arayın!" diye emredince Aboli ve Koca Daniel her giysiyi ellerinden geçirerek ıslak katların arasında gizlenmiş hançerleri bir bir ortaya çıkardılar, işleri bittiğinde güvertede koca bir silah yığını birikmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Raşid!" Hal'ın ona seslenmesi üzerine haydutların lideri dizüstü yere düştü. Gözyaşları yaralı kulağından süzülen kana karışıyordu. "El-Auf'un planı nedir? Gemimde kontrolü ele geçirdiğinizi bildirmek için ona nasıl bir sinyal verecektiniz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sizi anlayamıyorum, Efendi. Ben el-Auf adında birini tanımıyorum. Zavallı balıkçıya acıyın. Onlara ekmek götürmezsem, çocuklarım açlıktan ölecekler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Yüce Allah çocuklarınızın rızkını verir elbet," diyerek bakışını korku içindeki tutsakların üstünde gezdirdi. "İşte bu!" Yüzü yara izleri içinde ve bir gözü olmayan berbat görünüşlü bir serseriyi seçmişti. Aboli onu grubun içinden çekip çıkararak boynuna kısa ve ağır bir zincir geçirdi. "Bir kere daha soracağım;" diyen Hal, Raşid'e sırıttı. "Sinyal neydi?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İnanın bana, Efendi, o el-Auf denen adamı tanımıyorum. Hiçbir sinyal de bilmiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Aboli'ye başıyla bir işaret etti, iriyarı zenci bunun üzerine zincirli Arabı çocukmuş gibi kucaklayıp küpeştenin başına götürdü. Onu kaldırdığı gibi aşağı fırlattı. Adam suyun yüzeyine çarptıktan sonra zincirin ağırlığının etkisiyle hemen battı. Güvertedeki herkesin, hatta İngiliz denizcilerin arasına sessizlik çöktü. Onlar, kaptanlarının bu kadar acımasız olabileceğini tahmin etmemişlerdi. Çıplak tutsaklar ise acı bir feryatla sözleşmiş gibi dizüstü düşerek avuçlarıyla yüzlerini örttüler ve merhamet dilendiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal doğrudan Raşid'e bakarak, "Sinyal?" diye yineledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı şahidimdir, ben sinyal falan bilmiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Aboli'ye, "Onu da at," dedi. Aboli, Raşid'i yaralı kulağından kavrayarak bağırtılar ve kanlar içinde geminin küpeştesine sürükledi. Onu dümdüz yere attı, kürek kemiklerinin arasına kocaman ayağını yapıştırdı ve ikinci bir zinciri boynuna geçirdi. Hal, "Onu köpekbalıklarına at artık," dedi. "Hoş, bu pisliğin onların bile midesini bulandıracağına eminim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raşid birden havaya tekmeler ata ata, "Size söyleyeceğim," diye bağırdı. "Yeter ki o kara şeytan beni yere bıraksın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Onu aşağı sarkıt," diye emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Raşid'i ayak bileklerinden kavrayarak Seraph'ın pruva dalgasının yukarsında tuttu. "Konuş," diye homurdandı. "Kollarım yorulmak üzere çünkü. Senin ağırlığını daha fazla taşıyamayacaklar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raşid, "İki ışık," diye uludu. "Kolombiri iki kırmızı fener asılacaktı. Bu, gemiyi ele geçirdiğimize dair el-Auf'a verilecek sinyal olacaktı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli bunun üzerine haydudu geminin içine çekti ve güverteye fırlattı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal sordu. "Nasıl bir rota izlemenizi emretmişti? Onunla nerede buluşacaktınız?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bana, güneye yol almamızı, karanın yakınında seyrederek Ras Ibn Khum'a gitmemizi emretmişti." Hal buranın, boğazın içlerine uzanan büyükçe bir burun olduğunu biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hepsini zincirleyin ve baş kasaraya kilitleyin. Bir nöbetçi de kesinlikle tepelerinden ayrılmasın. Her kim kaçmaya kalkışırsa vurun." Hal tutsakların da duyması için Aboli'ye bu emri Arapça olarak vermişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güneş iyice kızarıp denizin içine çökerken, Hal yelkenleri kastı ve rüzgar altındaki kıyı bu kadar yakın olunca ihtiyatlı bir kaptanın yapacağı gibi karadan uzaklaşmaya çalıştı. Yavaş yavaş güneye doğru yol almaya giriştiler. Gözcüler gecenin başlarında, kendilerini izleyen dhow'ların birinde sönük bir ışık seçebilmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Nerede pusuda yattığı bilinmeyen Minotaur'da el-Auf, ancak adamlarının çoğu uykuya yattıktan sonra Seraph'ı ele geçirmeyi planlıyor olacaktı. Hal bu nedenle sabahın ikisini bekledikten sonra iki kırmızı sinyal fenerinin yakılmasını ve pruvayla kolombire konulmasını emretti. Kırmızı ışıklar, bir ejderhanın gözleri gibi karanlığa bakışlarını dikmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal bundan sonra Aboli'yle seçilmiş yirmi adama, tutsak edilen Arapların hala nemli olan entarilerini giymelerini emretti. Onlar türbanlarını sararken, Hal aşağıya kendi kamarasına inerek Zanzibar'daki souk ziyaretinde giymiş olduğu giysileri alelacele arkasına geçirdi. Tekrar güverteye çıktığı sırada, Seraph karanlık sularda sessizce yol alıyordu. Ay battığı zaman, fosforlu dalgalardan oluşan gerdanlığıyla kara kitlesi karanlığın içinde silindi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal aşağıya güverteye indi ve borda tirizlerinin altına çömelmiş gruplarla teker teker konuştu. "Bunlar çok tehlikeli dakikalar," dedi. "Her an tetikte olun. Biz daha onları görmeden tepemize binebilirler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şafağa iki saat kala gecenin bu en karanlık zamanında Hal iki oğlunu çağırttı. Babalarının yanına geldiklerinde Tom, tetikte ve çok heyecanlıydı; Dorian ise döşeğinden kaldırılmış olmalıydı ki, uykulu gözlerle babasına bakıp esniyor, gözlerini ovuşturuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Şimdi ikinizin de kolombirideki savaş konumlarınıza çıkmanızı istiyorum," dedi. "Eğer bir çarpışma olursa, altınızdaki güvertelerde ne olursa olsun, orada kalacaksınız. Beni anlıyor musunuz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Peki, baba." Tom'un yüzü, pusula dolabından gelen ölgün ışıkta kararlı gözüküyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal daha önce de defalarca yaptığı gibi, "Kardeşini sana emanet ediyorum, Tom," dedi. "Dorian, sen de yapmanı söylediği her neyse, ağabeyine itaat edeceksin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Peki, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Benim işim başımdan aşkın olacak ve sizinle ilgilenemeyeceğim. Sizlerin yukarda olduğunu bilmek, dövüş sırasında benim rahat olmamı sağlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal oğullarıyla pruva direğinin çarmıhlarına kadar yürüdü ve ellerini onların omuzlarına koyup sıktı. "Sizleri Tanrı'ya emanet ediyorum, çocuklar. Sakın kahraman olmaya kalkışmayın. Tehlikenin uzağında kalın." Hal onların çarmıhlardan yukarı tırmanmalarını ve karanlıkta gözden kaybolmalarını seyretti. Bundan sonra kıçüstü güvertesindeki yerine döndü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şafakla beraber yağmur da gelince gece uzadı. Derken, güneşin doğusuyla eşzamanlı olarak yağmur bulutları bölünerek gün belirgin bir şekilde onları kucakladı. Geceleyin daracık boğazdaki akıntının etkisiyle Seraph karanın yakınına sürüklenmişti. .</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sancak tarafının iki mil uzağında Afrika anakarası beyaz kumsallarla çevriliydi. Kara içlerindeki sığ yeşil lagünlerde mercan kayalarının pençeleri tetikte bekliyordu. Tam önlerinde ise balina sırtlı Ras Ibn Ivhum boğazın içlerine uzanıyordu. Hal burnun üstüne sürüklenmemek için hemen rotanın değiştirilmesini emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın kolombirindeki sinyal fenerlerinin rehberliğindeki dhow'lar gece içinde gemiyle aralarındaki mesafeyi kapatmışlardı. Bunların en büyüğü olan birkaç yüz ton ağırlığındaki adam dolu tekne, Seraph'ın sadece yüz, yüz elli metre gerisindeydi. Seraph'ın ilerlerindeki karanlığın içinde aniden belirmesi üzerine adamlar, sevinç çığlıkları atmaya ve tüfeklerini havaya ateşleme ye başladılar. Belli ki sinyal lambalarına bakarak geminin el-Auf'un elinde olduğunu zannetmişlerdi. Sesleri ve tüfeklerinin patlaması dalgalı ve karanlık denizde hafifleyerek Seraph 'a kadar ulaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Arap giysili adamlarına, "Siz de onları selamlayın, çocuklar," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Onlar da zıplayıp dhow'dakileri selamlarken entarileri, karadan esen sabah melteminde kabarıyor ve bacaklarına çarpıyordu. Hal gemiyi yavaşlatma girişiminde bulunmadığından aralarındaki mesafe daralmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kaptan ileriye bakıyor, karşıda beliren yeşil burnun ne kadar uzağından güvenle geçebileceklerini hesaplamaya çalışıyordu. Birden göğsü sıkıştı ve soluğu kesilir gibi oldu. iki mil kadar ilerde kara renkli, kare yelkenli bir başka gemi burnun etrafını dönmüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kıyı boyunca yakılan sinyal ateşleri Seraph'ın yaklaştığını haber verirken Hal, bu geminin ilerdeki koyda pusuda beklediğini anlamıştı. Şimdi İngiliz gemisini karşılamaya çıkmıştı. Bir düzine ya da daha fazla dhow da onu izliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf Wilson kara gözleri heyecandan parlayarak Hal'ın yanına koştu. "Bu bizim eski Minotaur, " diye bağırdı. "Nerede olsa tanırım onu, kaptan."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Teşekkür ederim, Bay Wilson. Ben de bunu tahmin etmiştim." Hal elden geldiğince sakin görünmeye çalışıyordu. Ned Tyler'e döndü. "Aynı rotayı izleyin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki büyük gemi birbirine yaklaşırken Hal, Minotaur'u dürbünüyle inceliyordu. El-Auf tarafından ele geçirileli topu topu iki yıl olmuştu, ama Hal yelkenleriyle çarmıhlarının bakımsızlıktan kötü durumda olduğunu hemen gördü. Hiçbir İngiliz kaptan gemisini bu denli ihmal etmezdi. Dahası, dikkatsizce yönetiliyordu. Kaptanı belki de üç yakalı yelkenlere alışık olduğundan sıra sıra dört yakalıların karmaşık düzeninin gerektirdiği beceriden yoksundu. Şimdi, gabya yelkenleri saklıyor, mayistra yelkenleri rüzgara göre gerektiği şekilde düzenlenmedikleri için rüzgar boşalıyor, siyah yelken bezi inme inmiş gibi sarsılıyor ve titriyordu. Hal geminin rüzgar altına düşmesinden karinasının harap ve yosunlarla ağırlaşmış olduğunu tahmin etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Karmakarışık bir denizci güruhu küpeştelerle çarmıhlarında birikmiş, sevinçten çıldırmış gibi zıplıyor ve silahlarını sallıyorlardı. Hal birkaç yüz kişi olduklarını tahmin etti ve bu yabanilerin Seraph'a doluşlarını gözlerinin önüne getirerek ürperdi. Ama korsanı uyaracak herhangi bir girişimde bulunmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu arada, Seraph'taki kılık değiştirmiş İngiliz denizcileri korsanı sevinçle karşılama numarası yapıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Minotaur'un her bir yanında yirmi beş top vardı, borda atışının ağırlığı ise Seraph'ınkinin iki katı olsa gerekti. Minotaur ustaca yönetilseydi Seraph onunla asla boy ölçüşemezdi. İki geminin neredeyse başa baş gelerek çarpışmanın eşiğinde olduğunu gören Hal, dövüş becerisinin idare ediliş becerisine denk olmasını dilerim, diye düşündü. Minotaur'a eşlik eden dhow'lar tıpkı ördek yavruları gibi ana gemiyi izliyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki gemi şimdi birbirine o kadar yakındı ki, Hal pruvasındaki şekli, gemiye adını veren mitolojinin yarı insan, yarı boğa boynuzlu yaratığını görebiliyordu. İki gemi aralarındaki boşluğu hızla kapatırken Hal, altın yaldızlı harfler soyulduğu, solduğu ve tuz billurlarıyla kaplandığı halde, Minotaur adını okuyabildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal dürbününü yine gözüne götürerek geminin güvertesini bakışlarıyla taradı. Arap denizci güruhunun arasından sıyrılan siyah entarili, uzun boylu adamı hemen fark etti. Bunun el-Auf, yani Kötü Olan olduğundan kuşkusu yoktu. Bin-Talf'ın kuzeni onu nasıl tanımlamıştı? "Eski çağların kahramanlarının gururlu duruşuna ve korkunç bakışına sahip, görülmesi dahi insanı dehşete düşüren çok güçlü bir adamdır," demişti. Hal şimdi, pek fazla abartmış sayılmaz, diye düşündü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf'un yeşil sarığı çok yüksek sarılmıştı; katlarının arasına iliştirilmiş değerli bir taş, sabahın ilk ışıklarında alnının yukarsında ışıldıyordu. Geniş omuzlarındaki sert kasların varlığı seziliyordu; entarisinin katlarının arasında vücudu büyük yırtıcı kedilerinki gibi zarif ve dengeli görünüyordu. Yağlanmış sakalı omuzlarına doğru uçuşan iki çatal uca bölünmüştü, iki gemi suya dalıp çıkarak birbirine yaklaşırken Hal, el-Auf'un yüzünün çizgilerini de seçebildi: Yay gibi kara kaşlar tarafından çerçevelenmiş kara gözleri, kılıç kesiği gibi ince bir ağzın yukarsında kartal gagasını andıran bir burnu, onu biçimlendiren acımasız Arabistan çölü gibi katı ve zalim bir yüzü vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, Minotaur'un bütün top lumbarlarının açık ve bütün ağır toplarının dışarı çıkarılmış olduğuna dikkat etti. Güvertelerinden sis gibi ince bir mavi dumanın döne döne yükselmesi, ağır yanar fitillerinin yakılmış olduğunun, topçularının da topların arkasında beklediklerinin bir kanıtıydı. El-Auf, Seraph'ın kolombirindeki kırmızı fenerleri kesin kanıt olarak kabul etmeyecek kadar kurnaz ve ihtiyatlıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki geminin arasındaki boşluk yüz elli metreye düşünce Hal gözlerini kıstı. El-Auf yol vermek niyetinde gözükmüyordu. Minotaur'un pruvasındaki denizcilerin bir kısmı hoplayıp zıplamayı bırakarak huzursuz şekilde etraflarına bak maya başlamışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Topları dışarı çıkarın!" Hal bu işi son dakikaya bırakmıştı, emri de aşağı güvertelere bağırılarak duyuruldu. Hemen arkasından sert darbelerin sesi bütün gemi boyunca yankılanmaya başladı. Kamaların çekiçlerle çıkarılmasına girişilmişti. Top lumbarlarının kapakları hızla açılırken bir dizi takırtı duyuldu; bunu da top şaryolarının gümbürtüsü izledi. Açılan lumbarlardan topların kara namluları dışarı uzanmıştı. Hal, silahsız ve çaresiz bir kurbanın göz açıp kapayana kadar tehlikeli bir savaşçı düşmana dönüşmesinin Minotaur'da yol açacağı şaşkınlık ve dehşeti gözlerinin önünde canlandırabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf hemen tepki gösterdi. Vakit kaybetmeden dümen yekesine koştu, ama bağırarak verdiği emir, rüzgarda ve kendi mürettebatının bağırışları arasında kayboldu. Minotaur şimdi başını rüzgara çevirmişti. Bu, çarpışmayı önlenmeyi ve Seraph'ın bordasından gelecek top atışı tehlikesinden kaçmayı amaçlayan hatalı bir manevraydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Hiç de akıllıca bir karar değil," diye hoşnut bir tavırla mırıldandı. "Ateşe ateşle karşılık versen daha iyi ederdin." Hal aynı rotayı sürdürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kaptan, "Bay Fisher!" diye seslendi. "Ateş!" Koca Daniel geminin sancak tarafındaki topçu ekibinin başına yürüdü. Yatay ateşlenen mermi Minotaur'un en can alıcı bölümüne saplanacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Auf'un hesapsızca rüzgara dönüşü, Minotaur'un rüzgarı önden almasına neden olmuştu. Böylece hız kaybettiği gibi, rüzgarın yelkenlerini önden bastırmasıyla yön değiştirip geminin başını rüzgar altına düşüremiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal dümenciye, "Rüzgara doğru bir kerte çık," diye emretti. Seraph, Minotaur'a doğru hafifçe döndü, bu arada öbür geminin cıvadrasına çapmasına ramak kalmıştı. Öbür geminin toplarının bir tanesi bile bu durumda isabet kaydedemezdi, buna karşın Seraph'ın sancak tarafındaki topları doğrudan Minotaur'un altın yaldız bezemeli pruvasına yönelmiş olacaktı. Koca Daniel yaktığı fitili baştaki topun falya deliğine bastırdı. Top hemen korkunç bir gürültüyle atışını yaparak aynı anda kundağına doğru şiddetle geri tepti. Minotaur'un pruvasında açılan delikten dışarıya tahta parçalarıyla kıymıklar yağmur gibi yağmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu bir tek atış, topçuları toplarının başında bekleyen Minotaur'un alt güvertelerini yarıp parçalamıştı. Seraph'takiler çığlıkları ve Tanrı'ya yakarışları net olarak duyabiliyorlardı. Koca Daniel bu kez ikinci topa yürüdü ve hedef yönünü kontrol etti. Seraph bundan sonra attığı topun geminin kalbini hedef almasını hesaplayarak, Minotaur'un yanından kayarak geçti, ikinci patlama korkunç bir ateş ve duman bulutu içinde gerçekleşti. Ağır demir top düşman gemisinin pruvasına çarpmıştı. Yaralananlarla can çekişenlerin feryatlarını rüzgar Seraph'a kadar taşıdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın topları birbiri arkasından patlıyor, Minotaur da güçlü darbelere bir karşılıkta bulunamayarak titriyor ve sendeliyordu. Hal panik halindeki bir sürüye dönüşmüş mürettebatını yatıştırmaya çalışan el-Auf'un yeşil sarığını fark ediyordu. El-Auf bir yandan da yelkenlerin rüzgarla ayarlanması suretiyle gemisini, onu boydan boya kırıp geçen şiddetli darbelerden uzaklaştırmayı amaçlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın çarmıhlarındaki denizciler de Minotaur'un güvertelerini tüfek ateşine tutmuşlardı. Namlusu yivsiz, kusurlu tüfeklerine rağmen, her atış, panik halinde koşuşan entarili kalabalığın arasında isabet kaydediyordu. Topların kulakları sağır edici gümbürtülerinin yanı sıra daha keskin çatırtılı falconet'ler de Minotaur'un güvertelerine misketler yağdırıyordu. İki oğlunun durumunu anlamak için başını kaldırıp pruva direğine bakan Hal, Tom'un falconet'i doldurmakla meşgul olduğunu gördü. Dorian'ın başı da ağabeyininkinin yanındaydı. Hal savaş gürültülerinin arasında onun tiz ve heyecanlı sesini duyar gibi oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın sancak bataryalarının hepsi mermilerini çaresiz kalmış Minotaur'un üstüne boşaltmıştı. Katliam korkunçtu. Hal açık falya ve firengi deliklerin den gürül gürül kan aktığını görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Ona yanaşacağız," diye Ned'i uyardı. Son topun da ateşlenmesinin ardından Seraph'ın kurbanının yanından geçmesini bekledi. Sonra sessizlik arasında emri haykırdı. "Hizasına geldiğimiz sırada bir salvonun arkasından dumandan yararlanarak ona borda edeceğiz." Mürettebat yaşlıları ezip ellerindeki borda silahlarını, kargıları, hançerleri ve baltaları sallıyorlardı. Minotaur'un güvertesinde düşmandan sayıca daha zayıf olacaklardı, ama Hal onların aldığı eğitime ve dövüşçü ruhlarına güveniyor, Arapların şaşkınlığı sayesinde gemiyi bir akınla ele geçirmeyi planlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın emrinden sonra Seraph'ın da kusursuz bir dönüş yapmasıyla iki geminin bordası karşılaştı. Ama rotası Seraph 'ı biraz uzaklaştırdığından aralarında hala bir tüfek atışı kadar mesafe vardı. Hal bütün ana yelkenlerin indirilmesini emretti. Sonra, pruva gabya yelkenini faça edip geminin biraz yolunu kesmeyi, böylece, onu Minotaur’a daha çabuk yaklaştırmayı denedi. Düşman gemisini yakından izlemekte olan küçük dhow'lardan biri bu arada kendini birden Seraph'ın pruvasının altında buldu ve çarpışmayı önleyemedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dhow'un mürettebatı, kocaman geminin tepelerine dikildiğini görünce dehşet ten donakalmışlardı . Kimileri aceleyle kendini denize atarken kimileri de öylece kalakalmıştı. Teknenin tahtaları Seraph'ın altında çatırdarken mürettebatının çığlıkları aniden kesiliverdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph rüzgarın içinde iki yanına salınarak ilerlerken hızlandı ve Minotaur'un üzerine koşmaya girişti. Ama düşman gemi de sonunda kendini toparlamıştı ve sürekli yön değiştiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şimdi yarım tüfek atışı yani, yüz metre kadar bir uzaklıktaydılar. Hal, el-Auf'un kendi adamlarını bağıra çağıra tekme tokatla yerlerine gönderdiğini görebiliyordu. Minotaur'un ağır toplarından biri o sırada gürledi. Mermilerden bazıları suyun yüzeyinde sekerken bazıları Seraph'ın kırk beş elli metre uzağına düşmüştü. Birkaç top mermisi Seraph'ın yukardaki çarmıhlarının arasından geçerken istralyalarından biri silah sesi gibi bir çatırtıyla yarıldı. Buna rağmen amansızca öbür geminin üstüne gitmeyi sürdürüyordu. Minotaur ağır hızlanıyordu, yelkenlerinin büyük kısmı hala sarsılıyor ve saklıyordu. Serenler şimdi neredeyse birbirine değecek kadar yakındı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Onu yakalamaya hazır olun!" diye bağırarak zincirlerin başındaki adamlara baktı. Ağır demir kancalara başlarının yukarsında daireler çevirtiyor, dar aralıktan savurup düşmanı kavramak için zaman kazanmaya çalışıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, el-Auf'un, Seraph 'a karşı koymak için adamlarını toparlama yolunda ki boş çabalarından vazgeçtiğini gördü. Bunun yerine mürettebatı tarafından terk edilmiş olan henüz ateşlenmemiş toplardan birine koştu. Topun yanındaki kaseden yanar haldeki bir fitili kapıp Seraph'a öfkeyle bakarken adamın sakallı yüzünde korkunun izi yoktu. Derken Hal'a baktı ve ince dudakları öfkeli bir sırıtışla gerildi. Hal o an ikisinin de birbirlerini hiçbir zaman unutmayacaklarını anlamıştı. Sonra, el-Auf tüten fitili topun falya deliğine soktu. Bu, çaresizlikten doğan bir meydan okuyuş, savaş kumarında rast gele bir zar atışıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağır demir top, alev ve dumanlar içinde ilerleyip Seraph'ın borda tirizini deldi ve iki İngiliz denizcisini paramparça etti, sonra da Seraph'ın pruva direğinin tabanını parçaladı. Direk şöyle bir sarsıldı, sonra devrilmeye başladı. Yavaş yavaş dışarıya doğru eğildi, istralyalarla çarmıhlar patlayıp tahtalar çatırdadı. Direk gittikçe hızlanarak düşmeye koyulmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal gemisinin, nefis bir savaş makinesi olmaktan çıkıp zavallı bir enkaza dönüşmesini seyrediyordu. Tam o sırada devrilmekte olan direğin tepesindeki çanaklıktan iki kişinin sapanla fırlatılmış birer taş gibi fırladıklarını gördü. Bir an kurşuni yağmur bulutlarından oluşan fonun önünde duraklar gibi oldular, sonra denize doğru düştüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal müthiş bir ıstırabın pençesinde, "Tom!" diye bağırdı. Arkasından inledi. "Aman Tanrım, Dorian!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom çanaklıktan Minotaur'un güvertelerindeki rengarenk entarili ve sarıklı Arap kalabalığına bakıyordu. Döner kundağının üstündeki falconet'ı hemen hemen dikey olarak aşağıya yönelttiğinden çanaklığın kenarından sarkması gerekmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian yanı başında, "Ateş et!" diye bağırdı. "Ateş et,Tom!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Seraph'ın toplarının düşman gemisinde yol açtığı korkunç zararı rahatça görebiliyordu. Borda tirizleri parçalanmış, beyaz tahtalar meydana çıkmış, civadrası parçalandığından karmakarışık pruva yelkenleriyle halatları suların içine sarkmıştı. Toplarından biri tam isabet alarak şaryosundan fırlamıştı. İki Arap topçusunun bedenleri dev kara namlunun altına sıkışıp kalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Minotaur'un güvertesi ölüler ve yaralılarla doluydu. Dehşet içindeki mürettebat Seraph'ın toplarından kaçmaya çalışırken, kan içinde kalmış güvertesinde ya kayıp düşüyor ya da arkadaşlarının cesetlerine ayakları takılıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ateş et!" Dorian ağabeyinin omzunu yumrukluyordu. "Niçin ateş etmiyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom doğru zamanı bekliyordu. Çanaklıktaki sallantılı tüneğinde uzun namlulu falconet'ı tekrar doldurmanın beş dakika alacağını, bu arada, küçük top boşken en parlak fırsatı kaçırabileceğini biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koca Daniel, "Daima doğru zamanı bekle," uyarısını onun kafasına iyice yerleştirmişti. "Uzun bir menzilden ateş yağdırma. Yaklaş ve her atışının işe yaramasını sağla." .</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Minotaur'un uzak küpeştesinin başı kalabalıktı. Mürettebatın bir kısmı ge minin küpeştesine tırmanmıştı. Seraph'ın bordasından içeri yağacak kafir kalabalığıyla karşı karşıya gelmektense denize atlayıp küçük dhow'ların birine yüzmeye çalışacaklardı. Kalabalık gemi mürettebatı itişip kakışıyor, hatta dövüşüyorlardı. Seraph bütün cüssesiyle tepelerine dikilirken Hal onların kahverengi yüzlerinde biçimlenen dehşeti çok iyi görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom grubun en kalabalık kısmına nişan aldı, sonra eli falconet'e gitti. Dumanlar tüttürerek yanan tehlikeli parçalar yoğun bir bulut halinde uçuşuyordu; rüzgarın etkisiyle bir parça duman Tom'un yüzüne çarptı. Delikanlı birkaç saniye boyunca hiçbir şey göremedi. Derken duman dağılır gibi oldu, Tom da saçmaların güvertedeki çılgın kalabalığın içinde açtığı oyuğu görebildi. En az bir düzine entarili yere çökmüştü, kendi kanlarının içinde yuvarlanıyor ve çırpınıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Tam isabet! Tam isabet!" diye cıyakladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Faiconet'i tekrar doldurmama yardım et," dedi ve silahın namlusunu gökyüzüne dikti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian silahın namlusunu bir paçavra parçasıyla temizledi. Deri kovanın içindeki siyah tozdan namlunun içine doldurdu, Tom da üstüpü parçasını namlunun içine tıkarak bastırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İşte direk tam o sırada el-Auf'un ateşlediği demir top mermisinin çarpmasıyla altlarında zangır zangır titredi. Tom harbiyi elinden bıraktığı gibi çanaklığın kenarına yapıştı. Öbür koluyla Dorian'ın bedenine sarılarak onu sıkı sıkı tuttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian panik halinde ağabeyine yapışarak, 'Tom, ne oluyor?" diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sıkı tutun, Dorry!" Direk iki yana sallanarak yana doğru eğildi. Tom korkusunu belli etmemeye çalışıyordu. Birden dalgaları hemen altlarında gördüler. Tom, "Düşüyoruz, Dorry. Sakın beni bırakma," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Devrilmekte olan direk onları tahta gıcırtıları ve kopan halatların çatırtıları arasında gitgide daha hızlı suya yaklaştırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom umutsuzluk içinde, "Daha fazla dayanamayacağım," diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hala birbirlerine sarılmış durumda çanaklıktan dışarı savrularak, halatla seren kalabalığının arasında düşüşlerine devam ettiler. Soluk kesen, uzun bir düşüş oldu. En sonunda denizin yüzeyine çarparak yeşil suların derinliklerine gömüldüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Suya çarptıkları zaman oluşan güç Dorian'ı Tom'un kollarının arasından koparmıştı. Denizin derinlerindeyken Tom gözlerini açarak kardeşini görmeye çalıştı. Bir yandan da suda çırpınarak yüzeye çıkmaya çalışıyordu. Yüzeye çıkıp derin bir soluk alırken düşündüğü tek şey küçük kardeşiydi. Suyun tuzundan yanan ve sulanan gözlerle etrafına bakındı. "Dorry!" diye soludu. "Neredesin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın parçalanan direği suyun üstüne devrilmişti. Yelkenleri karmakarışık bir kitle halinde suyun içinde, dev bir çapa gibi asılı kalmıştı ve geminin pruvasını sürüklüyordu. Minotaur bunu fırsat bilerek Seraph'tan hızla uzaklaşmaktaydı. Tom birden kendini arapsaçı gibi karışmış bir halat ve yelken bezi ağının içinde hapsolmuş buldu. Bacaklarına dolanmış olan ipi tekmeleyip uzaklaştırdıktan sonra, parçalanmış bir sereni yakalayarak kendini etrafını görecek kadar yukarı çekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Dorry!" Sesi korku ve panikten tizleşmişti. Tam o sırada Dorian'ın başı, Tom'un bulunduğu yerin dokuz, on metre ilersinde ortaya çıktı. Boğulurcasına çırpınıyordu. Tıkanır gibi oluyor, öksürdükçe ağzından sular fışkırıyordu. Geminin suyun içindeki hareketi onları hızla birbirlerinden uzaklaştırmaktaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Dorry, dayan! Geliyorum," diye bağırdı. Sereni salıverdi ve kardeşine doğru bir iki kulaç attı, ip anında yine bacaklarına dolandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom!" Dorian ağabeyini görmüştü, ona doğru elini uzattı. "Beni kurtar, Tom. Ne olur, Tom!" diye bağırdı. Ağabeyi açık denizde hızla uzaklaşmaktaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Geliyorum, Dorry." Tom tekmeler atıyor, kendisini hapsetmiş iplerden kurtulmaya çalışıyordu, ama bu, bir ahtapotun kollarından kurtulmaya çalışmak gibiydi. Bir dalga Dorian'ın başının üzerine kapanarak onu yine derine çekti. Çocuk tekrar su yüzüne çıktığında beş altı metre daha uzaklaşmıştı. Kollarını boş yere kuş kanadı gibi çırpıyor, başını suyun dışında tutmaya çalışı yordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Yüz, Dorry!" diye bağırdı. "Sana öğrettiğim gibi yüz." Dorian, ağabeyinin söylediklerini duyarak çırpınışlarını biraz kontrol altına aldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ona seslenmeyi sürdürdü. "Ellerini ve ayaklarını kullan." Dorian yüzmeye çalışıyorsa da akıntı onu pençesine almıştı, Tom da kendisini kırık serene bağlayan ip tarafından hızla aksi yöne çekilmekteydi. Delikanlı suyun altına daldı, ipin ucunu arayarak bacaklarının etrafından çözdü. Fakat hız ve hareket ipin ilmeklerini sıkıştırıyordu; delikanlı kaba keneviri kanayan parmaklarıyla koparmaya çalıştıysa da başaramadı. Sonunda nefes almak için istemeyerek yüzeye sürüklendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ciğerlerini havayla doldurdu, net olarak görebildiği anda da gözleri yine Dorian'ı aradı. Çocuğun doksan, yüz metre ilerde olduğunu gördü. Yüzündeki anlam uzaktan fark edilmiyordu, ama sesi umutsuz bir çığlıktan farksızdı. "Tom, yardım et."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada seren ters dönünce Tom yine dibe çekildi. Bu kez o kadar aşağı inmişti ki, kulak zarları patlayacak gibi olurken hissettiği sancı beyninde bir matkap etkisi yaptı. Kendisini tutan ipi koparmaya yeltenince parmak uçlarının derisinin yarıldığını, tırnaklarının da adeta koptuğunu hissetti. Göğsündeki sancı ve solunma ihtiyacı dayanılır gibi değildi. Ama kuvveti kesildiği halde o, savaşmayı sürdürüyordu. Gözleri de kararınca, geriye devam etme iradesin den başka hiçbir şeyi kalmadı. Boyun eğmeyeceğim, diye düşündü. Artık kafasında bundan başka bir düşünce kalmamıştı. Dorry'nin bana ihtiyacı var.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Boğulmayı kabul edemem.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada güçlü ellerin kendisini yakaladığını hissetti. Gözlerini tekrar açıp karanlıktan sıyrılınca, birkaç santim ötesinde Aboli'nin yüzünü gördü. Zencinin gözleri iyice büyümüştü; dövmelerinin garip düzeni onu karanlıkların korkunç bir canavarına benzetiyordu. Dişlerinin arasında bir bıçak tutuyor, dudaklarının köşelerinden de gümüş köpükler püskürüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli iki çocuğun parçalanan direkle denize düştüğünü görmüş ve hiç duraksamadan görev yerini terk etmişti. Ama güverteyi aşıp küpeşteye varana kadar Dorian, Seraph'tan elli metre kadar uzaklaşmıştı. Aboli aceleyle Arap kıyafetleri ve başlığını üstünden atmış, arkasında yalnız diz boyu pantolonu olduğu halde küpeştenin üstüne sıçramış, orada bir an durarak hangi çocuğun daha büyük bir tehlikede olduğunu kestirmeye çalışmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian suyun üstünde yüzer görünüyor, fakat Arap yelkenli filosunun bulunduğu yöne sürükleniyordu. Tom aksine, kabarmış yelkenlerle dolaşık iplerin tuzağına düşmüş durumdaydı. Aboli durakladı. Çocukların ikisi arasında bir seçim yapmaya çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Derken, pruva direği serenlerinden biri çatlayarak suyun içine yuvarlandı. Bacakları iplere dolaşmış olan Tom dibe doğru çekildi. Aboli uzakta giderek küçülen Dorian'ın başına son bir umutsuz bakış fırlattıktan sonra, kemerindeki kından bıçağını çekerek dişlerinin arasına sıkıştırdı ve suya daldı. Tom'un battığı yerin hemen hemen üstünde su yüzüne çıktı; derin bir soluk aldıktan sonra tekrar daldı. Suyun içinde yüzen halatlara tutunarak derine indi ve çalkantı burgaçlarıyla parlak kabarcık bulutlarının perdelediği suyun içini görmeye çalıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Daha da derine inince altındaki yeşil sisin içinde Tom'un belirdiğini gördü. Neredeyse boğulmanın eşiğinde olduğundan çok az hareket ediyordu, sarı halat da tıpkı bir yılan gibi bacaklarına dolanmıştı. Aboli uzanıp delikanlıyı omuzlarından yakaladı, sonra da yüzüne baktı. Tom'un gözlerinin açıldığını görünce, ona cesaret vermek için omuzlarını sıktı. Ardından, bıçağı dişlerinin arasından çektiği gibi Tom'un bacaklarını hareketsizleştiren ipe uzandı, ipi hemen doğramaya kalkışmadı, bıçak ustura gibi keskin olduğundan çocuğun çıplak bacaklarında tehlikeli yaralar açabilirdi. Bunun yerine, dolaşık ipi çözmeye girişti, ilmikleri birer birer kesiyordu, sonuncu ilmik de kesilince Tom serbest kaldı. Aboli hemen delikanlıyı koltuk altlarından yakaladığı gibi hızla yüzeye çıkardı. Birlikte suyun yüzeyini yarmışlardı. Kocaman göğsü hava için çırpınıp, tıpkı bir demirci körüğü gibi dolup boşalırken Aboli, Tom'un yüzünü suyun dışında tutuyor ve hayat belirtisi yakalamak için gözlerinin içine bakıyordu. Tom birden şiddetli bir öksürüğe tutuldu, deniz suyunu kusarak soluk almak için çırpınmaya başladı. Aboli onu devrilmiş direğin üstüne sürükleyip yatırdı, avucuyla sırtını tokatlayarak yuttuğu suların ağzından fışkırmasını ve havanın ciğerlerine akmasını sağladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yaşlı adam bir yandan da Dorian'ı görmeye çalışıyordu. Karaya doğru sürüklenen barut dumanı, denizin yüzünü sis gibi kaplamıştı. Toplar ve tüfekler hala ateşleniyor, fakat iki gemi birbirinden uzaklaştıkça bu uyumsuz koro yavaş yavaş sessizliğe yerini bırakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli şöyle bir bakınca Minotaur'un şimdiden yarım mil uzaklaştığını, bütün yelkenlerini fora edip kuzeye doğru yol aldığını gördü. Yara almış olan Seraph'ın bu durumundan yararlanmayıp kaçmayı yeğlemişti. Aboli daha fazla zaman kaybetmeyerek Dorian'ı aradı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Küçük dhow'lardan üçünün, tıpkı yaralı bir aslanın etrafındaki çakallar gibi Seraph'ı kuşattıklarını gördü. Seraph onları kovalamaya kalkarsa hemen lagünün sığ sularına ve büyük geminin onları izleyemeyeceği mercan kayalıklarının korumasına sığınacaklardı. Ne çare ki, bordasından sarkan enkazın engellediği Seraph başını rüzgara veremiyordu. Bu durumda rüzgar ve akıntıyla tehlikeli mercan kayalıklarına doğru sürüklenmekteydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Koca Daniel'in baltalı ve silahlı bir grup denizciyle enkazı temizlemekle meşgul olduğunu gördü. Güvertedeki adamlara yardım etmeleri için bağırmayı denediyse de, hepsi kendilerini işlerine verdikleri için, tahtalara çarpan baltaların çatırtısı ve haykırışların arasında sesi onlara ulaşmadı. Ardından uzun kayıklardan birinin Seraph'tan denize indirildiğini gördü. Denizciler şimdi kendisiyle Tom'un kırık pruva direğine sarıldıkları yere doğru olanca hızlarıyla kürek çekiyorlardı. Aboli dümen yekesinde Hal'ın bulunduğunu şaşkınlıkla fark etti. Oğullarının imdadına koşmak için gemiyi Ned Tyler'in idaresinde bırakmış olmalıydı, iyice yaklaşınca ayağa fırlayıp Aboli'ye, "Dorian nerede? Tanrı aşkına söyle, gördün mü onu?" diye bağırdı. Aboli, havasız kalmış ciğerlerinin sancısı yüzünden konuşamazken uzun kayık bir dakikaya kalmadan yanlarına ulaştı ve üç kişi Tom'la onu tekneye çektiler. Tom'u oturakların arasında yere bıraktıktan sonra tekrar küreklere geçtiler. Aboli, Tom'un doğrulmaya çabaladığını sevinerek gördü ve yardım etmek için ona ellerini uzattı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal o sırada aynı soruyu yineliyordu: "Tanrı aşkına söyle, Aboli, Dorian nerede?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Henüz sesini kullanamayan Aboli, denizin yüzünde sürüklenen barut dumanını işaret etti. Hal oturağın üstüne zıpladı ve orada kolayca denge bularak sabah güneşinin yansıyan ışıltısına karşı gözlerine elini siper etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam, "İşte orada!" diye sevinçle bağırdı. Sonra kürekçilere emretti. "Vargücünüzle kürek çekin!" Uzun kayık hızlanarak çeyrek mil ilerde bir benek gibi gözüken Dorian'a yetişmeye çalıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın sağladığı güvenlikten uzaklaşarak açık denize doğru yapılan bu hamle, gemiyi izleyen dnow'lardan birindeki adamların dikkatini çekmiş olmalıydı. Arap mürettebat Dorian'ın başını işaret etti, heyecanlı bağırışları uzun kayıktakilere belli belirsiz ulaştı. Dhow’un kıçında oturan adam teknenin rotasını değiştirme emri verdi. Mürettebatı üç köşeli yelkenini ayarlayarak tekneyi döndürdü ve çocuğa ulaşmak için uzun kayıkla yarışmaya giriştiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tehlikeyi fark eden Hal, "Daha çabuk!" diye gürledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Tom'u bıraktığı gibi küreklerin başına geçti. Orada oturan adamı bir kenara iterek inanılmaz kuvvetiyle küreklere asıldı. Harcadığı çabadan kasları şişiyor, patlayacakmış gibi geriliyordu. "Hep birlikte çekin!" Uzun kayık ileri atıldı. Yollarına çıkan dalgalar, Dorian'a doğru yarışan mürettebatın sırtlarında patlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada yüksek bir dalga çocuğu yukarı kaldırdı ve o, uzun kayığın kendisine doğru geldiğini gördü. Dorian bir elini kaldırıp salladı. Teknedekiler henüz yüzündeki anlamı görecek kadar yaklaşmamışlardı, ama Dorian'ın, ters yönde ona yaklaşan dhow'u görmediği kesindi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal ona, "Yüz, oğlum!" diye bağırdı. "Bize doğru yüz!" Ama Dorian onu duyamıyordu. Yine elini salladıysa da, kuvvetinin kesildiği belli oluyordu. Sabah esintisi hafif ve kaprisliydi, uzun kayık dhow'dan hızlı, ama Dorian'a uzaktı .</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal adamlarına, "Aralığı kapatıyoruz, çocuklar. Dorian'a onlardan önce ulaşacağız," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Derken rüzgarın yanağına üflediğini, bir an durduğunu, sonra da kuvvetli ve kararlı esmeye başladığını hissetti. Denizi karartmasını, Dorian'ın başının yukarsından geçmesini, sonra dhow'un yelkenini şişirip şarap tulumu gibi sıkıştırmasını seyretti. Dhow yana yattı ve hızlanarak ileri atıldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian üzerine gelen Arapların bağırışlarını duymuş olmalıydı. Başını hızla çevirip baktıktan sonra yüzmeye çalıştı. Yorgun düşmüş kollarıyla suları döverek kaçmaya ve uzun kayığa yetişmeye çalıştı. Ne yazık ki, çalkantılı suda fazla ilerleyemiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal iki teknenin tahmini mesafesiyle hızını hesaplamaya çalıştı ve dhow'u bu yarışta yenemeyeceklerini ıstırapla fark etti. "Çekin kürekleri!" diye umutsuzca bağırdı. "Onlardan önce Dorian'a ulaşırsak size yüz altın veririm! Hızlanın! Tanrı aşkına, hızlanın!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dhow 'da en az yirmi kişi vardı. Çirkin, küçük bir tekneydi. Lime lime yelken yamalı ve leke içindeydi, boyası soyulmuş, tahta kaplamaları adamların borda tirizinin üzerinden işemeleri nedeniyle zebra deseni gibi yol yol olmuştu. Arapların biri uzun namlulu bir tüfeği eline alıp kayığa nişan aldı. Eski silahtan beyaz bir duman püskürdü, Hal kurşunun başının üstünden tıslayarak geçtiğini duyduysa da kıpırdamadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli küreklere o kadar kuvvetle asılmıştı ki, gözleri kanlanmış ve adeta yuvalarından fırlamıştı. Dövmeli yüzünde korkunç bir gülümseyiş kalıplaşmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kürek iri ellerinde tıpkı yeşil bir dal gibi kıvrılıyor, kayığın başının altından geçen su hafifçe tısladıktan sonra, teknenin arkasında ok gibi düz bir dümen suyu olarak uzuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fakat dhow her şeye rağmen daha hızlıydı, üstelik daha kısa bir mesafe gitmesi gerekiyordu. Hal kazanamayacaklarını anlayarak kederin yüreğini buz gibi kapladığını hissetti. Dorian'la aralarında hala yüz metreye yakın bir mesafe vardı. Dhow'un kaptanı o sırada çocukla aynı hizaya gelmişti. Tekneyi, burnunu rüzgara vererek durdurdu ve adamlarından beşinin uzanıp çocuğu yakalamalarına imkan verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın çırpınışlarıyla sekmelerine aldırmadan her yanından sular akarak ve babasının kulaklarında dehşet çığlıkları yankılanırken teknenin içine aldılar. Hal yeleğinin altından tabancasını çekti ve bir yararı olmayacağını bile bile dhow'un üzerine doğrulttu. Ama Aboli ona engel oldu. "Yapma, Gundwane. Çocuğu vurabilirsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal tabancasını indirirken dhow'un kaptanı tekneyi yine rüzgara kaptırıyordu. Yelkeni saklayarak kabaran dhow, karaya doğru hızla yol almaya başlamıştı. Arap mürettebat bir yandan da onlara küfürler ve alaylı sözler yağdırıyordu. Birkaçı tüfeklerini ateşledilerse de, mermiler uzun kayığın etrafında suya saplandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın mürettebatı terler içinde ve bitkin halde oturakların üstüne çökerek Dorian'ın gidişini seyrettiler. Hiç kimse konuşmuyordu, herkesin sevgilisi olan sevimli oğlanın kaybı hepsini perişan etmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arapların ikisi Dorian'ın hala çırpınan küçük vücudunu havaya kaldırarak soluk yüzünü uzun kayıktaki adamlara gösterdi. Bir tanesi kıvrık hançeri belindeki kından çekip güneş ışığında ışıldayacak şekilde havada tuttu. Sonra, Dorian'ın çenesini kaldırdı ve çocuk tıpkı kesilecek bir domuzmuş gibi başını arkaya devirdi. Ardından, bıçağı Dorian'ın gırtlağına dayadı ve dhow'daki öbür adamlara sırıtarak orada tuttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal içinde bir şeylerin öldüğünü hissediyordu. Elinde olmayarak dudaklarının arasından bir fısıltı döküldü. "Tanrım, sana yalvarıyorum, oğlumun hayatını bağışla. Benden ne istersen yapacağım, yeter ki bana bu acıyı yaşatma."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
