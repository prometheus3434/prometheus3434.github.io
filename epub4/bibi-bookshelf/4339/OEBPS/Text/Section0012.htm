<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy kendisi için bir fırsat çıkmasını bekledi. Ertesi gün öğle vakti Bay Beatty ile baş kasarasında dolaşıyordu. Vardiyadaki subaylar, bu arada babasıyla Tom sekstantlarıyla enlemi hesaplıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bay Beatty, Guy'a şirketin Doğudaki işlerinin nasıl yönetildiğini ayrıntılarıyla anlatmaktaydı. "Carnatic sahilinde iki fabrikamız var. Oranın nerede olduğunu biliyor musun, Courtney?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, efendim." Guy, Bay Beatty'nin ona okuması için verdiği koca kitap ve belge yığınını incelemişti. "Carnatic, güneydoğu Hindistan'da Doğu Gat Dağlarıyla Coromandel Sahili arasındaki kesimdir. Doğunun en zengin ticaret bölgelerinden biridir," diye ezbere okudu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bay Beatty doğrulayarak, "Görevlerini ciddiye aldığını görüyorum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy konuşma üzerinde konsantre olmaya çalışıyor, ama dikkati sürekli olarak kıç güvertesindeki gruba kayıyordu. Dümen yekesindeki volta cetvelinin başında konuştuklarını görebiliyordu. Derken Tom elindeki tahtaya bir şeyler karaladı ve sonucu babasına gösterdi. Hal, "Aferin oğlum," dedi. "Çizelgeye öyle işaretleyeceğim." Babasının sesi rüzgara karşı bile duyuluyordu. Övgü Guy'ı sinirlendirdi ve planını uygulama kararını daha da kuvvetlendirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal güvertede son bir tur atarken bu arada yelkenlerin durumuna ve pusula dolabına göz attı. Uzun boyu, geniş omuzları, yakışıklı yüz hatları ve başının arkasında toplanıp düğümlenmiş gür siyah saçlarıyla görkemli bir görünüşü vardı. Guy onunla yüzleşme düşüncesinden ürküyordu. Hal daha sonra güverteyi vardiyadaki personele teslim etti ve merdiveni inerek kendi kamarasına gitti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Beyefendi." Guy, Bay Beatty'ye döndü. "Bana izin verir misiniz? Babamla tartışmak zorunda olduğum çok önemli bir konu var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tabii." Bay Beatty gidebileceğini söyledi. "Döndüğün zaman burada olacağım," dedi. "Çok ilginç bulduğum konuşmamıza o zaman devam ederiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy kıç kamarasının kapısını vurdu ve babasının içerden, "Gir!" diye seslenmesi üzerine odaya girdi. Hal öğle konumunu kaydettiği geminin seyir defterinden başını kaldırdı. Kalemi sayfanın yukarsında havada kalmıştı. "Evet, oğlum, ne var?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy derin bir soluk aldı. "Tom'u bir düelloya davet etmek istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal kaz tüyünü dikkatle mürekkep hokkasının içine koydu, düşünceli bir tavırla çenesini kaşıdı ve ancak bundan sonra başını kaldırdı. "Ne oluyor?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Biliyorsunuz, baba, siz de oradaydınız. Bu konu o kadar iğrenç ki, tartışmak bile istemiyorum, mesele şu ki Tom, Bayan Caroline'e karşı büyük bir suç işledi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ah!" Hal derin bir göğüs geçirdi. "Demek şu mesele." Adamcağız, Guy'ın gergin yüz ifadesini incelerken, o küçük sürtüğün cephanelikte sırtüstü yatarak yaptığı işi kendisine karşı suç işlenmesi olarak algılıyorsa, bunu ifade etme tarzı çok ilginç, diye düşündü. Sonunda, "Peki, o kız senin için ne ifade ediyor?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, Hal'ı gafil avlayan dokunaklı bir tavırla, "Onu seviyorum, baba," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal gülümsememek için kendini güç tuttu. "Peki, o hanımın senin duygularından haberi var mı?” Guy, "Onu bilmiyorum," diye itiraf etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Demek ona açılmadın. Nişanlı değilsiniz. Bay Beatty'ye kızına talip olduğundan hiç söz açmadın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Hayır, baba," diye geveledi. "Ben daha on yedi yaşındayım ve... "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse korkarım ki, bu işi yapmayı geciktirmişsin." Hal gençlere aşkın ne kadar acı verdiğini çok iyi hatırladığından yumuşak bir dille konuşuyordu. "Bana sorarsan, bu şartlar altında söz konusu gecikme isabet olmuş."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy kasıldı. "Ne demek istediğinizi anlayamadım, efendim." Hal içinden kıs kıs gülerek, bir bu eksikti. Ağabeyinden sonra Guy, diye düşündü. "Açık konuşacağım," dedi. "Şimdi genç Bayan Beatty'nin tercihlerini acı şekilde öğrendiğine göre, ona karşı duygularını yeniden gözden geçirmek isteyebilirsin. O, senin ona duyduğun soylu aşka gerçekten layık mı acaba? Kardeşin, kızın gerçek karakterine dikkatini çekmekle aslında sana bir iyilik yapmış olmuyor mu?" Hal, "Zira Bayan Caroline'in küçük bir sürtük olduğu belli oldu," diye ekleyecekken, oğlu tarafından düelloya davet edilmek istemediğini düşünerek kendini tuttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama Guy kararlıydı. "Onu bu işe Tom zorladı," dedi. "Onunla bu yüzden düello etmeliyim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yani kızı zorla mı cephaneliğe sürükledi?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Belki hayır, ama onu ayarttı. Onun aklını çeldi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom'u düelloya davet edersen ağabeyinle onun arasında geçenlerden bütün gemi mürettebatının haberi olmayacak mı? Küçük yaramazlığını babasının da duymasını mı istiyorsun? Ailesinin gözünden düşmesi fena olmaz mı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy duraklayınca Hal bu avantajından yararlanmaya çalıştı. "Kardeşine bu maceradaki rolünden dolayı daha sert bir ceza vermediysem, bu sırf genç hanımın ününe ve geleceğine zarar vermemek içindi. Sen şimdi onu herkese teşhir etmek mi istiyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu işi niçin yaptığımı kimseye söylemek zorunda değilim, ama Tom'la düello etmek istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Peki öyleyse." Hal pes etmişti. "Eğer kararlıysan, benim de seni vazgeçirmek için söyleyebileceğim başka bir şey kalmadıysa, onunla dövüşürsün. ikinizin arasında bir güreş müsabakası ayarlayacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Hayır, baba," diye onun sözünü kesti. "Anlamıyorsunuz. Onu tabancalı bir düelloya davet etmek istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın yüzündeki anlam anında sertleşti. "Bu ne saçmalıktır, Guy? Tom senin kardeşin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Ondan nefret ediyorum," derken sesi titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal bir deneme daha yaptı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onu sen davet edersen, silah seçiminin Tom'a ait olacağını düşündün mü? Mutlaka süvari kılıçlarını seçecektir. Elinde bir kılıç olan Tom'la karşı karşıya gelmek ister misin? Şahsen ben istemem... Aboli, Tom'u mükemmel bir kılıç ustası olarak yetiştirdi. Onun karşısında bir dakika bile dayanamazsın. Seni küçük düşürür ya da öldürür." Hal bu durumda açık konuşmanın en doğrusu olacağına karar vermişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy omuzlarını silkti. "Umurumda değil. Onunla dövüşmek istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal kızdı. Avucunu öylesine kuvvetle masasının üstüne çaptı ki, mürekkep hokkanın içinden seyir defterinin sayfalarının üstüne fışkırdı. "Yetti!" diye sesini yükseltti. "Seni ikna etmeye çalıştım. Şunu iyi bil ki, bu gemide bir düello olmayacak, hele oğullarımın arasında asla. Bu konuda bir tek söz daha edersen, seni ön ambarda zincire vurdurur, Ümit Burnu'na varır varmaz da başka bir gemiyle doğru İngiltere'ye postalarım. Beni duydun mu, delikanlı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Babasının hiddeti Guy ürküttü. Onu hiç böyle öfkeli görmemişti. Buna rağmen direndi, “İyi ama, baba... "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Yeter!" diye kükredi. "Ben söyleyeceğimi söyledim, bu konu da sonsuza dek kapandı. Şimdi de Bay Beatty ile çalışmalarına dön. Bu saçmalığı bir daha duymak istemiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph doğuya doğru tramola ederek yoluna devam ettikçe denizin rengi ve karakteri değişti. Okyanusun karışık ve düzensiz dalga oluşumları şekil değiştirerek sıkı sıralar halini aldı. Ufkun ötesinde gizli karaya doğru savaş düzeni içinde ilerleyen bir devler ordusuna benzemişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler, "Kap'ın büyük ölü dalgaları," diyerek sisli ufku işaret etti. "Soğuk sular buralarda Afrika'nın sıcak havasıyla karşılaşıyor. Bazıları buraya Ümit Bumu derler, ama Sisler Denizi veya Fırtınalar Burnu diyenleri de var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Uzun zamandır ufukta kara yüzü görmemiş olan gemide heyecan her gün daha artıyordu. Uzaktaki anakaradan kuşlar onları karşılamaya gelmişti. Sarı boyunlarında siyah çizgiler olan sümsük kuşları kalabalık gruplar halinde kanat çırpıyor, kar gibi beyaz göğüsleri ve samur rengindeki pelerinleriyle martılar cıyaklayarak onları izliyor, minik yelkovan kuşları zarlı ayaklarıyla okyanusun yüzeyinde suları sıçratıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ardından fırtınanın kayaların yüzeyinden kopardığı ve akıntılarla sürüklenen koyu renkli ilk alg kümelerini gördüler. Uzun sapları ve yaprakları tıpkı şekilsizleşmiş ahtapotların dokunaçları gibi dalgalanarak yüzüyordu. Sardalya türünden küçük balıkların çok kalabalık sürüleri soğuk yeşil suların yüzeyinde kaynaşmaktaydı. Bir taraftan da kaygan ve parlak ayıbalığı orduları oynaşıyor ve bu bollukla karınlarını doyuruyorlardı. Gemi suları yara yara ilerlerken başlarını kaldırıp güvertedeki denizcilere baygın gözleri ve kedi gibi sert bıyıklarıyla bakıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal şimdi her akşam yelkenleri kasıyor, gemi burgaç gibi dönen sularda dengesini korumakta zorlanıyordu. Adam, ilerde teknenin dibini parçalayacak kayalar olmadığından emin olmak için gün ışırken Tom'la Dorian'ı kolombire yolladı. Yolun açık olduğunu anlayınca tüm yelkenleri fora etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Plymouth'dan ayrılışlarının yetmiş üçüncü sabahında Dorian, tüm bulutlar rüzgarla sürüklenirken ufukta sanki ölü gibi hareketsiz duran bulutu gösterdi. Çocukların ikisi de bunu bir süre inceledikten sonra, bulut birden açılıverdi ve altında bir kılıç kesiği kadar düz ve sert bir mavi çizgi gördüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Kara!" diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Olabilir mi?" diye şaşkınlıkla sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet! Evet." Tom sesini yükseltti. "Kara bu!" Sallantılı tüneğinde ayağa fırladı ve titreyen parmağını ileri uzatarak, "Kara! Kara göründü!" diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Altlarındaki güverte birden canlandı, vardiyadaki denizciler de koşarak donanıma tırmandılar. Çok geçmeden bütün çarmıhlarla serenler cıvıl cıvıl insanlarla doldu; olgun meyve salkımları gibi sarkıyorlar, neşe ve heyecanla gülüyor ve bağrışıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal Courtney de gömlekle kamarasından fırlamıştı. Pirinç bir boruya benzeyen dürbününü koltuğunun altına sıkıştırarak oğullarının tünedikleri kolombire doğru tırmanmaya koyuldu. Hızlı ve kendinden emin tırmanışını çanaklığa ulaşıncaya dek sürdürdü. Tom o uzun tırmanışa rağmen babasının soluklarının hafif ve düzenli olduğuna sevinerek tanık oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal dürbünü gözüne götürerek mavi silueti inceledi, kayaların ek yerlerini ve katlarını seçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, Bay Thomas ilk karanı gördün," dedi. Dürbünü Tom'a uzattı. "Sen ne diyorsun?" iki oğlanın arasında durarak kollarını ikisinin de omuzlarına doladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Bu bir dağ!" diye bağırdı. "Tepesi yamyassı olan büyük bir dağ."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Evet, Masa Dağı!" diye doğruladı. Tom bunun ne büyük bir gemicilik başarısı olduğunun henüz farkında değildi. Ufukta en küçük bir kara izi görmeden yetmiş gün geçirmişler, sonra da babası gemiyi otuz dördüncü güney enlemine getirivermişlerdi. Hal, "Şu ilerdeki karaya iyi bakın," dedi. Geleceği örten perdeler bir an gözlerinin önünde aralanmışlar gibi garip bir his duyuyordu. "Çünkü senin yazgın orada," diye tamamladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Benimki de mi, baba?" diye ince sesiyle söze karıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İkinizinki de. Kader sizi buraya getirdi işte." Babalarının coşkusu karşısında oğlanların ikisi de dilleri tutulmuş gibi susuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güneş en yüksek noktaya yükselirken üçü kolombirde birlikte oturuyorlardı. "Bugün enlem ölçümüne gerek yok." Hal gülümsüyordu. "O işi Ned Tyler’la Alf Wilson'a bırakabiliriz. Biz nerede olduğumuzu biliyoruz, değil mi?" Güneş gökyüzünde alçalmaya başladığında Seraph güneydoğu rüzgarına kapılarak yavaş yavaş ilerlemekteydi. Masaya benzeyen dağ, denizin içinden büyük bir görkemle yükseliyor, önlerindeki göğü giderek dolduruyor, gemidekiler, dik yarların dibinde beyaz beneklere benzeyen konutları seçmeye başlıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu kalenin inşaatına biz de katıldık." Hal orayı oğullarına gösterdi. "Aboli, Daniel, Ned Tyler ve ben o inşaatta işçi gibi çalıştık."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "O günlerin öyküsünü anlatsana, baba!" diye yalvardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal itiraz etti. "Aynı şeyi yüz kere dinledin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom da kardeşine katıldı. "Önemi yok, baba. Yine dinlemek istiyoruz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Böylece, donanımda oturdukları yerde Hal yirmi beş yıl önceki savaşın ayrıntılarını büyükbabalarının gemisinin bütün mürettebatının nasıl Hollandalılar tarafından tutsak edildiğini ve zincirlenmiş bir halde Ümit Burnu'na getirildiğini anlattı. Sir Francis Courtney'e ele geçirdiği Hollanda kalyonlarından aldığı hazinenin yerini açıklaması için işkence edilmişti. Sir Francis işkencecilere karşı koyarak en iğrenç ve insanlık dışı işkencelere katlanınca, Hollandalılar onu tören meydanına götürmüşler ve halkın karşısında idam etmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal ve mürettebatın kalan kısmı Hollanda kalesinin duvarlarının inşaatında çalışmaya mahkûm edilmişler, en sonunda kaçmayı başarana kadar tam üç yıl orada ter döküp acı çekmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Demek büyükbaba Francis'in gömülü olduğu dağ bu," dedi. "Mezarının yerini biliyor musunuz, baba?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Aboli biliyor. Gece cesedi darağacından o indirmişti. Onu ay ışığında dağın yukarsındaki gizli bir yere götürmüş."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir süre sustu. High Weald'in arkasındaki tepede bulunan küçük kilisede üstüne dedesinin adı yontulmuş boş lahit gözlerinin önünde canlanmıştı. Babasının neyi planladığını tahmin edebiliyordu, ama şimdi öne çıkmanın sırası değildi. Zamanını bekleyecekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph bu sırada dağın altındaki koyun ağzına bekçilik eden küçük kayalık adanın hizasına gelmişti. Dalgalanan siyah su yosunu ormanları adanın etrafındaki suları tıkamıştı, parlak derili ayıbalığı sürüleri de Robben Adası'nın kayalık kıyısına doluşmuşlardı. Zaten adanın adı olan robben Hollanda dilinde ayıbalığı demekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Şimdi aşağı inip geminin sağ salim demirleme yerine girmesine bakacağım," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Benimle güverteye kadar yarışsana!" diye bağırarak çarmıhın basamaklarına zıpladı. Tom önde biraz mesafe almasına izin verdikten sonra onu izledi. Ayakları çarmıh basamaklarının üstünde adeta dans ediyordu. Çok geçmeden kardeşiyle arasındaki mesafeyi kısalttı, sonra kardeşinin hizasını bulunca Dorian'ın güverteye kendisinden otuz, kırk santim önce ayak basması için yavaşladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çocuk, "Ben kazandım! Ben kazandım!" diyerek sevincinden hopluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kardeşinin bakır rengindeki pırıl pırıl buklelerini okşadı. "Sakın oh olsun deme," diyerek onu itti. Sonra Seraph'ın baş tarafındaki küçük gruba baktı. Bay ve Bayan Beatty bütün kızlarıyla orada duruyordu. Guy da onların yanındaydı. Hepsi çok heyecanlıydılar ve Afrika kıtasının en güney ucu olan Agulhas Burnu'nun yanındaki bu ünlü kara çıkıntısının kayda değer noktalarını birbirlerine işaret ediyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy grubu bilgilendiriyordu. "Dağın tepesine oturmuş beyaz buluta Sofra Örtüsü diyorlar. Oradaki yerleşim yerinin güneyindeki küçük tepenin adı da Aslanın Kafası'dır. Şekline dikkat edin." Guy her zamanki gibi seyir defterlerini incelemişti ve bütün detayları biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ona, "Guy niçin kolombire çıkmıyorsun? Manzarayı oradan çok daha iyi görebilirsin," diye seslendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy oha soğuk bir bakış fırlattı. "Teşekkür ederim, bulunduğum yerden çok memnunum." Böyle diyerek kardeşine arkasını döndü ve Caroline'e biraz daha sokuldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ısrar etti. "Korkman gereksiz. Yukarsı çok güvenli."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy hızla ona doğru döndü. "Yoksa bana korkak mı diyorsun?" Yüzüne hücum eden kan yüzünden kıpkırmızı kesilmişti. Sesi de öfkesinden çatlak çatlak çıkıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Demek istediğim bu değildi," deyip gülerek dümen yekesine gitmek üzere ona arkasını döndü. Omzunun üzerinden arkaya bakarak ekledi. "Ama sen sözümü nasıl istersen öyle kabul edersin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy ona ters ters baktı. Kendini küçük düşmüş hissediyordu. Tom, Beatty ailesinin ve Caroline'in önünde cesaretiyle alay etmişti. Ne yaptığını, ne yapacağını doğru dürüst kavrayamadan güvertede koşmaya başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Tom, dikkat!" diye bağırdıysa da çok geç kalmıştı. Tom kendini korumak.için tam bir ayağının üstünde dönerken Guy bütün ağırlığı ve hızıyla onun üstüne çullandı. Delikanlı öylesine bir güçle küpeştenin üstüne savruldu ki soluğu kesildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy kardeşinin sırtına atladı ve kolunu onun boynuna geçirdi. Bütün oğlanlar Koca Daniel'den güreş eğitimi almışlardı. Guy bu sporda oldukça yavaş ve beceriksiz olmakla beraber, bütün inceliklerini biliyordu, şimdi de öldürücü kavrama hareketinin hakkını vermekteydi. Bir dizini Tom'un sırtına dayadı, bir kolunu da Tom'un soluk borusunu tıkamakta kullandı ve omurgasına yüklendi, öyle ki çocuğun omurlarının çatırdaması an meselesiydi. Tom, Guy'ın kollarını çaresizlik içinde çözmeye çalışırken güvertede sendeliyor, gücü giderek zayıflıyordu. Havasızlıktan ağzı sudan çıkmış bir balığınki gibi açık kalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Mürettebat gösteriyi seyretmek için koşup gelmişti. Heyecanla bağırıyor, ayaklarını yere vuruyor ve favorilerine cesaret verici sözler haykırıyorlardı. Derken şamatanın arasında boğanınkini andıran bir ses duyuldu. "Arkaya tep!" Tom hemen tepki gösterdi. Onu arkaya sürükleyen kavrama hareketine karşı koyacak yerde, yön değiştirdi. Bütün ağırlığı ve gücünü arkaya doğru bir perende atmada kullandı. Guy kendini o kadar hızla arkaya savrulmuş buldu ki, kavrayışını çözmekten ve düşüşünü frenlemek için her iki kolunu da arkaya atmaktan başka seçeneği kalmadı. Yoksa kaburgalarının kırılması işten değildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom havada bir kedi gibi döndü ve güverteye çarpmasından önce ikizinin üstüne bindi. ikisi birden taban tahtalarının üstüne çökerlerken delikanlı her iki dirseğini ve dizlerini Guy'ın göğsüne ve karnına gömdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy bir kız gibi cıyaklarken incinen midesini kavramak için iki büklüm olmaya çalıştı, ne çare ki Tom üstüne oturmuştu ve onu güverteye mıhlıyordu. Delikanlı bu defa yumruk yaptığı elini yaylandırarak olanca hızıyla Guy'ın suratına çarpmaya hazırlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom, hayır!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ses babasına aitti; Tom durdu. Öfke, bakışlarından yavaş yavaş silindi. Yumruğunu aşağı indirerek ayağa kalktı. Guy'a küçümser bir bakış fırlatarak, "Bir dahaki sefer bu kadar kolay kurtulamayacaksın," diyerek uzaklaşmaya hazırlandı. Arkasında Guy midesini tutarak ayağa kalktı ve toplardan birine yaslandı. Dövüşü izleyenler gösteri bu kadar çabuk bittiği için hayal kırıklığına uğrayarak dağıldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Tom!" diye bağırınca Tom arkasına döndü. Guy, "Üzgünüm," dedi. "Gel, seninle el sıkışalım ve yine dost olalım." Pişman ve boynu bükük görünüyordu. Sağ elini uzatarak ikizine doğru sendeledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hemen sırıttı ve uzatılan eli sıktı. "Zaten niçin dövüştüğümüzü anlayamadım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Ama ben biliyorum," dedi ve yüzündeki acıklı anlam anında korkunç bir nefrete dönüştü. Kemerindeki kından kamayı şimşek hızıyla çekti. Bıçak, on beş santimlik pırıl pırıl bir çelikti ve ucu iğne sivriliğindeydi. Bunu Tom'un göbeği hizasında tutarak hızla sapladı; aynı zamanda ikizinin sağ elini tutuşundan yararlanarak Tom'u olanca gücüyle kendine ve kamanın üstüne çekmekte yararlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağzından salyalar saçarak Tom'a, "Senden nefret ediyorum!" diye bağırdı. "O yaptığın şey yüzünden seni öldüreceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un gözleri korkudan irileşti. Sert bir hareketle kıvrılarak kendini yana attı. Kamanın ucu delikanlının böğrünü sıyırırken gömleğini yardı ve altındaki ette sığ bir yarık açtı. Anında fışkıran kan pamuklu kumaşı kızıla boyadı ve bacağından aşağı süzülmeye başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Caroline tiz bir sesle, "Onu öldürdün!" diye bağırdı. Düelloyu seyretmeye koşan mürettebatın arasından uğultular yükseliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, vuruşu yüzüne gözüne bulaştırdığını anlamıştı. Tom'un yüzüyle göğsüne kamayla hamleler yapmaya girişti. Fakat Tom dans eder gibi hareketlerle her hamleyi savmayı başardı, sonra da beklenmedik bir anda öne atıldı ve sol elinin tersini Guy'ın çenesinin altına çarptı, ikizinin başı arkaya savruldu, böylece, Tom'un sağ elini bırakmak durumunda kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy küpeşteye doğru geri geri gitti. Dilini ısırdığı için ağzının köşesinden kan süzülüyordu. Kama hala elindeydi; bunun ucuyla Tom'un yüzünü işaret ederek, "Seni öldüreceğim!" diye tekrar hırladı. Dişleri kendi kanıyla kızıla boyanmıştı. "Seni öldüreceğim, pis domuz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir eliyle incinen boğazını ovuşturuyordu, ama öbür eliyle kendi kamasını kılıfından çekti. "Güzel konuşuyorsun, kardeşim," dedi. "Ama böbürlendiğin gibi beni öldürebilecek misin bakalım." Böyle diyerek Guy'a doğru ilerledi. Parmak uçlarına basıyor, kamayı elinde tıpkı dikilmiş bir kobra gibi tutuyor, bu arada yüzünü kardeşinin yüzünden ayırmıyordu. Guy elinde olmayarak geriledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal hemen ileri atıldı. Onlara durmalarını haykırmak için ağzını açmıştı. Ama tek bir ses çıkarmasına vakit kalmadan Aboli yetişip onun kolunu tuttu. "Yapma, Gundwane!" dedi. Alçak sesle konuşmuş, sözleri kadınların bağırışları ve erkeklerin ulumaları arasında Hal dışında kimse tarafından duyulmamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Dalaşan köpekleri hiçbir zaman ayırmaya kalkışma. Öyle yaparsan sadece içlerinden birine avantaj verirsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tanrı aşkına, bunlar benim oğullarım, Aboli."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onlar artık çocuk değil, Gundwane. Erkek oldular. Sen de onlara öyle davran."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kamasının ucunu aşağı çevirerek ileriye bir hamle yaptı ve Guy'ı karnından vuracakmış gibi davrandı. Guy neredeyse kendi ayaklarına takılarak arkaya koştu. Tom bir daire çevirerek onun sağına geçti, Guy da geminin başına doğru geriledi. Adamlar dövüşmeleri için onlara yer açmak amacıyla sağa, sola dağılmışlardı. Hal, Tom'un ne yaptığını görebiliyordu: Guy'ı tıpkı bir çoban köpeğinin sürüye yaptığı gibi sürüyor, onu geminin baş kısmına doğru geriletiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un yüzünün ifadesi soğuk ve kararlıydı; hiçbir duygu yansıtmıyordu, ama ikizine bakarken gözleri ışıl ışıldı. Hal birçok kişiyle dövüşmüştü ve ancak en tehlikeli kılıç ustalarının bakışlarında bu tehdidin var olduğunu biliyordu: son darbeyi indirmeye hazırlandıkları zaman. Tom'un, karşısında artık bir kardeş değil, yok edilmesi gereken bir düşman gördüğünün farkındaydı. Bir katil olmuştu, Hal da şimdi kendisi için ender olarak korktuğu derecede korkuyordu. Guy için korkuyordu, ama Aboli'nin haklı olduğunun farkındaydı. Olanları durdurmak için şu anda yapabileceği bir şey yoktu. Tom'a geri çekilmesini buyuramazdı. Bu, ava çıkmış bir leoparı durdurmaya çalışmak gibi bir şey olurdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un böğründeki yara hala kanıyordu. Gömleğindeki kesik açılarak altındaki beyaz deriyi ye içinden kızıl bir selin sızdığı gülümseyen bir ağza benzer yarayı meydana çıkardı. Kan güverteye damlıyor, ayakkabılarının içine sızıyor, attığı her adımda gıcırdayan bir ses çıkarıyordu. Ama Tom yarasının farkında değildi, o yalnız bu yarayı açan adamı görüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy küpeşteye kadar gerilemişti. Sol eliyle arkasını yoklayıp meşe kaburgayı sınadı. Kapana kıstırıldığını kavrayınca o vahşi öfke gözlerinden silinerek yerini korkuya bıraktı. Hemen etrafına bakınarak bir kurtuluş yolu aradı. Derken parmaklan borda tirizinin altındaki kancalardan birine dokununca korkusu bir anda yok oldu. Neşeli bir yüzle kamayı elinden atıp kancayı kaptı. Çatallı çelik uçlu ağır kancanın karşısında Tom bir iki adım geriledi. Guy kanlı ağzıyla ona sırıttı. "Şimdi göreceğiz," diyerek kancanın başını eğerek saldırıya geçti. Tom geriye sıçrayınca Guy da onun arkasından atıldı ve Tom'un sağ elindeki kamanın etki alanının dışında olmasına güvenerek, uzun kancayı savurdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonra, kendini toparladı ve bir hamle daha yaptı. Tom kamayı elinden atarak pırıl pırıl parlayan çelik ucun yolundan kaçmak için kendini yana savurdu, sonra Guy'ın dönmesine vakit bırakmayarak meşe tahtasından şaftı yakaladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güvertede şaft aralarında olduğu halde bir aşağı, bir yukarı mücadele ettiler. Saldırıyorlar, itişiyorlar, homurdanıyorlar, kanıyorlar, birbirlerine yeminler ve küfürler savuruyorlardı. Tom sonunda Guy'ı küpeştenin üzerine savurdu ve kanca aralarında olduğu halde yüz yüze, göğüs göğüse birbirlerine kenetlendiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kancayı yavaş yavaş yukarı iterek kardeşinin boğazının hizasına getirdi, sonra bütün ağırlığını ve kuvvetini devreye sokarak Guy'ın üzerine yüklendi. Meşe tahtasından kalın şaft şimdi Guy'ın çenesinin altına dayanmıştı. Delikanlı sırtını kasarak küpeşteden aşağı sarktı. Gözlerinde yine korku vardı, altında geminin yanına çarpan suyun guruldadığını duyabiliyordu. Ayakları birden güverteden ayrıldı. Düşmek üzereydi ve yüzmeyi bilmiyordu dahası, sudan çok korkuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un ayakları yere sağlam bassa da kendi kanının oluşturduğu yağ gibi kaygan bir gölcüğün içindeydi. Birden ayakları altından kayıverdi ve hızla güverteye çarptı. Guy serbest kalmıştı. Soluk almakta zorlanarak çarmıhlara doğru sendeledi. Gömleği terden sırılsıklamdı. Destek arar gibi halatlara sarıldı ve omzunun üzerinden arkaya baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ayağa fırladı, kamayı yerden alır almaz tıpkı bir leopar gibi saldırıya geçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Onu durdurun!" diye dehşet içinde bağırdı. "Biri onu durdursun!" Fakat izleyicilerin gürültüsü kulakları sağır ediciydi. Tom elinde kama, gözlerinde de çılgınca bir öfkeyle koşmaya başlayınca şamata daha da şiddetlendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy birden döndü ve paniğin verdiği güçle çarmıhların üzerine atıldı; hem ellerini, hem de ayaklarını kullanarak tırmanmaya başladı. Tom aşağısında kamayı dişlerinin arasına sıkıştıracak kadar durdu ve onu izledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güvertedeki seyirciler başlarını arkaya atarak onu izliyorlardı. Hiçbiri Guy' ı daha önce çarmıh basamaklarında görmemişti. Bu kadar hızlı hareket edişi Hal'ı bile şaşırtmıştı. Tom ona yetişmekte zorlanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy serene vardığında üstüne tırmandı. Aşağı bakınca ani bir baş dönmesi hissetti. Sonra, hemen altında ona gitgide yaklaşan Tom'un yüzünü gördü. Kardeşinin dudaklarının dile getirdiği acımasızlığı, yüzüne sıçramış ve gömleğini boyamış kanları gördü. Çaresizlik içinde direğe baktı, ama gabya çubuğunun yüksekliği cesaretini kırdı, üstelik o tırmandıkça avantajın Tom'a geçtiğini hissediyordu. İlerlemek için önünde yalnız bir yol vardı, bu yüzden o yüksek seren boyunca sürünmeye koyuldu. Tom'un arkasından geldiğini duyabiliyor, bu ses de onu devam etmesi için teşvik ediyordu. Duyduğu korku yüzünden çok aşağılarda köpüren azgın sulara bakamıyor ve dehşet içinde hıçkırıyordu, buna rağmen serenin sonuna gelinceye kadar sürünmeyi sürdürdü. Omzunun üzerinden arkaya baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sadece bir adım arkasındaydı. Guy kapana kısılmıştı, çaresizdi. Tom sallanan serenin üstüne oturdu. Bıçağı dişlerinin arasından çekti. Kanlar içindeki üstü başı, öfkeden kanı çekilmiş bembeyaz yüzü ve elindeki pırıl pırıl bıçağıyla gerçekten korkunç bir görünümü vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Lütfen, Tom," diye feryat etti. "Sana zarar vermek istememiştim." Yüzünü korumak için her iki elini hızla kaldırınca serenin üstünde sendeledi, arkaya doğru daha fazla eğilince korkunç bir çığlıkla yuvarlandı, havada döndü, döndü, en sonunda da biçimsiz bir şekilde suya çarparak battı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, beyni o öldürücü öfkenin sislerinden sıyrılana kadar dimdik oturdu. Sebep olduğu olaya dehşet içinde bakakalmıştı. Guy gitmişti. Deniz yüzeyinin altında ondan hiçbir iz, geminin o uzun ve köpüklü dümen suyunda batıp çıkan tek bir kafa yoktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüzmeyi bilmiyor. Bu korkunç gerçek kafasına çarpınca Tom tüneğinde sendeledi. En sonunda yaptım. Öz kardeşimi öldürdüm. Dehşet içinde ayağa fırladı, yüksek serenin üstünde dimdik durdu ve dümen suyuna gözünü dikti. Derken Guy'ın yüzeye çıktığını gördü. Kollarını sallıyor, yaralı bir martınınki kadar zayıf ve kederli olan çığlıkları kulağa geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aşağıdaki güverteden babasının dümen yekesine bağırdığını duydu. "Bir filika indirin! Denize adam düştü!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geminin dümene itaat edip başını rüzgara çevirmesinden önce Tom kendini toparlamış ve serenden ta ileriye atlamıştı. Önce kolları, ardından başı, gövdesi ve bacakları olmak üzere bir ok gibi suya çarpıp battı. O kadar derine dalmıştı ki karanlık sular onu adeta hapsederek göğsünü ezdi. Delikanlı vakit kaybetmeyerek yüzeye doğru hamle yaptı. Beline kadar sudan fırlarken ıslık gibi bir sesle soluğunu salıverdi. Gemi yanından geçmiş, başını rüzgara vererek uzaklaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom dümen suyuna gözlerini diktiyse de bir şey göremedi, buna rağmen var gücüyle kulaçlar atarak ilerlemeye başladı. Karnındaki sığ ve uzun yarayı tuzun ne kadar yaktığını hissetmiyordu bile. Guy'ın başını en son nerede gör düğünü gelişigüzel hesaplayarak durdu ve suda yüzmeye koyuldu. Soluk soluğa etrafına bakmıyor, onu arıyordu. Ama kardeşinden hiçbir iz yoktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aman Tanrım, o eğer boğulursa, ben hiçbir zaman... Düşüncesini tamamlamadı. Derin, hem de çok derin bir soluk aldıktan sonra yavaşça suya daldı. Gözlerini iyice açmıştı. Önce güneş ışığının çizgiler oluşturduğu yeşillikten başka bir şey göremedi ve akciğerleri havasızlıktan sancıyana kadar derine daldı. Ne var ki tekrar yüzeye çıkıp nefes almak zorundaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tam o sırada aşağısında bir şey gördü, beyaz ve mavi renkte bir leke. Guy'ın gömleğiyle ceketiydi bu. Bir enkaz parçası gibi döne döne sürükleniyordu. Tom akciğerlerinin sancımasına aldırış etmeden daha derine yüzerek kardeşinin omzuna dokundu. Ceketinin yakasını yakalayarak yüzeye yöneldi. Ayaklarıyla sert tekmeler atmasına rağmen, hareketsiz vücudun ağırlığı onu engelliyordu. Saniyeler uzadıkça bir acı sonsuzluğuna dönüşüyordu. Göğsü cayır cayır yanarken artık gücünün kesildiğini hissetti. Guy'ın yakasını tutan ellerinin gevşediğini, kardeşinin kayıp gitmek üzere olduğunu fark etti. Sonsuz yeşillik kafasının içini doldururken artık gözleri görmüyordu. Işıktan örülü yıldızlar karanlığın içinde sessizce patlıyordu sanki.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güçlü ol, diye kendi kendine sessizce haykırdı, sonra parmaklarını Guy'ın ceketine daha sıkı sarılmaya, bacaklarını kuvvetle çırpmaya zorladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Işık kuvvetlendi, yeşil renk soldu, başı birdenbire havaya ve gün ışığına fırladı. Tom göğsünü patlarcasına havayla dolduran bir soluk, sonra bir soluk daha aldı. Bal tatlılığında bir havanın vücudunu kaplamasıyla kuvveti yerine geldi. Uzanıp Guy'ın ıslak saçlarını avuçladı ve onu yukarı çekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy boğulmuştu. Vücudunda hayat yoktu. Gözleri açıktı, ama görmeden bakıyordu. Yüzü balmumu rengini almıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom onun cansız beyaz yüzüne karşı, "Soluk al! Tanrı aşkına, soluk al!" diye bağırdı ve iki kolunu onun göğsünün etrafına geçirerek sıktı. Bu numarayı ona Aboli göstermişti ve işe yarıyordu. Deniz suyu damlacıkları ve kusmukla karışık bayat hava Guy'ın ağzından dışarı fırladı. Bunların yüzüne fışkırması üzerine delikanlı kollarını gevşetti. Guy'ın göğsü bir refleks hareketiyle genişledi. Açık ağzından içine hava çekiyordu. Tom iki kere daha onun içindeki suyu dışarı akıttı, bu arada kardeşinin yüzünü suyun dışında tutmaya çabalıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy üçüncü solukla birlikte öksürdü, tıkanır gibi oldu, ama sonra kendiliğinden soluk almaya çalıştı. Hala görmeyen gözlerini kırpıştırıyordu, derken bakışı yavaş yavaş odaklaşmaya başladı. Bu sırada zorlukla soluk alıyor, ara da bir öksürük nöbetleri geçiriyordu. Sonunda gözlerine yavaş yavaş anlam gelmeye başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un yüzüne karşı, "Senden nefret ediyorum," diye fısıldadı. "Senden daima nefret edeceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İyi ama niçin, Guy, niçin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Boğulmama engel olmamalıydın, çünkü ben bir gün seni öldüreceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yineledi. "Niçin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, "Biliyorsun," diye soludu. "Nedenini biliyorsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Filikanın yaklaştığını ikizlerin ikisi de duymamıştı. Hal Courtney şimdi yakınlarda bir yerden, "Dayanın, çocuklar! Geldim," diye bağırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sandaldaki denizciler var güçleriyle kürek çekerken dümeni yöneten Hal doğrudan çocuklarına yaklaşmaya çalışıyordu. Emri üzerine denizciler küreklerini bıraktılar, güçlü elleriyle iki delikanlıyı kavrayıp sudan çektiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Guy, Serapha çıkarılırken Dr. Reynolds küpeştenin yanında bekliyordu. Tom güvertede babasının yanında durduğu yerden kardeşinin doktorun yardımcıları tarafından aşağı götürülmesini kederli gözlerle seyretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Benden nefret ediyor, baba," diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal sadece, "Şu kesiğe bakalım, delikanlı," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yarasına ilgisiz bir bakış fırlattı. Deniz suyu kanamayı ince bir sızıntıya dönüştürmüştü. "Bir şey yok," dedi. "Sadece bir sıyrık." Sonra, başını kaldırıp Hal'a baktı. "Guy benden nefret ediyor. Onu yukarı çıkardığım zaman bana ilk söylediği şey bu oldu. Ben ne yapacağım şimdi?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Guy bunu da atlatır." Hal kamanın kesiğine bakmak için Tom'un gömleğini yırttı. "Unutacak ve bağışlayacaktır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hayır, baba." Tom başını salladı. "Benden sonsuza dek nefret edeceğini söyledi. O benim kardeşim. Bana yardım et, baba. Ne yapabilirim?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal ona yanıt veremedi, ikizlerin küçüğünün inadını ve direncini çok iyi biliyordu; bunlar -çocuğun güçlü, aynı zamanda da zayıf yanıydı. Tom'un haklı olduğunun farkındaydı. Guy onu hiçbir zaman bağışlamayacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın yelken açtığı bütün okyanuslarda gördüğü ilk karanın hiçbiri bu kadar güzel değildi. Dağ, göğe doğru dikine yükselen bir duvar gibiydi. Rüzgar, dağın doruklarında kaynayan bulutları süpürürken bulutların rengi batmakta olan güneş yüzünden sedef ve pembe tonlarına boyanıyordu. Dağın duvar gibi yükselen kayalıklarının altındaki bayırlar üstlerini kaplayan ormanlar yüzünden yemyeşildi, köpüklü bir denizle çevrili kumsallar ise beyazdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bunca güzelliğin Hal'ı büyülemesi gerekirdi, ne çare ki belleğinde gittikçe yüzeye çıkan bütün anıların ortak paydası acı ve dehşetti. Kalenin duvarları bu uzaklıktan bile net olarak görülebiliyordu, mazgallardaki topların namluları da karanlık ve boş göz oyukları gibi üzerlerine dikilmişti. Hal bu duvarların altındaki zindanlarda üç zalim Kap kışı geçirmişti, iliklerine kadar işleyen soğuğun anısı ise onu hala ürpertiyordu. Bu duvarların inşaatında avuçları patlayıp yorgunluktan bayılana kadar çalışmıştı. Onca iyi adamın, yapı iskelelerinde ölüşüne tanık olmuş, orada çocukluktan çıkarak erkek olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dürbünü gözüne dayayarak koyda demirlemiş öbür gemilere baktı. Sayılarına şaşırmıştı. Saydığı yirmi üç geminin hepsi büyük ticaret gemileri, çoğu ise Hollanda bandıralıydı. Aralarında bir tek İngiliz gemisi gözüne ilişti. Görünüşüne bakılırsa, Doğu Hindistan Şirketine aitti. Ama bunun Teoman of York olmadığını görünce düş kırıklığına uğradı. Öbür gemisinden hiçbir iz yoktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal dürbünü indirmeden koyun karaya kadarki sularını bakışıyla taradı. Kale duvarlarının altındaki tören alanına gözleri takılınca, babasının idamına ilişkin anıları, tüm korkunç ayrıntılarıyla bilincine akın ettiler. Seraph'ı demirleme yerine sokmak için bunları aklından uzaklaştırmak zorundaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kaledeki topların menzili dışında demir atacağız, Bay Tyler," dedi. Bu emrin tartışılacak yanı yoktu. Üstünün aklından geçenleri bildiğinden Ned de somurtuyordu. Yelkenlerin indirilmesi direktifini verirken belki o da o dehşet günlerini yeniden yaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çapa baş kasarasını ıslatarak sulara gömüldü ve zincir loca ağzından dışarı boşandı. Burnu rüzgara çevrili olan Seraph birden uysallaşırken canlı ve dinamik bir deniz yaratığı olmaktan çıkarak suyun yüzeyinde yavaşça kayan zarif ve sakin bir kuğuya dönüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Seraph'ın çıplak serenlerine dizili ve çarmıhlara asılı mürettebat karaya bakıyor, yaklaşan pazarcı kayıklarını gözleyerek bağrışıyor, türlü fikirler öne sürüyordu. Denizciler bu güzel burna Denizlerin Tavernası adını takmışlardı. Bu burun elli yılı aşkın bir zaman önce Hollanda Doğu Hindistan Şirketinin filosuna iaşe ve kumanya istasyonu görevi yapmak üzere kolonileştirilmişti; pazarcı kayıkları da bir mürettebatın denizde geçen üç aydan sonra özlemini çektiği her türlü malla doluydu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal subaylarını yanına çağırdı. Alf Wilson'u, "Gemiye sert alkollü içkilerin gizlice sokulmaması için tetikte olun," diye uyardı. "Rom satıcıları içki şişelerini top lombozlarından içeri vermeye çalışacaklardır. Seni atlatabilirlerse mürettebatın yarısı gece olmadan körkütük sarhoş olacaktır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baş üstüne, kaptan." Dördüncü subay kasketinin kenarına dokundu. Alkol almayan bir adam olarak bu görev için iyi bir seçimdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Aboli, küpeştelerin başına kılıçlar ve pistollarla silahlı adamlar yerleştir. O soyguncuların gemiye çıkarak etrafı soyup soğana çevirmelerini ya da fahişelerin top güvertesinde mesleklerinin gereğini yerine getirmelerini istemiyoruz. Öyle bir durumda kıyametler kopacaktır." Adam, "Yine," diyecekken kendini tuttu. Adamlarına oğullarının arasındaki çatışmayı hatırlatmak istemiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bay Fisher, pazarcı kayıklarıyla pazarlığı siz yapacaksınız. Bu işte ustasınız." Hal, Koca Daniel'in aldığı paranın hakkını vereceğini, gemiye çıkarılan her meyve ve sebzeyi gözden geçireceğini biliyordu. Kaptan etti. "Bay Walsh da size kayıkçıların parasını vererek yardım edecek." Walsh'ın öğretmenlikten katipliğe, gemi muhasebeciliğinden veznedarlığa varıncaya kadar çeşitli görevleri vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Subaylar kendilerine verilen görevleri yerine getirmek üzere dağıldıktan sonra Hal küpeştenin başına yürüdü. Gemiye yanaşan pazarcı kayıklarını izliyordu. Bu tekneler borda tirizlerine kadar taze ürünlerle doluydu: toprağı hala üzerlerinde olan patatesler, lahanalar, elmalar, incirler, balkabakları, koca koyun butları ve tüyleri yolunmuş tavuklar... Mürettebat bu akşam tıka basa yiyecekti. Kayıklardaki bolluğa baktıkça Hal'ın bile ağzı sulanıyordu. Taze besinlere duyulan açlık, uzun bir yolculuğun sonunda her denizciye musallat olan dayanılmaz bir tutkuydu. Adamlarından bazıları daha şimdiden küpeştelerden aşağı eğilmişler, adamlarla pazarlık ediyorlardı. Parası olanlar bir tek taze patates için yarım peni ödüyorlardı, ki bu gülünç bir fiyattı. Tombul beyaz yumrulara yapışmış toprakları dayanılmaz bir hırsla üstlerine sürterek temizliyorlar, onları tıpkı bir elmaymış gibi çiğ çiğ ısırıp yutuyor ve bundan büyük bir zevk alıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds, Hal'ın yanına geldi. "Bir limana girmek insanı ne kadar rahatlatıyor," dedi. "Gemide şimdiden yirmi altı iskorbüt vakası var, ama tekrar yola çıkana dek hepsi iyileşecekler. Bu bir mucize ve çok anlaşılmaz bir durum, ama karadan gelen hava en ağır vakaları, dişlerini kaybeden ve ayakta duramayacak kadar hasta olanları bile iyileştiriyor." Hal'a olgun bir elma uzattı. "Bay Walsh'ın stokundan bunlardan birkaç tane çaldım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal elmayı ısırınca duyduğu mutluluktan gözlerini kapadı. Meyvenin suları ağzına dolup tatlı bir yağ gibi boğazından aşağı akarken, "Tanrıların besini bu," dedi. "Babam, iskorbüte taze gıda yokluğunun neden olduğunu söylerdi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds ona acır gibi gülümsedi ve kendi elmasını ısırdı. "Rahmetli babanızı tenkit etmek gibi olmasın, kaptan, onun büyük bir adam olduğunu bütün dünya bilir. Ama peksimetle tuzlanmış sığır eti her denizci için yeterli besindir." Reynolds başını salladı, “İnsan bazen tıp eğitimi görmemiş olanlardan harika teoriler duyuyor. Ama iskorbüte neden olan sadece deniz havasıdır, başka bir şey değil."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal ustalıkla konuyu değiştirerek, “İki oğlum nasıl, doktor?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Thomas sağlıklı bir genç, çok şükür ki yarası derin değil ve pek az zarara yol açmış. Yarayı katgütle diktim, çok kısa zamanda iyileşecektir... yani kangrenleşmezse."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“Ya Guy nasıl?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onu sizin kamaranızdaki ranzaya yatırdım. Akciğerleri tuzlu suyla dolmuştu, bu da bazen zararlı salgılara yol açabilir. Ama birkaç güne kalmadan o da yaptığı zoraki banyonun etkilerini atlatacaktır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Size minnettarım, doktor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada geminin ortasında bir gürültü oldu. Aboli aşağıdaki kayıkların birinden meyve kasasını gemiye çıkarmış olan bir Hotanto gencini omzundan kavramıştı. "Sen, güzel oğlan," dedi. "Sahiden bir oğlan mısın sen?" Çocuğun yürek biçiminde bir yüzü, altın renginde kusursuz bir teni ve çekik Asyalı gözleri vardı. Aboli'nin sataşmasına tiz bir ses ve sıralanmış küfürlerle karşılık verdi. Bir yandan da iriyarı zencinin ellerinin arasında debeleniyordu. Aboli gülerek onun kasketini başından çekti ve gür siyah saçlar anında delikanlının omuzlarına döküldü, iriyarı zenci bununla da kalmayarak bir eliyle delikanlıyı yükseğe kaldırırken, öbürüyle pantolonunu dizlerine kadar indirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tombul bir sarı popoyla biçimli uyluklar, bunların arasında da kadınlığın karanlık ve tüylü üçgeni ortaya çıkınca, mürettebat sevinç çığlıkları attı. Kız yüksekteki konumu sayesinde Aboli'nin dazlak kafasına her iki eliyle tokatlar yağdırıyordu, bunun bir etkisi olmayınca, adamın gözlerine uzun ve sivri tırnaklarıyla saldırdı, bir yandan da her iki ayağıyla onu tekmeliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli geminin küpeştesine yürüdü ve kızı bir kedi yavrusuymuş gibi kolaylıkla aşağı attı. Arkadaşları onu sular içinde pazarcı kayığına çektiler. Kız küpeşteden kendisiyle alay eden denizcilere hala küfürler yağdırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal gülümsemesini gizlemek için Bay Beatty'nin, ailesiyle çevrili olarak durduğu grandi direğinin dibine yürüdü. Hepsi bakışlarını karaya dikmişler, bu yeni ülkeyi tartışıyorlardı. Hal hanımlara şapkasını çıkarınca Bayan Beatty sevincinden dört köşe oldu. Annesinin aksine Caroline, Hal'la göz göze gelmekten kaçınıyordu. Cephanelikteki geceden beri orta yaşlı adamın yanında utancından ezilip büzülmüştü. Hal yine Bay Beatty'ye döndü. "Burada günlerce, hatta belki haftalarca kalacağız. Yeoman’ı beklemek zorundayım. Üstelik, yapmam gereken çok iş var. Sizin, ailenizi daracık kamaralarından çıkarıp hanımlara karada bacaklarını hareket ettirme fırsatını vermek isteyeceğinize eminim. Kentte rahat pansiyonlar bulunduğunu biliyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bay Beatty, "Harikulade bir fikir bu!" diye atıldı. "Gemi hayatının sizin için sıkıntılı bir yanı olmadığına eminim, Sir Hal, ama bizim gibi kara hayatına alışık olanlar için gemideki daracık mekanlar boğucu olabiliyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal bunu başıyla doğruladı. "Oğlum Guy'ı da sizlerle karaya yollayacağım," dedi. "Sekreterinizin elinizin altında olmasını isteyeceğinize eminim." Hal en öncelikli hedeflerine ulaştığına seviniyordu: bu da önce Tom'la Guy'ı, sonra da Tom'la Caroline'i ayırmaktı. İki durum da her an bir patlamaya gebeydi. "Sizleri filikalar denize indirilir indirilmez karaya yollayacağım. Ama korkarım bu akşam geç kaldık." Hal böyle derken bir yandan da batan güneşe bakıyordu. "Eşyanızı bu akşamdan toplayıp karaya çıkmak için yarını bekleyebilirsiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Çok düşüncelisiniz, kaptan." Beatty, Hal'ın önünde eğildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Fırsatını bulunca Hollandalı valiye bir nezaket ziyareti yapmanız faydalı olur. Kendisinin adı van der Stel, Simon van der Stel. Ben geminin idaresiyle çok meşgul olacağımdan bu işi benim ve şirketin hesabına üstlenirseniz, bana büyük bir iyilik yapmış olursunuz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Beatty yine bir reverans yaptı. "Memnuniyetle, Sir Hal!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın mürettebatıyla birlikte kalenin zindanlarından kaçmasının üzerinden yirmi yılı aşkın bir zaman geçmişti. Bu durumda kolonideki herhangi birinin onu tanıması olası değildi, ama o ne de olsa hayat boyu mahkûmiyet hükmünü giymiş bir suçluydu. Kaleden kaçarken o ve adamları kendilerini savunmak için gardiyanlarının birçoğunu ve onları izleyenleri öldürmek zorunda kalmışlardı, ama Hollandalılar bu işe başka bir gözle bakabilirlerdi. Tanındığı takdirde Hal kendini kaşla göz arasında bir Hollanda mahkemesinin önünde bulur ve müebbet hapis cezasına çarpılmak, hatta babası gibi suçlarının cezasını darağacında çekmek durumunda kalabilirdi. Koloninin valisine resmi bir ziyaret yapması parlak bir fikir değildi. Beatty'yi yollamak daha doğruydu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ayrıca, yerleşim bölgesindeki bütün haberlere ulaşması önemliydi. Milliyeti ne olursa olsun Doğu'dan dönen her gemi Kap'a uğrardı. Rıhtımdaki tavernalarla genelevlerden daha güvenilir haber kaynakları düşünülemezdi. Hal, Beatty ailesinden izin istedikten sonra Koca Daniel'le Aboli'yi yanına çağırdı." Ortalık kararır kararmaz karaya çıkıyoruz. Filikalardan birini hazır edin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
