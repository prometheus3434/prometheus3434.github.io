<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian Courtney ayağa kalktı. Az önce yere diz çökmüş durumda atalarının Tanrı'sına dua ediyordu. Yarın kıyısına yürüdü, sonra dikkatini çeken bir çakılı almak için eğildi. Onu dilinin ucuyla ıslattı, sonra güneş ışığına tuttu. Yumuşak mavi katmanlarla yol yol olmuş, pırlanta şeffaflığında kristallerle bezeli bir akik taşıydı. Çok güzeldi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı uzanıp taşı parmaklarının arasından salıverdi, sonra, yarın yüz elli metre aşağılarına düşüşünü seyretti. Taş gitgide ufalarak denizin yüzeyine çarpmadan gözden kayboldu. Yüzeyden ne su fışkırttı, ne de herhangi bir dalgacık yaptı. Bu kadar güzel bir cismin varlığına işaret edecek hiçbir şey kalmamıştı. Dorian da yedi yılın içinde ilk kez hayatından aynı şekilde kaybolan küçük Yasmini'yi düşündü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Rüzgar sertti ve entarisini arkasında uçuruyordu, ama ayakları yere sağlam basıyordu. Ayaklarının dibinde açılan boşluktan korkmuyordu. Denizin iyice yukarlarına sivrilen sağındaki çıplak kırmızı kaya, dar bir vadi tarafından kesilmişti. Derinlerinde palmiye korulukları, damları ve beyaz kubbeleriyle kıyıya yapışmış gibi duran Şihr köyü yer alıyordu. Dorian'ın adamları vadinin daha yukarlarında, alçak akasya ve palmiye ağaçlarının arasında kamp kurmuşlardı. Kamp ateşlerinin mavi dumanı döne döne yükseliyor, yarların doruğundaki rüzgar anaforlarına kapılarak çölün dağları ve kum tepelerine doğru uzaklaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian elini gözlerine siper ederek denize baktı. Gemiler şimdi daha yakındaydı. Yüksek pupalı ve hasır yelkenli dört görkemli dhow Prens El-Malik 'in donanmasıydı. O sabah şafak vaktinden beri görünürlerdeydiler, ama rüzgar onlara ters estiğinden tekrar tekrar yön değiştirmek zorunda kalmışlardı. Dorian gözlerini kısarak tekrar baktı ve ne kadar bir hızla ilerlediklerini tahmine çalıştı. Bu durumda körfeze girip kumsalın açıklarında demir atmalarına daha saatler vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı huzursuz ve sabırsızdı. Manevi babası Prensi görmeyeli o kadar uzun zaman olmuştu ki. Yarın kıyısına arkasını dönerek eski mezara giden patikayı izlemeye başladı. Kubbesi uzun yıllar boyu güneş yüzünden solmuş olan türbe, bu kayalık burnun doruğundaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama'yla Saar'ın şeyhleri hala namazdaydı. Türbenin gölgesine yayılmış seccadeleri, güneşin kavurduğu ülkenin yüzlerce kilometre kuzeyinde yer alan kutsal kent yönüne çevrilmişti. Onlar hala ibadetteyken gelmek istemeyen Dorian, adımlarını yavaşlattı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar onun İslam dininden olmadığını bilmiyorlardı. Prensin direktifi üzerine, aralarında yaşadığı süre boyunca bunu onlardan gizlemişti. Gerçeği, yani delikanlının bir kafir olduğunu sezerlerse onu asla aralarına kabul etmeyeceklerini biliyordu. İnananların arasında ibadet etmesini önleyen bir kefaret ödeme süreci yaşadığına, onun yalnız başına dua ettiğine inanıyorlardı. Namaz zamanlarında delikanlı mutlaka aralarından ayrılıp çölde uzaklaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yalnız kalınca ıssız yerlerde yere diz çökerek atalarının Tanrı'sına dua ediyor, ama zaman geçtikçe kelimeleri zor toparlıyor, ibadeti mekanikleşiyordu. Kendi Tanrı'sı tarafından terk edilmiş olma hissi onu yavaş yavaş pençesine alıyordu. Çocukluğunun inancımı yitiriyor, bu yüzden de kendini şaşkın ve terk edilmiş hissediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tepenin doruğunda durup caminin gölgesinde yere diz çöken ve secde eden adamları seyrediyordu. Değişmez inançlarına imrendiği çok olmuştu. Müslümanlar ibadetlerini bitirip dağılmaya başlayana kadar uzakta bekledi. Çoğu atlarına binip aşağıdaki köye inmeye koyuldu. Sonunda türbenin yanında sadece iki kişi kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Emir eri Batula iki devenin yanındaydı ve hayvanların düşürdükleri gölgelerin serinliğinde sonsuz bir sabırla bekliyordu. Tunçtan savaş kalkanı Dorian'ın bindiği devenin eyerine bağlıydı, deri kılıfın içinde de uzun namlulu tüfeği ve ucu güneşte ışıldayan mızrağı göze çarpıyor, yeşil flama rüzgarda dalgalanıyordu. Bunlar çöl savaşçısının alışılagelmiş donanımıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Rüzgardan korunmuş kırmızı bir kaya çıkıntısının üstünde oturan el-Allama da onu bekliyordu. Dorian onun bulunduğu yana dönüp patikadan aşağı indi. Mollanın sakalında ilk kır yol belirmeye başlamıştı, ama derisi hala kırışıksızdı, ayrıca aralıksız at sürmek ve kıt tayınla geçen aylara rağmen hiç de zayıflamış görünmüyordu. El-Salil'in, yani Çekilmiş Kılıç'ın kendisine doğru gelişini seyrederken başını yana eğmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Salil şimdi uzun boyluydu, çöl hayatının şekillendirip sertleştirdiği vücudu bol entarisinin içinde diri ve güçlüydü. Yarışan bir deve gibi salınarak yürüyordu, omuzlarını ve örtülü başını tutuşunda da gözden kaçmayan bir otorite vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama, "Adı çok iyi seçilmiş," diye kendi kendine mırıldandı. Dorian yanına gelince davet anlamına gelen bir işaret yaptı ve delikanlı da kayanın üstünde yanına ilişti. Bacaklarını altında kıvıran delikanlı, Saarlardan biri gibi zarif ve rahat oturmuştu. Gümüş ve deri kınının içindeki kıvrık kılıç dizlerinin üstündeydi. Dorian'ın yalnız gözleri gözüküyordu; yüzünün kalan kısmı, burnu, ağzı ve çenesi gevşekçe sarılmış kefiyesinin ucu tarafından örtülmüştü. Keskin ve parlak olan yeşil gözleri, çöl kumu ve kızgın güneşe rağmen kanlanmamıştı. Yüzünü örten bezi yavaşça açarak mollaya gülümsedi. "Sizi aramızda görmek ne güzel. Sizi özlemiştim, kutsal molla. Bir şeyleri tartışacak kimsem olmayınca, hayatım iyice sıkıcı hale gelmişti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama, "Sıkıcı ha?" diye belirli belirsiz gülümsedi. "Şeyhlerden senin hakkında duyduklarım çok farklı ama. Mızrağınla on altı düşmanın hakkından gelmişsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian parmaklarının arasında kıvrılan ve kuru çöl havasında çatırdayan bakır renkli sakalını okşadı. "Osmanlıların öldürülmeleri kolay," derken o da gülümsüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlk kez Daar Al Şeytan Adası'nda karşılaştığım çocuk kadar sevimli hala, diye düşündü el-Allama. Dorian'ın yüzünü inceledi. Delikanlıya bir bilim adamı havası veren alnının yarattığı etki, savaşçı bir lidere özgü sert ağız ve çene çizgisi sayesinde hafifliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian yaşlı adamın yüzüne bakmak için öne eğilerek, "Beni niçin buraya getirdiniz, kutsal molla?" diye sordu. "Çünkü yaptıklarınızın daima bir nedeni vardır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama yanıt verecek yerde gülümseyerek bir soru sordu. "Bunun kimin mezarı olduğunu biliyor musun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian geçen zamanın soldurduğu kubbeye ve yıkılmakta olan duvarlara baktı. "Kutsal bir kişinin olmalı," dedi. Bazıları kıyıdan iyice içerdeki dağınık vahaları bekleyen bazıları da Güney Arabistan'ın Umman kıyılarındaki kayalık tepelerde bulunan buna benzer pek çok mezar vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama, "Evet," diye doğruladı. "Kutsal bir kişinin mezarıdır.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Duvardaki yazıtların büyük kısmı kumla yüklü rüzgar tarafından tahrip edildiği için Dorian, "Adı okuyamıyorum," dedi. Taşta ayrıca Kuran'dan ve Dorian'ın bilemediği başka kaynaklardan alıntılar vardı. Belki de bunlar ölünün kendi sözleriydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama kalkıp mezarın etrafını döndü. Arada hala anlaşılabilir durumdaki yazıları okuyordu. Dorian da kalkıp onu izledi. El-Allama duvarın yukarsını işaret etti. "Mezarda yatan evliyadan da bir alıntı var," dedi. "Belki seni ilgilendirir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian yazının bir kısmını güçlükle deşifre edebildi. "Denizden gelen yetim," diye yüksek sesle okuyunca el-Allama onu cesaretlendirdi. "Peygamberin diliyle ve tacıyla..." Dorian durdu. "Sonraki satırı okuyamıyorum. Çok silik."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama ona yardım etti. "Işık doldurunca kafirin kalbini, birleştirecek bölünmüş olan çölün kumlarını, adil ve dindar babası gelecek filin sırtında."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, el-Allama'nın yanına döndü. "Bu nedir? Kuran'da okuduğumu hatırlamıyorum. Manzum olarak kusursuz, ama bir anlamı yok. Peygamberin dili ve tacı ne demek? Bir yetimin nasıl babası olabilir? Niçin bir filin sırtı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Allama, "Peygamberin taç gibi kızıl saçları vardı. Dili de kutsal dil olan Arapçaydı," diye açıklayarak ayağa kalktı. "Maskat'taki sarayda fildişinden yapılma Umman'ın Fil Tahtı bulunuyor. Kehanetin kalan kısmını çözmeyi sana bırakıyorum. El-Salil gibi yavaş bir öğrenci bile, biraz gayret ederse, kutsal Taimtaim'in bilmecesinin çözümünü bulabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Taimtaim!" diye atıldı. "Mezarı demek burası." Delikanlı aşınmış yazıta bakakalmıştı. Çok geçmeden evliyanın adı, karanlık bir sisin içinden yavaş yavaş meydana çıktı. "Kehanet demek bu!" diye atıldı. "Hayatımı biçimlen diren kelimeler demek bunlar!" Delikanlı huşu duyuyor olsa da, uzun yıllar önce yazılıp şimdi neredeyse okunamayacak durumda olan birkaç mistik kelime uğruna pek çok şeyden yoksun kalarak acı çektiği için bu duygusu öfke ve içerlemeyle karışıyordu. Bu sözleri protesto edip yalanlamak istiyordu, ama el-Allama vadiye inen yolun yarısına ulaşmış, onu bu ıssız yerde kaderiyle baş başa bırakmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian orada saatlerce kaldı. Zaman zaman türbenin duvarlarını izliyor, öbür yazıtlarda bilgi kırıntıları arıyordu. Onları yüksek sesle okuyarak, kelimelerin anlamından çok seslerini sınıyor, gizledikleri anlamı keşfetmeye çalışıyor du. Bazen çömelerek tek bir kelimeyi veya cümleyi inceliyor, sonra ayağa fırlayıp el-Allama'nın kendisine gösterdiği yazıta dönüyordu. "Senin sözünü ettiğin yetimin ben olduğuma inanıyorsan, yanılıyorsun, yaşlı adam. Senin dediğin olamaz. Ben Hıristiyanım. İslam dinini hiçbir zaman kabul etmeyeceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Eski evliyaya meydan okudu. "Kast ettiğin her ne olursa olsun, çölün kumlarını hiçbir zaman birleştirmeyeceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Efendim!" Batula'nın sesi düşüncelerini bölünce Dorian ayağa kalktı. "Gemiler." Batula yarın ötesini işaret etti. "Körfeze giriyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula develeri kaldırıp patikanın başına götürmüştü. Dorian koşup aşağıya doğru yürüyüşe geçmelerinden önce onlara yetişti. Delikanlı koşarken kendi hayvanına seslendi, “İbrisam! ipek Rüzgarı!" Efendisinin sesini duyan hayvan başını çevirdi, çift kirpik sırasıyla çevrili iri kara gözleriyle ona baktı ve tatlı tatlı homurdandı. Dorian bir tek çevik hareketle yerden iki yüz on santim yüksekteki eyere yerleşti. Uzun binici değneğiyle hayvanın boynuna dokundu ve eyerde ağırlığını öne verdi. En kaliteli Necit derisiyle kaplı olan eyer; kırmızı, sarı ve maviye boyanmış püsküller ve şeritlerle süslüydü, yük fileleri gümüş yıldızlar ve metal örgülerle işliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam, efendisinin dokunuşuna yanıt vererek onu bir zamanlar aralıksız on sekiz saat süreyle taşıdığı şık ve rahat yürüyüşüne geçti. Efendisini Vadi Taub'dan hareketle kayıp kervanların beyaz kemiklerinin serpiştirilmiş olduğu korkunç Mudhail Ovası'ndan geçirmiş, yolculukları Ma Şadid Vahası'nın hafif tuzlu sularında son bulmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam, Dorian'ı tıpkı sadık bir köpek gibi seviyordu. Kumulların en korkunç bölümlerinde bütün bir gün süren yolculuktan sonra efendisi yanına uzanmazsa bütün bir gece uyumuyordu. Ne kadar aç ve susuz olursa olsun, su içmeyi veya karnını doyurmayı bırakarak efendisine sokuluyor, onun tarafından okşanmak istiyor, sesini duymak için çırpınıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Patikadan uçar gibi geçip vadinin tabanına varmadan önce Batula'ya yetiştiler. Bütün kamp hareket halindeydi; develer böğürüyor, adamlar bağrışıyor, ağaçların arasından kumsala akarken sevinçlerinden havaya ateş ediyorlardı. İbrisam, Dorian'ı bu çılgın kafilenin başına ve altın renkli kumların üstünden suyun kıyısına götürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens El-Malik kıyıya ayak basınca koşup onu karşılayanların ilki Dorian oldu. Yüzü açıktı. Dizüstü düşerek prensin entarisinin eteğini öptü. "Bütün günleriniz zaferle dolsun, efendimiz. Gözlerim nice zamandır yüzünüzü görmeye aç."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens onu ayağa kaldırarak yüzüne baktı. "El-Salil! Saçlarının rengi olmasa seni tanıyamazdım, oğlum." Dorian'ı kucaklayıp göğsüne bastırdı. "Hakkın da bana verilen raporların doğru olduğunu görüyorum. Tam bir erkek olmuşsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens bundan sonra etrafını çeviren Saar'ın şeyhlerini selamlamaya başladı. Onları da kucakladıktan sonra kafile halinde vadiden yukarı tırmandılar. Çölün savaşçıları prensin ayaklarının dibine palmiye yaprakları sererek ona dualar ettiler, eteğini öpüp tüfeklerini havaya ateşlediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koruluğun gölgesinde, kuyunun yanında yüz kişiyi alabilecek büyüklükte bir deri çadır kurulmuştu. Denizden esen rüzgarın girebilmesi için çadırın yanları açıktı, kumlu zeminin üstüne halılar ve yastıklar sermişlerdi. Tam ortaya yerleşen prensin etrafı şeyhlerle çevriliydi. Köleler, ellerini yıkamaları için hepsine ibriklerle kuyu suyu taşıdılar. Bundan sonra dev tunç tepsilerin içinde yiyecekler, eritilmiş deve sütü, tereyağı içinde yüzen pilav ve türlü baharatlarla çeşnilendirilmiş parça parça koyun etleri getirildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik her yemekten bir lokmayı zarif bir hareketle sağ eline aldı. Bazı lokmaları kendisi yiyor, bazılarını etrafındakilere yediriyordu. Böyle yapmakla adamları onurlandırıyor, sayılamayacak kadar çok savaş yarası olan bu kartal suratlı savaşçılar da ona sevecen çocukların babalarına gösterdikleri saygı ve sevgiyle davranıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hepsi yedikten sonra prens hala tepeleme dolu tepsilerin açıkta çömelmiş sıradan savaşçılara götürülmesini, şölene onların da katılmasını işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kızıl güneş tepelerin arkasında gözden kaybolurken yıldızlar kararan çöl göğünü ışıklarıyla deldi. Adamlar tekrar ellerini yıkadıktan sonra köleler de nargileleri yaktılar. Deri çadırın yan kanatları indirildi, şeyhler de prense daha fazla sokularak fildişi ağızlıkları elden ele dolaştırdılar. Türk tütününün yoğun dumanları başlarının etrafında dalga dalga yükseliyordu. Lambaların sarı ışığında konuşmaya başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Konuşanların ilki, "Babıali, Maskat'ı işgal etmek için on beş bin kişilik bir ordu gönderdi. Yakup da kentin kapılarını onlara açtı," dedi. Babıali, Osmanlı İmparatorluğu'nun İstanbul’daki kalbiydi. El-Malik 'in ağabeyi olan Maskat'taki zayıf karakterli ve sefih Umman Halifesi El-Uzar İbn Yakup hiç savaşmadan Osmanlılara boyun eğmişti. Ne kadar rüşvet ve garanti elde ettiğini Allah bilirdi, ama sonuç olarak Babıali'nin işgal ordusunu kentine buyur ettiği için bütün çöl kavimlerinin özgürlüğü ve bağımsızlığı büyük bir tehlikeyle karşı karşıyaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öbür şeyhlerin biri, "O bir vatan hainidir. Bizi köle olarak sattı," diye yakındı. Hepsi aslan gibi kükreyerek El-Malik 'e baktılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, "O benim kardeşim ve halifemdir. Ona sadakat yeminim var," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şeyhin biri, "Allah biliyor ya, o artık Umman hükümdarı değil," diye itiraz etti. "Babıali'nin oyuncağı oldu."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir başka şeyh, "O oğlancı herif, Türklerin oğlanı oldu. ihanetiyle sizin de, hepimizin de yeminini geçersiz kıldı," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir başkası, "Bize rehberlik edin, efendimiz," diye ısrar etti. "Sizin adamlarınızız. Bizi Maskat'ın kapılarına götürürseniz, Osmanlıları kovmanıza yardım eder, sizi Umman'ın Fil Tahtı'na oturturuz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hepsi arka arkaya konuşarak aynı şeyleri söyledi. "Bize gelmenizi rica et tik. Şimdi de sizden liderimiz olmanızı istiyoruz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Biz Saarlar size sadakat yemini etmeye hazırız. Sizi izleyecek üç bin mızraklı asker toplayabiliriz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens hemen karar vermekten kaçındı. 'Ya öbür aşiretler?" diye sordu. "Awamir'lerle Bait imani'lerden ne haber? Ya da Bait Kathir'le Harasis'lerden?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Biz Saarlar onlar adına konuşamayız," dediler. "Çünkü aramızda çok sayıda kan davası var. Ama şeyhleri çölde sizi beklerler. Onlara gidin. Allah isterse, onlar da savaşa karar verip bizimle Maskat'a yürüyeceklerdir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bize kararınızı bildirin," diye yalvardılar. "Bize kararınızı bildirin, bizler de size sadakat yemini edelim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, "Size rehberlik edeceğim," dedi yavaşça. Adamların esmer yüzleri sevinçten ışıldamaya başladı. Önünde birer birer diz çökerek ayaklarını öptüler. El-Malik kıvrık hançerini uzatınca çeliğe de dudaklarını dokundurdular. Sonra prensin ellerini yakalayarak onu ayağa kaldırdılar ve çadırın dışına, savaşçıların ay ışığında bekledikleri yere götürdüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamlara, "Sizlere yeni Umman halifesini tanıtmak istiyoruz," dediler, onlar da prense bağlılıklarını haykırarak tüfeklerini havaya ateşlediler. Davullar çalınmaya başlamıştı, koruluğun yukarsındaki karanlık yarlardan tüyler ürper tici boru sesleri yankılanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian bu şen karışıklığın arasında babasına yaklaşarak ona sarıldı. "Ben ve adamlarım sizi Muhaid kuyularının başında Awamir şeyhleriyle görüşmeye götürmeye hazırız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse gidelim, oğlum." Dorian babasını bırakıp koruluğun öte yanında bekleyen adamlarının yanına döndü. "Hazır olun! Hemen hareket ediyoruz!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hepsi develerinin başına koştular. Hayvanlara adlarıyla sesleniyorlardı. Çok geçmeden bütün vadi hareketlenmişti. Deriden su torbaları eyerlerine iliştirilirken develer böğürüyordu. Çadırlar da sökülüp toplandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüksek hayvanlarının üstünde yerini almış entarili ve peçeli uzun savaşçı kafilesi, yeni ayın çıkmasından önce gecenin serinliğinde harekete hazırdı. Prensin devesi uçuk sarı bir dişiydi. Babası hayvanın üstünde yerini alınca Dorian deveye kalkmasını buyurdu. Deve homurdanarak kalktı. El-Malik eyerin üstünde çok rahattı; çölde doğan ve çocukluğundan beri bir savaşçı olan adam, yükselen ayın ışığıyla soylu bir tablo oluşturuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian ileriye yirmi kişilik bir öncü müfrezesi yolladı. Gerideki ikinci bir grup kafileyi tamamlıyordu. Savaşçılar vadide harekete geçip çölün yolunu tutarken Dorian, babasının yanında ilerliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tırmanışa geçip vadiyi arkalarında bırakırlarken, yarışçı develer su torbaları dışında yükleri olmadığından hızla yol alıyorlardı. Mor renkli kayaları ve gümüş renkli kumlarıyla çöl, kuzey yönünde sonsuza dek uzanmaktaydı. Yılankavi kafilenin yukarsında yıldızlar, yağmurdan sonraki bir beyaz papatya tarlasını hatırlatıyordu. Kum develerin geniş ayaklarının sesini boğarken deri gıcırtılarının arasında, "Dikkat, çukur!" diyen bir uyarı mırıltısı dışında hiçbir şey duyulmuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam'ın ritmik yürüyüşü Dorian'ı uyuşturmuştu, çölün zorlu millerini böylece yutmaya devam ettiler. Gölge ve gizem dolu karanlık tepeler etraflarında garip şekiller oluşturuyor, yıldızlarla İslam'ın hilali gece içinde yollarını aydınlatıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ne gariptir ki, Dorian böylesi anlarda kendini geçmişine her zamankinden yakın hissediyor, Tom yanındaymış gibi bir his duyuyordu. Eski Seraph'da çarmıklara tüneyerek yıldızlı göğün altında birlikte o kadar çok gece geçirmişlerdi ki. Denizcilere yol gösteren yıldızların adlarını onlara öğreten Aboli, Koca Daniel ve Ned Tyler olmuştu. Dorian şimdi bu adları yüksek sesle tekrarlıyordu. Birçoklarının Arapça adları davardı: El-Nilam, El-Nitak, Mintaka, Saif..."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Babası olan adamın ve şahinden farksız vahşi savaşçılarının yanında atını sürerken Dorian, türbenin yarı yıkık duvarlarında yazılı olduğunu gördüğü Şeyh Taimtaim'in kehanetini düşünüyordu. Bu çöl göğünün altında kendisini kaçınılmaz bir kaderin beklediğine dair adeta dinsel bir huşu delikanlıyı yavaş yavaş pençesine almaktaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Büyük Akrep'in taşlık tepelerin üstünde gözüktüğü gece yarısı sonrasında mola verdiler. Saarların şeyhlerinden biri vedalaşmak ve yeminini tekrarlamak için prensin yanına geldi. El-Malik 'e, "Asker toplamaya gidiyorum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu ay dolmadan beş yüz mızraklı savaşçıyı arkama katıp sizinle Ma Şadid kuyularında buluşacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şeyhin devesinin doğu yönündeki mor gölgelerin arasında kayboluşunu izlediler ve ancak bundan sonra yola devam ettiler. Gece boyu iki kez daha başka şeyhler de ana kafileden ayrıldılar, prensin hayır dualarını aldıktan sonra da dolunayda Ma Şadid kuyularında tekrar buluşmak vaadiyle uzaklaştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile bir süre yol aldıktan sonra yeşil bir vaha keşfetti: Bitkiler, aylar önce fırtınayla gelen bir yağmurun çölün küçük bir parçasını sulaması sonucu kumların içinden fışkırmıştı. Orada durup develerin otlamasına izin verildi ve bu arada kendileri de o bitkilerin çiçeklerinden kucak kucak topladı. Bunların, en zengin deve besini olarak büyük bir değeri vardı. Çiçekleri denk yapıp hayvanlara yükledikten sonra, şafak doğudaki ufku turuncuyla pembeye boyayana dek yola devam ettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kamp yapmak için tekrar durdular, develeri yatırarak topladıkları çiçeklerden yedirdiler. Hemen arkasından kendilerine kahve yapıp kurumuş deve gübresiyle yakılan ateşlerin üstünde bir tür börek pişirdiler. Karınlarını doyurduktan sonra giysilerine sarılarak yere uzandılar. Kayaların serap içinde dans ettiği sıcak saatleri uykuda geçirdiler. Dorian İbrisam'ın gölgesine uzanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hayvanın geviş getirirken geğirmesi ve çene gıcırtısı içini ısıtan alıştığı seslerdi. Delikanlı rahat uyudu ve ancak akşam ortalık serinlediği zaman uyandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile harekete geçip uzun gece yürüyüşüne hazırlanırken Dorian, Batula'nın öncülüğündeki bir keşif kolunu yürüyüş hatlarının ilersinde keşfe yolladı. Sonra kendisi de İbrisam'a bindi ve izlenilmediklerinden emin olmak için geldikleri yolu izleyip süpürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aşiretlerin sürekli bir kan davası ve savaş yaşadığı, deve ve kadın kaçırmak için baskınlar düzenlenmesinin çöl yaşamının bir parçası olduğu ve dikkatle uyanıklığın herkes için hayati bir önem taşıdığı bu katı ve saldırgan ülke de usul böyleydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian arkalarında bıraktıkları yolun temiz olduğunu saptadı. Geri dönüp İbrisam'ı koşturdu ve çok geçmeden kafilenin ana bölümüne yetişti. Gece yarısından sonra Ghail ya Yamin acı su kuyularına vardılar. Saarlardan küçük bir kafile onlardan önce gelip kamplarını kurmuştu. Savaşçılar çadırlarından çıkıp bağırarak ve tüfeklerini ateşleyerek prensin devesinin etrafını çevirdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ghail ya Yamin'deki cılız palmiyelerin altında iki gün kamp yapıldı. Kuyularının suyu o kadar tatsızdı ki, ancak deve sütüyle karıştırılarak içilebiliyordu. Adamlar suya ulaşmak için toprağın derinlerine inmek zorunda kalmışlar, develerin susuzluğunu gidermek için suyu deri torbaların içinde yukarı çıkarmışlardı. Uzun ve susuz yolculuktan sonra develer suyu kana kana içti. İbrisam da bu ganimetten bol bol faydalanıp birkaç saat içinde yirmi beş galon tüketti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saar şeyhlerinin sonuncuları burada kafileden ayrılıp insanlarını bulmak için sahranın içlerine dağıldılar. Prens El-Malik , Awamir'lerle Muhaid kuyularında buluşmak üzere harekete geçerken yanında, ona rehberlik etmek ve korumak için yalnız Dorian'ın küçük kuvveti vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Siya tepelerinin önündeki tuzlu düzlükleri aşmak üç gecelerini aldı. Düzlükler ay ışığında bile karla kaplanmış gibi beyazdı, develerin ayakları da pırıl pırıl yüzeyin üstünde karanlık bir iz bırakıyordu. Üçüncü sabah gönlerinde tepelerin yükseldiğini gördüler. Bunlar bir kaplan köpekbalığının azı dişleri gibi testere görünümlü soluk mavi bir çizgiyi andırıyordu. O gün bazı dikenli ağaçların güneşe karşı koruma sağladığı sığ bir vadide konakladılar. Dorian uyumak için yere uzanmadan önce ilerde yükselen tepeler dizisini incelemek için vadinin yukarsına tırmandı. Doğan güneş dikkatleri kızıl renkli kayanın üzerinde topluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Siya tepeleri, Saarlarla Awamir'lerin bölgelerinin arasındaki sınırı işaretliyordu. Dorian kale burcunu andıran bir doruk seçti. Saarlar buraya Cadının Kulesi diyorlardı. Onları Awamir'lerin bölgesine geçirecek olan sıradağlardaki geçit buradaydı. Delikanlı kafileyi yolsuz, izsiz ovalardan dosdoğru geçidin bulunduğu yere getirdiği için kendiyle gurur duyuyordu. Ayağa kalktı ve günün kalan kısmında gölgeden yararlanmak ve dinlenmek için vadiye indi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O akşam kafile yürüyüşü sürdürmeye hazır olduğu sırada Dorian her zamanki gibi arkalarında bıraktıkları izleri silmeye gitti. Kampın yarım mil kadar gerisinde yabancı bir devenin izini fark etti. Artık çöl hayatını çok iyi bildiğinden kafilelerindeki bütün hayvanların izlerini tanıyabiliyordu. Bu izler yabancı bir binicinin batıdan geldiğini ve yollarının kesiştiğini gösteriyordu. Dorian adamın, hayvanından inerek kafilenin izlerini incelediğini, sonra tekrar devesine binerek bu izleri iki mil kadar takip ettiğini, ardından yön değiştirdiğini ve tuz beyazı ovadan bir filin omurgası gibi yükselen alçak bir bayıra gittiğini anladı. Burada devesini bırakıp yarın tepesine dek tırmanmıştı. Yılankavi izleri çok net olarak fark ediliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian izlerin arkasından yarın tepesine tırmanınca buradan, kafilenin gününü geçirdiği ağaçların arasındaki kampın tabak gibi görüldüğünü saptadı. Yabancı burada bir süre yere uzanmış, sonra aşağıya, devesini bağladığı yere koşmuştu. Ardından, hayvana binip uzaklaşmış, bu arada kampın etrafında geniş bir daire çizmeye dikkat etmişti. Oradan doğruca Siya tepelerine ve geçidin yukarsındaki Cadının Kulesi'ne yöneldiği fark ediliyordu. Casus şimdi kafileden en az sekiz saat öndeydi ve şimdiye dek geçide ulaşmış olması gerekiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bütün bunlardan çıkan anlam korku vericiydi. El-Malik 'in gelişi ve aşiretlerin reisleriyle buluşmak için çölde yaptığı yolculuğun haberi mutlaka Maskat'taki halifenin ve Osmanlı müttefiklerinin kulaklarına çalınmıştı. Onun yolunu kesmek için bir kuvvet yollamış olmaları mümkündü, pusuya yatmaları için en mantıklı yer ise Cadının Kulesi'ndeki geçitti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın bundan sonraki eylemine karar vermesi sadece birkaç dakikasını aldı. İbrisam'a atlayarak hayvanı koşturdu. Beyaz ovadan uçar gibi geçtiler. Kısa bir süre sonra Dorian ilerdeki kafileyi gördü. Pırıl pırıl toprağın üstünde karanlık gölgelere benziyorlardı. Delikanlı kafilenin en arkasındaki muhafızların, "Dur!" uyarısıyla karşılaştı. Ama adamlar hemen sonra İbrisam'ı tanıdılar. "El-Salil’ıniş. Allah'ım sana bin şükür."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian biraz daha yaklaşınca, "Batula nerede?" diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Emir eri hemen yanına yetişti. "Çok acele geldiniz, efendim, bir tehlike mi var?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bir yabancı bizi izliyor. Konakladığımızda bizi uzaktan gözetlemiş ve sonra geçide doğru uzaklaşmış. Belki de orada bekleyen adamlarını uyarmak içindir." Dorian, keşfettiklerini Batula'ya açıkladıktan sonra iki arkadaşıyla birlikte yabancının izlerini takip etmeye yolladı. Onların uzaklaşmasını seyrettikten sonra prense yetişmek için İbrisam'ı koşturdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian raporunu verirken El-Malik onu dikkatle dinledi. "Düşman çok," dedi sonunda. "Bunların da Osmanlının ya da halife ağabeyimin adamları oldukları muhakkak. Allah biliyor ya, içerlerdeki aşiretlere ulaşmamı engellemek isteyecek pek çok kişi olmalı. Planın nedir, oğlum?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı ilersini işaret etti. Karanlık Siya tepeleri tuzlu ovanın yüz elli metre yukarsına sivrilen kesiksiz bir duvardı. "Düşmanın kaç kişi olduğunu bilmiyoruz. Otuz adamım var, onlarla düşmanın iki, üç katına karşı koyabilirim. Ama Osmanlılar eğer seyahatinizden haberliyseler, sizi bulmak için bir ordu yollamış olabilirler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu mümkün."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Cadının Kulesi'ndeki geçit Awamir'lere ulaşmak için en kestirme yol. Ama batıda daha az önemli bir geçit var." Dorian gümüş renkli ovanın ilersini işaret etti. "Oraya Işıltılı Ceylan Geçidi deniyor, fakat oraya ulaşmak bizi yolumuzdan epeyce uzaklaştıracak. Öyle de olsa, Cadının Kulesi'ne gidip orada Osmanlıların kalabalık bir kuvveti tarafından kapana kıstırılmayı göze alamayız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik onayladı. "Sözünü ettiğin geçit ne kadar uzağımızda? Gün doğmadan oraya varabilir miyiz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Hayır," dedi. "Develeri zorlasak bile sabahın ilerleyen saatlerinden önce oraya ulaşamayız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı kafiledeki adamlarına seslenerek batıya dönmelerini emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prensi ortalarına aldılar ve hepsi ani bir baskına karşı tetikte olarak develeri koşturdular. Hayvanlar genç ve güçlüydü, tuz billurları ayaklarının altında çatırdıyordu. Onlar geçtikten sonra yumuşak bir beyaz toz bulutu kalkarak sakin gece havasında arkalarında ışıldıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gece yarısından sonra kısa bir mola verdiler. Develer dinlenirken kendileri de deve sütüyle karışık birer bardak su içtiler. Sonra, yine yola koyuldular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gecenin en karanlık saatinde kafilenin arkasındaki binicilerin arasında bir bağrış koptu. Dorian devesini döndürerek o tarafa yetişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne var?" diyecekken gecenin karanlığından çıkan deve grubunu görünce sustu, ayrıca az görünüyorlarsa da bir ordunun öncüleri de olabilirlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Sıraların arasını kapayın!" diye emretti. Bir yandan da uzun deri mahfazasının içindeki mızrağını çekmeye hazırlanıyordu. Kafile göz açıp kapa yana kadar prensi koruyabilecekleri şekilde ortasına alarak bir savunma düzeni oluşturdu. Dorian bundan sonra İbrisam'ı öne geçirerek yaklaşanlara yüksek sesle bir soru sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"El-Salil!" Yanıt hemen verildi, Dorian da Batula'nın sesini tanıdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Batula!" Dorian emir erini karşılamak için devesini koşturdu ve ardından konuşabilmeleri için İbrisam'ı, Batula'nın hayvanının yanında sürmeye başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne haber?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula, "Bir savaş kafilesi gördük," dedi. "Çok kalabalıklar. Cadının Kulesi'nde bekliyorlardı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kaç kişiler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Beş yüz kişi, belki daha da fazla."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kimler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Türkler ve Masakara'lar." Masakara'lar Maskat'la Sur çevresindeki kıyı bölgelerinin aşiretiydi. Özellikle aralarında Türkler de varsa halifenin adamları olduklarından Dorian'ın şüphesi olmayacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kamp mı kurmuşlar?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hayır. Dörtnala izimizi sürüyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yön değiştirdiğimizi nereden biliyorlar?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sanırım, bizi izleyen birçok gözcüleri vardır. Dahası, kaldırdığınız toz bulutunu binlerce mil uzaktan gördük. Ay ışığında işaret ateşi gibi parlıyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian başını kaldırınca tepelerindeki göğün yarısını kararttığını gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Senin ne kadar gerindeler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula yüzünü örten bezi arkaya atarak sırıttı. "Gündüz vakti olsaydı, toz bulutlarını hemen görürdünüz. Mızrağınızı hazır ediniz, El-Salil. Yarın günbatımından önce çok sıkı bir çarpışma olacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bütün gece boyu altlarındaki hayvanları koşturdular. Şafak doğuda göğü pembeye boyayıp ortalık aydınlanmaya yüz tutarken, Dorian prense, "Siz devam edin!" diye seslendi ve İbrisam'ı döndürerek sollarında on beş metre yükseğe sivrilen koyu renkli bir lav tümseğine yöneldi. Oraya varınca devesinden indi ve kayanın tepesine tırmandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Artık ortalık aydınlanmış, çölde yeni bir gün başlamıştı. Vahşi Siya tepelerinin testereyi andıran silueti karşılarındaydı. Renkleri tropikal bölge kuşlarınınki gibi göz alıcıydı. Altın ve kırmızı tonları mor çizgilerle yol yol olmuştu. Dorian Işıltılı Ceylan Geçidi'ni net olarak görebiliyordu. Lacivert yarık hemen hemen dikey yükselen çıplak kayaları yukardan aşağıya bıçak gibi kesmişti. Beyaz kumlar tepelerin eteklerinde meyilli bir rampa biçiminde toplanmış, rüzgar, yumuşak kumullara fantastik şekiller vermişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian dönüp geldikleri yola bakınca Türklerin toz bulutunun pırıl pırıl ovanın yukarsında yükseldiğini gördü. Gökyüzünde yükselen güneş o sırada ilk ışınlarını tepelerin doruklarındaki bir aralıktan boşalttı. Dorian hala gölgede kalmakla beraber, arkasındaki ova ışıl ısıldı, güneş ışığının, yaklaşan savaşçı ların mızraklarının ucunda ışıldadığını gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gelenlerin ne kadar kalabalık olduklarını görünce delikanlı, "Batula yanılmış," diye kendi kendine fısıldadı. "Onun saydığından çok daha fazlalar. Belki bin kişiler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Savaşçılar geniş bir cepheye yayılmışlardı. Çok sayıdaki bölüğün bir kısmı, öndekilerin kaldırdığı tozlardan görülmüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, aramızda bir hain olsa gerek, diye düşündü. Prensin bu yana gelmekte olduğunu bilmeseler, bu kadar çok asker yollamazlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Düşmanın en yakındaki bölüğü, çizginin ortasına yakındı. Küçük bir öncü kafile, birliklerin ana kitlesinden ayrılarak onları arkada bırakmıştı. Bu öncüler o kadar yakındaydı ki, Dorian havalanan toz perdesinin arkasında develerle sırtlarındaki binicilerin siluetlerini seçebiliyordu. Gerçi onları sayamıyordu, ama yalnız bu grupta iki yüz kişi bulunduğunu tahmin etti. Ve hayvanlarına binişlerine bakılırsa, hepsi çetin savaşçılardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Onların hızını hesaplayıp kendi kaçan adamlarınınkiyle kıyaslarken gözlerini kısmıştı. Bu develer genç ve hızlıydı, oysa kendi hayvanları bütün geceyi koşarak geçirmişti. Düşman aradaki mesafeyi giderek kapatmakta olduğundan, Işıltılı Ceylan Geçidi'ne ulaşmak için çok sıkı bir yarış çıkarmak zorunda kalacaklardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam'ın beklediği yere koşup hayvanın sırtına sıçradı. Binici değneği nin böğrüne değmesi üzerine deve hızlandı ve uzaklaşan kafilenin arkasından var gücüyle koşmaya başladı. Deveyle binicisi kayaların korumasından çıktıklarında takipçiler onları gördüler. Dorian serin sabah havasında hafif savaş çığlıklarını duyabiliyordu. Eyerinde dönüp bakınca, ön sıralardaki binicilerin ateşli hareketlerini gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Mesafe çok fazla olduğundan delikanlı mermilerin uçuşunu bile duyamıyordu. ipek Rüzgarı İbrisam koşmaya devam ederek tepelerin eteklerine çıkan kum rampasının başında kendi kafilesine yetişti. Gevşek, billursu zerreler kaygan bir bayır oluşturmuştu.. Bu eğim, develerin ağırlığıyla çöküp ayaklarının altında su gibi aşağıya aktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile buna rağmen tırmanıyor, kazanılan her bir adımlık mesafede yarım adım geriye kayıyordu. Ayaklan kaydıkça develer korkudan kişniyorlardı. Öndeki hayvanlardan biri kalçalarının üstüne çöktü ve tekrar ayağa kalkmak için çılgınca debelendi, ama sonra arkaya yuvarlanarak binicisini eyerin altında ezdi. Dorian adamın feryatlarını ve her iki bacağının kırılan kemiklerinin çatırtısını duyacak kadar yakındaydı. Ağır hayvan bundan sonra dolaşık bir yığın halinde rampanın dibine kaydı. Su torbaları ve kırık donanım arkasındaki bayıra dağılmış, ayakları koşum kayışlarına takılan binici de deveyle birlikte bayırın aşağısına sürüklenmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian aşağı atladı ve yaralıyı kılıcının bir darbesiyle kayışlardan kurtardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula onun ne yaptığını görerek yardım etmek için geri döndü. Devesi kum lan uçurarak bayırdan kaydı, aşağı varır varmaz da Dorian'ın yanına atladı. Bacakları sallanan adamı ikisi beraber kaldırıp İbrisam'ın üstüne oturttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafilenin sonu o zamana dek bayırın yarısına ulaşmıştı. Prensle öncüler kayaların eteğindeydi ve tepeleri aşan geçidin karanlık yarığında gözden kaybolmaktaydılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, İbrisam'ın yularını yakalayarak, başını çevirdi ve bayırın yukarsına çekmeye başladı. Başını çevirip ovaya bakınca düşmanın çok yaklaştığını fark etti. Bineklerini çatlatırcasına koşturuyorlar, ellerinde silahlarını sallayıp savaş çığlıkları atıyorlar, güvenilmez bayıra tırmanmak için savaş verirken önlerindekilerini öldürmeye hazırlanıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aynı anda tepelerde bir yerde tüfeklerin patladığı duyuldu. Prens, geçidin ağzına gelen savaşçıları toparlamıştı, yaylım ateşin tarakası kaya duvarlarında kuvvetlenerek yansıyordu. Dorian, öncü binicilerden en az üçünün ağır kurşunların isabetiyle bineklerinden yuvarlandıklarını gördü. Develerden biri ise kurşunu beynine yemiş olacaktı ki, aniden bulunduğu yere çöktü ve takla atarak binicisini havaya savurdu. Saldırı hızını kaybetmiş görünüyordu, ama Dorian'la Batula yumuşak bayıra tırmanmaya çalışırlarken yine patlamalar duyuldu ve kurşunlar başlarının üstünde geçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu yaylım ateşine, kumulların dibinde bineklerinden inen düşmanların, tepelerinde rampada savaş veren iki kişiyi hedef alan ateşleri yanıt verdi. Kurşunlar, Dorian'ın ayaklarının dibinde kumları püskürttü, ama delikanlının bir tılsımı olmalıydı, kurşun yağmuruna rağmen o ve Batula mücadeleyi sürdürüyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Terler içinde soluk soluğa kalarak develere kum rampasını aşırdılar ve geçidin ağzındaki taşlık çıkıntıya vardılar. Dorian soluk soluğa etrafına bakındı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öbür develer yüksek taş duvarlarının ilk dönemecinin arkasında korumaya alınmışlar, Dorian'ın adamları da onları yatırdıktan sonra, dönüp düşmana yukardan kurşun yağdırmak için kayaların arasında mevzilenmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı aşağıdaki ovaya göz gezdirince Osmanlı bölüklerinin soluk zeminin üstünde kilometreler boyunca yayıldıklarını gördü. Hepsinin yüzü aynı yöne çevriliydi. Delikanlı savaşçıları gelişigüzel saydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Herhalde bin kişiye yakınlar!" diye karar vererek gözlerine dolan yakıcı teri kefiyesinin ucuyla sildi. Sonra İbrisam'ı aceleyle inceledi; ellerini hayvanın sırtı ve kabaetlerinin üstünde gezdirdi. Bir kurşun yarasından eline kan bulaşacak diye ödü kopuyordu, ama deve zarar görmemişti. Yuların ipini Batu la'ya fırlatarak, "Develeri emin bir yere götür, yaralının da tedavisini yapsınlar," diye emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula develeri geçidin daha derinlerine götürürken Dorian prensi bulmaya gitti. El-Malik elinde tüfeğiyle yere çömelmişti. Zarar görmemişti; çok sakin görünüyor, kayaların arasındaki tüfeklileri idare ediyordu. Dorian onun yanına çömeldi. "Bu sizin işiniz değil, efendimiz. Benim işim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens ona gülümsedi. "Şu ana dek başarılıydın. O beceriksiz zavallıyı kendi başının çaresine bakması için terk etmeliydin. Senin hayatın, onun gibi yüz kişininkine bedel." Dorian sitemi de övgüyü olduğu gibi duymazlıktan geldi. "Adamların yarısıyla burada düşmanı günlerce oyalayabilirim. Daha doğrusu, suyumuz tükeninceye kadar. Batula'yla kafilemin diğer yarısı sizi geçitten geçirebilir ve Muhaid Vahası'na kadar eşlik edebilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlıya bakarken prensin yüzü ciddiydi. Bine karşı yirmi kişiydiler ve güçlü bir konumda olmalarına rağmen, düşman da kararlı ve becerikliydi. Dorian'ın önerdiği özverinin bilincindeydi. "Batula'yı burada bırak ve benimle Muhaid'e gel," dedi. Sesindeki vurguda bir emirden çok bir soru vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hayır, efendimiz." Dorian öneriyi geri çevirdi. "Bunu yapamam. Yerim burası, adamlarımın yanı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Haklısın." Prens ayağa kalktı. "Seni görevini ihmal etmeye zorlayamam, ama burada ölünceye dek dövüşmemeni emredebilirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian omuzlarını silkti. "Ölüm kendi seçimini yapar. Bizimle tartışmaz bile."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik , "Onları gündüzün kalan kısmı ve gece boyunca burada oyala," dedi. "Bu bana, Muhaid'e gidip Awamir'leri toparlamak için gerekli zamanı kazandırır. Bir orduyla buraya döneceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Efendim nasıl emrederse öyle olsun," dedi, ama prens, delikanlının yeşil gözlerindeki savaş tutkusunu görerek rahatsız oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"El-Salil," diyerek sözlerine kuvvet kazandırmak için Dorian'ın omzunu kavradı. "Awamir'lerle dönmemin ne kadar zaman alacağını sana söyleyemem. Düşmanı yarın güneş doğuncaya dek burada tut. Sonra, İbrisam'ın seni taşıyabileceği kadar bir hızla beni bulmaya gel. Sen benim tılsımımsın, seni kaybetmeyi göze alamam."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hemen yola çıkmalısınız, efendim. Her geçen saniye bizim için değerli."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birlikte develerin yanına döndüler, Dorian da vakit kaybetmeden emirler yağdırarak adamları iki gruba ayırdı: geçidi savunmak için arkada kalacaklarla prensle birlikte yola gidecekler. Ayrıca suyla yiyeceklerden elde kalanlar da paylaşıldı: Dörtte biri prense verildi, kalanı Dorian'ın kafilesine kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, Dorian'a, "Bütün tüfeklerimizi, beş fıçı kara tozu ve saçma torbalarını sana bırakacağız," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı da, "Onları kullanabileceğimizden emin olabilirsiniz," diye söz verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birkaç dakika içinde bütün hazırlıklar tamamlandı ve prensle Batula giden kafilenin başına geçtiler. Prens eyerin üstünden Dorian'a baktı. "Allah kalkanın olsun, oğlum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allah yolunuzu açık etsin, babam."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bana ilk kez öyle diyorsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“İlk kez bunun doğru olduğunu hissettim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik , "Beni onurlandırıyorsun," diyerek değnekle devenin boynuna dokundu. Dorian onların yüksek kaya duvarlarının arasında uzaklaşmalarını, sonra ilk dönemeçte gözden kaybolmalarını seyretti. Bundan sonra yaklaşan savaş dışında her şeyi aklından çıkardı. Ovayla yarları bir asker gözüyle incelemek için geçidin başına yürüdü. Yükselen güneşe baktı. Vakit öğleyi geçiyordu. Uzun bir gün ve daha da uzun bir gece olacağa benzerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Savunmasında düşman tarafından yararlanılabilecek zayıf noktaları seçti ve düşmanın her girişimine nasıl karşı koyabileceğini planladı. Ovanın kenarında toplanan kalabalığa bakarak, önce bayırdan yukarıya doğrudan bir saldırı deneyeceklerine karar verdi. Adamlarının arasında dolaşarak bir yandan onlarla şakalaşırken bir yandan hepsini kayaların arasında en etkin savunma konumlarına yerleştirdi, her birinin yanına dolu barut şişeleri ve saçma torbaları bıraktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamlarının sonuncusunu daha yerleştirmemişti ki, bayırın alt başında bir boru öttürüldü, bunun hemen arkasından savaş davulları çalınmaya başladı ve saldırganların ilk dalgası ileri atılarak bayırı tırmanmaya koyuldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian adamlarına, "Sakin olun!" diye bağırdı. "Hemen ateş etmeyin, savaşçı kardeşlerim." Saçları uzun siyah lüleler halinde omuzlarına dökülen bir adamın omzuna vurdu. Birbirlerine sırıttılar, “İlk edeceğin ateş hepsinin tatlısı olacaktır, Ahmet. Boşa gitmesin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sırayı izlemeye devam etti. "Hepsinin, tüfeğinin ağzına bakmalarını bekle, Hasan."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“İlk merminle bir düşman öldürmeni bekliyorum, Mustafa."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O kadar yaklaşsınlar ki, sen bile hedefini şaşırma, Salim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian gülüp şakalaşmakla beraber, bayırı tırmanan saldırganlardan gözünü ayırmıyordu. Bu Türkler, çölün sıska Araplarından daha iri adamlardı. Uzun bıyıkları, başlarında burnu da örten tunç miğferler vardı. Yünlü entarilerinin üstünde zincirlerden örülü zırhlı yelekler taşıyorlardı. Onların bayıra hızla atıldıktan sonra oflaya poflaya tırmanışlarını seyreden Dorian, çöle göre fazla ağır bir donanım taşıdıklarına karar verdi. Delikanlı onları karşılamak ister gibi bayırın ucuna yürüdü ve ellerini kalçalarına dayayarak onlara sırıttı. Böyle yaparak hem adamlarına örnek olmak istiyor, hem de onların gereksiz yere emre karşı gelip ateş açmalarına engel olmak istiyordu. Aşağıdaki düşmanlardan biri durup tüfeğini omzuna dayadı. Yüzü terden parlıyor, tırmanışın gerektirdiği çabadan elleri titriyordu. Birden ateş etti. Mermi Dorian'ın başının yanından tıslayarak geçerken rüzgarıyla delikanlının kızıl altın saçlarının bir lülesini havalandırdı. Dorian adamları alaya aldı. "Yapabileceklerinizin en iyisi bu mu? Haydi gelin, gelin. Gelin de Saarların konukseverliğini tadın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu meydan okuyuş savaşçıların liderlerini hızlandırdı, rampanın son birkaç metresini koşar adımlarla tırmandılar. Dorian geriye, adamlarının arasına çekildi. Yavaşça, "Şimdi," dedi ve tüfeğinin horozunu çekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir düşman sırası yan yana bayırın tepesine ulaştı. Çoğu tırmanış sırasında tüfeklerini üzerlerinden atmışlardı. Palalarını savurarak boğuk bir haykırışla savunucuların üzerine atıldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Şimdi!" diye bağırınca Saarlar hep birlikte ateş ettiler. Yirmi tüfek aynı anda patladı. Dorian kendi mermisinin karşısındaki tıknaz Türkün sarı dişlerinde bir delik açtığını gördü. Adamın kafatasının arkasından kan ve beyin dokusu fışkırırken kılıç da elinden düştü. Hemen arkasında bayırın tepesine adımını atmış arkadaşının üstüne yuvarlandı ve onun da dengesini kaybetmesine neden oldu, sonuçta kumlu rampadan birlikte yuvarlanarak tırmanışta olan başka üç askeri de yere savurdular ve hep birlikte dibi boyladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Şimdi kılıçlarınıza sarılın!" diye bağırınca, adamları kayaların arasından fırlayarak bayırın kıyısındaki düşmanın üzerine saldırdı. Bu ölümcül hamle Osmanlıları geri püskürttü, kendi ölülerine ayakları takılarak rampanın kenarından aşağı yuvarlandılar. Bayırın tepesi böylece temizlenince Saarlar bu kez hala onlara doğru tırmanışta olanları karşıladılar. Türkler, Saarların kılıçlarıyla burun buruna geldiklerinde zaten tükenmiş durumda oluyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çarpışma pek çabuk sona erdi. Saldırganlar ölmüş ya da yaralanmışlardı. Yara almayanlar kayarak kendilerini aşağı bırakıyorlar, bu arada komutanlarının öfkeli bağrışlarını duymazlıktan gelerek onlara çarpıyor ve beraberlerinde aşağı sürüklüyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar bayırın tepesinde dans ediyor, düşmanlarına müstehcen hakaretler yapıyorlardı. Dorian adamlarından bir tekini bile kaybetmediğini bir bakışta saptadı. Buna karşın, aşağıdaki kumlarda en az bir düzine düşman cesedi sayılabiliyordu. Delikanlı, bu daha ilk, diye düşündü. O saldırıya en az yüz savaşçı katılmıştı. Bir daha denemeyeceklerdir.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamlarının arasında dolaşarak onlara tüfeklerini yine doldurmaları için bağırdı, ama tümünü kontrol altına alması zaman aldı. "Kayalıklarda on kişinin mevzilenmesini istiyorum," diyerek istediği adamlara adlarıyla seslendi ve onları, tepelerin eteklerini ve düşmanın yapabileceği manevraları gözleyebilecekleri kaya duvarlarına tırmanmaya yolladı. Düşmanın şimdi, geçidin ağzının her tarafına tırmanacağını tahmin ediyordu. Dorian'ın adamlarının tüfeklerinin menzili dışında olunca düşman tepede gruplanacak ve Saarları kuşatacaktı. Bu manevra yeni bir cepheden saldırıyla birleşince karşı konulması güçleşecekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian adamlarının ergeç geçidin dibine sürüleceğini ve son savunmalarını bu dar koridorda yapmak zorunda kalacaklarını tahmin ediyordu. Bir sonraki saldırıyı haber vermeleri için kayaların yukarsına yerleştirdiği adamlara güvenerek yanına altı adam aldı ve geçit içindeki en iyi savunma konumunu seçmeye gitti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Buralara geleli üç yılı biraz geçtiği halde, kayanın içeri çekilen dar bir yer olduğunu biliyordu. Bu aralık ancak yüklü bir deveye geçit verecek kadar genişti. Bunun ötesinde bir göçme olmuştu. Dorian'ın emri üzerine altı Saar silahlarını bırakıp kayaları üst üste yığarak arkasında korunabilecekleri bir set oluşturdular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Develer geçidin daha derinlerinde, bir sonraki dönemecin ötesinde yatırılmışlardı. Dorian düşmanın seti aşması halinde kaçmaya hazır olup olmadıklarını denetlemeye gitti, İbrisam onu görünce sevgiyle homurdandı, delikanlı da tekrar geçidin ağzına dönmeden önce onun başını okşamayı ihmal etmedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kaya duvarlarına tırmanmaya yolladığı adamlar yukarda mevzilenmişler, öbürleri ise rafa benzer çıkıntının üstüne dağılmışlardı. Prensin onlara bıraktığı fazladan tüfekleri dolduruyor, bunları el altında bırakıyorlardı, işler kızıştığı zaman bu sayede bir atım daha yapabileceklerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian çıkıntının üstüne çömelerek düşmanı seyretti. Yükselen güneşe ve boğucu sıcağa rağmen tuzlu ovada büyük bir faaliyet gözleniyordu. Binici müfrezeleri gelmeye devam ederek düşman kuvvetlerini çoğaltıyorlardı. Türk subayları kum tepelerinin eteğinde gidip geliyor, araziyi inceliyorlardı. Işıldayan miğferleri ve silahlarıyla beyaz toz tepelerinde ışıltılı bir perde oluşturuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birden Dorian'ın oturduğu yerin hemen altındaki birliklerin arasında heyecanlı bir hareketlenme oldu ve bir boru öttürüldü. Küçük bir kafile yaklaşıyordu. Öncülerin taşıdıkları yeşil ve kırmızı flamalar Babıali'nin sancağıydı. Bunun, düşman kuvvetinin kumanda kafilesi olduğundan şüphe yoktu. Yaklaşmaları üzerine Dorian onları ilgiyle inceledi. Grubun ortasındaki iki kişi, görkemli giysilerine ve develerinin zengin örtülerine bakılırsa, yüksek rütbeli subaylardı. Tunçtan yuvarlak kalkanı ve çelik burunluklu miğferinden bir tanesinin Türk olduğu anlaşılıyordu. Dorian, Osmanlı paşasını bırakıp dikkatini bir Arap olan ikinci adama yöneltti. Bu uzaklıktan bile adam ona nedense yabancı gelmemişti. Kaliteli yünlüden bir entari giymişti ve iriyarı biriydi. Kefiyesini yerinde tutan agel altın telkariydi, belindeki kıvrık hançerin kını da aynı parlak metaldendi. Ayaklarında altın sandaletler vardı. Bu adamın züppenin biri olduğu anlaşılıyordu. Dorian, ben bunu bir yerlerden tanıyorum, diyerek kafasını patlatıyor ve ona bir ad koymak için çırpınıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Komuta kafilesi kum tepelerinin eteğinde, Dorian'ın kaya çıkıntısındaki adamlarının menzilinin çok uzağında durdu. Türk komutan gözüne bir dürbün dayayarak geçidin ağzını inceledi. Daha sonra dürbünü indirip arkasında saygılı bir tavırla toplanmış adamlarıyla konuştu. Onlar da beklemede olan birliklere emirleri iletmek için zaman kaybetmeden uzaklaştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yeni bir faaliyet dalgası baş gösterdi. Aynen Dorian'ın öngördüklerini uyguluyorlardı. Kısa bir süre sonra ağır silahlı yüzlerce savaşçı geçidin ağzının her iki yanında bayırı tırmanmaya başladı. Şimdilik küçük savunucu grubunun tüfeklerinin menzilinin dışında kalmaya dikkat ediyorlardı, ama bir kere tepeye ulaşınca geçidin ağzına saldıracaklarından şüphe yoktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"El-Salil! Yine Türkler geliyor." Dorian'ın yukarda beklemekte olan gözcüleri delikanlıyı uyardılar. Bulundukları yerden Dorian'dan daha fazlasını göre biliyorlardı. İlk düşman kayanın çıkıntısına ulaşıp ortaya doğru ilerlemeye başlayınca da delikanlıyı uyardılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Menzile girenlere hemen ateş edin," diye bağırdı ve anında yar boyunca bir yaylım ateşi başladı. Saarlar ateş ediyor, Türkler de ateşe ateşle karşılık veriyorlardı. Arada birisi vurulunca bir çığlık kopuyor, ama gözcülerin bağrışları, düşmanın geçidin ağzına ilk saldırılarını yapabilecekleri bir konum almakta olduğunu anlatıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Etrafındaki faaliyet dikkatini dağıtmakla berber Dorian, Türk paşanın yanında devesini süren altınlar içindeki Araptan gözlerini ayırmıyordu. Sonunda bir yük devesi kafilesi de gözüktü ve bunlardan boyalı bir deri çadır indirildi. Yirmi kişi bunu açıp beyaz ovada diktiler ve gölgesine halılarla yastıklar yaydılar. Türk paşası hayvanından indi ye halıların üstüne yerleşti. Züppe Arap da devesini yatırarak bundan zorlukla indi. Türkün arkasından çadıra yürüdü. Dorian şimdi onun omuzlarının genişliğini ve entarisinin altındaki şiş göbeğini görebiliyordu. Henüz bir, iki adım atmıştı ki, onun topalladığını fark etti: Sağ ayağına zor basıyordu. Bu kadarı yetti. Dorian, Lamu'daki zenana'nın bahçesinde bulunan eski türbenin merdiveninde onunla yaptığı dövüşü o ayağı kıran düşüşü birden hatırlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Zeyn!" diye mırıldandı. "Zeyn el-Din!" Çocukluk günlerinin eski düşmanıyla yine karşılaşmıştı. Ama düşmanı bu kez bir Umman prensi kisvesinde ve bir ordunun başında karşısına çıkmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian bütün eski düşmanlık ve nefret hislerinin hortladığını hissetti. Burada işi neydi? Yoksa öz babasını mı avlamaya gelmişti? Acaba Dorian'ın da burada olduğunu biliyor muydu?</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı bu beklenmedik garip duruma bir anlam vermeye çalışıyordu. Zeyn öyle uzun zamandır Maskat sarayında bulunuyordu ki, karmaşık saray entrikalarına alışmış, amcası halife tarafından da bu yönde teşvik edilmiş olmalıydı. Dorian'ın tanıdığı çocuğun karakteri pek fazla değişmemişse saraydaki fesatlara kolaylıkla ayak uydurmuştu. Babıali'nin bir piyonu olduğu besbelliydi. Belki de Umman'ın Babıali'ye boyun eğmesinin arkasında o vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian ona nefretle bakarak, "Hain domuz," diye homurdandı. "Sen ülkeni, ulusunu, hatta babanı bile satarsın. Fiyatın neydi acaba? Babıali sana ne gibi bir ödül vaat etti? Maskat'taki kuklaları olman kaydıyla Umman tahtını mı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeynel el-Din, çadırın gölgesinde Osmanlı paşasının yanında yerini aldı, bir köle de eline bir fincan tutuşturdu. Zeyn fincandaki kahveden bir yudum aldı. Dorian onun seyrek sakallı, fakat yanaklarının tombul ve pürüzsüz olduğunu fark etti. Doğrudan Dorian'a bakıyordu, delikanlı da kefiyesini çıkararak kızıl buklelerini silkeledi. Fincan, Dorian'ı tanıyan Zeyn'in açılan parmaklarının arasından düştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı ona neşeli bir selam çaktı. Zeyn bir karşılık vermedi, ama biraz daha kamburlaştı, şiş bir kurbağa gibi kendi içine çöktü. O sırada sağdaki kayalar boyunca bir yaylım ateşi duyuldu, Dorian da geçidin o yanındaki savunmayı takviye etmek için koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gözcülerden biri, "Dikkat et, el-Salil. Geliyorlar!" diye seslendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Kaç kişiler?" diye bağırarak kendini kayanın arkasına, Ahmet'in yanına attı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yanıt, "Kalabalıklar!" oldu. "Fazla kalabalıklar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kayalık yar bu yanda kertikli bir çıkıntı oluşturuyordu, o yüzde» bayırın üst başının yirmi adımdan ötesi görülemiyor, buna karşın yarın köşesinin öbür yanındaki adamların konuşmaları, yaklaşırkenki ayak sesleri, tunç kalkanın kayaya çarpışının takırtısı, göğüslük zırhıyla kemere sürtünen deri kayışın gıcırtısı duyulabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian adamlarına, "Yavaş olun!" diye seslendi. "Onları bekleyin. Bırakın, yaklaşsınlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir Türk müfrezesi birdenbire yarın köşesini dönerek doğrudan üzerleri ne gelmeye başladı. Kaya çıkıntısı ancak üç kişinin yan yana geçmesine izin verecek kadar genişti, ama öbürleri öndekilerin ense kökündeydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allahü ekber!" diye bağırıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ön sırada uzun boylu, çiçek bozuğu bir adam dikkati çekiyordu. Başında çelik miğfer, göğsünde zincir zırh, ellerinde de iki keskin kenarlı savaş baltası vardı. Arkadaşlarının önüne fırladı. Dorian'ı gözüne kestirmişti. Bakışını delikanlının gözlerine dikerek baltasını iki eliyle başının yukarsında tutuyor ve doğru delikanlının üzerine geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın sadece birkaç adım ilersindeydi. Delikanlı ateş ettiği sırada uzun namlulu tüfeğin ağzı neredeyse yüzüne değiyordu. Mermi Türkün boğazına saplandı ve adam yarayı avuçlayarak dizlerinin üstüne düştü. Kopan bir atardamar parmaklarının arasına kan pompalarken adam yüzükoyun yere yuvarlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian boş tüfeği elinden atarak hemen yanı başındaki dolu olanına sarıldı Ve horozu ateşe hazır hale getirdi. Başka bir savaşçı can çekişen Türkün üzerinden atlarken Dorian onu göğsünden vurdu. Adam yere yığılarak çırpın maya başladı..</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı bu boş tüfeği de atarak kılıcına sarıldı. Böyle yaparak kaya çıkıntısını tıkamayı amaçlıyordu. Düşman toplu halde üzerlerine geliyordu. Öndekiler vurulduğunda arkadan gelenler boşlukları dolduruyordu. Dorian elinde güzel bir çeliğin dokunuşunu hissetmeyi seviyordu. Elindeki silah, Lamu'dan ayrılırken prensin ona ayrılık armağanıydı. Bir söğüt dalı gibi esnek ve bir yılanın dişi kadar keskin Şam çeliğindendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Üzerine gelen ilk savaşçıyı tek darbede öldürdü; kılıcı miğferin kenarından saplayıp gözünü şişledi. Kendini çabuk toparlayan Dorian kılıcını kurtardı. Bunun üzerine öbür savaşçılar tunç kalkanlarının korumasında üzerine saldırdılar. Kılıç oyunu için ne yer vardı, ne de zaman. Daracık pervazda omuz omuza mücadele ederlerken iki yanlarına sallanıyor, bir yandan da bağırıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bağrışlar, çeliğin çeliğe çarpışı ve itişmeler neredeyse Saar gözcülerinin uyarı bağrışlarını boğacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Soldan ve önden!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sonunda duydu ve bir adamı daha hakladıktan sonra geriye sıçrayıp yerini, hemen arkasındaki Mustafa'ya bıraktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Etrafına bakınca, kendisi sağda dövüşürken Türklerin her noktada saldırıya giriştiklerini gördü. Adamlarının beşi, düşmanın pervaz boyunca bastırdığı geçidin uzak ucunu tutmak için savaşıyorlardı, iki yüz düşman da aynı zaman da kumlu bayırı tırmanmaktaydı. Bu değerlendirmeyi yaptığı birkaç saniye içinde iki adamı öldü. Bir balta Salim'in kafasının yarısını uçururken, Mustafa da akciğerlerine bir kılıç darbesi yedi ve kan kusarak dizüstü düştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian bu kayıpların her şeyi mahvedebileceğini biliyordu, bayırı tırmanan Türkler de neredeyse pervaza ulaşmışlardı. Kayalara yerleştirdiği adamlar emri dinlemeyerek savaşa katılmak için aşağı atlıyorlardı. Onların son üç metreyi aşarak yanına atlamaları Dorian'ı sevindirdi. Her iki tarafı şimdi baskının etkisiyle çökmek üzereydi; düşmanın bir dalgası da her an pervaza ulaşabilirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Geriye!" diye bağırdı. "Birbirinizi koruyun! Geçide çekilin!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar sıkı bir halka oluşturmuşlardı; Türkler onların geçidin ağzına akmalarını önleyemezken yakın mesafeden ateşlenen tüfekler yüzünden öncekinden çok adam kaybettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Şimdi!" diye emretti. "Koşun!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar kendi etraflarında dönüp yaralılarını da beraberlerinde sürükleyerek geçidin daha derinlerine daldılar. Düşman ise onları izlemek için aynı an da harekete geçince geçidin ağzını tıkadılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamları kaya geçidindeki dönemeci koşarak dönerlerken Dorian öndeydi. Setin arkasında bekleyen altı adamına, "Ateş etmeyin! Biziz!" diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Setin kaya duvarı göğüs olduğu için üstüne tırmanmak zorunda kaldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Duvarın arkasında bekleyen adamlar yaralıların yukarı çekilmesine yardım ettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarların sonuncusu kaya duvarının öbür yanına atlarken düşman naralarla hemen arkasından yetişti. Şu ana dek çarpışmaya katılmayan altı kişi şimdi katılmaya can atıyordu; kalan bütün tüfekleri doldurmuşlar ve yanlarına istiflemişlerdi. Ayrıca, uzun mızrakları da Türklerin seti aşacakları zaman kullanmak için toprağa saplamışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Türklerin ilk sırasına açılan ateş onları durdurdu. Öndekiler geri çekilmeye çalışırken arkadan gelen arkadaşları da onları öne itince düşmanın arasında karışıklık baş gösterdi. Doldurulan ikinci tüfek dizisinin yakından ateşlenmesi, sonucu tayin etti. Kalan Türkler geçitte geriye kaçarak kaya dönemecinin arkasında gözden kayboldular. Kayanın arkasında kalmalarına rağmen, kaya duvarı Türklerin seslerini yükseltiyordu. Dorian da Saarlara küfredip tekrar saldırıya geçmek için birbirlerini kışkırtırlarken ağızlarından çıkan bütün sözleri duyabiliyordu. Bir sonraki saldırıya kadar kısa bir ara verildiği anlaşılıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Su!" diye bağırdı. "Bir su torbası getirin." Geçitteki sıcaklık bir ekmek fırınındakinden farksızdı, çarpışma da güçlü ve'çetin olmuştu. Askerler Ghail ya Yamin'deki kuyuların pis suyunu tatlı bir şerbetmiş gibi kana kana içtiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian başları sayarken, "Hasan nerede?" diye birdenbire sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamlarından biri, "Onun düştüğünü gördüm, ama Zayid'i taşıdığım için geriye dönemedim," diye yanıt verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hasan en sevdiği adamlarından biri olduğu için Dorian çok üzüldü. Şimdi savaşabilecek durumda sadece on iki adamı kalmıştı. Yaralılardan beşini beraberlerinde sürüklemişlerdi, ama diğerleri geride düşmanın insafına kalmıştı. Beş yaralının develerin dinlendiği yere taşınmasından sonra Dorian hayatta kalanları dört eşit gruba ayırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kaya seti ancak üç kişinin yan yana savaşmalarına izin verecek genişlikteydi. Porian öbür üç grubu ilkinin arkasında mevzilendirdi, böylelikle bir grup her yaylım ateşinden sonra silahlarını doldurmak için geri çekilecek, arkadaki grup onların yerini dolduracaktı. Dorian böylece, saldırıya geçen Türkleri sürekli bir ateş altında tutmayı ümit ediyordu. Düşmanı ortalık kararıncaya dek durdurabilmekten yana umutluydu, ama geceden sağ çıkabileceklerinden kuşkuluydu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarların pek azı ayaktaydı, Türkler ise zorlu savaşçılar olarak biliniyordu. Delikanlı onların, savunma hattını ergeç yaracak güçte olduklarını biliyordu. Bütün umudu, El-Malik 'e vakit kazandırmaktı. Kendileri sonunda mızrak ve kılıçla yakayı kurtarmaya çalışacaklardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın adamları geçidin sakin ve sıcak havasında setin arkasına yerle şerek kuvvetlerini korumaya çalıştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Miska kolundaki bir kılıç kesiğini tere batmış, pis bir paçavrayla bağlarken, "Şimdi bir pipo dolusu kheef uğruna cennetteki yerimi seve seve feda ederdim," diye sırıttı. Otun yoğun dumanı bunu içeni korkusuz ve yaralarının acısına kayıtsız kılıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Maskat'ta senin piponu ben kendi ellerimle yakacağım," diye söz verdi, ama sonra birinin adını seslendiğini duyarak sustu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kayanın yankıladığı ses, "El-Salil, sevgili kardeşim! Seni tekrar gördüğüm için kalbim bayram yapıyor." Bu hemen hemen kadınsı, tiz bir sesti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tonu değişmekle beraber, Dorian sesi tanımıştı. "Ayağın nasıl, Zeyn el-Din?" diye karşılık verdi. "Gel de o badi yürüyüşünü dengelemen için öbür ayağını da kırayım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geçidin dönemecinin arkasında görülmeyen Zeyn kıkırdadı. "Geleceğiz, kardeşim, inan ki geleceğiz. Geldiğimiz zaman müttefiklerim entarinin eteğini kaldırıp seni devenin eyerinin üstüne yüzükoyun yatırdıkları zaman da keyifle güleceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Senin o işten benden daha çok haz duyacağına eminim, Zeyn." Dorian, Zeyn'le karşısındaki bir kadınmış gibi konuşuyordu. Prensin oğlu bir süre sustu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama sonra, "Dinle, el-Salil," diye tekrar bağırdı. "Kan kardeşin Hasan burada. Korkak bir çakal gibi kaçarken onu arkanda bıraktın. O hala yaşıyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian kanının donduğunu hissetti. "O yiğit bir adamdır, Zeyn el-Din. Bırak da vakarıyla ölsün," diye bağırarak karşılık verdi. Hasan, Saarların arasında yaşamaya geldiği ilk günden beri arkadaşıydı. Genç iki karısı ve en büyüğü sadece beş yaşında olan dört küçük oğlu vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birden geçidin öbür ucunda korkunç bir feryat duyuldu. Ölüm derecesinde bir ıstırap çığlığı olarak başlayan feryat, hıçkırıklı bir iniltiye dönüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Al, sana arkadaşından bir armağan." Küçük, yumuşak ve kanlı bir cisim geçidin dönemecini aşarak kumlu toprağın üstünde yuvarlandı ve kaya setinin önünde durdu. Aynı anda Zeyn el-Din'in sesi duyuldu. "Senin fazladan bir çift hayaya ihtiyacın var, el-Salil kardeşim. İşte al. Gideceği yerde Hasan'ın onlara ihtiyacı olmayacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar homurdanıp küfrü basarken Dorian da gözlerine yaşların dolduğunu hissediyordu. "Allah şahidimdir, bir gün sana da aynı şeyi yapacağıma yemin ediyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yine Zeyn'in sesi duyuldu. "Ah kardeşim, bu Saar köpeği senin için o kadar değerliyse onu sana geri yollayacağım. Ama bunu yapmadan önce kafa, ciğerine bakmak istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir korkunç çığlık daha duyuldu. Ardından, ileri itilen Hasan kaya setine doğru sendeleyerek yuvarlandı. Çıplaktı, bacaklarının arasında da cıvık cıvık kan içinde karanlık bir delik fark ediliyordu. Ayrıca zavallının karnını deşmişlerdi. Açılan delikten boşanan kaygan ve mor bağırsaklar dizlerinin etrafında sallanıyordu. Ağzı açık olduğu halde Dorian'a doğru sendeledi. O sırada hayvan sı bir ses çıkardı. Ağzı kan içindeki bir mağaraya benziyordu. Zeyn el-Din dilini doğramıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hasan kaya setine ulaşamadan yere çöktü ve tozun içinde hafifçe çırpınmaya başladı. Dorian elinde tüfeğiyle setin üzerinden atladı. Tüfeğin ağzını Hasan'ın başının arkasına dayadı ve tetiği çekti. Zavallının kafatası çürümüş bir kavun gibi patladı. Silah sesi yankılanırken Türkler sel gibi geçitten üzerlerine boşandı. Dorian tekrar setin öbür tarafına atladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Adamlarına, "Ateş!" diye bağırdı, ateşlenen ilk saçmalar ön saflardaki saldırganların üzerine boşaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kalan aydınlık saatler boyunca çarpışma sürdü gitti. Geçit gitgide düşman ölüleriyle dolmaktaydı. Artık kaya seti kadar yüksek bir küme oluştur muşlardı. Sis gibi barut dumanı geçidi doldurduğundan zor soluk alınıyordu; ateş edip tüfeklerini tekrar doldururken Saarların da soluğu kesilmekteydi. Duman ve kanın metalik kokusu parçalanan bağırsaklardan fışkıran gazla karışıyor, sıcağın da etkisiyle vücutlarından boşanan tuzlu ter gözlerini yakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Türkler kendi ölülerini merdiven gibi kullanarak tam üç kez duvarın tepesine tırmanmayı başardılar, Dorian'la Saarlar da onları tam üç kez geri püskürttüler. Ortalık kararırken delikanlının yanında ayakta olan sadece yedi Arap kalmıştı ve hepsi de yaralıydı, iki saldırı arasında ölü ve yaralılarını develerin yattıkları yere.sürüklüyorlardı.Yaralılarla ilgilenecek kimse olmadığından Dorian hala su içmeye gücü olanların yanına birer su kabı bıraktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lakabı Kedi olan Eyüp'ün sağ omzu bir savaş baltası darbesiyle parçalanmıştı, Dorian da atardamardan fışkıran kanı durduramıyordu. Eyüp dizüstü kalkmak için çaba harcadı. "Seni terk etme zamanım geldi, el-Salil," diye fısıldadı. "Kılıcımı benim için tut."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian bu son arzuyu geri çeviremezdi. Bir düzine çarpışmanın ardından bu arkadaşını düşmana terk edemezdi. İçi kan ağlayarak kılıcın kabzasını sağ lam şekilde kumun içine sapladı, kıvrık bıçağın ucunu da kalbe nişan almak üzere göğüs kemiğinin altına dayadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Eyüp, "Allah senden razı olsun, dostum," diye ona teşekkür ettikten sonra öne düştü. Kılıç sonuna kadar bedenine saplandı ve kana bulanmış ucu kürek kemiklerinin arasından dışarı çıktı. Dorian ayağa kalkıp tekrar duvara doğru koşarken bir başka Türk grubu geçitten uluyarak boşandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'la Saarlar onları sonunda geri püskürtseler de delikanlı adamlarından ikisini daha kaybetti. Sonunda kana bulanmış duvara yaslanarak, onları bir süre daha durdurmayı ümit etmiştim, diye düşündü. "Babama Awamir'leri harekete geçirmek için daha fazla zaman kazandırmayı ümit etmiştim, ama çok az kişi kaldık ve artık her şey bitti sayılır.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geçitte hava hızla kararmaktaydı. Türkler birazdan görülmeden duvarın dibine dek sürünebileceklerdi. Dorian yanındaki adama, "Bin-Şibam," diye fısıldadı. Boğazı susuzluktan şişmiş, sesi bağırmaktan çatallaşmıştı. "Deve yükünden sonuncu su torbasını ve yakacak odun getir. İçeceğiz ve geceyi sonuncu ateşimizle aydınlatacağız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fışkıran alevler geçidin kaya duvarlarını titrek bir ışıkla aydınlattı. Saarlardan biri arada sırada yanar haldeki bir değneği duvarın öbür yanına fırlatıyor, Türklerin yaklaşmasına imkan verecek gölgeleri dağıtmaya çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yine bir ara verilmişti. Dönemecin öbür yanında Türklerin konuştuklarını duyabiliyorlardı. Yaralılarla can çekişenlerin iniltileri korkunçtu, ama yeni saldırı bir türlü başlamıyordu. Saarlar duvarın dibinde toplanarak suyun son damlalarını içiyorlar ve birbirlerinin yarasını sarıyorlardı. Hepsi yaralıydı, fakat Dorian bütün gün boyunca en yoğun çarpışmaları yaşadığı halde, hafif yaralar almıştı. Sol kolunun tersinde derin bir kesik vardı, aynı omzunda da bir kılıç yarası. Koluna bir paçavrayla askı yapan adama, "Ama kılıç kullanmak için sağ kolum hala sağlam," dedi. "Sanırım, burada yapabileceğimiz her şeyi yaptık. İçinizde bizden ayrılmak isteyen varsa, develerden birini alıp teşekkürlerim ve dualarımla gidebilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yanındaki adam, "Burası ölmek için iyi bir yer," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir diğeri de Dorian'ın önerisini geri çevirdi. "Çağrılarını dinlemezsek cennetin hurileri üzülürler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tam o sırada yükseklerden bir çakıl yuvarlanarak bir duvardan ötekine sekti ve kayadan minik kıvılcımlar çıkardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kayalara tırmanmışlar, tepemizdeler." Dorian ayağa fırladı. "Ateşi hemen söndürün." Alevler yüksekteki düşmanın, konumlarını görmesini sağlayacaktı. Ama bu uyarı için geç kalmışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Etraflarındaki hava birden çağlayanı andıran bir uğultuyla doldu ve bir kaya yağmuru üzerlerine yağmaya başladı. Kayaların bazıları barut fıçısı iriliğinde, bazılarıysa insan kafası kadardı. Fakat geçidin derinindeki bu öldürücü yağmurdan korunmak olanaksızdı. İlk birkaç saniye içinde üç adam daha ezildi, öbürleri de geçitten develere doğru koşarken vuruldular. Geçip kurtulabilen sadece Dorian oldu. İbrisam'ın yanına ulaşıp hemen eyere atladı. "Hut! Hut!" diyerek deveyi kalkmaya zorladı. Fakat hayvan ayağa kalkarken kaya bombardımanı birdenbire durdu ve Türkler seti aştılar. Yaralı Arapları hançerledikten sonra koşup İbrisam'ın etrafını çevirdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian içlerinden birini mızrağıyla şişledi, ne çare ki mızrağın sapı elinde kırılınca kırılan parçayı bir başka Türk'ün suratına fırlatıp kılıcını çekti. Onu eyerden aşağı çekmeye çalışan adamları kılıç darbeleriyle dağıtarak İbrisam'ı geçidin öbür ucuna sürdü. Hayvan, iri sarı dişlerini gıcırdatarak yolunu kesmeye çalışan adamlara çifteler attı, bir adamın elinin bütün parmaklarını koparırken ön ayağının tek darbesiyle bir diğerinin kaburgalarını ezdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian eyerin kaşına sağlam eliyle sarılırken İbrisam geçidin dönemeçlerini izleyerek kaçıyordu. Düşmanların vahşi bağrışları giderek uzaklaştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geçit tepelerin arasında bir mil ya da biraz daha fazla uzuyordu. Burası sellerin açtığı, fakat zaman içinde kurumuş bir akarsu yatağıydı. Onları kovalayanlardan kurtulmaları üzerine İbrisam, kendisine ipek Rüzgarı adını kazandıran yumuşak adımlarla mesafeleri hızla yutmaya girişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian susuzluk, bitkinlik ve bedenindeki yaraların acısından adeta kendinden geçmişti. Geçidin duvarları hiç bitmemecesine yanından kayıp gidiyor, onu büsbütün ipnotize ediyordu. Bir keresinde eyerin üstünden az daha yuvarlanacakken İbrisam onun yığıldığını hissederek aniden durmuştu. Bu da Dorian'ı uyandırmış, eyerin üstünde daha sıkı oturmasını sağlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı ancak o zaman devenin yürüyüşünde bir aksaklık olduğunu fark etmişti, fakat hala uykuda gibi olduğundan yalnızca düşmemeyi beceri yordu. Yere inip devenin durumunu kontrol etmek bu haldeyken başaramayacağı bir çaba gerektiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı bir kez daha daldı. Silkinerek uyandığında geçidin uzak ucundan çıktıklarını ve Awamir'lerin açık arazisinde bulunduklarını fark etti. Ayın gökteki yüksekliğinden ve yıldızların konumundan saatin gece yarısını geçtiğini anlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gecenin buz gibi soğuğu gündüz saatlerinin kavurucu sıcağıyla korkunç bir çelişki oluşturuyordu. Entarisini ıslatmış olan kan ve ter onu büsbütün üşütüyordu. Titriyor, kendini sersemlemiş hissediyordu, İbrisam'ın yürüyüşünde bir gariplik vardı; adımları kısa, sırtı kamburlaşmıştı. Delikanlı en sonunda hayvanı durdurup yatırmaya karar verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam'ın su torbasına bakınca, içinde Ghail ya Yamin'in pis kokulu suyundan hala bir galon kadar kaldığını saptadı. Heybeden kalın yün şalını çıkarıp hayvanın omuzlarına sardı. Kendisi hala titrediği halde, sıkıntısının nedenini anlamak için İbrisam'ı muayene etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam'ın kıçının ay ışığında yaş olduğunu ve parladığını görünce ishal olduğunu keşfetti. Çıkardığı sıvı dışkı, kandan koyu kırmızı bir renk almıştı. Dorian'ın yüreği burkuldu. Kendi yaralarını ve sıkıntısını unutmuştu. Devenin kaygan böğrünü elledi, arka bacaklarının hemen önünde, karnına dokununca İbrisam hafif hafif inledi, Dorian'ın eli de kan içinde kalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Düşmanın mızrağı karnına saplanmış ve bağırsaklarını parçalamıştı. Zavallı hayvan ölümcül bir yara almıştı, Dorian'ı buraya dek getirmiş olması bile düpedüz bir sevgi ve sebat mucizesiydi. Dorian o kadar halsiz ve kederliydi ki, gözlerinden yaşların fışkırmasını önleyemedi. Yükten deri kovayı indirdi ve kalan suyu içine doldurdu. Kirli sıvıdan yarım litre kadar içtikten sonra, gidip İbrisam'ın başının yanına çömeldi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Canım sevgilim," diyerek kovada kalan suyu deveye içirdi, İbrisam kana kana içti, su tükendikten sonra da kovanın dibini kokladı. Dorian, "Senin için yapabileceğim başka bir şey yok," diyerek hayvanın kulaklarını kaşıdı. İbrisam bundan çok hoşlanıyordu. Delikanlı, "Sabah olmadan öleceksin," dedi, "Beni biraz daha ileriye götürmezsen ben de seninle ölürüm. Çünkü düşman peşimizde. Beni son kez taşır mısın?" Delikanlı ayağa kalkarak ona yavaşça, "Hut! Hut!" diye seslendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Deve başını çevirip dayanılmaz bir acı yansıtan o iri kara gözleriyle delikanlıya baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sahibi yine, "Hut! Hut!" deyince İbrisam inleyip uluyarak ayaklarının üstüne dikildi. Dorian da sürüklenerek hayvanın üstüne tırmandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Deve bundan sonra o acı dolu adımlarıyla prensle Batula'nın tepeler ve derin vadilerde bıraktıkları izleri takip etti. Dorian az daha yine yuvarlanıyordu, ama toparlanıp boşalmış bir fileyle kendini eyere bağladı. Yol boyunca uyukladı, zıplayarak uyandı, tekrar daldı ve yavaş yavaş komaya girdi. Tüm zaman, hız ve yön kavramını kaybetmişti. Böylece, can çekişen hayvanla sürüklenircesine yola devam etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şafağa bir saat kala, güneşin oktan farksız ışınları onları tekrar cezalandırırken İbrisam son kez yere çöktü. Ölmüştü. Son bir inilti kopararak hızla yığıldı ve Dorian'ı da eyerin üstünden taşlı toprağın üstüne fırlattı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian düştüğü yerde doğrulup dizlerinin üstünde İbrisam'ın leşinin gölgesine süründü. Sevgili hayvanının ölümünü ve kaybettiği arkadaşlarını düşünmemeye çalışıyordu. Bütün gücünü ve zekasını, Batula'yla Awamir'ler onu kurtarmaya gelene dek hayatta kalmaya harcamalıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlersindeki gevşek toprakta birçok devenin derin ayak izlerini görünce can çekişirken bile İbrisam'ın, Batula'yla prensin Muhaid Vahası'na doğru izledikleri yoldan sapmadığını anladı. Bu da hayatını kurtarabilirdi, zira adamlar böylece kendi ayak izlerini takip ederek geri döneceklerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çöldeyken güvenli bir yeri terk edip plansız şekilde uzaklaşmamak hayatta kalma kuralının bir parçasıydı. Ancak Dorian, Türklerin kendisini izlediklerini biliyordu. Zeyn el-Din ondan kolay vazgeçmeyecekti. Düşmanın yakında olduğunu hissediyordu ve onu Batula'nın dönmesinden önce ele geçirirlerse akıbetinin, Işıltılı Ceylan Geçidi'nde Zeyn'in eline düşen adamlarından farklı olmayacağı kesindi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın Batula'yı karşılamaya çalışması ve ayakta duracak, kuvveti kaldığı sürece onu izleyen Türklerin ilersinde olması için çaba göstermesi gerekiyordu. Titreyerek ayağa kalktı ve İbrisam'ın taşıdığı yüke baktı. Aralarında işine yarayacak bir şey var mıydı acaba? Su kabını alıp salladı ve iki eliyle havaya kaldırarak dudaklarına götürdü. Dilinin üstüne dökülen bir, iki acı damlayı güçlükle yuttu. Deri kabı bundan sonra fırlatıp attı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Silahlar. Yanında ne olduğuna baktı. Deri kınının içinde tüfeği, barut şişesi ve saçma kutusu vardı. Tüfeğin kabzasına fildişi ve sedef motifler kakılmıştı, tetiği de gümüştendi. Ağırlığı dört kiloya yakın olsa gerekti. Özetle, taşınamayacak kadar ağırdı. Onu ister istemez bırakacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kırık mızrağı geçitte kalmıştı; kılıç ise fazla ağırdı ve yürüdüğü her kilo metrede ağırlığı katlanacaktı. Üzülerek kemerini söküp" yere bıraktı. Ama hançerini muhafaza etti; sonunda ona ihtiyacı olacaktı. Bilediği hançer son derece keskindi. Onunla kolundaki kızıl altın renkli tüyleri bile tıraş edebilirdi. Türkler yetiştikleri zaman onun üzerine düşecek, hadım edilmekten ya da karnının deşilmesindense temiz bir ölümü seçecekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İbrisam'a bakarak, "Senden son bir şey istiyorum, canım," dedi. Hayvanın yanına çömelerek hançerle karnını yardı. Midesinin içindekileri avuç avuç aldı ve parmaklarının arasında sıkarak çıkan sıvıyı içti. Sıvı, içine karışan safra yüzünden son derece acıydı, yuttuklarını kusmamak için kendini güç tuttu, ama bu sıvının ona, acımasız güneşin altında birkaç saat daha dayanma gücünü vereceğini biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sargılarını açınca kanamanın durduğunu ve yaralarının siyah bir kabuk bağladığını gördü. Bundan sonra sandaletlerinin kayışlarını sıkıştırdı ve zalim güneş ışığından korunmak için atkıyla başını örttü. İbrisam'a bir daha dönüp bakmadan prensin kafilesinin bıraktığı izlerin rehberliğinde mavi bir serap gibi titreşen ufka doğru yol almaya başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir saat kadar sonra ilk kez yere düştü. Bacakları altında kıvrılıvermişti. Yüzüstü yere çöktü. Açık ağzına kireçli toprak dolmuştu; bunları tükürmeye çalışırken az daha tıkanıyordu. Ağzında hiç tükürük kalmamıştı; içine soluk soluğa hava çekerken toz akciğerleri tarafından emilmişti. Oturur duruma geçerek öksürdü; soluksuz kalmıştı. Bu çaba onu komaya girmekten kurtardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kefiyesinin ucuyla yüzünü sildiyse de ne ağzında tükürük vardı, ne de yüzünde ter. Zorla ayağa kalktı. Sallanmakla, sendelemekle, hatta düşme tehlikesi geçirmekle beraber, dik durabildi ve bacaklarına biraz kuvvet geldi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yürümeye devam etti. Güneş ışığı gözlerini yakıyor, sanki kafatasının içini kavuruyordu. Yutkunmaya çalışırken kurumuş dudaklarının parşömen gibi yırtıldığını hissetti; ağzının içinde tuzlu kanın metalik tadı vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Acıyla susuzluk yavaş yavaş arka plana çekildi. Delikanlı hiçbir duygunun kalmadığı o yarı koma duruma girdi. Tatlı bir müzik kulağına geliyordu. Durup uykulu uykulu etrafına bakınınca, Tom'la Yasmini'nin, tırmanmakta olduğu bayırın tepesinde birlikte durduklarını gördü. İkisi de gülüyor ve ellerini sallıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Bebek olma, Dorry!" diye bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yapma, Dowie." Yasmini eteklerini uçurarak Tom'un yanında küçük bir peri gibi dans ediyordu. Dorian onun ne kadar güzel olduğunu unutmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Gel benimle, Dowie. Seni yine Melekler Yolu'na götüreceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian ayaklarını sürüyerek koşmaya başladı, ama tepedeki çift döndü ve ona el salladıktan sonra doruğun ötesinde gözden kayboldu. Delikanlı, attığı her adımda ayakları kumlara gömülüyormuş gibi bir his duyuyordu. Bir kayaya ayağı takılınca düşmemek için kollarını döndürmek zorunda kaldı, ama sonunda doruğa ulaştı ve bunun ötesindeki vadiye baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şaşkın şaşkın bakıyordu. Vadi, olgun kırmızı meyvelerle dolu yemyeşil ağaçlarla ve suları pırıl pırıl olan bir gölün kıyısına inen zengin İngiliz çayırlarıyla kaplıydı. Tom gitmişti, ama Yasmini gölün kıyısında yalnız başına duruyordu. Vücudu ince ve pürüzsüz, teni güzel bir bronz tonuydu, gümüş parıltılı saçları beline kadar dalga dalga iniyordu. Elma biçimli küçük göğüsleri saçlarının parıltılı perdesinin arasından çekingen çekingen sırıtıyordu. "Dowie!" diye seslendi, sesi de bir çöl ardıcının şafak çağrısı kadar tatlıydı. "Dowie, o kadar uzun zamandan beri seni bekliyordum ki."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian kıza koşmaya çalıştı, ama bacakları kendisini yine taşıyamayınca düştü. Başını kaldıramayacak kadar yorgundu. "Bırak da biraz uyuyayım, Yassie," diye yalvardı, ama şiş boğazından hiçbir ses çıkmadı. Dili de sanki ağzını dolduruyor ve damağına yapışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Muazzam bir çaba sarfederek gözlerini açtı ve Yasmini'yle gölün kaybolduğunu görünce büyük bir keder duydu. Altında sadece o sert ve kavurucu vahşet, kaya, diken ve kum vardı. Tepenin aşağısını görmek için kendi etrafın da dönünce aşağıda Osmanlı süvarilerini gördü. Deve üstündeki elli savaşçı, bıraktığı izleri hızla kat ediyordu. Aralarında hala iki deniz mili kadar bir uzaklık vardı, ama mesafe giderek daralıyordu. Dorian en azından onların hayal olmadıklarını biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Elleriyle dizlerinin üstünde kısa bir süre süründü, ama sonunda hızla ayağa kalktı. Dizleri altında büküldüyse de, bu zaafa karşı koydu ve tepenin doruğundan aşağıya sendeledi. Meyil, devam etmesine yardımcı oluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Müziği tekrar duydu, ama ses şimdi yeri, göğü doldurmaktaydı. Yüzlerce ses şarkı söylüyordu. Başını kaldırınca melekler korosunun güneşin etrafında toplanmış olduğunu gördü. Büyük bir pırlantanın yansımaları gibi gözlerini kamaştırıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allah'ına gel!" diye sesleniyorlardı. "Allah'ın iradesine boyun eğ!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet!" diye mırıldandı. Kendi sesine sanki çok uzaklardan geliyormuş gibi yabancılık duydu. "Evet, hazırım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ve bunu söylediği an bir mucize oldu. Allah ona göründü. Allah uzun boyluydu, arkasında göz kamaştırıcı beyazlıkta bir elbise vardı ve başının arkasındaki güneş ışınları altın renkli bir hale oluşturuyordu. Siması güzel, soylu, yakışıklıydı ve derin bir şefkat yansıtıyordu. Allah, kutsar gibi sağ elini kaldırdı; Dorian'a bakarken gözleri sevgi doluydu. Dorian'a, Allah'ın gücü vücuduna akıyormuş, ruhuna yoğun bir kutsallık yüklüyormuş gibi geldi. Yere diz üstü düştü ve yeni gücünden yararlanarak yüksek sesle bağırdı. "Allah'tan başka Allah yok, Muhammet de onun peygamberi!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Allah'ın güzel yüzünden iyilik yansıyordu. Yaklaşıp Dorian'ı ayağa kaldırdı ve onu kucakladı, kanayan dudaklarını öptü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Allah, "Oğlum!" dedi, fakat Prens Abd Muhammed El-Malik 'in sesiyle konuşuyordu. "Biricik gerçek dini benimsemen kalbimi sevinçle doldurdu. Kehanet böylece doğrulanmış oluyor. Ben de seni zamanında bulduğumuz için Allah'ıma şükrediyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, prensin kollarının arasına yığıldı, El-Malik de onu izlemiş adamlara, "Su!" diye bağırdı. "Batula, su getirin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula, Dorian'ın dudaklarının arasına sıkıştırdığı bir süngerden ağzının içine serin ve tatlı bir su akıttı. Onu hazırladıkları sedyeye yatırdılar. Awamir'lerden bir düzine savaşçı sedyeyi, yük develerinden birinin sırtına oturttular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüksekte sallanan sedyesinde Dorian, şiş gözkapakların altında kan çanağına dönmüş gözleriyle Awamir kalabalığının ovaya aktıklarını görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Derken yukarda beliren Türk devriyeleri develerini kendi toz bulutlarının içinde durdurdular. Awamir ordusuna şaşkınlık ve heyecanla bakıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Awamir saflarından, "Allahü ekber!" bağrışları yükseldi. Uzun mızraklarını düşmana çevirerek savaşmaya hazırlandılar. Düşmanlar, dönüp geldikleri yoldan gerisin geriye kaçtılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sedyenin üstüne çöktü, gözlerini kapadı ve kendini karanlığın koynuna terk etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Işıltılı Ceylan Geçidi'ne akan Awamir kafilesinde altı bine yakın savaşçı vardı. Geçidin ötesindeki tuzlu düzlüklerde düşman kalmamıştı. Keşif kollan prensin ordusunun yaklaştığını haber verince Maskat yönünde kuzeye kaçmışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik geçitte mola vererek orada ölen Saarlara defin töreni yaptırmıştı. Dorian henüz sedyesinden kalkamayacak kadar halsiz ve hastaydı, ama Batula'yla başka dört kişiye sedyesini mezarın başına taşıttı ve başka inananlarla birlikte orada ilk kez bir Müslüman olarak dua etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ordu bundan sonra tuzlu düzlükleri aşarak Ghail ya Yamin'deki acı kullara vardı. Saar savaşçıları burada toplanmışlardı. Böylece prensin ordusuna üç bin savaşçı daha katılmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saar şeyhleri o gece Dorian'ın yattığı çadıra gelerek Işıltılı Ceylan Geçidi'ndeki çarpışmaların bütün ayrıntılarını ondan dinlemek istediler. Delikanlı her bir Saar'ın nasıl öldüğünü anlatırken tekrar tekrar sözünü kestiler, ölenlerin babalarıyla kardeşleri de gurur gözyaşları döktüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Gerçekten de Hasan böyle bir savaşta şehit olmak isterdi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Salim gerçek bir erkekmiş."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allah, oğlum Mustafa'ya cennetinde mutlaka bir yer ayırmıştır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saarlar savaş ve intikam için sabırsızlanıyorlardı. Bu kan davası mutlaka kan akıtılarak çözümlenebilirdi. Adamlar kuma tükürüp Zeyn el-Din'le Türklerden intikam alacaklarına yemin ettiler. Dorian da içinden aynı yeminleri etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bundan sonra ordu Ghail ya Yamin'de kaldığı süre boyunca Dorian'ın çadırına gelmeye devam ederek öyküyü tekrar ettirdiler, bir tek ayrıntıyı bile unutunca Dorian'ı kınayıp ondan, atılan her kurşunu hatırlamasını istediler ve her Saar'ın ölmeden önce ne yaptığını, söylediğini öğrenmekte ısrar ettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ordu Ghail ya Yamin'den sonra Maskat'a kadarki uzun yolculuğun bir sonraki ayağı olarak kuzeye yöneldi. Her kuyu başında ve her dağ geçidinde başka aşiretler -Balhaf'lar, Afar'lar, Bait Kathir'ler ve Harasis'ler onlara katıldılar. Böylece, Muqaibara'ya vardıklarında on beş bin kişilik bir ordu olmuşlardı. Bu dev ordu çölde on mil boyunca uzuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula, Dorian'ın din değiştirmesinin öyküsünü arkadaşlarından birine fısıldamıştı. Hiçbir Arap sır tutamazdı, hele bunun kadar önemli olanını hiç. Sonuçta öykü bütün kamp ateşlerinin etrafında anlatıldı, savaşçılar Şeyh Taimtaim'in kehanetini tekrardılar. Birçokları zaten bu öyküyü şeyhin türbesinin duvarında okumuşlardı. Uzun tartışmalardan sonra el-Salil'in gerçekten de kehanetteki yetim olduğuna, ordularında yer alırsa zaferin garantilenmiş olacağına yemin ettiler. Ramazan başlamadan önce Prens Abd Muhammed El-Malik 'i Maskat'taki sarayda Fil Tahtı'na oturtacaklardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın yaraları, ordunun Ghail ya Yamin'den Muqaibara'ya yolculuk ettiği haftalar içinde tamamen iyileşti. Çölde yaraların bozulmasına ve çürümesine yol açacak sıvılar yoktu. Delikanlı tekrar orduda yerini alacak kadar iyileşince prens onu çağırttı. Kamptan geçerlerken her aşiret ona alkış tuttu ve prensin çadırına dek pek çok kişi onları izledi. Onlar çadırın ağzına yığılırken Dorian, El-Malik 'in önünde diz çöküyordu. "Hayır duanızı almaya geldim, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bütün minnettarlığım ve hayır dualarım seninle, oğlum." El-Malik ellerini çırpınca Batula birbirinden güzel ve soylu dört yarış devesi getirdi. Her birinin üstünde çok değerli bir örtü vardı ve sırtlarındaki kınlarda mızrak, kılıç ve tüfek taşıyorlardı. "Bunlar, Işıltılı Ceylan Geçidi'nde kaybettiğine karşılık önemsiz bir ödül."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Cömertliğiniz için size teşekkür ederim, baba, ama sadece görevimi yerine getirdiğim için ödül beklemiyorum." El-Malik ellerini çırpınca Saarlardan peçeli iki ihtiyar kadın gelerek ayaklarının dibine katlanmış bir ipekli bıraktılar. Prens, "Bunlar geçitte ölen Hasan'la Salim'in analarıdır," diye açıkladı. "Savaş sancağını dikmek ve işlemek onurunu benden talep ettiler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kadınlar tarafından çadırın zeminine yayılan sancak iki metreye yakın uzunlukta masmavi bir ipekliydi. Üstüne gümüş simlerle Şeyh Taimtaim'in kehaneti işlenmişti. Şık yazı ipek zeminin üstünde coşkulu bir mavi nehrin yüzeyindeki akıntılar ve burgaçlar gibi döne döne akıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian itiraz etti. “İyi ama bu bir şeyhin sancağı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sen de şimdi bir şeyhsin." El-Malik delikanlıya sevgiyle gülümsedi. "Seni o mertebeye yükselttim. Ve bu unvanı onurla taşıyacağına eminim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian ayağa kalktı ve sancağı başının yukarsında tuttu, sonra onunla gün ışığına koştu. Kalabalık önünde açılırken ona alkış tutup tüfeklerini havaya ateşlediler. Sancak Dorian'ın arkasında tıpkı mavi bir yılan gibi dalgalanıyordu. Delikanlı prensin çadırına dönerek yine babasının ayaklarına kapandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Beni gereğinden fazla onurlandırıyorsunuz efendimiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bundan sonraki çarpışmada sol kanadımızı kumanda edeceksin, Şeyh El-Salil. Dört bin askeri emrine veriyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian doğrulup prensin gözlerinin içine baktı. "Baba, sizinle özel konuşabilir miyim?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik çadırın deri kanatlarının indirilmesini ve el-Allama'yla maiyetinin çekilip onları yalnız bırakmasını işaret etti. "Benden daha başka ne istiyorsun, oğlum?" El-Malik delikanlıya doğru biraz daha eğildi. "Her ne istersen söyle, vereyim . "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian yanıt olarak mavi sancağı yaydı ve kehanetin sözlerinin üstünde parmağını dolaştırdı. "Bölünmüş olan çölün kumlarını birleştirecektir," diye yüksek sesle okudu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, "Devam et," dedi kaşlarını çatarak. "Ne demek istediğini anlayamadım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Mübarek kişinin bana bir görev daha yüklediği anlaşılıyor. Bana öyle geliyor ki, şeyh, çölün kumlarından söz ederken, bölünmüş olan ve birbiriyle savaşan aşiretleri kastediyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens bu noktada başıyla doğruladı. "Bu dediğin doğru olabilir. Aşiretlerin çoğu her ne kadar bize katıldılarsa da Masakara'lar, Harth'lar ve Bani Bu Hasan hala Yakup ve Babıali için savaş davulunu çalıyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian yalvardı. "Bu sancakla onlara gitmeme izin verin. Saçlarımın rengini görsünler, ondan sonra da ben onlarla kehaneti tartışayım. Allah isterse, on bin savaşçıyı daha size getirebilirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik telaş içinde, "Hayır!" diye atıldı. "Masakara'lara asla güvenilemez. Karnını deşer, sonra da seni güneşin altında kazığa vururlar. Böyle bir tehlikeye atılmana izin veremem."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Onlara karşı savaştım," dedi. "Bana şerefli bir düşman muamelesi yapmaları gerekir. Onlara yalnız başıma gider ve bir misafir olarak kendimi ellerine teslim edersem, peygamberin öğretilerine karşı çıkamazlar. Onlara söyleyeceklerimi dinlemek zorunda kalırlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens mutsuz görünüyor ve telaşlı bir tavırla sakalını sıvazlıyordu. Ama Dorian'ın dedikleri doğruydu. Peygamber, kendisine inananlara ev sahibi olarak bazı yükümlülükler veriyordu. Aralarına gelen bir misafiri korumak zorundaydılar. Prens, "Yine de kendini tehlikeye atmana izin veremem," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian itiraz etti. "Bir hayat tehlikede olabilir, ama karşılığında on bin asker kazanmak da var, baba. Alnımın yazısını gerçekleştirmek için karşıma çıkan bu şansı tepmemi isteyemezsiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik sonunda içini çekti. "Masakara'lar böylesine güzel bir konuşmaya nasıl karşı kayabilirler? Ben koyamıyorum. Onlara benim elçim olarak gidebilirsin, el-Salil. Ama peygamberin kızıl sakalı üzerine şuna yemin ediyorum: Sana herhangi bir şekilde zarar verirlerse o kadar çok kelle uçurulur ki, Arabistan'ın bütün akbabaları leşleri tıkınmaktan bir daha havalanamazlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ertesi akşam gün batımında prens vahanın ilersindeki alçak bir tepenin doruğunda yalnız başına oturuyordu. Dört deve ordugahtan çıkarak kuzey yönündeki mor gölgelere doğru uzaklaşmaktaydı. Dorian öndekine binmişti, ikincisini de uzun bir dizginin ucunda sürüklüyordu. Onu izleyen Batula ise ikinci bir deveyi beraberinde götürüyordu, iki erkeğin de yüzleri peçeliydi. Dorian yukardaki prensi mızrağını indirip kaldırarak selamlarken, prens de selama sağ elini kaldırarak karşılık verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Onların vahşi topraklara doğru uzaklaşmalarını seyrederken Abd Muhammed El-Malik 'in yüzü kederliydi. Oturduğu kayadan en sonunda kalktığı sırada ortalık kararmıştı, yıldızlar da gökyüzünde bir ışık karmaşası görünümündeydi. Prens geniş Muqaibara Vadisi'ni dolduran kamp ateşlerinin aydın lığına doğru inmeye başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Rüzgarların deniz yönünden estiği serin mevsimde El-Malik 'in ordusu Ramazan bayramından önceki ay Maskat önlerinde durup Osmanlılarla halifeye sadık aşiretler ordusunun savaş düzeni içinde kendilerini karşılayışlarını seyrediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik maiyetiyle birlikte ovanın içlerine uzanan dağlık bir burunda bir deri tentenin altında oturuyordu. Ordusu da arkasındaydı. Uzun pirinç dürbünü gözüne götürerek düşmanın düzenini inceledi. Türkler ortadaydı, süvari müfrezeleri önde, develi birlikleri de arkadaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Pazardaki keçileri sayar gibi aralarında tartışan etrafındaki adamlara prens, "Kaç kişiler?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">En sonunda, "On iki bin Türk var," diye karar verdiler. Ortadaki birlikler tunçla çeliğin ışıltısı içindeydi. Babıali'nin yeşil sancakları denizin esintisinde dalgalanıyor ve saklıyordu, süvari birlikleri yavaşça ilerliyorlardı, az sonra da saldırıya geçmeye hazır sağlam bir ordu görünümü aldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, 'Ya Masakara'lar?" diye sordu. "Onlar kaç kişiler?" Bu aşiret sağ kanattaydı. Develerin üstünde sığırcık sürüsü gibi kıpır kıpır bir kalabalıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Harasi'lerin bir şeyhi, "Altı, yedi bin kişiler," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir başkası, "En az o kadar. Belki daha da fazla," diye söze karıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik düşmanın öbür kanadına baktı. Siyah peçeleriyle kefiyelerinden bunların Bani Bu Hasan ve Harth'lar oldukları anlaşılıyordu. Bunlar çöl kurtlarıydı ve Masakara'lar kadar kalabalıktılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik bir kez daha hayal kırıklığı yaşıyordu. Neredeyse ikiye karşı bir ölçüsünde azınlıktaydılar. El-Salil kuzey aşiretlerini kazanma girişiminde başarılı olamamıştı. El-Malik , hemen hemen iki ay önce çölde kaybolmasından beri ondan hiçbir haber alamamıştı. Yanlış bir hesap yaptıklarını, el Salil'i hiçbir zaman onlara yollamamaları gerektiğini hissediyordu. Her gün Masakara'lardan bir armağan; deri bir torba içinde kızıl saçlı oğlunun kesik başını alma korkusu içindeydi. Tüyler ürpertici paket henüz gelmemişti, ama başarısızlığının kanıtı ovada karşısındaydı: ona çevrili on beş bine yakın düşman mızrağı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Türk hatlarının ortalarında birdenbire bir hareket oldu. Posta atlıları Osmanlı kurmayının emirleriyle dörtnala öne çıktılar, boruların çalınması da hareketin başladığını haber verdi. Donanımlarından güneş ışığı yansıyan Türk atlıları öne doğru hareket ettiler, fakat sağ ve sol kanatlardaki Arap birlikleri konumlarını koruyarak önde boşlukların oluşmasına göz yumdular. Bu normal değildi. Prens de ani bir ilgiyle onları incelemeye devam etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Düşman arasında bir hareket daha oldu. Atlılar bu kez ortadaki Türk komutasından ayrılarak silahlarını sallıyor, belli ki Arap müttefiklerini ilerlemeye ve öndeki tehlikeli boşlukları kapamaya zorluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arap birlikleri sonunda harekete geçtiklerinde sağa ve sola ve bu beklenmedik gelişmenin şaşkınlığını yaşayan kararsız haldeki Türklere doğru bir dönüş yaptılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik , "Tanrım!" diye fısıldadı. Heyecandan soluğu kesilmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Masakara'ların ön sırasının ortasında, bal renkli soylu bir devenin üstündeki uzun boylu savaşçının taşıdığı bir sancağın açıldığını görüyordu. Dürbününü savaşçıya çevirince sancağın gök mavisi olduğunu ve üstünde ışıl ışıl parlayan gümüş bir yazının bulunduğunu fark etti. O böyle bakarken savaşçı kefiyesini başından attı ve mızrağını kaldırdı. Saçları kızıl altın rengindeydi; mızrağı da Türk kanadına çevriliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allahım, sana çok şükür! El-Salil başardı. Asi aşiretleri bizim davamıza kazandırdı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O sırada Türklerin iki yanındaki Arap birlikleri harekete geçip kıskaç hareketine girişerek Osmanlıların etrafında çelik bir yumruk gibi kapandılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens birden silkinerek komutu verdi, “İleri! Onlara saldırın." Savaş davullarıyla borular kulakları sağır edici bir melodi tutturmuşlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güneyin ordusu ortasında Saarlar ve Awamir'ler olduğu halde karşı konulmaz bir dalga halinde ilerliyor, çıkardığı dev toz bulutuyla göğün mavisini kirletiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sıranın ortasında yol alırken sevincinden uçuyordu. Masakara şeyhlerinin, Osmanlılarla tekrar birlik olabileceğini düşünerek onlara son ana dek güvenememişti. Altındaki hızlı hayvan iki yanındaki binicileri arkada bırakıyor, yalnızca bir mızrak kadar gerisinde yol alan Batula onunla boy ölçüşebiliyordu. , Türklerin safında' bir karışıklık göze çarpıyordu; çoğu hala Prens El-Malik 'in ordusunun ilerleme halinde olduğu vadiye bakıyorlardı. Yalnızca sağ kanada en yakın olanlar tehlikeyi görerek saldırıya karşı koymaya hazırlanıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Derken vücudun vücuda, kalkanın kalkana çarptığı duyuldu. Araplar, Osmanlı kanadını vurmuşlar ve yarıp geçmişlerdi. Dorian zincir zırhının içinde pek iri gözüken tunç miğferli bir savaşçıyı seçti. Adamın esmer yüzü, çifteler atan atını kontrol altına almaya çalışırken öfkeden şekilsizleşmişti. Dorian mızrağının ucunu aşağı çevirdi ve eyerin üstünde eğildi. Batula'dan aldığı eğitim sayesinde dörtnala giderken havaya savrulmuş bir kavunu mızrağına takmayı öğrenmişti. Şimdi de Türkün zincir zırhındaki zayıf noktayı, adamın sol koltukaltını gözüne kestirmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Uç hiç şaşmadan o açık noktayı bulup adamın göğsünün içinde kaydı ve uzak uçtaki zincir dokusuna çarptı. Mızrak Dorian'ın elinde sarsılıyordu. Çarpışma, Türkü eyerinin üstünden havalandırmıştı, şimdi esnek mızrağın ucun da çırpınıyor ve tekmeler atıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian mızrağın ucunu aşağı çevirerek adamın tozların içine yuvarlanmasını sağladı; sonra, mızrağı yine kaldırarak bundan sonraki kurbanını seçti. Mızrak bu kez çarpmanın şiddetinden elinde parçalandı, ama çelik vurduğu adamın boğazına saplanmıştı bile. Türk savaşçı kırık ucu her iki eliyle kavrayarak boğazının içinden çıkarmaya çalışsa da bunu yapamadan ölmüştü bile. Eyerden aşağı kaydı ve korkudan çıldırmış atı tarafından sürüklendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula yedek mızrağı Dorian'a fırlattı. Delikanlı onu zarif şekilde yakaladı ve aynı hareketin bir devamı halinde eğerek bir sonraki adamın karnı hizasına yöneltti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki yandan saldırıya uğrayan Osmanlı safları ilk dakikalarda yarılmıştı. Onlar daha bocalarken güney yönünden gelen ordu karışmış saflarına yüklendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birbirine kenetlenen ordular, bir burgacın ortasına kapılmış bir enkaz gibi fır fır dönüyorlardı. Savaşçılardan bütün bu kıyım boyunca kulakları sağır edici bir gürültü çıkıyordu. Ancak, çarpışma tek yönlü, saldırganların öfkesi ise fazla şiddetli olduğu için bu iş fazla uzun sürmezdi. Sayıca üstün bir düşman tarafından önden ve yanlardan sarılan Osmanlıların direnci zayıflamaya başlamıştı. Araplar da zaferin yakın olduğunu sezerek can çekişen bir devenin etrafında birikmiş kurtlar gibi bastırıyorlar, uluyor ve parçalıyorlardı. Sonunda çarpışma çarpışma olmaktan çıkıp kanlı bir katliama dönüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın ilk hamlesi onu düşman kalabalığının içlerine sürüklemişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Onunla Batula'nın kendi taraflarıyla bağlantılarının kesildiği bir kuşatma anı baş gösterdi, ikinci mızrak da ellerinde kırılınca delikanlı kılıcını çekti ve sol kolu omzuna dek düşman kanına bulanana kadar dövüştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Etrafındaki düşmanın öfkesi birdenbire hafifledi, hayvanlarının yüzönü arkaya çevirerek kaçmaya başladılar. Araplar ön saflarındaki boşluklardan dörtnala gelirken Dorian, düşmanlardan bazılarının silahlarını ellerinden attıklarını gördü. Bazılarıysa bineklerini olanca hızıyla koşturup kaçmaya çalışıyorlardı. Dorian, "Onları yakalayın! Düşmana ölüm!" diye bağırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki ordu şimdi ovada karmakarışık halde akıyordu. Savaş bir bozguna dönüşüp düşman kendilerini savunmayı bile akıl edemeden kaçarken Araplar uluyor, kanlı kılıçlarını sallıyor ve savaş çığlıkları atıyorlardı. Düşmanlardan bazıları kendilerini atlarından aşağı fırlatarak saldırganların yolu üstünde merhamet dileniyor, ama Araplar hayvanlarıyla onların üstünden geçerken onları şişliyor, sonra geri dönüp cesetlerin üstündeki altın ve başka değerli eşyaları alıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian arkaya doğru kendine yol açtı. ilerde düşman subaylarının da çoktan savaştan vazgeçip kaçmakla meşgul olduklarını gördü. Paşayla subaylarının her biri bir at ye da bir deve kapmış, kente doğru kaçıyordu. Bu kalabalığın içinde Dorian'ın aradığı sadece bir tek kişiydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula'ya, "Zeyn el-Din nerede?" diye bağırdı. Dorian o sabahın daha erken bir saatinde ordu Maskat'ın kapılarından dışarı akarken onu görmüştü. Zeyn el-Din Osmanlı kurmayıyla beraberdi ve paşanın arkasında ilerliyordu. Arkasında yarım zırh vardı, mızrağını savaşmaya alışkınmış gibi kendi taşıyordu. Lamu'daki zenana'dan eski arkadaşı ve dalkavuğu Ebubekir de onunla beraberdi. Ebubekir uzun boylu ve ince yapılı bir genç adam olmuştu, uzun bıyıkları vardı ve o da bir savaşçı gibi giyinmişti, iki eski düşmanı Dorian'ın sadece birkaç metre ötesinde yol aldıkları halde, ikisi de Masakara'ların arasın da onu tanıyamamışlardı. Nedeni de Dorian'ın yabancı bir deveye binerek yüzü ve kızıl saçlarını siyah bir sarığın katlarının arasında gizlemiş olmasıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Batula'ya, "O nerede?" diye bağırdı. "Onu görebiliyor musun?" Delikanlı sonra zıplayıp koşan devenin tahta eyer çerçevesinin üstüne dikildi. Bu yük seklikten ilersindeki ovayı bakışlarıyla tarayabiliyordu. Burada kaçan düşmandan başka şahlanan atlar ve binicileri haklanmış develer göze çarpıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, “İşte!" diye birdenbire bağırdı, tekrar eyerin üstüne çöktü ve devesini koşturdu. Zeyn el-Din yarım mil kadar ilerdeydi ve Dorian'ın o sabah gördüğü doru aygır ata binmişti. Tombul vücudunun yanında mavi kefiyesinin etrafında sarılı altın galonu görüp de onu başkasıyla karıştırmak mümkün değildi. Dorian devesini var gücüyle koşturdu. Birçok Türk'e yetişip yanlarından geçti. Bunların arasında bazı yüksek rütbeli subaylar da olduğu halde onları görmezlikten geldi. Tıpkı seçtiği ceylanın üstüne koşan bir çita gibiydi. Zeyn el-Din'e yetişmek için adeta kanatlanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Doru aygırın arkasında koşarken, "Kardeşim!" diye bağırıyordu. "Bekle biraz! Sana verecek bir şeyim var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn omzunun üzerinden arkaya baktı. Rüzgar kefiyesini uçururken uzun siyah saçlarıyla sakalını dalgalandırıyordu. Dorian'la elindeki kavisli palayı ve başka insanların kanıyla beneklenmiş yüzündeki acımasız sırıtışı görünce, rengi bir anda soldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn el-Din korkudan adeta felce uğramıştı. Eyerinin kaşına yapışırken yanına yaklaşarak palasını yükseğe kaldıran Dorian'dan bakışını ayıramıyordu. Derken acı bir çığlık atarak salıverdiği eyerden aşağı yuvarlandı. Sert zemine çarpıp tıpkı bir kaya gibi tepenin dik yamacından aşağı yuvarlandı. Tepenin eteğinde tozlanmış bir eski giysi kümesi gibi yığılıp kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn sürünerek dizlerinin üstünde doğrulurken Dorian devesiyle tepesi ne dikilmişti. Zeyn'in yüzü tozdan bembeyazdı, bir yanağında da kanlı bir çizik vardı. Dorian'a bakarak gevelemeye başladı. "Hayatımı bağışla, el-Salil. Sana ne istersen veririm."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, Zeyn'in perişan yüzünden bakışını ayırmadan Batula'ya, "Bana mızrağını fırlat," diye seslendi. Batula istenileni yaptı. Dorian mızrağın ucunu Zeyn'in göğsüne dayadı. Zeyn ağlamaya başlamıştı. Gözyaşları, toza bulanmış yüzünde yollar açarak çenesinden aşağı damlıyordu. "Yüz bin altın rupim var, kardeşim," dedi. "Hayatımı bağışlarsan o para senindir. Yemin ediyorum." Duyduğu korkudan dudakları titriyor, köşelerinden salyalar akıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian onun yüzüne daha yakından bakmak için eyerden aşağı sarktı. “Işıltılı Ceylan Geçidi'ndeki Hasan'ı hatırlıyor musun?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn, "Allah beni affetsin, o iş savaşın heyecanı arasında oldu," diye bağırdı. "Beni bağışla, kardeşim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Keşke mide bulantımı yenip sana dokunabilsem. O zaman senin arkadaşıma yaptığın gibi ben de senin hayalarını keserdim. Ama bunun yerine zehirli bir yılana dokunmayı yeğlerim." Dorian yere tükürerek tiksintisini dile getirdi. "Mızrağın çeliğinin sağlayacağı bir savaşçı ölümüne layık değilsin, ama ben merhametli bir adam olduğum için, bunu sana bahşedeceğim." Ardından mızrağı bastırdı. Sivri uç Zeyn'in şişman göğsüne battı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bunun üzerine Zeyn kendi hayatını kurtaracak ve Dorian'ın amansız öfkesinin hakkından gelebilecek biricik sözleri söyledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babamız olan adamın adına, El-Malik hatırına beni bağışla."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian'ın yüzündeki anlam değişti, mızrağın ucunu şişman gencin göğsünden bir, iki santim uzaklaştırdı. "Demek ihanet ettiğin babanın yargısını istiyorsun. Bunun, boğulmak için celladın kemendine teslim edilmek olacağını ikimiz de biliyoruz. Bu ölümü, benim önerdiğim temiz ölüme yeğliyorsan, pekala, öyle olsun, istediğini sana bahşediyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian mızrağı çekerek, "Batula!" diye seslendi, emir eri gelince ona, "Bu domuz yiyicinin kollarını arkasında bağla ve boynuna bir ip geçir," dedi. Batula eyerden aşağı kayıp Zeyn'in ellerini bağladı, sonra bir kement ilmiğini boynuna geçirip ipin bir ucunu Dorian'a uzattı. Delikanlı da bunu eyerindeki halkaya taktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Ayağa kalk!" diye bağırıp ipi çekti. "Seni prense götürüyorum." Zeyn silkinerek ayağa kalktı, sonra Dorian'ın devesinin arkasından sendeledi. Bir kez dengesini kaybedip yere yuvarlandıysa da Dorian hızını azaltmadığı gibi, arkasına dönüp bakmadı bile. Zeyn çaresiz yine doğruldu. Entarisi yırtılmış, dizleri kanlanmıştı. Düşman ölülerinin fırtınanın kırbaçladığı bir kumsaldaki yosunlar gibi serili kaldığı o kanlı ovanın bir milini henüz kat etmişlerdi ki, altın renkli sandaletler Zeyn'in ayaklarından sıyrılıp çıktı, ayaklarının tabanları ise yaraydı. Yüzü gırtlağını sıkan ipten şişmiş ve morarmıştı; üstelik öylesine halsizdi ki, artık merhamet bile dilenemeyecek durumdaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens Abd Muhammed El-Malik maiyetinin başında Maskat'ın kapılarına dayanınca kentin ileri gelenleri ve Halife el-Uzar ibn Yakup'un saray erkanı kapıları açarak onu buyur etmeye çıktılar. Pişmanlık ifadesi olarak giysilerini paralamışlar ve başlarından aşağı külle toz dökmüşlerdi. Prensin atının önüne diz çökerek hayatlarının bağışlanması için yalvarıyorlardı. Ona bağlılık yemini edip yeni Umman halifesi olarak selamladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens herhangi bir heyecan belirtisi göstermeyerek atının üstünde oturuyor, soylu ve otoriter bir izlenim bırakıyordu. Fakat ağabeyi Yakup'un veziri omzunun üzerine lekeli bir çuval atmış olarak yanına yaklaşınca el Malik'in yüzünde büyük bir keder biçimlendi. Torbanın içinde ne olduğunu anlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Vezir torbanın içindekini tozlu yola boşaltınca, Yakup'un kesik başı prensin atının ayaklarının dibine yuvarlandı ve camlaşmış donuk gözlerini kardeşine dikti. Kır sakalı bir sokak dilencisininki gibi dolaşık ve pisti, sinekler de bir yandan açık gözleriyle kanlı dudaklarına bulut gibi kalkıp konuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">El-Malik kesik kafaya üzgün bir ifadeyle baktı, sonra gözlerini vezire çevirerek alçak sesle konuştu. "Sen ağabeyimi katlederek ve bu zavallı kırık kafatasını bana getirerek gözüme gireceğini mi sanıyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Soylu efendimiz, ben sizi memnun edeceğini sandığım şeyi yaptım." Yüzü bembeyaz olan vezir, zangır zangır titremeye başlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens, Awamir'lerin şeyhine yanına gelmesini işaret edip, "Onu öldür!" diye emretti. Şeyh eyerinin üzerinden aşağı eğildi ve bir tek kılıç darbesiyle vezirin boğazını kesti. El-Malik , "Ağabeyimin naaşına layık olduğu saygıyı gösterin ve onu güneş batmadan gömmeye hazırlayın," diye devam etti. Sonra korkudan sinmiş durumdaki Maskat'lılara döndü. "Sizin kentiniz artık benim kentim.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İçindeki insanlarda benim insanlarım. Benim irademle Maskat yağmadan kurtulacak. Kadınlarına tecavüz edilmeyeceğine ve hazinelerinin de yağmalanmayacağına şeref sözü veriyorum." Prens sağ elini kaldırdı. "Sadakat yemini etmenizden sonra bana karşı bütün günahlarınız ve suçlarınız bağışlanacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Prens El-Malik bundan sonra atının üstünde kente girdi ve büyük fildişlerinden oyulmuş olan Umman'ın Fil Tahtı'na yerleşti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Belki yüz soylu yeni halifeyle görüşebilmek için sıraya girdi. Belki yüz öncelikli iş halife tarafından ele alınmayı bekliyordu. Fakat El-Malik 'in ilk çağırttığı adamlardan biri Şeyh el-Salil oldu. Dorian tahtın önünde yere kapanınca El-Malik tahtından inerek onu ayağa kaldırdı ve kucakladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Seni öldü zannetmiştim, oğlum," dedi. "Ama sonra sancağının Masakara saflarında dalgalandığını görünce kalbim sevinçle doldu. Sana çok şey borçluyum, belki de sandığımdan daha çok şey, çünkü kuzey aşiretlerini benim saflarıma getirmeseydin, savaş çok farklı sonuçlanabilirdi. Hatta ben belki de bugün Fil Tahtı'nda oturmazdım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baba, çarpışma sırasında Osmanlı ordusundan bir esir aldım." Dorian bu başlangıçtan sonra taht odasının arkalarında, soyluların arasında bekleyen Batula'ya işaret etti. Batula bunun üzerine bir ipin ucundaki Zeyn el-Din'i peşinde sürükleyerek yaklaştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn'in üstü başı toz toprak ve kurumuş kan lekeleri içindeydi. Saçı ve sakalı da tozdan bembeyaz olduğu gibi, çıplak ayakları hacılarınki gibi yara ve kan içindeydi. El-Malik onu önce tanıyamadı. Ama Zeyn sonra sendeleyerek geldi ve babasının ayaklarına kapanarak ağlamaya, kırbaç yemiş bir köpek gibi kıvranmaya başladı. "Baba, beni bağışla. Aptallığımı bağışla. İhanet ve saygısızlıktan suçluyum. Açgözlülükten suçluyum. Kötü adamlar tarafından kandırılıp kötü yola düşürüldüm."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Halife, "Nasıl oldu bu?" diye soğuk bir sesle sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babıali, size karşı gelirsem bana Fil Tahtı'nı önerdi, ben de budala ve zayıf karakterliydim. Yaptıklarım yüzünden çok pişmanım. Eğer öldürülmemi emrederseniz, son nefesime kadar size olan sevgimi haykıracağım." Halife, "Böyle bir ölümü çoktan hak ettin," dedi. "Bütün hayatın boyunca benden sadece sevgi ve iyilik gördün, karşılığını da ihanet ve şerefsizlikle ödedin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Size sevgimi kanıtlamam için bana ne olur bir fırsat daha verin." Zeyn babasının ayakkabılarının üstüne salyalarını akıtıyor, gözlerinden bir yandan yaşlar fışkırırken bir yandan da burnundan sümükler akıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Mutlu olunması gereken bu günde ağabeyimin ölümüyle yeterince mutsuzluk yaşandı zaten. Bu kadar kan dökülmesi yeter." El-Malik düşünceli bir tavırla bunları söyledikten sonra şöyle devam etti: "Ayağa kalk, Zeyn el-Din.Seni bağışlıyorum, ama kefaretini ödemen için Kabe'ye gidip bağışlanman için yalvarmalısın. Ruhun temizlenmiş olarak dönene dek bana suratını gösterme sakın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zeyn hantal hareketlerle ayağa kalktı. "İyilikseverliğiniz ve merhametiniz için Allah sizden razı olsun, haşmetli babamız. Sevgimin sonsuza dek akacak güçlü bir nehir olduğunu göreceksiniz." Zeyn her türlü yılışıklığı ve dalkavukluğu yapıp sadakat yeminleri ederek taht odasında geri geri gitti, sonra, kalabalığı iterek oymalı fildişinden yapılma yüksek kapılardan dışarı fırladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Maskat'a zafer dolu girişten on gün sonra, Ramazan'ın başlamasından ise bir hafta önce yeni halifenin taç giymesi, Maskat Sarayı'yla kent sokaklarında kutlandı. Aşiret savaşçılarının çoğu, Umman'ın dört bir yanına dağılmış vahalardaki köylerine dönmüşlerdi; onlar, çölün sakinleri olarak duvarlarla çevrili bir kentte mutlu olamıyorlardı. El-Malik 'e sadakat yemini ettikten sonra develerine binerek yok ettikleri Osmanlı ordusundan yağmaladıklarıyla çıkıp gitmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kalanlar, meydanlarda bütün develerle koyunların yakılan ateşlerde kızartıldıkları kent sokaklarındaki kutlamalara katılmışlardı. Borular öttürülüyor, davullar gümbürdetiliyor, peçeli kadınlar olanları binaların üst katlarından seyrederken erkekler sokaklarda dans ediyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yeni halife kalabalık sokaklarda alayıyla yürüyor, ordusunda çarpışan savaşçılardan birini kucaklamak için iki üç adımda bir duruyordu. Kalabalıklar naralar atıyor, havaya ateş ediyor ve ayaklarına kapanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Halife, Maskat Sarayı’na döndüğünde vakit gece yarısını epey geçmişti. Şeyh el-Salil de hala onun yanındaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yatak odasının kapısına geldiklerinde halife, "Yanımda biraz daha kal," diye emretti. Dorian'ın kolunu tuttu ve denizle kentin sokaklarına bakan yüksek balkona sürükledi. Müzik ve eğlenenlerin sesleri ta uzaktan onlara ulaşıyor, yakılan ateşlerin alevleri de duvarlardan yansıyarak dans edenleri aydınlatıyordu. Halife en sonunda, "Zeyn'i bağışladığım için sana bir açıklama borçluyum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Bana hiçbir şey borçlu değilsiniz baba. Asıl ben size her şeyi borçluyum," diye itiraz etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Zeyn daha sert bir cezayı hak etmişti. O bir haindi. Ayrıca Işıltılı Ceylan Geçidi'nde arkadaşlarına neler yaptığını da biliyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Benim ne düşündüğüm hiç önemli değil. Size yaptıkları, ilerde bir gün yapacakları, beni kızdıran işte bu."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Halife sordu. "Yani gösterdiği pişmanlık numara mıydı diyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Fil Tahtı'na göz dikmiş," dedi. "Koynunuza bir akrep, yatağınıza da bir kobra yılanı almış olsaydınız, daha mutlu olurdum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Halife içini çekti. "O benim en büyük oğlumdur. Saltanatıma onu öldürterek başlayamam. Ama seni çok büyük bir tehlikeye attım. Sana amansız bir nefret duyuyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben kendimi savunabilirim, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bunu kanıtladın zaten." Halife hafifçe güldü. "Şimdi gelelim başka konulara. Sana başka bir görev vereceğim, tehlikeli ve çok da güç bir görev."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Siz emredin, haşmetlim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Afrika'nın iç bölgeleriyle ticaretimiz ulusumuzun refahı açısından yaşamsal bir önem taşıyor. Bir zamanlar yoksul Bedeviler olan bizler, şimdi artık denizci ve tüccar bir ulus olma yolundayız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bunu anlıyorum, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bugün Zanzibar sultanından bana bir haberci geldi. Afrika ticaretimiz yeni ve çok ciddi bir tehlikeyle karşı karşıya. Zanzibar ve Lamu'daki üslerimizin varlığı söz konusu."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu nasıl olabilir?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bir çapulcu sürüsü Ateş Sahili'yle Büyük Göller'in arasında kervan yollarımızı haraca kesiyor. Afrika ticaretimiz tehlikede."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sordu. "Siyah kabileler yakalanıyor mu?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Belki de öyledir. Çapulcuların arasında siyahlar var, ama bazı söylentilere göre kafir Frenkler tarafından yönetiliyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian sordu. "Hangi ülkeden?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Halife omuzlarını silkti. "Orası bilinmiyor. Kesin olan bir şey varsa, esir kervanlarımıza saldırılarında acımasız davrandıkları. Kölelerin satışından elde ettiğimiz bütün bir yıllık gelirden başka, içerlerden getirdiğimiz muazzam miktarlarda fildişiyle altını kaybettik."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dorian, "Ne yapmamı istiyorsunuz?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sana bir yetki fermanı, bir generallik rütbesi ve gereksindiğin kadar bin, hatta iki bin asker veririm. Güneye, Lamu'ya hareket etmeni, sonra boğazı aşarak anakaranın içlerine yürümeni ve bu soygunlara son vermeni istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne zaman yola çıkmamı emrediyorsunuz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ramazan orucuna son veren yeni ayla demir almalısın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
