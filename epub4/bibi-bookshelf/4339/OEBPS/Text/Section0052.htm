<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zanzibar'dan kaçışlarını izleyen aylarda Tom Courtney ana karanın kıyılarını inceledi. Arap ticaret yollarının hayli güneyinde kalıyor, karada veya denizde Ummanlılarla karşılaşmamaya dikkat ediyordu. Fil avcısı Fundi'nin Lunga dediği nehrin ağzını arıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Küçük adamın yardımı olmasa nehrin girişini asla bulmayabilirlerdi. Nehir burada kendi etrafında dönerek gözü yanıltıyor, öyle ki denizden bakılınca kara kesintisiz gözüküyordu. Herhangi bir gemi buradan nehrin ağzının orada bulunduğunu fark etmeyerek rahatça geçip gidebilirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Küçük gemi nehre girdikten sonra Tom iki uzun kayığı suya indirtti. Luke Jervis'le Alf Wilson bunlarla nehrin ana yolunu izleyerek Swallow'a kılavuzluk edeceklerdi. Papirüs yataklarının arasında birçok yalancı geçitler ve çıkmazlar vardı, ama onlar yollarını şaşırmadan ilerlediler. Yine de birçok kez izledikleri geçit daralınca geri dönmek zorunda kaldılar. Swallow'u o nehirden geçirmek günler süren bir arama ve yorucu çalışma gerektirmişti. Tom geminin draftının düşük olduğuna şükrediyordu. Aksi halde çok sayıdaki sığlıkları aşmaları mümkün olmazdı. Çok geçmeden nehrin ana koluna ulaştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Papirüsler korkunç timsahlara ve kötü kötü böğüren suaygırlarına yataklık ediyordu. Yukarlarında da böceklerden oluşmuş bir kubbe göze çarpıyordu. Onlar geçerken sazların arasından sürüler halindeki yabani kuşlar ciyaklayarak yükseliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir süre sonra sazlıklar aniden son buldu ve çayırımsı taşkın ovalarıyla her iki kıyıdaki açık ormanların arasında yol almaya başladılar. Burada da garip hayvan sürüleri otlarken başlarını kaldırıp küçük gemilerin geçişini seyrediyor, sonra panik halinde kişneyip ormana kaçıyorlardı. Sayıları ve çeşitlilikleri şaşkınlık vericiydi, gemiciler de teknelerin küpeşte başlarına doluşarak onları seyrediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bazıları İngiltere'nin kızıl geyikleriyle aynı büyüklükte, bazıları daha da büyük zarif antiloplar vardı. Bunların boynuzları, İngiltere'deki akrabalarınınkinden farklı; pala, tirbuşon veya yarım ay biçimindeydi. Her gün bu hayvanları avlamak için karaya çıkıyorlardı. Av hayvanları belli ki daha önce ateşli silahlarla gezen beyaz adamlar görmediklerinden ürkek değillerdi. Avcılar böylelikle hayvanları tüfeklerinin menziline sokacak ve isabetli bir kurşunla yere yıkacak kadar yaklaşabiliyorlardı. Sonuçta hiç et sıkıntısı çekmiyorlar, hemen yemeyecek oldukları etleri tütsüleyip kurutuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Avladıkları hayvanları parçaladıktan sonra daha da garip yaratıklar nehir kıyısında bıraktıkları kemiklerle sakatatı yemeye geliyordu. İlk gelenler leş yiyen kuşlardı: bazı leylek türleri ve yarım düzine akbaba. Bunlar göğü döner haldeki karanlık bir bulut gibi dolduruyor, sonra bir hamlede karaya iniyorlardı. Uçarken zarif ve görkemli olan bu kuşlar, yerde şekilsiz, hatta iğrenç gözüküyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kuşlardan sonra çığlıklar atan vücutları benekli, köpeğe benzer yaratıklar, siyah sırtlı ve gümüşi böğürlü küçük kızıl tilkiler geliyordu. Derken ilk aslanları gördüler. Tom bu iri yeleli kedilerin ne olduğunu Aboli'nin kendisine söylemesini istiyordu. Onları İngiltere'deki krallarla soyluların armalarından ve High Weald'deki kütüphanede bulunan belki yüz kitaptaki resimlerinden tanıyordu. Bu canavarların geceleri kükremeleri ve korkunç homurtuları hamaklarında uyuyan adamları heyecanlandırıyor, Sarah da küçük kulübelerindeki daracık ranzalarında Tom'un kollarının arasında daha fazla büzülüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ormanlık alanlarda ve açıklıklarda asıl avlamak istedikleri ve dişleri bütün çabalarını ödüllendirecek olan fillerin izlerini arıyorlardı. Fundi'yle Aboli güneşten kavrulmuş killerde kaya kadar sertleşmiş büyük ayak izlerini işaret ederek Tom'a, "Bunlar geçen mevsimin yağmurlu günlerinden kalmış," dediler. Ardından ormanda güçlü bir rüzgar tarafından devrilmişe benzeyen ve en üst dallarıyla kabukları koparılmış ağaçlarla karşılaştılar. Ama ağaçlar kuruyup aldıkları yaralar çoktan solmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi, "Sürüler bir yıl önce buradan geçip gitmişler. Birçok mevsim dönmeyebilirler," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Önlerindeki arazi tepelik olmuştu. Lunga Nehri de vadiler arasında kıvrılarak ilerlemeye, giderek hızlanmaya, ivinti yerleri oluşturmaya başlamıştı. Kaya blokları ve keskin kenarlı siyah kayalar nehir yoluna bekçilik ettiklerinden, güçlükle yol alıyorlar ve aştıkları her mil küçük Swallow'u büyük tehlikelerle karşı karşıya getiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonunda, nehrin alçak ve ormanlık bir tepenin etrafında U çevirdiği bir yere geldiler. Tom'la Sarah karaya çıkarak tepenin doruğuna tırmandılar. Orada yan yana otururlarken Tom altlarındaki araziyi dürbünüyle inceledi. Ardından, "Burası doğal bir kale," dedi. "Üç yandan nehirle çevriliyiz. Dar boyunu kesen bir tek çit inşa edersek her şeyden korunmuş oluruz." Genç adam daha sonra dönüp pürüzsüz kaya duvarlarıyla çevrili küçük bir koyu işaret etti. "Burası da Swallow için mükemmel bir demirleme yeri."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah, "Peki, burada ne yapacağız?" diye sordu. "Hala fil göremedik."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam, "Burası bizim için bir üs olacak," diye açıkladı. "Buradan uzun kayıkla.ya da yürüyerek içerlere ilerleyebilir, Fundi'nin vaat ettiği sürüleri buluncaya kadar yolumuza devam ederiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">'U'nun dar yerinde ağır kütüklerle bir çit yaptılar. Swallow’dan topları karaya çıkarıp çitin önündeki şevi korumaya alacak şekilde toprak tabyalara yerleştirdiler. Sonra, tahta kulübeler inşa ettiler, duvarları çamurla sıvayarak tepelerini nehir kıyısından koparılmış sazlarla ördüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds kulübelerden birini kendisine klinik olarak seçti ve buraya cerrahi gereçleriyle ilaçlarını yerleştirdi. Kafilenin her üyesini Zanzibar çarşılarında satın aldığı gri renkli acı kinin tozundan her gün bir kaşık dolusu yutma ya zorluyordu, ilaç kulak çınlamasına neden olduğu için adamlar doktoru protesto edip, hatta ona küfrettiler, ama bu sayede üste hiçbir ateş vakası olmadı. Sarah doktorun gönüllü çıraklığını yapıyordu. Çok geçmeden beceriksizde indirilmiş bir baltanın ayakta açtığı kesiği dikebiliyor, öğretmenininkinden geri kalmayan bir beceriyle tenkiye yapabiliyor ya da bir hastadan kan alabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kendi kalacakları kulübenin yerini Sarah seçti. Öbürlerinin biraz uzağında olan bir yeri uygun görmüştü. Nehir vadisinden uzaktaki mavi dağlara kadar uzanan güzel bir manzarası vardı. Sarah ticaret malı olarak getirilen top top pamuklulardan perde, çarşaf ve yastık yüzü gibi eşyalar dikti. Sonra istediği mobilyaları çizdi ve geminin marangozlarına bunları yaptırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler'de bir çiftçinin içgüdüleri vardı. Av etiyle peksimetten oluşan yiyecek listelerini zenginleştirmek için ingiltere'den getirdiği tohumlarla bir sebze bahçesi oluşturdu. Sebzelerini nehir kıyısında kazdığı sulama çukurlarıyla suluyordu. Sonra, toprağın içinden fışkıran yeşil filizleri yağmalamaya gelen boy boy maymunlarla hiç bitmeyecek bir savaşa girişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kamp inşaatı birkaç ayın içinde tamamlandı. Sarah da buraya Fort Providence adını taktı. Tom bir hafta sonra uzun kayıklara ticaret mallarını, barut, tüfekler ve saçmalar yükledi. Fundi'nin rehberliğinde nehrin yukarı boylarında bir av ve keşif seferine çıktı. Niyeti, bir türlü gözükmeyen fil sürülerini ve ticaret ilişkileri kurabileceği yerli kabileleri aramaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler beş adamla birlikte Fort Providence'de kalmıştı. Tom ilerde onları ne gibi tehlikelerin beklediğini bilmediği için Sarah'ın nehrin yukarı boylarına yolculuk etmesine izin vermemiş, genç kadın bu yüzden Ned'le kalmıştı. Yokluğunda Dr. Reynolds'un görevlerini üstlenecek, ayrıca, evini kurma işine devam edecekti. Uzun kayıklar nehrin bir sonraki dönemecinde gözden kaybolana kadar iskelede durup Tom'a el salladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kaleden üç günlük bir uzaklıkta keşif ekibi geceyi geçirmek için daha küçük bir akarsuyla birleşme noktasında demirledi. Yakacak çalı çırpı topladıkları ve gecenin yırtıcı hayvanlarını uzak tutmak için dikenli dallardan barınaklar inşa ettikleri süre boyunca Fundi'yle Aboli nehrin kıyılarını araştırdılar. Gitmelerinden kısa bir süre sonra Fundi ağaçların arasından koşarak döndü. Bir sürü anlaşılmaz kelime sıralarken adamın gözleri heyecandan parlıyordu. Anlatısının sonunda Tom, söylediklerinin sadece birkaç kelimesini anlayabilmişti. Raporun tamamını duyabilmek için Aboli'nin kampa gelmesini beklemek zorunda kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, 'Taze izler var," dedi. "Bir günlük. Belki yüz başlık büyük bir sürü. Aralarında birkaç büyük erkek de var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onları vakit kaybetmeden izlemeliyiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ufak tefek avcıdan daha heyecanlıydı, fakat Aboli ağaçların yalnız bir parmak yukarsındaki güneşi işaret etti. "Biz daha bir mil gitmeden ortalık kararır," dedi. "Sabahın ilk ışıklarıyla yola çıkacağız. Böyle bir sürünün izlenmesi kolay olur. Ağır hareket ediyorlar, bir yandan giderken karınlarını doyuruyorlar. Ormanın içinde bir yol bırakacaklardır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom daha ortalık kararmadan seferi planlamıştı, iri canavarlara dört tüfekle saldıracaktı: kendisi, Aboli, Alf Wilson ve Luke Jervis. Her avcının yanın da yedek tüfekleri taşıyacak, tüfekleri tekrar tekrar dolduracak ve avcıya her atıştan sonra doldurulmuş bir tüfek verecek iki kişi bulunacaktı. Bunlar, Londra'da satın aldığı yivli tüfeklerdi. Tom çakmaklar için bulundurulan yedek taşları, doldurulmuş barut şişelerini ve kurşun torbalarının onluk silahlar için antimuanla sertleştirilmiş kurşunlarla dolu olup olmadığını kontrol etti. Burada onluk terimi, o silahın attığı kurşunların onunun yarım kilo çektiği anlamına geliyordu. Tom silahlarla uğraşırken, Aboli de su torbalarını doldurdu ve üç günlük bir yolculuk için yeterli peksimetle kurutulmuş et olmasını garantiledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kürek çekmek ve tekneleri sığlıklarda sürüklemekle geçen uzun ve yorucu güne rağmen hepsi de uyuyamayacak kadar heyecanlıydılar. Geç saate kadar ateşlerin etrafında oturarak Afrika gecesinin garip seslerine; gece kuşlarının ciyaklamalarına, sırtlanların aptal kıkırtılarına ve uzaklardaki tepelerde av peşinde dolaşan bir aslan sürüsünün kükremesine kulak verdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Beraber oldukları kısa süre içinde Tom, Fundi'nin kocaman gri hayvanların avlanmasına ilişkin öykülerini defalarla dinlemişti, şimdi ufak tefek adamdan onları tekrarlamasını istedi. Tom söylenenleri izleyemediği zaman Aboli İngilizceye çeviriyordu, ama genç adamın Lozi dili hakkındaki bilgisi gitgide gelişiyor, artık Fundi'nin söylediklerinin çoğunu anlayabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi filin görüşünün zayıf olduğunu, ama koku alma duyusunun onu rüzgara karşı bir mil uzaktaki bir avcının varlığına karşı uyarabildiğini hatırlattı. "Havanın içinden kokunu emebilir, onu baş kemiklerinin boşluklarında tutabilir, onunla uzak yerlere kadar koşabilir, sonra kokuyu hortumuyla arkadaşlarının ağızlarının içine üfürebilir," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom meraklanmıştı. "Ağızlarının içine mi?" dedi. "Niçin burun deliklerinin içine değil."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi açıkladı. "Nzu'nun koku alma duyusu üst dudağındadır." File verilen bu ad, bir hayvanı değil, akıllı bir yaşlı adamı anlatıyor, gerçek avcının avı na duyduğu duyguyu dile getiriyordu. "Ağzının içinde, kigilia ağacının çiçekleri gibi pembe tomurcuklar vardır. Bunlarla havayı tadar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi tozlu zemine bir değnekle hayvanın siluetini çizdi. Avcının, devlerden birini yere sermek için okunu nereye isabet ettirmesi gerektiğini anlatırken oradakiler ateşin ışığında ileri uzandılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İşte burası!" Adam çizdiği resimde filin omzunun arkasındaki bir noktaya dokundu. "Bacağın kemiklerini vurmamaya dikkat edin. Ağaç gövdesi gibiler. Demiri derine çok derine saplayın, çünkü kalple akciğerler bu kalınlıkta derinin altında saklı." Fundi başparmağıyla işaret parmağının arasındaki açıklığı gösterdi. "Ve kaslarla kaburgalar var." Kollarını uzattı. "Nzu'yu, ormanın akıllı ihtiyar adamını öldürmek için bu kadar derine girmeniz lazım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi en sonunda susunca Tom ondan devam etmesini istedi, ama adam vakur bir tavırla ayağa kalktı. 'Yarın uzun ve yorucu bir gün olacak. Şimdi dinlenme zamanı. Yarın hayvanın izlerini takip ettiğimiz zaman daha fazlasını öğretirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ay gökyüzündeki devrini hemen hemen tamamlayıncaya kadar uyanık kaldı. Heyecandan kanı kaynıyordu. Gözlerini kapadığı zaman, avının resmi hayalinde canlandı. Hayvanın canlısını hiç görmemişti, ama Moluk Adaları'nın pazarlarında dişlerinin yüzlercesini üst üste yığılmış halde görmüştü ve tabii ki babasının Zanzibar'da Konsolos Grey'den satın aldığı ve şimdi High Weald'deki kütüphanede duran fildişi çiftini hatırlıyordu. "Tıpkı onun gibi bir hayvan öldüreceğim," diye kendi kendine söz verdi, şafağın sökmesine bir saat kala da öyle derin bir uykuya daldı ki, Aboli'nin onu sarsa sarsa uyandırması gerekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom uzun kayıklara bekçilik etmeleri için adamlarından ikisini bıraktıktan sonra sabahın serinliğinde fil sürüsünün nehir kıyısında bıraktığı izleri takip et meye başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'nin de söylediği gibi izler çok netti ve düzenli şekilde ilerliyorlardı. Işık kuvvetlenince onlar da daha fazla hızlandılar. Yanından geçtikleri ağaçlar devrilmiş, dallarıyla yaprakları soyulmuştu. Ormanın zemininde koca koca sarı dışkı kümeleri göze çarpıyor, sürüyle maymun ve kekliğe benzer kahverengi kuş sindirilmemiş tohum ve meyve bulmak umuduyla onları karıştırıp duruyordu, “İşte!" Aboli dışkı kümelerinin birini işaret etti. "Bu, ağır dişleri olan çok yaşlı bir erkek filin dışkısı. Fildişinin büyümesi hayvan ölene kadar devam eder."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom merak etmişti. "Yaşlı bir hayvanın dışkısını genç olanınkinden nasıl ayırt edersin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yaşlı hayvan yediklerini iyi sindiremez." Aboli kümeyi parmağının ucuyla karıştırdı. "Bak, şu ince dallar oldukları gibi duruyorlar, yapraklar da öyle. Bu da fildişi palmiyesinin meyveleri. Etlerinin yarısı çekirdeğin üstünde kalmış."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öğleye doğru sürünün nehir kıyısından ayrılıp batıya, tepelere doğru döndüğü noktaya ulaştılar. Burada yüzeyin pudra kadar ince toprakla kaplı olduğu bir bölgeden geçtiler. Fillerin ayaklarının bu ortamda bıraktıkları izler o kadar ayrıntılıydı ki, her çatlak, her kırışık hiç bozulmadan korunmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bak!" Aboli bir dizi ayak izini gösterdi. "Bu, büyük bir erkek filin izleri," dedi. "Her ayak izinin büyüklüğünü görüyor musun? Ön ayak yuvarlak, arka ayak ise daha oval biçimli." Aboli kendi kolunu izlerden birinin yanına uzattı ve parmağının ucuyla dirseği arasındaki uzunluğunu cetvel gibi kullandı. "Bu uzunluk güçlü bir erkek hayvan olduğunu gösteriyor. Ayrıca tabanlarının ne kadar aşınıp düzleştiğini görüyor musun? Çok yaşlı bir hayvan bu. Eğer dişleri aşınmamış veya kırılmamışsa bu, izlenilmesine değecek bir hayvan olmalı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlk tepe dizisini aştılar, bunun ötesindeki verimli vadide de Fundi'yle Aboli kalan izlerden sürünün bir gece önce burada beslenip dinlendiği sonucunu çıkardılar. "Onlarla aramızda birkaç saatlik mesafe kaldı." Fundi çok sevinçliydi. "Fazla uzağımızda değiller." Ama Tom o gün Fundi'nin mesafe kavramının kendisininkine uymadığını öğrenecekti. Gece olurken hala sürünün izindeydiler, Fundi de bir yandan onların fazla ilerde olmadıklarına garanti veriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Denizciler bu kadar büyük mesafeleri yürüyerek aşmaya alışık olmadıkları için, kafiledeki bütün beyazlar yıkılma raddesine gelmişti. Bir peksimetle bir parça kurutulmuş et yemeye ve torbalardan birkaç yudum su içmeye güçleri kalmamıştı. Hemen arkasından toprağın üstünde uyuyakaldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ertesi sabah daha ortalık aydınlanmadan yine sürünün peşindeydiler. Bir gün önceki kazançlarının büyük bir kısmını kaybettikleri çok geçmeden izler den belli oldu. Ne de olsa onlar uyurken sürü ay ışığında batıya doğru ilerlemeye devam etmişti. Yürüyüş beyaz adamların çoğu için susuzluk, ağrıyan kas ve bereli ayak cehennemi olmakta gecikmedi. Tom güçlükleri umursamayacak ve iz sürenlerin arkasından omuzlarının üstünde ağır bir tüfekle koşacak kadar genç, enerjik ve hevesliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Artık çok yaklaştık!" Fundi muzipçe sırıttı. Su torbaları neredeyse boşaldığından izinsiz içmemeleri için Tom'un adamlara tehditler savurması gerekti. Minik siyah sinekler başlarının etrafında sürüler halinde uçuşuyor, kulaklarına, gözlerine, burun deliklerine giriyordu. Güneş, bir örse çarpan çekiç şiddetiyle onları eziyor, taşlık zeminden yansıyordu. Geçerlerken kancalı dikenler bacaklarına takılıyor, giysilerini yırtıyor, derilerinin üstünde kanlı izler bırakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonunda sürünün çok sık bir orman parçasında durduğunu, orada bir kaç saat dinlendiğini, toza bulandığını, dallar kırdığını, sonra tekrar yola devam ettiğini keşfettiler. Avcılar sonunda zamanla mesafeden gerçek bir kazanç elde etmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sürünün gübresinin henüz kurumadığını Aboli, Tom'a gösterdi. Kümenin birine parmağını sokunca kalan ısıyı hissedebiliyordu. Parlak renkli kelebek bulutları, nemini emmek için sıcak pisliklerin yukarsında dolaşmaktaydı. Kafiledekiler kuvveti yenilenen bacaklarıyla hızlarını artırdılar ve başka bir tepe sırasına tırmandılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kayalık yamaçlarda şiş gövdeli ve yerden on beş metre yüksekteki üst dalları tamamiyle yapraksız garip ağaçlar yetişiyordu. Ağacın birinin dibinde tüylü dev tohum zarfları birikmişti. Aboli bir tanesini patlatıp açtı. Siyah tohumlar sarı renkte özlü bir tabakayla kaplıydı. Yaşlı zenci, "Tohumları emin," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ekşi tad gruptakilerin tükürüklerinin salgılanmasını sağlayarak yürüyüşün yakıcı susuzluğunu giderdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Silahlarıyla deri su kaplarının ağırlığı altında ezilen avcı kafilesi oflaya poflaya yamacı tırmanıyordu. Doruğun hemen altında başlarını kaldırdılar. Sıcak havada korkunç bir ses, uzakta olmakla birlikte bir savaş trompetinin patlaması kadar etkileyici bir gürültü kulaklarına gelmişti. Tom böylesini daha önce hiç duymadığı halde, ne olduğunu içgüdüsel olarak anlamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafiledekilere doruğun hemen altında durmalarını emretti. Adamların çoğu sevinerek gölgede yere yığıldılar. Tom, Aboli ve Fundi ise tırmanmayı sürdürdüler. Siluetlerinin görülmemesi için bir ağaç gövdesinden yararlanarak bakışlarını aşağıya diktiler. Tom'un yüreği ağzına gelecek gibi oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aşağılarındaki vadide pırıl pırıl parlayan yeşil bir gölet dizisi uzanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Her biri zengin sazlıklar ve gölge veren ağaçlarla çevriliydi. Fil sürüsü göletlerin etrafında toplanmıştı. Hayvanlardan bazıları gölgede durup Tom'a Swallow'un grandi yelkeni kadar geniş gözüken kulaklarıyla yelpazeleniyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir kısmı da göletleri çevreleyen sarı kumluklarda duruyor, hortumlarını suya sokarak bir defada kilolarca su çekiyor, sonra hortumlarını kıvırıp suyu bir geminin sintine tulumbasının gücüyle boğazlarından aşağıya pompalıyorlardı. Yaramaz çocuklar gibi suyun içinde oynaşırlarken suyu hortumlarıyla bembeyaz köpürtüyor, dev kafalarını sallıyor ve kulaklarını çırpıyorlardı. Islak vücutları siyah ve parlaktı. Bazıları suda yamyassı yatıyor, sonra yan dönerek suyun altında gözden kayboluyor, bu arada yalnızca yüzeyin yukarsında bir deniz yılanı gibi kıvranan hortumları görünürde kalıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bir dizinin üstüne dayanarak dürbününü gözüne götürdü. Efsanevi hayvanları bu ilk görüşü onun için öylesine inanılmaz bir şeydi ki, huşu içinde kalmıştı. Her ayrıntı onu daha da etkiliyordu. İrice bir domuzdan daha büyük olmayan genç bir hayvan alabildiğince muzipti, saldırırcasına sudan çıktı, hortumunu sallayıp borazan gibi öttürerek göletin kenarına tünemiş beyaz balıkçılları kovaladı. Kuşlar beyaz bir bulut halinde havalanınca, küçük fil yine sallanarak suya girdi, anında çamurda kaydı ve suya batmış bir kütüğün altına sıkıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Korku içindeki ciyaklamaları onu duyabilecek kadar yakın olan bütün dişi filleri başına topladı. Belli ki yavruyu bir timsahın kaptığını zannetmişlerdi. Yavru sudan çıkarılır çıkarılmaz utanç içinde annesinin bacaklarının arasına gizlendi ve dişinin ön bacaklarının arasındaki sütten şişmiş memeleri emerek kendince avuntu aradı. Tom kahkahayla gülerken Aboli omzuna dokunarak ona dişilerle yavruların yaramazlıklarının dışında kalan dev üç hayvanlık bir grubu gösterdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Suyun uzak ucundaki sık ağaçlı bir köşedeydiler. Kulaklarını sallayarak omuz omza duruyorlardı, içlerinden biri arada yerden hortumuyla bir miktar toz alarak başıyla sırtının üstüne boşaltıyordu. Bunun dışında tümü ayakta uyuyor görünüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sürüdeki bütün diğer hayvanların yanlarında cüce gibi kaldıkları bu dev üçlüyü dürbünüyle inceledi. Dev fildişlerine bakarken tümünün muazzam olmakla beraber, ortadakinin dişlerinin neredeyse kürek uzunluğunda ve Sarah'ın ince beliyle aynı kalınlıkta olduğunu gördü. Avcı kanının, kalbinin her atışıyla kulaklarında zonkladığını hissediyordu. Bu tıpkı hayalini gördüğü erkek fildi. İçgüdüsü ona, yanındaki ağaca dayadığı tüfeği kapıp devle kapışma ya gitmesini fısıldıyordu. Fakat Aboli, aklından geçenleri sezip elini omzunun üstüne dayadı. "Bunlar çok zeki ve dikkatli yaratıklardır," dedi. "Örneğin, o gördüğün erkeğe yaklaşman kolay olmayacaktır. Dişileri onu koruyacaklar. Onlara baskın çıkmak için bütün kurnazlığımıza başvurmamız, gerekli önlemleri almamız gerekir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Ne yapmamız gerektiğini bana anlat," dedi. Fundi de yanlarına gelerek avı planladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli ona, "Her şey rüzgara bağlı," dedi. "Daima rüzgar altında kalmalıyız" Tom, "Rüzgar yok ki," diyerek öğle sıcağında ağaçların üst dallarından sarkan cansız yaprakları işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Daima rüzgar vardır," diye onun sözlerini yalanladı. Bir avuç tozu parmaklarının arasından yavaşça akıttı. Altın renkli incecik tozlar güneş ışığında havada sürüklendikten sonra yavaş yavaş dağıldılar. Aboli bu hareketi betimlemek için eliyle zarif bir jest yaptı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ürktükleri zaman daima yüzlerini rüzgara vererek koşacaklar, sonra bir dönüş yaparak kokuyu alacaklardır." Yaşlı zenci bu manevrayı göstermek için bir hareket daha yaptı. "Alf'la Luke'u şuraya ve şuraya yerleştireceğiz." Bu konumları işaret etti. "Onlar yerlerini aldıktan sonra seninle ben buraya geleceğiz." İzleyecekleri yolu gösterdi. "Yakına sokulacağız. Ateş ettiğimiz zaman erkekler öbür hayvanların yanına sürülecekler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Alf'la Luke'a sırtta yanına gelmelerini işaret etti. Av karşısındaki ilk şaşkınlıklarını atlatan adamlara emirlerini verdikten sonra, vadinin bir mil ilersinde bayırın arkasında bir daire çevirmeye yolladı. Orada sürü tarafından görülmeyecekler ve sürünün rüzgar altında kalacaklardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam bir saat sonra, iki avcı kafilesinin vadide kendileri için saptadığı mevzilere doğru ilerlediklerini dürbünüyle izleyebildi. Emrinde, verdiği direktifleri sadakatle uygulayan adamlarının olması büyük bir şanstı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli önde olmak üzere, ufuk çizgisinin üstünde sessizce hareket ederlerken ağaçlar ve çalıları paravan olarak kullandılar. Koca hayvanların görüşleri yabancı bir hareketi seçemeyecek kadar zayıf değildi. Göletlere doğru yavaşça süzülürken ağaçların arasına dağılmış dişilerin yoluna çıkmamaya çalışıyorlardı. Tom böylesine büyük bir hayvanın orman içinde hemen hemen görülemez olmasını şaşkınlık içinde izliyordu. Ama fil gri zemin üstünde gri renkliydi. Bacakları bile ağaç gövdelerini andırıyordu. Üç erkeği yavaşça çember içine alıyorlardı. Filler hala görülemiyor olsalar da çıkardıkları derin gurultular avcılara rehberlik ediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Duyduğumuz ses karınlarından mı çıkıyor?" diye Aboli'ye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli "hayır" gibilerden başını salladı, “İhtiyar adamlar birbirleriyle konuşuyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bazen erkek fillerden biri toz püskürttüğü zaman ormanın yukarsına bir toz bulutunun kalktığını görebiliyorlardı. Bu bulutlar onlara sık bitki örtüsünün içinde yol gösteriyordu. Takip boyunca dikkatli adımlar atarak ilerliyorlardı. Bir keresinde geri çekilip kendileriyle avlarının arasındaki genç bir anneyle emzirdiği yavrusunun etrafında bir daire çevirmeleri gerekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi sonunda onları pembe avucunun bir hareketiyle durdurdu ve ilersini işaret etti. Tom bir dizinin üstüne çöktü, sarmaşıklar ve dalların altından bakınca en yakındaki erkeğin kalın gri ön bacaklarını seçebildi. Heyecanından döktüğü terler gözlerinin içine akıyor ve deniz suyu gibi yakıyordu. Genç adam terini boynunda düğümlü mendilin ucuyla sildi ve tüfeğini kontrol etti. Aboli'nin verdiği işaret üzerine ileriye sürünmeye başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çok geçmeden dev yaratığın daha büyük bir bölümünü, sarkan karnını, dizlerinin etrafına katlar halinde dökülen gevşek gri deriyi gördüler. Ardından kalın ve sarı bir dişin alt kavisi ortaya çıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Daha da yakına sürününce Tom, dişin erkek filin orman ağaçlarından kopardığı kabukların özleriyle lekelenmiş olduğunu gördü, iyice yakında hayvanın derisindeki her bir yarık.ve buruşuğu, kuyruğundaki her kılı görebildi. Tom, Aboli'ye bakarak ateş etme hareketini yaptıysa da, Aboli şiddetle başını sallayarak daha fazla yaklaşmalarını işaret etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Erkek fil ayaklarının üstünde hafif hafif sallanıyordu. Derken Tom'u şaşır tan bir şey oldu. Hayvanın arka bacaklarının arasından olağanüstü bir cisim çıkmaya başladı. Bir erkeğin bacağından daha kalındı; sonu gelmeyecekmiş gibi uzamaya devam ederek neredeyse yere değdi. Tom gülmemek için kendini zor tuttu. Uyuşmuş ve hayatından hoşnut ihtiyar, cinsel organını sarkıtıyor, kanla dolmaya terk ediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yine direktif bekler gibi Aboli'ye baktı, ama iriyarı zenci yine başını sallayarak daha fazla yaklaşmalarını işaret etti. Erkek fil tam o sırada geri çekilerek tepesindeki dallardan bir tutam yaprak koparmak için hortumuyla yukarı uzandı. Bu hareket, arkasında gizli olan öbür erkek fili meydana çıkardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İhtiyar atanın refakatçisinden ne kadar büyük olduğunu görünce Tom'un soluğu kesildi. Yaşlı fil kocaman kafasını aşağı sarkıtmış, kulaklarını hafif hafif çırpıyordu. Bu kulaklar fırtınanın hırpaladığı bir geminin yelkenleri gibi yıpranmış ve lime lime olmuştu. Küçük gözleri kapalıydı, soluk renkli gür kirpikleri birbirine dolaşmıştı, gözünün gerisindeki bezin salgısı da uzun bir iz şeklinde yanağına süzülüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Erkek filin başı dişlerinin üstüne yaslanmıştı. Tom toprağa değen bu beyaz kavislerin uzunluğuna ve çapına hayran kalmıştı. O kadar kalın ve ağırdılar ki, başından ucuna kadar bir incelme bile yoktu. Tom diş uzunluğunun dörtte birinin kafatasına gömülü olduğu yerde, gri renkli derinin altındaki şişliği görebiliyordu. Bunun, böylesine güçlü bir hayvan için bile hayat boyu taşınamayacak ağır bir yük olduğunu düşündü. Tom şimdi o kadar yakındı ki filin kirpiklerinin üstüne metalik mavi renkte bir sineğin konduğunu görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fil, sineği kovmak için gözünü kırpıştırdı. Genç adam o sırada kolunun üstünde hafif bir dokunuş hissetti, başını çevirince de Aboli'nin başıyla işareti verdiğini gördü. Bunun üzerine gözlerini erkek filin buruşuk derisinin altındaki omuz kemikleri üstünde odaklaştırdı. Fundi'nin ona tarif ettiği noktayı yakalamakta gecikmedi. Bu omzun hemen arkasında ve göğüs boyunun üçte ikisi kadar aşağısındaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam tüfeği kaldırdı ve mekanizmanın tıkırtısını eliyle boğarak ateş etmeye hazırlandı. Uzun namluyu bakışıyla izleyince tüfeğin ağzının neredeyse hayvanın böğrüne dokunduğunu fark etti. Sonsuza dek uzuyor görünen kısacık bir ertelemenin hemen arkasından ağır silah böğürdü, aynı anda omzuna çarparak onu kabaetlerinin üstüne düşürdü, kalkan beyaz toz bulutu ise önünü ve filin vücudunu görmesini engelledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ateşinden bir an sonra Aboli'nin silahının patladığını işitti. Sakin ormanda dev vücutlar anında harekete geçti. Sürü boru gibi sesler çıkarıp ciyaklayarak ileri atıldı, saldırının etkisiyle ağaçlar sarsılıyor, çatırdayarak devriliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom boş tüfeği attı ve uzanarak arkasındaki adamdan ikinci tüfeği kaptı. Ayağa kalkıp duman bulutunun içine atıldı. Açığa çıktığında kocaman filin kabaetlerinin açılıp kapanan çalıların arkasında gözden kaybolduğunu gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli omzunun dibinde, "Peşinden git!" diye bağırdı, böylece, kaçan erkek filin arkasından koşmaya başladılar. Etraflarında dişi fillerle ciyaklayan yavruların çalıların arasına daldıklarını duyabiliyorlardı. Dikenler ve dallar Tom'u tırmalıyor, ama o bunlara aldırmadan büyük erkek filin açtığı yolda koşmaya devam ediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birden göletlerden birinin önündeki açık sahile çıkıverdi. Hayvan on, on beş metre ilersindeydi. Kulaklarını alabildiğince açmıştı. Olanca hızıyla Tom'un aksi yönüne kaçarken dişleri, torba gibi kabaetlerinin iki yanında sap sarı gözüküyordu. Kısa ve kalın kuyruğunu havaya dikmişti. Tom omurlarının, sırtının kavisini aşarak kuyruğuyla birleştiğini görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tüfeği kaldırarak hayvanın omurgasına ateş etti. Fil kabaetlerinin üstüne oturur gibi düştü ve bayırdan aşağı kaydı. Ancak, mermi omurgayı sadece sıyırmış olmalıydı ki, hayvanın felç durumu sadece bir saniye sürdü. Bayırın dibine inince yine dört ayak üstünde doğruldu ve suyu aşarak karşıdaki bayırı tırmanmaya başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un yanında koşan Aboli göletin öbür yanına ateş etti. Merminin filin kafasının arkasından kurumuş çamur püskürttüğünü ikisi de gördüler. Bu arada hayvan sadece başını sallayıp kulaklarını kıstı ve karşı kıyıdaki sık ormanın içinde gözden kayboldu. Tom nefes nefese koşan denizciden üçüncü tüfeğini aldı ve filin arkası sıra atıldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli de yanı sıra koşuyordu. Filin ormanın içinde etrafı kıra döke açtığı yolu görebiliyorlardı. Ağaçların tepeleri titriyor, ormanın içinde hışırtılar ve çatırdılar duyuluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öbür avcıların gizlendikleri sağ kolda da birden tüfeklerin patladığı duyuldu. Aboli, "Öbür erkek filler Alf ve Luke'la karşılaşmış olmalılar," diye homurdandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İkisi de koşularına devam ederek göletin etrafını döndüler ve karşı yanda ormana daldılar. Erkek filin açtığı yol arkasından kapanıyor, Tom'la Aboli de güçlükle ilerlerken, dikenlerin üstünde giysilerinden ve derilerinden parçalar bırakıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Onu yakalayamayacağız," diye homurdandı. "Elimizden kurtuldu!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ama bir açıklığa çıkıp da koca filin tüfeklerinin menzilinde ilerde olduğunu görünce bir zafer çığlığı attılar. Kötü yerinden vurulmuştu. Koşusu sendeler bir yürüyüşe yerini bırakmıştı. Aşağı sarkmış olan başındaki sarı dişleri yumuşak toprakta uzun çukurlar açıyor, hortumunun ucundan soluk bir kan köpürüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "İlk kurşunun akciğerini bulmuş!" diye bağırdı. İkisine de yepyeni bir enerji gelmişti, yaralı hayvana yetişmek için var güçleriyle koşuyorlardı. Filin on adım arkasında olan Tom dizüstü düştü. Hava almak için çırpınıyor, kalbi çarpıyor, elleri titriyordu. Bu haldeyken tüfeği doğrulttu ve bir kez daha hayvanın omurgasına nişan aldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un mermisi yivli namludan bu kez hiç şaşmadan fırladı. Dumanın görüşünü bulandırmasından önceki an merminin geniş gri sırta saplandığını ve kuyruğun yukarsındaki omurları parçaladığını gördü. Hayvan bir kez daha kabaetlerinin üstüne çöktü. Tom ayağa fırladı ve duman tabakasının ötesini görebilmek için bir yana koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fil yüzü ona dönük olarak oturuyordu. Öfkeyle ve büyük bir acıyla başını sallıyor, hortumunun ucundan kıpkırmızı bir kan bulutu püskürtüyordu. Ölüm haykırışı Tom'un kafatasını parçalayacak ve kulak zarlarını patlatacak kadar şiddetliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli hayvanın başına ateş etti. Kubbemsi alna çarptığını ikisi de gördükleri halde mermi, beynin içinde gömülü bulunduğu kale gibi kemiği delemedi. Sakatlanmış canavar felç olmuş arka bacaklarını arkası sıra sürüklemeye ve düşmanlarına erişmeye çalıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki erkek sağa sola savrulan hortumdan kaçmak için arkaya koştular ve titreyen elleriyle tüfeklerinin ağzından içeriye barut döktüler. Tıkacı ve kurşunları bastırdıktan sonra hayvanın fıçı gibi göğsüne ateş etmek için bir daire çevirip yaklaşmaya çalıştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tekrar silahı doldurmak için arkaya kaçtılar ve ateş etmek için yeniden öne koştular. Hayvanın bütün gücü kanayan yirmi kurşun deliğinden yavaş yavaş akıp gidiyordu. Son bir homurtuyla yana devrildi, olağanüstü dişlerini uzattı ve hareketsiz kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ihtiyatla yaklaştı. Soluk kirpiklerle çevrili ve içinden tıpkı bir insandaki gibi yaşlar taşan minik göze uzanıp tüfeğin ağzıyla dokundu. Fil gözünü kırpmadı. Koca erkek sonunda ölmüştü. Tom bir zafer çığlığı atmak istiyor, ama bunun yerine garip bir hayranlık, melankoliye benzer bir duygu hissediyordu. Aboli gelip yanında durdu. Göz göze geldiklerinde iriyarı zenci büyük bir anlayışla başını salladı. "Evet," dedi yavaşça. "Gerçek bir avcı olmanın ne demek olduğunu en sonunda öğrendin. Yaptığımız şeyin güzelliğini ve trajedisini anladın çünkü."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf'la Luke işbirliği yaparak öbür erkek fillerden birini öldürmüşlerdi. Ama üçüncüsü pusudan zarar görmeden kurtularak sürünün kalan kısmıyla birlikte ormana kaçmıştı. Tom hayvanı izlemek istediyse de Fundi'yle Aboli onunla alay ettiler. "Onu bir daha görmeyeceksin. Hiç durmadan yirmi mil koşacak, sonra senin koşabileceğinden de daha hızlı olarak bir elli mil daha yürüyecektir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O akşam yeşil değneklere geçirilip kömür ateşinde kızartılmış fil yanağının sert ve ağır kokulu etiyle kendilerine ziyafet çektiler ve fil idrarının bulaştığı çamurlu gölet suyunu en nefis şarapmış gibi içtiler. Sonunda, ateşin yanına ölü gibi yatıp uyudular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bundan sonraki iki gün iki erkek filin dişlerini çıkarmak için uğraştılar. Onları kafatasından ayırırken mineye zarar vermemeye büyük çaba harcadılar. Fundi onlara büyük konik siniri her dişin sapından nasıl ayıracaklarını ve deliği yeşil otlarla nasıl tıkayacaklarını gösterdi. Sonra, büyük taşıyıcı kalaslara bağlamak için ağaç kabuğundan yapılma ipler kullandılar. Kayıkları bıraktıkları yere doğru uzun dönüş yolculuğuna geçtiklerinde her dişi taşımak için toplam dört kişinin gücü gerekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tekrar nehir boyuna vardıklarında dişleri kıyıda, sırtlanların bile kazıp çıkararak parçalayamayacakları kadar derine gömdüler. Ardından, uzun kayıklarla nehrin yukarı boylarına doğru yola çıktılar. Rastladıkları fil izleri her gün çoğalıyordu, bunları yürüyerek takip ediyorlar, bazen birkaç milde bir hayvan öldürüyorlardı. Başka zamanlar sürülere yetişmek için günlerce yürümeleri gerekiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir ayın içinde iki uzun kayığı dolduracak kadar fildişi toplamışlardı. Beyaz adamlar perişan durumdaydı. Bütün yağları erimiş, sakallı yüzleri süzülmüş, vücutları iskelete dönmüştü. Avın zorlukları yalnızca Aboli'yle Fundi'yi etkilememiş görünüyordu. Tom, Fort Providence'e dönme kararını bildirince hepsi çok sevindiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O gece Aboli'yle Fundi kamp ateşinin yanında oturan ve sönmekte olan alevlere bakarak Sarah'la buluşmak için sabırsızlanan Tom'un yanına geldiler. İki zenci, genç adamın iki yanına çömeldiler. Tom onların karanlık suratlarına düşünceli bir tavırla baktıktan sonra, "Bu iş ciddi galiba," dedi. "Fort Providence'e dönüş sevincimi berbat etmeye hazırlandığınızı tahmin ediyorum." içini çekti. "Pekala, ne var?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Fundi, kendi insanlarının, Lozi'lerin ülkesine çok yakın olduğumuzu söylüyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Ne kadar yakın?" diye kuşkulu bir tavırla sordu. Artık Lozi dilini rahatlıkla konuşuyordu ve Fundi'nin çok yakınının ne kadar yakın olduğunu öğrenmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi, "On günlük bir yol," diye atıldı. Tom'un, onu suçlar gibi bakması üzerine boynunu büktü. 'Ya da belki biraz daha uzak," diye itiraf etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Demek Fundi kendi ulusunun yanına dönmek istiyor," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Ve ben de onunla gideceğim," dedi yavaşça.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom içinde bir panik hissi duydu. Ayağa kalkıp Aboli'yi ateşin aydınlığının dışına çıkardı, sonra öfkeyle ona döndü. "Bu da ne şimdi? Yoksa beni terk edip Afrika'ya mı dönmek istiyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli gülümsedi. "Senden yalnız bir süre için ayrılacağım. Biliyorsun ki ikimiz birbirimizden asla kopamayız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse niçin bensiz gidiyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Loziler uzun yıllardan beri esirci tarafından avlanıyorlar. Senin beyaz yüzünü görecek olurlarsa... " Aboli anlamlı bir tavırla omuzlarını silkti. "Hayır, ben Fundi'yle gideceğim. Yanımıza taşıyabileceğimiz kadar çok ticaret eşyası alacağız. Fundi, aşiretinin epeyi bir fildişi stoku olduğunu söylüyor. Tuzağa düşürdükleri fillerle ormanda ölü olarak buldukları hayvanlardan elde ettikleri dişler... Fundi, onların korkularını giderir, elimizde de mallarımızdan onlara gösterecek örnekler olursa, belki Lozilerle bir ticaret ilişkisi kurabilirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Seni tekrar nasıl bulacağım?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Fort Providence'e, yanına geleceğim. Fundi, aşiretinden bir tekne satın alabileceğimi söylüyor. Tekrar buluştuğumuzda teknem büyük zenginliklerle yüklü olabilir." Aboli elini babacan bir hareketle Tom'un omzuna dayadı. "Şu son günlerde güçlü bir avcı olduğunu kanıtladın. Ama şimdi biraz dinlenmenin zamanı geldi. Seni bekleyen kadına dön ve onu mutlu et. Mevsim değişip büyük yağmurlar başlamadan önce döneceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'yle Fundi ertesi sabah ticaret malları olan boncuklar, bakır teller ve kumaşlar içeren denkleri başlarının üstünde dengelediler ve nehir boyunca batıya doğru yola çıktılar. Tom, Aboli'nin yanında kısa bir süre yürüdü, sonra durup eski dostunun nehir kıyısındaki yüksek orman ağaçlarının arasında gözden kaybolmasını seyretti. Çok geçmeden üzgün bir yüzle döndü ve yüklerini alıp kıyıda demirli olarak bekleyen uzun kayıkların yanına indi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öndeki teknenin dümenine geçerek, "Fort Providence'e dönüyoruz," di ye bildirdi. Adamlar küreklere sarılıp akıntıyla doğuya yönelirken, "Çok yaşa!" diyerek onu alkışa tuttular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fort Providence'in yukarsındaki tepede bekleyen gözcüler, uzun kayıkları nehrin son dönemecini döndükleri an fark ettiler.Tom karaya ayak bastığında Sarah kumsalda sevincinden dans ediyordu. Genç adamın kollarına atıldıktan hemen sonra geri çekilip yüzüne dehşet içinde baktı. "Sen açlıktan ölmüşsün!" dedi. "Üstelik de bir bostan korkuluğu gibi üstün başın lime lime." Hemen arkasından da yüzünü buruşturdu. "Sen en son ne zaman yıkandın kuzum?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la yamacı tırmandı, ama onu küçük kulübeye sokmadı. "Bunca zamanlık çalışmalarımı pis kokunla mahvedeceksin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlk iş olarak avludaki yabani incir ağacının altında duran galvanizli yarım küveti fokur fokur kaynayan suyla doldurdu. Sonra genç adamı soydu, lime lime giysilerini sonradan yıkamak ve onarmak üzere bir kenara ayırdı, arkasından da onu küçük bir çocukmuş gibi banyo küvetinin içine oturttu. Avla geçen haftaların birikmiş tozunu ve pisliğini yıkadı, erkeğin gür siyah saçlarını tarayıp tek bir örgü halinde topladı. Sonra, makasını alıp salkım saçak uzanan sakalını kırparak Kral William'ın moda ettiği derli toplu, sivri uçlu modele uydurdu. Genç adamın kollarıyla bacaklarını kaplayan bütün çizik ve kesikleri Dr. Reynolds'un revirinden getirdiği merheme buladı. Tom bu arada bunca ilginin keyfini çıkarıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah sonunda onun özenle ütülenmiş temiz bir gömlekle diz boyu pantolon giymesine yardım etti. Ancak bundan sonra aşığını elinden tutarak kulübeye soktu. Onun yokluğunda bütün yaptıklarını gururla gösterdi. Marangozların özellikle onun için yaptıkları koltuk, arka odadaki iki kişilik yatak, Sarah'ın kendi diktiği ve nehir kıyısında yetişen ipek-pamuk ağaçlarının kurutulmuş tohumlarıyla doldurduğu şilte bunların sadece birkaçıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom şilteye bakarken muzipçe sırıtıyordu, “İyi işe benziyor, ama kararımı vermeden önce bir test etsem daha doğru olur," dedi. Bundan sonra kıkırdayarak kaçan Sarah'ı kovaladı. Kız kendini yakalatıp işlemelerle süslü çarşafların üstüne bırakılmaya razı gelinceye kadar genç adamı yatağın etrafında iki kere koşturdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Daha sonra yattıkları yerde konuşmaya koyuldular. Böylece güneş battı ve gece oldu. Tom ileri saatlere kadar sevgilisine bütün yaptıklarını ve gördüklerini anlattı. Sarah'a avı, buldukları yeni ülkeleri, ormanları, uzaklardaki mavi dağları, keşfettikleri olağanüstü hayvanları ve kuşları tarif etti. Sarah'ı kollarının arasında sıkarak, "O kadar büyük, o kadar sonsuz, güzel ve vahşi ki," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bütün yolculuğumuz sırasında bir tek insan ya da insan izi görmedik. O koca ülke, eğer istersek bizim, Sarah."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kıskanan ve aynı zamanda da o güzellikleri sevgilisiyle paylaşmak isteyen Sarah, "Bir dahaki sefere beni de yanında götürür müsün?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un bu ülkeye, aşık olduğunu görebiliyordu. Bundan böyle ikisinin de oraların bir parçası olduklarını biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Peki," diye onayladı. "Bir dahaki sefer sen de benimle oraları göreceksin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Konuşulacak ve tartışılacak o kadar çok şey vardı ki, bunların bir tek geceye sığması olanaksızdı. O günü izleyen tembellik haftalarında erkekler dinlenip avın acısını çıkarırlarken Tom'la Sarah her gün baş başa saatler geçiriyorlardı. Genç adam hiçbir ayrıntıyı atlamamak için Sarah'a tuttuğu günlükten bölümler okudu, her şeyi anlattıktan sonra da geleceği tartışıp planladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kıza, "Bu Lunga Nehri'ni keşfetmemiz, daha doğrusu Fundi'nin onu bize göstermesi büyük bir şans oldu," dedi. "Eski Portekiz kaşifleri orayı gözden kaçırmış olmalılar. Araplar da öyle. Fundi Arapların ticaret yollarının ve köle yolunun iyice kuzeyde olduğunu söyledi." Fundi uzun bir yol derse onun yüz mil ya da daha uzak olduğuna inanabilirsin. Şansımız yardım ederse, ne Ummanlılar, ne de şirket bizi burada bulabilir. Fort Providence içerlere giden yolun başında mükemmel bir antrepo. Buralardaki fil sürüleri hiç avlanmamışlar; Aboli'yle Fundi kabilelerle anlaşırlarsa, onlarla ticaret ilişkileri kurabiliriz ve bu alanda rakipsiz oluruz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kız, "İyi ama fildişini nerede satacaksın?" diye sordu. "Zanzibar'da veya herhangi bir Arap limanında ya da şirketin bir fabrikasının bulunduğu herhangi bir yerde olmaz. Guy nerede olduğunu öğrenirse sana dünyada rahat vermez. Bir daha İngiltere'ye de dönemeyiz." Genç kız İngiltere'yi özlediğini anlamaması için çabuk çabuk devam etti. "Mallarımızı nerede satabilir, barut, saçma, mum, yağ, halat, yelken bezi ve katran gibi ihtiyaçlarımızı nereden satın alabiliriz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Yakınlarda öyle bir yer var," dedi. "Yağmur mevsimi başlar başlamaz buradan çıkıp Ümit Burnu'na hareket edeceğiz. Kap'taki Hollandalılar fildişimizi satın almak için çıldıracaklar, bize parasını ödeyebildiğimiz bütün malları satmak için daha da fazla çıldıracaklardır. Daha da iyisi, İngiltere'deki adalet bakanının bana çıkardığı tutuklama kararına bir pirinç gulden ya da bayat peynirlerinin bir lokması kadar bile değer vermeyeceklerdir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'nin dönüşünü bekledikleri haftalarda kaledeki herkesi meşgul edecek bol bol iş vardı. Bütün fildişlerinin temizlenmesi, tartılması ve yolculuk sırasında zarar görmemesi için kuru otlarla paketlenmesi gerekiyordu. Küçük Swallow'un kalenin altındaki kumsalda yan yatırılması ve karinasının kazınarak yosunlardan temizlenmesi gerekliydi. Zorunlu olan başka bir şey de kaplama tahtalarında yuvalanmış gemi kurtlarının kaynar haldeki katranla yakılmasıydı. Gemi tekrar yüzdürüldükten sonra onu yeniden boyadılar, yelkenlerdeki yırtıkları onardılar-ve İngiltere'den kaçırdıkları gemi olduğunun anlaşılmaması için donanımında ufak tefek değişiklikler yaptılar. Bir geminin adının değiştirilmesi denizcilerin arasında uğursuzluk sayılırdı, ama başka çare yoktu. Kıç aynalığındaki eski adı kazıyıp yerine yenisini yazdılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gemi tekrar suya indirilirken Sarah pruvasının üstünde bir şişe brendi kırdı. "Bu gemiye Centaurus adını veriyorum," dedi. "Tanrı onun ve içindekilerin yolunu açık etsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bundan sonra fildişi, Centaurus'a yüklendi ve özenle ambarlarına yerleştirildi. Denizciler su fıçılarını da doldurarak güneye yapılacak yolculuk için her şeyi hazır ettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Artık her öğleden sonra kuzey ufkunda birikmeye başlayan fırtına bulutları yukarlara doğru uzanan dağlara benziyorlardı. Batan güneş, bulut sıradağlarını mor ve siklamen renklerine boyuyor, şimşek karınlarında ışıldıyor, uzaklardaki gökgürültüsü de ıslak mevsimin gelişini homurdanarak haber veriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlk yağmurlar, gri renkli giysilerini tepelerin doruklarından sürükleyerek üzerlerine boşandı. Gökgürültüsü üç gün ve üç gece boyunca onları bombardımana tuttu. Dev bir çağlayanın altındalarmış gibi hava suyla doluydu. Derken fırtına bulutları yarıldı ve bu geçici sükûnet dakikalarında bir düzine uzun kayık Lunga Nehri'nin kabarmış sularının üstünden hızla yaklaştı. En öndeki kayıkta uzun boyu ve yaralı yüzüyle Aboli duruyordu. Tom bir sevinç çığlığı atarak onu karşılamak üzere kumsala koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi sonuncu kayıktaydı, ama kürekçilerin hepsi yabancıydı. Her teknenin tabanına fildişleri istiflenmişti. Bunların hiçbiri Tom'un çıktığı seferde elde edilenler kadar büyük değildi, ama yine de, değerliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kürekçilerin hepsi Lozi aşiretinden ve Fundi'nin akrabasıydılar. Fundi'nin verdiği teminata rağmen Fort Providence'in garip beyaz adamlarından ödleri kopuyordu. Esir edilip birbirlerine zincirlenmeyi ve böyle götürülmeyi bekliyorlardı. Aynı şey aşiretlerinden o kadar çok kişinin başına gelmişti ki. Gitmişler ve bir daha onlardan hiçbir haber alınamamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gelenler beii bükülmüş ihtiyar adamlar ya da çok genç çocuklardı. Kumsalda birbirlerine sokulup oturuyorlar, Tom'un Lozi diliyle verdiği teminata rağmen ne rahatlıyorlar, ne de teselli buluyorlardı. Aboli, "Sırf aşiret reisleri Bongola emrettiği için bizimle geldiler," diye açıkladı. "Beraberimizde getirdiğimiz malları görünce Bongola'nın açgözlülüğü esircilerden duyduğu korkuya baskın çıktı. Ama yine de bizimle ticaret yapmaya kendisi gelmeyerek aşiretinin en önemsiz bireylerini yolladı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fildişlerini teknelerden karaya çıkarıp tarttılar, sonra Fundi'yle pazarlık yaptılar. Tom, Sarah'a, "Onlara fazla para verip ticari çıkarlarımıza ters düşmek ya da onları kandırıp ticaret ilişkimizi daha doğmadan öldürmek istemiyorum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonunda boncuk torbaları, kumaş toplan, el aynası, balta demiriyle dolu kasalar ve bakır tel balyaları teknelere yüklendi ve kürekçiler evlerine yollandı. Küçük filoları akıntıya karşı yola çıktı. Adamlar canlarını kurtardıkları için o kadar sevinçliydiler ki, büyük bir güçle kürek çekiyorlar, kurtuluşlarından dolayı aşiret tanrılarına ve atalarına duydukları minnettarlığı şarkılarıyla dile getiriyorlardı. Böylece, ilk dönemeci aşarak gözden kayboldular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Gelecek mevsim dönerler," diye bildirdi. "Bongola bunun çaresine bakacaktır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi'yle Lozilerin cesur olanlarından üç kişi ıslak mevsimde Fort Providence'de kalarak binalarla bahçeleri hava ve vahşi hayvanların tahribatından korumaya razı oldular. Kafilenin geri kalanları fildişlerinin kalan kısmını yükleyerek Centaurus'la yerlerini aldılar. Yağmur bütün şiddetiyle üzerlerine boşanınca, küçük Centaurus'u kabaran nehirle muson rüzgarına terk ederek nehrin ağzına ve Hint Okyanusu'na doğru sürüklendiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Madagaskar'ın açığından geçerek Ümit Burnu'na gitmek için yönümüz güneydoğu kerte güney olmalı. Lütfen volta cetveline kaydedin, Bay Tyler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler, Tom'un emrini onaylayarak, "Güneydoğu kerte güney, kaptan," diye yineledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Sarah'ı elinden tutarak geminin pruvasına götürdü. Yan yana durarak uçan balıkların Mozambik Boğazı'nın yüzeyinden patlarcasına çıkmalarını ve gümüş renkli gölgeler gibi uzaklaşmalarını seyrettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Ümit Burnu'nda bir papaz bulabilirsek, benimle evlenir misin, Sarah Beatty?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tabii ki evlenirim, Tborrfas Courtney." Sarah gülerek ona daha sıkı sarıldı. "Tabii ki evlenirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Küçük Centaurus güneşli bir sabah Masa Körfezi'nde demirledi. Güneydoğu rüzgarı küçük dalgaların tepesinden beyaz köpükleri koparıp uçuruyordu. Yassı tepesi sabit bir beyaz bulutla kaplı kale gibi dağın altında karaya çıktılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Koloni, Kap'ı son ziyaretlerinden beri çok büyümüştü. Yabancıların bölgelerinde toprak sahibi olmasına veya yerleşmesine karşı Hollanda Doğu Hindistan Şirketinin getirdiği sınırlamalar, en az ingiliz benzerlerininki kadar gaddarcaydı. Bununla birlikte, adamını bulur ve avucuna birkaç altın gulden sıkıştırılanız bu kuralların gevşeyebileceğini Tom çok geçmeden keşfetti. Liman kirasını ödedikten sonra kasabalılar tarafından dostça karşılandılar. Bunda Centaurus'un mal yüklü olmasının, Hollandalı tacirlerin de kazanç kokusu almalarının rolü vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Cenfaurus'takiler, Ateş Sahili'ndeki yağmurlar bitene kcdar Kap'da kalmayı planlıyorlardı. Cenfaurus'taki daireleri pek sıkışık, demirli geminin hareketi de rahatsızlık verici olduğundan Tom kendisiyle Sarah için şirket bahçelerinin aşağısındaki küçük pansiyonların birinde oda tuttu. Bu pansiyon, muhteşem bir ahçı ve ev hanımı olan azat edilmiş bir Malay kadını tarafından yönetiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ilk haftanın içinde depoları kıyıda dizili bütün tacirleri ziyaret etti ve fildişine talebin yüksek olduğunu gördü. Yüklerinin satışı için birçok karlı anlaşma yaptı. Mürettebat böylece İngiltere'den hareketlerinden beri ilk ücretlerini ve yükün satışından paylarını aldılar. Çoğu, bundan sonraki bir, iki ayın içinde kazandıkları her kuruşu kentin meyhaneleriyle genelevlerinde tüketmiş bulunuyorlardı, ama Ned Tyler’la Dr. Reynolds ellerindeki parayla dağın uzak ucundaki Constantia Vadisi'nde toprak satın aldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Aboli ise paylarına düşenin hemen tamamını Fort Providence'de bir mevsim daha geçirmek için gerekli levazım ve koloninin ambarlarında satışa çıkarılmış ticaret mallarından yüklü bir stok satın almada kullandılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Sarah'a ödülden elli sterlin vermişti; genç kız bununla kendisine çeyiz düzdü. Aldıklarının arasında küçük bir harpsikordla üstüne çiçeklerden örülü taç ve minik melek resimleri resmettiği bir beşik vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Sarah'ın nikahlarının kıyıldığı küçük kilisede bütün gemi mürettebatı hazır bulundu. Törenden sonra mürettebat yeni evli çifti sokaktan omuzlarında geçirerek pansiyonlarına götürdüler. Yürüdükleri yol boyunca şarkı söylediler ve Tom'la Sarah'ı gül yaprağı yağmuruna tuttular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli rıhtım boyundaki meyhanelerin birinde Andries van Houten adında ufak tefek bir Hollandalıyla tanıştı. Van Houten, Hollanda Doğu Hindistan Şirketi hesabına altın arayıcısı olarak Amsterdam'dan getirtilmişti. Üçüncü içki maşrapasını da devirdikten sonra çenesi iyice açıldı. Porsumus kırmızı boğazındaki gırtlak çıkıntısını hoplata hoplata konuşarak, "Stellenbosch'a kadarki bütün dağları taradım," dedi. "Bu Allah'ın belası kolonide altın yok, ama kuzeyde kokusunu alıyorum." Havayı kokladı. "Ah, beni kuzeye götürecek bir gemi bulsam." Aboli'ye umutla baktı. "Ama yol parası yapmak için kesemde bir tek gulden bile yok."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli adamı Tom'la konuşmaya götürdü. Bir hafta süreyle her akşam konuştular. Tom sonunda van Houten'in altın aramak için gereksindiği bütün donanımı satın almaya ve hareket ettikleri zaman Hollandalıyı da Fort Providence'e götürmeye razı oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ümit Burnu'ndaki hoş günler çabucak geçti. Çok geçmeden Centaurus’a yük almaya başladılar. Sarah'ın harpsikorduyla beşiğinin yüklenmesi özel bir dikkat gerektirdi. Mevsim değişip sokakları çevreleyen meşe ağaçlan yapraklarını dökünce demir aldılar ve kuzeye yönelerek tekrar Mozambik Boğazı'na girdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lunga Nehri'nin ağzından içeri süzülüp suyun yukarı boylarına yol alırken kıyılarda suyun en yüksek kabarma noktasının işaretlerini gördüler. Ağaç dallarına takılı kalmış döküntüler yağmur mevsiminde taşkının ne kadar belirgin olduğunu gösteriyordu. Tepelik bölgeye vardıklarında orman yemyeşildi, ağaçlar da tomurcuklanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi güvenlerini haklı çıkarmıştı. Fort Providence'in altındaki iskelede onları karşılayarak yokluklarında her şeye ne kadar iyi baktığını gururla gösterdi. Kulübelerin damlarını yeniden kaplamaya ve çitin zayıf noktalarını onarmaya giriştiler. Sarah harpsikordunu küçük evlerinin ön odasına koydurmuştu, her akşam yemekten sonra Tom için çalıyor ve şarkı söylüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kadın resimlerle bezeli beşiği arka odada yataklarının yanına yerleştirdi.Tom ilk akşam yatağın kenarına oturup çizmelerini çıkarırken beşiğe muzipçe bakarak, "Bunu bir tür meydan okuma olarak algılıyorum, Bayan Courtney," dedi. "Ne dersiniz, bu beşiği doldurmanın çaresine bakalım mı?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ne çare ki bu işe ayıracak fazla vakitleri olmadı. Tom birkaç hafta sonra ilk avcı kafilesini nehrin yukarı boylarına götürmeye hazırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Van Houten öndeki teknedeydi. Kimyasal maddelerin bulunduğu küçük sandığın üstüne oturmuştu, altını topraktan ayırmada kullanacağı demir tavalar da elinin altındaydı. Yanından geçtikleri bütün çakıllı nehir yataklarını ve kumsalları taradı. Tom'la ötekiler fil sürülerini izlemek için karaya çıktıkları zaman van Houten onlarla gitmek yerine iki Lozi yardımcısıyla birlikte uzaklaşarak tepeler ve nehirlerde değerli madenden izler arıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu mevsim av verimliydi. Bir ayın içinde tekneleri fildişiyle doldurmuş, Fort Providence'e dönmeye hazırlanıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah ikinci seferde Tom'a eşlik etti. Ümit Burnu'nda satın aldığı boya kutusunu da yanına almıştı. Defterlerinin sayfalarını seyahatin resimleriyle doldurdu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Nehri bu kez çok daha ilerlere kadar izlediler ve sonunda Lozilerin ülkesine vardılar, ilk köyün bütün sakinleri önce ormana kaçtılar; ağaçların arasın dan çekine çekine çıkana kadar günler geçti. Fundi'yle Aboli'nin ilk korku ve kuşkularını gidermelerinden sonra Loziler Tom ve adamlarıyla dostça bir ilişki kurmaya başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lozilerin genelde sevimli ve şen insanlar oldukları belli oluyordu. Ufak tefek olmalarına rağmen vücutları biçimliydi ve oldukça yakışıklıydılar. Kadınlardan bazıları Nil bölgesindeki insanlara benziyorlardı ve çok da güzeldiler. Göğüsleri açık geziyorlardı ve zarif bir yürüyüşleri vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli köyün ihtiyarlarıyla uzun ve ciddi bir pazarlığa girişti. Sonuçta bir kaç rulo bakır tel ve küçük bir torba cam boncuk karşılığında köyün en güzel ve tombul bakirelerinden ikisini karı olarak alabildi. Kızların adı Falla ve Zete'ydi. Pazarlığın sonucundan taraflardan hangisinin; damadın mı yoksa Aboli'nin verdiği başlığın bir parçası olan süsleriyle böbürlenerek dolaşan, kocalarına saygı ve huşuyla bakan küçük gelinlerin mi daha hoşnut olduğu belli değildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds'un Sarah'ın da yardımıyla birçok hasta Lozi'yi tedavi etmesi aşiretle olan dostluk ilişkilerini daha da sağlamlaştırdı. Kafile Lozi’lerin nehrin daha yukarlarındaki büyük reise doğru yola çıkınca davullar gelişlerinin haberini onlardan daha önce ulaştırdı. Reisleri Bongola konukları karşılamak üzere iskeleye indi ve gelenleri sırf onlar için inşa edilmiş olan kulübelerine kadar götürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bongola'nın köyü nehir kıyısında ve tepelerin yamaçlarında bina edilmiş birkaç yüz hasır damlı kulübeden oluşuyordu. Her kulübe mango ve muz ağaçlarıyla, ayrıca manyok bitkileriyle çevriliydi. Kütüklerden yapılma barınaklar kabilenin bodur sığır ve keçilerini leoparlarla sırtlanların gece baskınlarından koruyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Aboli o vakte kadar Lozi dilini akıcı şekilde konuşmayı öğrenmişlerdi ve Bongola'yla her gün uzun görüşmeler yapıyorlardı. Bongola yaratılıştan geveze bir adamdı; kabilenin yakın tarihini Tom'a anlattı. Lozi’lerin bir zamanlar kuzeydeki büyük tatlı su gölünün kıyısında zengin toprakları varmış, ama sonra esirci gelerek tıpkı ceylan sürülerine saldıran çita gibi onları basmıştı. Kurtulanlar güneye kaçmışlar ve hemen hemen yirmi yıl yağmalardan kurtulabilmişlerdi. Ama buna rağmen, ana karanın giderek içlerine sızan esircilerin korkusuyla yaşıyorlarmış. Bongola, Tom'a, "Bir gün yine kaçmak zorunda kalacağımızı biliyorduk. Gelişinizi duyunca bu nedenle paniğe kapıldık," diye itiraf etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom çocukken nasıl esirciler tarafından yakalandığına dair Aboli'den duyduğu öyküleri anımsadı. Aynı zamanda Zanzibar'daki esir pazarlarında gördüğü zavallıları da düşünerek bu ticarete karşı tiksintisini ve bu insanların acılarını dindirmedeki aczini bir kez daha hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bongola'yla ticaret kazançlıydı. Reis, stokundan birçok güzel fildişini ortaya çıkardı. Derken van Houten el değmemiş bölgelere yaptığı' seferlerin birinden dönerek Tom'a, uçları tıkalı beş oklu kirpi dikenini gururla gösterdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bunların birinin tıkacını çıkararak içindekileri altın terazisinin kefesine boşalttı. Tom güneş ışığında sarı sarı parlayan minik metalik pul ve granül kümesine bakakalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Altın tozu mu bu?" diye sordu. "Altın renkli minerallerden bahsedildiğini duydum. Bunun öyle bir şey olmadığına emin misin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Van Houten profesyonelliğine sürülen bu lekeye sinirlenerek Tom'a pulların ecza kutusundaki asitle nasıl test edileceğini gösterdi. "Asit. Adi metalleri eritir, ama soylu olanını etkilemez," diye açıkladı. Pul asidin içine daldırılınca bir fokurtu başladı, ama van Houten'in asidin içinden çıkardığı metal hala pırıl pırıldı ve hiçbir zarar görmemişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'u toprağı yıkayarak altın tozunu çıkardığı yere götürdü ve ona vadilerin birindeki akarsuyu izleyen çakıl yatağı ve kumluk dizisini gösterdi.Tom'un talebi üzerine Bongola onlara aşiretten elli kadın yolladı. Erkekler gelenekler uyarınca tarlada çalışmak veya nehir yatağında çukurlar kazmak gibi adi işleri görmezlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Van Houten her kadına bir tava vererek bunun nasıl kullanılacağını gösterdi. Önce tavanın içine doldurulacak çakıllar sallanarak cüruflar tavanın kenarından akıtılacak ve geride yalnız pırıl pırıl tozun kalması sağlanacaktı. Kadınlar bu işi çok çabuk öğrendiler, Tom da onlara kendisine getirecekleri her kirpi dikeni dolusu soylu toz başına bir ölçü cam boncuk vaat etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Van Houten'in alüvyonlu altın tarlası o kadar zengin çıktı ki, sıkı çalışan bir kadın bir kirpi dikenini neredeyse yarım günde doldurabiliyordu. Sonuçta çakıl yıkayıp altın tozu elde etmek aşiretin favori uğraşı haline geldi. Erkeklerden bazıları böylesi kazançlı bir uğraşa katılmak isteyince kadınlar onları öfkeyle kovdular.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yağmurların başlamak üzere olduğu belli olunca tekrar nehrin aşağılarına inme zamanı geldiğini anladılar. Uzun kayıklar fildişi yüklerinin altında iyice suya batmışlardı. Tom'un ayrıca geminin kasasında kilitli yüz onsa yakın altın tozu vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Falla'yla Zete'ye gelecek mevsim dönene kadar onları ailelerinin yanında bırakacağını söyleyince, kızlar sel gibi gözyaşı döktüler. Sarah bu davranışından dolayı Aboli'yi kınadı. "Nasıl bu kadar zalim olabiliyorsun, Aboli? Onların seni sevmesini sağladın, şimdi de küçük kalplerini kırıyorsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ümit Burnu'na kadarki yolculukta korku ve deniz tutmasından ölürlerdi, bunu atlatsalar dahi her gün annelerinin özlemiyle kıvranırlardı. Sonuçta, kendileri kadar beni de mutsuz ederlerdi. Hayır, burada kalıp iyi eşlerin yaptığı gibi, beni beklemeliler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'nin ayrılık armağanı olan boncuklar, kumaşlar ve el aynaları iki kızın mutsuzluğunu mucize gibi giderdi. Birden köyün en zengin kadınları olmuşlardı. Öndeki uzun kayığın dümeninde duran uzun boylu adama el sallarlarken ikisi de kıkır kıkır gülüyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile bir sonraki kuru mevsimde Lozi ülkesine döndüğünde Falla'yla Zete'nin karınları burunlarındaydı. Pırıl pırıl kara karınları peştemallarının üzerine taşıyordu, göğüsleri de olgun birer kavun gibi irileşmişti. İki genç kadın da birkaç gün arayla doğum yaptılar. Sarah da ebeliklerini yaparak iki erkek bebeğin doğumlarına yardımcı oldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bebeklere baktıktan sonra, "Aman Tanrım!" diye soludu. "Senden olduklarından hiç şüphe yok, Aboli. Babaları kadar çirkin olmak için yumurcakların sadece dövmeleri eksik."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli bambaşka bir adam olmuştu. Salyaları akan tombul bebeklerini dizlerinin üstüne oturttuğu zaman görkemli duruşundan eser kalmıyordu. Bin düşmanın yüreğini korkuyla dolduran yara iziyle dolu surat şefkat dolu ve adeta güzelleşmiş görünüyordu. Tom'la Sarah'a, "Bunun adı Zama," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Çünkü o güçlü bir savaşçı olacak. Bununki de Tula. O da bir şair ve bilge olacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O gece Sarah kulübelerinin karanlığında yanağını Tom'un yanağına da yayarak, "Ben de bir oğul istiyorum," diyerek kocasının kulağına fısıldadı. "Ne olur, Tom. Ne olur, bana kollarımı dolduracak ve sevecek bir bebek ver."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, "Deneyeceğim," diye söz verdi. "Bütün kalbimle deneyeceğim." Ama bir kısmı Fort Providence'de veya Lozi ülkesinin el değmemiş topraklarında dolaşarak, bir kısmı da Ümit Burnu'nda geçen yıllar akıp gidiyor, Sarah'ın ince yapısı ve dümdüz karnında bir değişiklik olmuyor, hiçbir şey rahmini veya biçimli göğüslerini şişiremiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zama'yla Tula kısa zamanda gelişerek gürbüz oğlanlar oldular. Babalarına çekmişlerdi. Yaşlarına göre uzun boylu olan çocuklar kendi yaş gruplarındaki öbür oğlanların doğal liderleri olmuşlardı. Günlerini ormanda ve nehir boyundaki ovalarda geçirerek aşiretin ortak sığır sürüleriyle ilgileniyor, "ok, yay ve mızrak kullanmayı öğreniyor, ormanların yabani yaratıklarının davranışları konusunda bilinçleniyorlardı. Akşamları ateşin başında Aboli'nin ayaklarının dibinde oturuyor, deniz ve uzak yerlerdeki serüvenlerle ilgili olarak babalarının anlattığı öyküleri gözlerini iri iri açarak dinliyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Zama, "Bizi de beraberinde götür, baba," diye yalvardı. Aboli'nin de öngördüğü gibi kardeşlerin içinde daha uzun boylu ve daha güçlü olan oydu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tula da, "Lütfen, saygıdeğer baba," diye sesini duyurdu. "Bizi de yanında götür ve o harikaları göster."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli onlara şu sözü verdi. "Sünnet edilip erkekliğe girişinize kadar annelerinizin yanında kalıp buradaki görevlerinizi yerine getirmelisiniz. Ancak bun dan sonra Lord Klebe'yle ben sizi yanımızda, Lozi ülkesinin ötesindeki dünyaya götüreceğiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fil avı Lozi ülkesinde verimli oldu, van Houten de ilkinin üç günlük yürüyüşle ulaşılacak kadar kuzeyinde yeni bir alüvyal altın madeni keşfetti. Böylece, Fort Providence'e sürekli olarak bir altın tozu sızıntısı oldu. Aşiret de, Tom da zenginleşti. Centaurus da büyük yağmur mevsiminde ağzına kadar dolu olarak Kap'ın yolunu tuttu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İyi üne sahip olan bir Amsterdam bankasının, rıhtımların yukarsındaki Heerengracht'ta bir ofisi vardı. Tom'un o bankada iki bin sterlinlik bir hesabı birikmişti, mevsim sonunda bu miktar katlandı. Tom en sonunda zengin bir adam olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu arada büyük bir hayal kırıklığı yaşadı. Tekrar kuzeye yelken açma zamanı gelince, Ned Tyler başka bir yolculuğu göze alamayacak kadar yaşlandığını ileri sürdü. Saçları artık yeni toplanmış pamuk kadar beyazlaşmış, sırtı kamburlaşmış, bir zamanlar parlak olan gözleri perde inmiş gibi donuklaşmıştı. "Bırak da Constantia Vadisi'ndeki küçük çiftliğimde kalayım," diye yalvardı. "Bundan böyle tavuklarım ve sebzelerimle meşgul olmak istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds, "Ben de Ned'le kalacağım," diye kararını bildirdi. "Bütün bir hayata bol bol yetecek kadar macera yaşadım." Tom cerrahın kaba çizgili kırmızı yüzüne dikkatle bakınca onun da Ned'le birlikte ne kadar yaşlandığının farkına vardı. Dr. Reynolds, "Senin serserilerin yaralarını sarıp dikmekten artık usandım. Birkaç asma dikmek istiyorum. Ölmeden önce belki iyi bir şarap yapmayı başarırım," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom itiraz edecek oldu. "İyi ama bize kim bakacak? Vahşi diyarlarda sıtmadan ölmemizi mi istiyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yaşlı doktor, "Aranızda mükemmel bir cerrah var," diye karşılık verdi. "Bayan Sarah'a bir kırığı yerine oturtma veya bir ilaç hazırlama konusunda bütün bildiklerimi öğrettim. Sizi onun yetenekli ellerine teslim ediyorum, inanın, o sizi daha çok memnun edecektir. Bir kere benden daha güzel, kalbi de daha yufka."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir sonraki av mevsiminde Lunga Nehri'nin ağzından içeri girdiklerinde Alf Wilson Centaurus'un en kıdemli subayı olarak geminin dümenindeydi. Fort Providence'e yapılan bu dönüşler gemideki her erkek ve kadın için bir heyecan ve sabırsızlık nedeniydi. Fundi'nin yağmurlar sırasında koloniye nasıl baktığını, Lozi ülkesinin tepelerinde fillerin hala bol olup olmadığını ve kadınların, yokluklarında ne kadar altın tozu topladıklarını öğrenmeye sabırsızlanıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli de karıları ve çocuklarıyla buluşmayı ne çok istediğini belli etme meye çalışıyordu. Aradan geçen süre içinde Falla'yla Zete ailelerini daha da kalabalıklaştırmışlardı. Aboli'nin şimdi iki küçük kızı ve yeni iki oğlu vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi her zamanki gibi onları kalenin altındaki iskelede karşıladı. Kalede işler yolundaydı; yağmur fazla bir onarım gerektirecek hasara yol açmamıştı. Sarah harpsikordunun üstündeki örtüyü çekip birkaç tuşa bastı ve çalgının akordunun bozulmamış olduğunu görünce, hoşnutlukla gülümsedi. Bundan sonra 'Spanish Ladies'in bir bölümünü çaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Fundi'den aşiretiyle ailesi hakkında haber istemişti, ama o mevsim yağmurlar çok şiddetli olduğu ve nehirde yolculuğa olanak vermediği için, hiçbir haber yoktu. Bongola'nın köyünden hiçbir tekne kaleye ulaşmamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Centaurus’un yükü karaya çıkarılıp kaledeki onarımlar ve Lozi ülkesine yapılacak yolculuğun hazırlıkları tamamlanıncaya kadar Aboli kaygılandı durdu. En sonunda Fort Providence'den ayrılırken iriyarı zenci öndeki uzun kayığın dümenindeydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lozilerin sınır köylerinin hepsini terk edilmiş bulmaları, yolunda gitmeyen bir şeylerin varlığının ilk işareti oldu. Kulübe gruplarının etrafını araştırınca, hiç bir canlıya rastlayamadıkları gibi, köy halkına ne olduğu konusunda da hiçbir ipucu elde edemediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Neyle karşılaşacaklarından korkarak Bongola'nın köyüne doğru yola çıktılar. Ellerinden geldiği kadar hızlı kürek çekiyorlardı. Tekneleri sığlıklarda sürükleyip iki taraftaki kıyıları görecek ve kayaların etrafını dönecek kadar ışık olduğu sürece yola devam ettiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öğleden sonranın ilk saatlerinde oraya vardılar. Tepelere derin bir sensizlik hakimdi; ne davullarla borular çalınıyor, ne de kimse onları karşılamaya geliyordu. Köyün girişindeki bahçeleri yabani otların istila etmiş olduğunu hemen gördüler. Derken kıyıdaki ilk kulübenin yanından geçtiler. Hasır dam yakılmıştı, duvarlar çıplak kalmış, çamur sıvalar yağmurlarla akıp yok olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Teknelerdekilerin ağzını bıçak açmıyordu. Tüm gücüyle uzun küreğe asılmış olan Aboli'nin yüzü ise tam bir umutsuzluk maskesine dönüşmüştü. Geçtikleri yerlerde köyün enkazına, yakılmış kulübelere, ihmale uğramış bahçelere ve boş sığır ağıllarına bakıyorlardı. Ağaçların üst dallarına kambur sırt ları ve çengel gagalarıyla sıra sıra akbabalar tünemişti. Havaya ölümün kokusu egemendi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İskelenin yanındaki kumsalda bir tek tekne yatıyordu, ama onun da dibinde delik açılmıştı. Köylülerin yakaladıkları balıkları kuruttukları raflar çökmüş, ağlar düzensiz yığınlar halinde terk edilmişti. Su bel hizasına gelince Aboli tekneden atlayıp kıyıya yürüdü, sonra otların bürüdüğü patikadan Falla'yla Zete'nin kulübelerine koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom da dostunu izledi. Ama dikenli bir çitle çevrili küçük kulübe grubunun hizasına gelinceye kadar Aboli'ye yetişemedi. Yaşlı zenci açık kapının başında duruyor ve kanlarıyla çocuklarının yakılmış kulübelerine bakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam onun yanında dururken ikisi de konuşmadı. Ardından, Aboli ileriye doğru birkaç adım atarak yere eğildi. Mavi küllerin içinden minik bir insan kafatası çekip çıkararak onu iki avucunun arasında kutsal bir kadehmiş gibi tuttu. Kafatası yediği ağır bir darbeyle ezilmişti. Boş .göz oyuklarına bakarken Aboli'nin gözlerinden yaralı yüzüne yaşlar süzülüyordu. Ama Tom'a bakıp konuşurken sesi sertleşmişti. "Kıyıya kadarki yürüyüşe dayanamayacak kadar genç oldukları için, esirciler bebekleri daima öldürürler. Bebekler, onları taşımak zorunda kalacak annelerin kuvvetini keser."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Minik kafatasının tepesindeki derin çöküntüye dokundu. "Minik kızımı ayak bileklerinden tutup başını kulübenin kapı kasasına nasıl çarptıklarını görebiliyor musun? Bu, benim güzel bebeğim Kassa'ydı." Adamcağız böyle diyerek kafatasını dudaklarına götürdü ve korkunç yarayı öptü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom dostunun üzüntüsünü seyretmeye dayanamadı. Başını çevirince birinin damsız kulübenin duvarına bir kömür parçası kullanarak Arap harfleriyle, "Allah büyüktür. Allah'tan başka Allah yoktur," diye yazdığını okudu. Bu korkunç katliamı gerçekleştirenlerin kimliği böylece açığa çıkmış oluyordu. Genç adam kendini biraz toparlayınca dehşet dolu bir sesle, "Bu iş ne zaman olmuş?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Belki bir ay önce." Aboli ayağa kalktı. "Bundan biraz daha uzun zaman önce de olabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Esir kafileleri herhalde ağır hareket ediyorlardır," dedi. "Zincirlenmiş kadınlar ve çocukları fazla koşturamazlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli bunu doğruladı. "Evet. Çok ağır ilerlerler. Kıyıya kadarki yol da uzun ve zorludur."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onlara yetişebiliriz." Tom'un sesi kararlıydı. "Ama hemen harekete geçmeli ve durup dinlenmeden yürümeliyiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Evet, onlara yetişeceğiz," dedi. "Yalnız önce ölülerimi gömmeliyim. Sen yürüyüş için gerekli hazırlıkları yap, Klebe. Ben öğleye kadar yürüyüşe hazır olurum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli yıkıntılar ve otların arasında minik iki iskelet daha buldu. Kemikler dağılmış ve leş yiyiciler tarafından kemirilmişti, ama yaşlı zenci onları küçük kemiklerin üstünde kalmış olan kendi armağanı boncuk bileziklerden tanıdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bunlar, daha iki yaşını doldurmamış olan iki küçük oğluna aitti. Aboli çocuklarından kalanları toparlayıp deri bir pelerinin içine sardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Mezarlarını, ana rahmine düştükleri kulübenin zemininde kazdı ve hepsini birlikte gömdü. Sonra, kendi bileğindeki bir toplardamarı keserek kanını mezarın üstüne damlattı ve çocuklarının ruhunu kabul etmeleri için atalarına dua etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">iskeleye inince Tom'un yürüyüş düzenini hemen hemen tamamladığını gördü. Adamların hepsi, yıllar boyu fil sürülerini avlama deneyimleri sayesinde görevlerini biliyorlardı. Beşer kişilik üç kafile oluşturdular. Bunların başında Tom, Alf Wilson ve Luke Jervis yer alıyordu. Teknelere bekçilik yapmaları için geride üç denizci kalacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sefere katılan adamların her biri silahlarını, barutuyla saçmalarını, su torbasını, yorganını ve kendilerine bir hafta yetecek kadar olan yiyeceklerini taşı yordu. Bu, otuz kiloluk bir yük demekti ve tüketilmesinden sonra ihtiyaçlarını doğadan elde etmek zorundaydılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom mavi kılıcını içinde tuttuğu yelken bezinden çıkarırken Sarah'a, "Burada teknelerle kalmak zorundasın," dedi. Genç adam yürüyüşünü engelleyeceği için uzun silahı fil avında kullanmıyordu, ama şimdi ona ihtiyacı olacaktı. Kını beline geçirirken, "Dövüş ve tehlike olacak," diye açıkladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kadın, “İşte o yüzden seninle gelmem gerek. Birçok yaralı olacak. tır, onlara bakacak hiç kimse olmayacak. Burada kalamam," diye karşılık verdi. Tom karısının yüzü ve bakışlarındaki soğuk ifadeden kararlılığını "okudu. Sarah zaten ilaç kutusuyla battaniyesini hazırlamıştı bile. Tom onunla tartışmanın bir yararı olmayacağını kendi deneyimlerinden biliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hep yakınımda ol. Bir tehlikeyle karşılaşırsak dediğimi yap ve bir kez olsun benimle tartışma."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'yle Fundi'nin rehberliğinde köyün yıkıntılarının arasından geçtiler. Yolları üstünde birçok iskelet gördüler. Bunlar, esircilerin kıyıya kadarki yürüyüşe dayanamayacaklarına karar verdikleri yaşlı erkeklerle kadınlardan ve küçük çocuklardan geriye kalanlardı. Bu ölüm ve perişanlık ortamını geride bırakıp kuzeye, tepelere doğru götürülen Lozi tutsaklarının yerleri sürüyen izlerini takip etmek daha kolaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli'yle Fundi öldürücü bir tempo tutturmuşlardı. Fundi büyük fil yayını bir omzunun üstünde taşıyordu, zehirli oklarla dolu bir okluk ise öbür omzunun üstündeydi. O da katliam ve yağmada ailesini kaybetmişti. Tom'un hesabına göre, o ilk yürüyüşte on mil katetmişlerdi. Mehtapsız gece ayaklarının altındaki yeri görmelerini engelleyecek kadar karanlık olunca Tom mola vermelerini emretti. Genç adam yanında Sarah'la rahatsız bir uyku uyudu. Vakit geceyarısını geçtiği sırada yukarlarındaki tepenin doruğundan tüyler ürpertici bir ses yankılandı. Lozilerin diliyle onlara seslenen bir insan sesiydi, bu. "Nasıl insanlarsınız sizler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bağırarak karşılık verdi. "Ben dostunuz Klebe'yim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben de Falla'yla Zete'nin kocası Aboli'yim." Aboli daha çok odun atarak ateşi canlandırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben fil avcısı Fundi'yim. Yanımıza inin Lozi insanları."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Karanlık ağaçların arasından yürüyen gölgeler ateşin aydınlığına çıktılar. Baskından kurtulanlar yüz kişiden azdı ve birçoğu kadındı. Ama aralarında hala silahlarını; mızraklarını ve zehirli oklarla dolu okluklarla ağır fil yaylarını taşıyan elliyi aşkın savaşçı da vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kalabalık bir kitle halinde ateşin etrafına çömeldiler. Yaşlıları birer birer söz alarak köyü gafil avlayan baskını, bunu izleyen katliamı ve halkın esir edilişini anlattılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bazılarımız ormana kaçabildik, kimileri de avdaydılar ya da kök ve yabani bal toplamaya gitmişlerdi. Böylece kurtulabildik," diye açıkladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Aileme ne oldu?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Falla'yla Zete'yi ve oğulların Zama'yla Tula'yı götürdüler. Esircilerin kervanını uzaktan gözlediğimizde onları zincirli olarak gördük."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O akşamın kalan kısmında da karşılıklı oturarak ölenlerin ve tutsak edilenlerin dökümünü yaptılar. Güneş doğarken takibe devam etmenin zamanı gelmişti. Tom yaşlı adamlarla kadınların harap köye dönerek ölüleri gömmelerini ve bu felaketi izlemesi kaçınılmaz kıtlığın önünü almak için bir şeyler ek melerini emretti. "Adamlarımdan bazıları orada," dedi. "Ekinlerimiz olgunlaşana kadar sizi beslemek için avlanacaklar." Yerliler itaat edip gittiler, Tom da kalan Lozi savaşçılarını toparladı. Çoğunu adlarıyla tanıyordu, bazılarıyla ava da çıkmıştı. Onlara, "Kervanın izinden gidiyoruz," dedi. "Tutsak edilenleri kurtarmak için savaşacağız. Bize katılır mısınız?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yerliler, "Onları biz de izlemek istedik, ama Arapların ateşli sopaları olduğu için korktuk," dediler. "Ama o ateşli sopalardan sizde de olduğu için sizinle geleceğiz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi aralarındaki en korkusuz ve yetenekli avcıları seçerek onları ileriye keşfe, esircilerin kurmuş olabilecekleri herhangi bir pusuyu ya da tuzağı keşfetmeye yolladı. Tekrar yola koyulduklarında Lozilerin kalan kısmını yanında tuttu ve kuzeye giden esircilerin o iyi bilinen yolunu izlemeye başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Günün ışımaya başladığı dakikalardan karanlık basıncaya kadar yılmadan yürüyorlardı. Esir kervanının izleri, Fundi'yle Aboli'nin bile doğru olarak okuyamayacağı kadar eski ve aşınmış olsa bile, bir günün içinde katettikleri mesafeyi zincirli esir kafilelerinin ancak altı günde aşabildiklerini biliyorlardı. Gündüz saatlerinde bir gecelik kampların derme çatma barınaklarının ve sönük kamp ateşlerinin yanından geçmişlerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ertesi sabah yine gün ışırken yola çıktılar ve daha öğle olmadan esirlerin arasındaki ilk kayıpların kalıntılarına rastladılar. Patikanın kenarında birkaç parça kemik kırığıyla kanlı peştamal parçası, Arapların cesetlerin bağlı oldukları zincirleri çözmüş olduklarını, leş yiyenlerin de cesetleri yediklerini gösteriyordu. Fundi, "Bunlar zayıf olanlardır," dedi. "Yorgunluktan ve üzüntüden ölmüşlerdir. Kervana yetişene kadar daha pek çoklarını bulacağız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İzler her geçen gün daha netleşiyor ve okunmaları kolaylaşıyordu. Yol daima kervanın gecelediği eski kampların ve yolculuğun zorluklarına dayanamamış olanların kalıntılarıyla işaretliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yola çıkışlarının onuncu gününde bir yol kavşağına geldiler. Güneydeki Lozi ülkesinden gelen esir kafilesi burada, batıdaki büyük tatlı su göllerinden gelen daha kalabalık başka bir kafileyle birleşmişti. Fundi iki kervanın buluşmalarının ilk gecesinde kaldıkları terk edilmiş kamp yerini inceledi. "Kafilede şimdi iki bini aşkın esir var. Yatıp uyudukları yerleri saydım." Aboli, Tom'a esirlerin gece yattıkları yerlerdeki otları nasıl ezmiş olduklarını gösterdi. "Çoğu ağır yükler taşıyorlar. Bunun bir kısmı yiyecek stoklarından, tahıldan ve kurutulmuş av etinden oluşuyor."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Nereden biliyorsun bunu?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Topukların tozda bıraktığı derin izler, yük taşıdıklarını gösteriyor. Boş yiyecek sepetlerinden bazılarını kamp ateşlerinin yanında terk etmişler, içlerinde birkaç tahıl tanesi ve et parçacıkları kalmış." Aboli ekledi. "Ama aynı zamanda Araplar tarafından birçok fildişini taşımak zorunda bırakılmışlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Fildişi mi?" Tom ilgilenmişti. "Fildişini nerede bulmuş olabilirler?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Araplar bunları bastıkları köylerden yağmalamışlardır. Ummanlılar aynı zamanda senin gibi avcıdırlar." Fundi de konuşmaya katılmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Fildişini nasıl anlayabiliyorsunuz?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, Tom'un kamp yerinin uzak ucuna götürdü ve topraktaki bazı izleri gösterdi. "Gece dinlenmek için mola verince fildişlerini burada istiflemişler." Toprağın üstündeki kıvrık izler, Tom'un dahi okuyabileceği kadar netti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kervanda yaklaşık yüz altmış Arap muhafız ve tacir var." Aboli onu, mu hafızların geceyi geçirdikleri hasır damlı barınağa götürdü ve üstünde uyudukları kesik otlardan yapılma şilteleri gösterdi. "Adam başına bir tane. Ayak izlerini de saydım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom meraklanmıştı. "Bir Arabın ayak izlerini bir esirinkinden nasıl ayırt edebiliyorsun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Araplar sandalet giyerler. Birçoklarının tasmalı köpekleri var... işte pati izlerini sen de görebiliyorsun. Köpekleri, esirleri korkutmak ve kaçanları yakalamak için kullanıyorlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom lafı uzatmadı. "Burada bir saat harcadık. Başa çıkmamız gereken düşmanın kaç kişi olduğunu artık biliyoruz. Arkalarından gidelim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu ağır yüklü erkek ve kadın topluluğu eskisinden de daha ağır ilerliyordu. Fil sürülerini avlayarak deneyim kazanmış çok daha küçük izleyici sürüsü ise aralarındaki mesafeyi hızla kapatmaktaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bongola'nın köyünden hareketlerinin on yedinci günü sabahında gözcülerin ikisi izleyici kafilesinin başına koştular. Tom uzun bacaklarıyla kendisinden geri kalmayan Sarah'la yan yana yürüyordu. Gözcüler daha kafilenin başına ulaşmadan, “İlerde kamp ateşlerinin dumanını gördük," diye bağırdılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Sarah'a, "Sen Luke ve Alf'la kal," diye emrettikten sonra Aboli'ye işaret etti. ikisi, avın son evresinde fil sürülerine yaklaşmak için uyguladıkları hızlı yürüyüşü uyguladılar. Lozi gözcüleri onları küçük bir granit tepenin doruğuna götürdüler. Buradan bakılınca ilerdeki toprakların kilometrelerce ötesi gayet net olarak görülebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sadece birkaç mil ötede yemek pişirmek için yakılan yüzlerce küçük ateşin dumanı bulutsuz mavi göğü kirletmekteydi. Tom, "Artık elimizdeler," diye sevindi. Adamlarıyla birlikte aynı hızlı yürüyüşle tepeyi indiler. Bir saatin içinde terk edilmiş kampa ulaştıklarında ateşler hala tütmekteydi. Binlerce çıplak ayağın açtığı geniş patika ağaçların arasında dolanıyordu. Onlar da aynı patikada koşmaya başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İzleyiciler uzaktaki bir sesi duyarak bilinçsizce durdular. Bu, belki bin ses tarafından söylenen yaslı bir ağıttı. Esirler, insanın gözünü yaşartan bir sesle kaybedilen bir ülkenin, belki bir daha hiç görmeyecekleri evlerinin ve sevdiklerinin matemini tutuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ilerdeki toprakları gözden geçirdi. "Sağa doğru bir çevirme hareketine girişeceğiz," dedi. "Kafilenin önüne geçmeliyiz ki, yanımızdan geçerken onların tam sayılarını ve düzenlerini görebilelim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağaçların kıyısından açığa çıktıklarında önlerinde ufka kadar uzanan açık bir ova belirdi. Uçuk sarı renkteki otlar güneş ışığında seraplar oluşturuyorlardı. Bu uçsuz bucaksız düzlükte en ufacık bir tümsek birer adayı andırıyor, arada sırada yassı tepeli bir akasya ağacı göze çarpıyordu. Bu ovada çok sayıda av hayvanı sürüleri, zebralar, öküz başlı Güney Afrika antilopları ve ceylanlar dikkati çekiyordu. Zürafalar akasyaların en üstteki yapraklarıyla beslenebilmek için görkemli boyunlarını uzatırlarken soluk renkli otların önünde iri cüsseli ve boynuzlu bir gergedan duruyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sol yanlarının iki veya üç mil uzağında hafif bir toz bulutu esir kervanının konumunu gösteriyordu. Tom'la Aboli bundan sonraki girişimlerine hemen karar verdiler. Koni biçimindeki granit tepelerden biri uzaktaki kafilenin yolu üstünde sayılırdı. Doruğu ideal bir gözlem noktasıydı, ama çok çabuk hareket etmek zorundaydılar. Lozi gözcülerini ağaçların arasındaki gizlenme yerlerinde bıraktılar ve ovada var güçleriyle koşmaya başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yaklaşan kervanın karşıt yönündeki küçük tepenin eteklerine vardıklarında tükenmişlerdi. Kendilerini yere atarak soluk almaya çalıştılar. Oturacak duruma gelince su torbalarındaki sudan birkaç yudum içtiler. Sonra ayağa kalkarak kayalık yamacı tırmanmaya başladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Doruğun hemen altında kendilerini bir kez daha yere atarak teperin öbür yanına dikkatlice bir göz attılar. Esir kervanının başı otlağın bir mil kadar ilersindeydi ve tepelerin eteğinin çok yakınından geçecekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Binlerce minik siluet ormanın kıyısına kadar neredeyse üç millik bir dizi oluşturuyordu. Arap aygırına binmiş görkemli bir adam kafilenin başında yol alıyordu. Üstünde uzun bir yeşil entari vardı. Başı ve yüzü aynı renkte uçuşan bir kefiyeyle örtülüydü.Yalnız gözleri açıkta kalmıştı. Anadan doğma çıplak iki zenci köle kadın atın yanında yürüyor, binicinin tepesinde kocaman bir püsküllü güneş siperliği tutuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öbür Araplar kafilenin yanlarında yürüyorlardı. Tom dürbünüyle bakarak yüz elli dört tanesini saydı. Yüz otuz altısı piyade askerlerdi, kalanlarsa atlıydı. "Hepsi ağır silahlıydı. Biniciler kafile boyunca bir ileri, bir geri gidiyor, esirleri yürümeye zorluyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Esirler sayılamayacak kadar çoktu, ama Tom, Aboli'nin ilk tahmini olan iki binin gerçeğe yakın bir rakam olduğunu anladı. Erkek veya kadın olsun, çoğu çıplaktı. Birkaçı bellerine deri parçaları veya lime lime kumaşlar sarmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hepsi bağlıydı. Çocuklar, boyunlarına geçirilmiş örülü ağaç kabuğundan ve ham deriden iplerle beşli veya altılı gruplar halinde birbirlerine tutturulmuşlardı. Esirciler zincir stoklarını onlara harcamamışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bütün esirlerin başları ve vücutları toz yüzünden gri bir renk almıştı. Akan terleri bu gri örtünün üstünde yollar çizerek onlara doğaüstü bir görünüm vermişti. Hepsi bir şeyler taşıyorlardı; çocuklar bile su kabaklarını veya tahıl sepetlerini başlarının üstünde dengelemişlerdi. Kadınlar efendilerinin tomar şeklinde bağlanmış yataklarıyla özel eşyalarını, sepetleri veya su torbalarını yüklenmişlerdi. Erkekler fildişlerini taşıyorlardı. Tom dürbünüyle bakınca belki de yüz fildişi yüklenmiş olduklarını gördü. Bu dişlerden bazıları o kadar büyüktü ki, bir tanesini bile ancak dört erkek taşıyabiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile üstünde yattıkları tepeye giderek yaklaştığından daha çok ayrıntıyı fark edebiliyorlar ve yaslı ezgilerini duyabiliyorlardı. Kafilenin başına yakın kadınlardan biri sepeti başının üstünden yere düşürdü ve ona zincirli başka üç kadını da beraberinde sürükleyerek yere çöktü. Etrafındakiler onu tekrar ayağa kaldırmaya çalıştılarsa da, kızcağız ayakta duramayacak kadar bitkindi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Karışıklık esircilerden dördünün koşarak yanlarına gelmesine neden oldu. Yere düşen kızın etrafında toplandılar. Tom onu ayağa kaldırmaya çalışırken öfkeyle bağırdıklarını duyabiliyordu. Derken içlerinden biri kırbacını yükseğe kaldırdı, kızın önce bacaklarının arkasına nişan aldı, bunun yararı olmayınca sırtına ve kabaetlerine kesici darbeler yağdırmaya koyuldu. Kırbacın çıplak tene çarpışının çıkardığı ses ısınmış havada rahatlıkla kulağa geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Muhafızlar sonunda mallarından birini kaybetmiş olduklarını kabullenmek zorunda kaldılar. Bir tanesi yere diz çöküp kızın bileklerindeki prangayı söktü, sonra onu ayak bileklerinden tutup patikanın dışına sürükledi. Arkadaşları duraklamış olan kafileyi tekrar yürümeye zorlarken kızın çıplak ve tozlu vücudunu olduğu yerde bıraktılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile şimdi tepeye o kadar yakın geçiyordu ki, esirlerin yüzlerini dürbünsüz de görebiliyorlardı. Aboli birden irkilerek Tom'un kolunu yakaladı. Kafilenin ortasını işaret ediyordu. Delikanlı onu heyecanlandıran şeyin ne olduğunu çok geçmeden anladı. Bu, bir çocuk kafilesiydi; erkek ve kız çocukları bellerine geçirilmiş bir iple birbirlerine bağlanmışlardı. Her bir çocuk başının üstünde dengelenmiş bir bohça ya da sepet taşıyordu. Her yükün büyüklüğüyle ağırlığı onu taşıyanın yaşı ve gücüyle orantılıydı. Kafilenin en başındaki çocuk en uzun boylusuydu. Arkadaşlarının yorgunluk ve umutsuzluktan omuzları çöktüğü halde o gururlu bir tavırla ve çevik adımlarla yürüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Bu Z a m a, " dedi. "Büyük oğlum. Arkasındaki da Tula." Sesi sakindi, ama bakışları büyük bir öfkeyle cayır cayır yanıyordu. "Zete'yle Falla da arkalarındaki sırada," diye devam etti. Çıplak olan iki kadın boyunlarından zincirlenmişlerdi. İkisinin de göğüsleri katledilmiş yavrularının ememediği sütlerden şişmiş ve ağırlaşmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Eski dostunu avutmak için Tom'un söyleyebileceği bir şey yoktu. Çaresizce yatarak kafilenin aşağıdan geçmesine seyirci kaldılar. O kadar ağır ilerliyorlardı ki, tamamen geçip gitmeleri iki saati aldı. Esirciler de bu arada bağırışları ve kırbaçlarıyla onları hızlandırmaya çalışıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir sırtlan ve çakal sürüsü kafileyi izliyordu. Dizanteriyle kıvranan esirlerin kırda bıraktığı dışkıları ve başka pislikleri yiyorlardı. Tom terk edilen esir kızın ölmüş olacağını düşünmüş, ama yanılmıştı. Sırtlanlar heyecanla kıkırdayıp uluyarak etrafını çevirince bir dirseğinin üstünde doğruldu ve ayağa kalkmaya çalıştı, ama bu kadarcık bir çaba bile onu bitkin düşürdü. Yere yığılarak dizlerini göğsünün üstüne çekti ve tozlu başını çıplak kollarıyla örttü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sırtlan sürüsü biraz geriledi, ama leş yiyici hayvanlar biraz sonra yine yaklaşarak kızı kıskaca aldılar. Bir tanesi boynunu uzatarak kızın ayağjnı koklamaya çalıştı. Kız yerden bir taş alıp fırlatınca hayvan geri çekildi. Ama sonra, '-köpeğe benzeyen dev hayvanlardan biri kıza arkadan saldırarak dişlerini orçun omzuna sapladı. Kız tozların içinde yuvarlanıp sağa sola tekmeler atarken de onu salıvermedi ve kocaman başını sallayıp kızın omzundan koca bir et parçası kopararak yuttu. Kız hıçkırarak toprağın üstüne yığıldı. Taze kan kokusu öbür sırtlanları çıldırtmıştı. Başka bir sırtlan atılarak kızın ayağını yakaladı ve kızı sırtüstü sürükleyerek kaçmaya başladı. Tom koşup kızı kurtarmak amacıyla ayağa fırladıysa da Aboli onu yine yere çekti. "Araplar hala çok yakındalar," diyerek sadece yarım mil uzaklıkta olan kafilenin arka ucunu işaret etti. "Seni görürler. O zavallı için yapabileceğimiz bir şey yok."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli haklıydı. Tom yine yere çöktü ve başka bir sırtlanın kızın midesine dişlerini saplamasını seyretti. Sırtlanlar kızı yamyassı yere uzatmışlardı. Zavallının korkunç feryatları ta tepedekilere kadar ulaşıyordu. Bir düzine başka ca navar da ilk ikisine katılarak onu parçalamaya giriştiler. Güçlü çeneleriyle kemiklerini çiğniyorlar, etlerini yutuyorlardı. Kızın çırpınışları zayıfladı ve çok geçmeden de tamamen kesildi. Birkaç dakikaya kalmadan ondan kanlanmış toprak parçasından başka bir şey kalmamıştı. Sırtlan sürüsü yine kafilenin peşine takılmakta gecikmedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Aboli gözlem yerlerinden inerek onları izlediler. Onlar kervanı ta kıp ederken gün sonuna yaklaşıyor, güneş ufka doğru alçalıyordu. Esirciler gece molası emrini verip kafiledekiler gecelemeye hazırlanınca Tom'la Aboli daha da yaklaştılar. Bir akasya koruluğunun korumasında kampın planını saptadılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Güneş batıp karanlık doğaya egemen olunca kamptan ayrılarak geriye koştular. Bir saate kalmadan onları izlemiş olan kafilelerinin kalan kısmıyla buluştular. Akşam yemeklerini pişirmek için perdeli bir ateş yaktılar. Bir yandan alelacele karınlarını doyururlarken Tom bir savaş toplantısı yöneterek yardımcılarının her birine Arap kampına gece yapılacak saldırı için direktiflerini verdi. Yemek yemeyi bitirir bitirmez yine harekete geçtiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ovada iki mil uzaktaki kamp ateşlerinin parıltısını görebiliyorlardı. Mevzilendiler. Tom'la Aboli, Lozi okçularının her birini uygun konumlara yerleştirdiler ve bir yanlış anlama olmaması için direktifleri tekrarladılar. Sonra kendi konumlarına geçtiler ve uzun bekleme süreci başladı.Tom geceyarısıyla şafak vakti arasında Arapların güçlerinin zayıf olacağı en karanlık zamanda saldırıya geçmeyi planlıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kervanın kamp ateşleri giderek sönükleşti ve sonunda da kırmızı bir kül kümesinden ibaret kaldı. Yıldızların Büyük Akrep'i gökte uzaklaşıp ufka doğru alçaldı. Esirlerin sesleriyle şarkıları da giderek ölgünleşti ve kampa yoğun bir sessizlik çöktü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sonunda, "Vakit geldi," diyerek ayağa kalktı. Kampa daha fazla yaklaştılar ve hiçbir şeyin değişmediğine emin olmak için kampı son bir kez gözden geçirdiler. Hala parlak bir ışıkla yanan biricik ateş kampın yakınındaki akasya ağaçlarının arasında, atların bulunduğu yerdeydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alevlerin ışığında muhafızların üçünün oturup kahve içtiklerini ve alçak sesle konuştuklarını gördüler. Ateşin içine bakıyorlardı. Tom bunun görüşlerini engelleyeceğini düşünerek Aboli'ye, "Sen en yakın olanını hakla," diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ateşin aydınlık dairesinin kıyısını bulana kadar yaklaştılar. Alevleri yansı tıp bir nöbetçiyi uyarmaması için kılıçlarını örtülü tutuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Haydi!" Tom kılıcını kınından çekti ve oturan Araplara hafif adımlarla koşarak yaklaştı. İlkini, ensesine indirdiği bir darbeyle oracıkta öldürdü. Aboli ateşin öbür yanından ikincisini öldürdü. Ölü Arap ateşin içine yüzüstü düştü ve sarığıyla çalı gibi upuzun saçlarının alev almasıyla bir meşale gibi yanmaya başladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Üçüncü Arap şaşırarak bir çığlık atıp ayağa fırladı, ama Tom onu boğazından hançerledi. Mavi kılıç yağ gibi kayarken bundan sonraki çığlık adamın kendi kanının içinde boğuldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Aboli kurbanlarının üzerinde çöreklenerek alarm verilmesini beklediler, ama atlar kampın ana bölümünün uzağında tutuluyorlardı, can çekişen adam da kabus gören birinden daha fazla ses çıkarmamıştı. Ortalıkta çıt yoktu. Atların bağlı oldukları yere kadar süründüler. Başka bir karanlık gölge ağaçların arasından onları karşılamaya çıktı. Tom iki tonlu bir ıslık çalarak çobanaldatan kuşunun çağrısıyla karşılık verdi. Karşı taraf sinyal vermekte gecikmedi ve Luke Jervis ortaya çıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Her şey tamam!" diyerek atları bekleyen öbür Arapların da halledildiklerini haber verdi. Tom atların birine koştu. Arapların liderinin o gün bindiği doru atı gözüne kestirmiş ve sıradaki yerini bellemişti. Hayvanın yularını çözdü ve alnını okşayarak onunla yavaşça konuştu. Sonra kendini atın çıplak sırtına çekti. Aboli başka bir atı seçmişti, o da hayvanın sırtına yerleştikten sonra Tom, Luke'a usulca ıslık çaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Luke adamlarının Arap muhafızlardan bir grubu kuşattıkları yere koştu. Aynı anda kampın çevresinde bir yaylım ateşi duyuldu ve uyuyan Araplara yadından ateş eden denizcilerin tüfeklerinin namlu ağızlarından püsküren alevler karanlığı deldi. Uyanan kampta başlayan uğultu gürültülü bağrışlara yerini bırakmakta gecikmedi. Arap esirciler yarı uykulu halde çadırlarından fırladılar ve daha silahlarını bulmak için aranırken tüfeklerin yaylım ateşi ve Lozi oklarının ıslıklarıyla karşılaştılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Esirler kıpırdayacak durumda değillerdi. Esircilerin sert toprağa sapladıkları demir kazıklara zincirliydiler. Bağlı olarak yattıkları yerlerde korkuyla bağırışarak karışıklığı bir kat daha artırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Araplardan bazıları da ateşe ateşle karşılık veriyorlar, kararlı bir direniş sergilenmeye başlıyordu. Tom atını kervan liderinin güneş batarken çekildiğini gördüğü dikenli dallarla örülü barınağına doğru dörtnala koşturdu. Bir elinde muhafızların ateşinde tutuşturduğu bir odun parçası vardı. Bunu kulübenin hasır damına fırlattı. Fışkıran alevler her tarafa kıvılcımlar püskürtürken geceyi yüz metre öteye kadar aydınlattı. Sıcaktan kaçan Arap lider bir elinde tüfeğiyle kulübeden dışarı fırladı. Başında sarığı yoktu, yağlı kır saçları omuzlarına dökülüyordu. Sakalı karmakarışıktı. Tom atı döndürerek onun üzerine sürdü. Arap, düşmanını karşılamak üzere doğrulmuştu. Tom aygırın ensesinin üzerine yatarak hayvanı tüfeğin ağzına doğru sürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arap ateş etti, Tom barut dumanlarının arasında kurşunun başının yanından vınlayarak geçtiğini duydu. Yaşlı adamın silahını ateşledikten hemen sonra dönüp kaçacağını düşünmüştü. Ama esirci silahsız ve çaresiz durumda, gururlu bir tavırla ölümünü karşıladı. Tom hayranlık ve saygıya benzer bir his duyarak eğildi ve pırıl pırıl mavi bıçağı adamın kalbine sapladı. Darbenin şiddeti Arabi havalandırmıştı. Adam yere inene kadar ölmüştü bile. Genç adam atın üstünden ona baktı. Gümüş renkli sakalı gecenin melteminde uçuşuyordu. Tom vicdan azabı duyabilirdi, ama sonra Aboli'nin katledilen çocuklarını ve sırtlan sürüsü tarafından diri diri yenilen kızı anımsadı, böylece suçluluk hissi hemen kayboldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom aygırın sırtından arkasına bakınca esircilerin ayrı iki yerde gruplaşarak küçük direniş cepheleri oluşturduklarını gördü. "Onları dağıtmalıyız. Benimle gel," diye Aboli'ye seslendi. Savaş çığlıkları atarak ellerinde kılıçlarıyla atıldılar ve adamları teker teker doğramaya başladılar. Hayatta kalan Araplar paniğe kapılmışlardı. Boşalan tüfeklerini ellerinden atarak karanlığın içine daldılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bırakalım gitsinler!" Tom adamlarını onları kovalamaktan alıkoydu. "Nasılsa uzağa gidemeyecekler. Ortalık aydınlanır aydınlanmaz Fundi'yle okçularını arkalarından yollayacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom çarpışma sırasında Aboli'den ayrı düşmüştü. Esir dizilerinin arasından geçerek dostunu aradı. Çarpışma sona ermiş olsa da kamp bir enkaz durumundaydı. Esirlerden bazıları bağlı oldukları kazığı toprağın içinden çıkarmışlar, haykırarak hoplayıp duruyorlardı. Şamata kulakları sağır edici düzeydeydi. Tom emirlerini duyuramıyordu. Esirlerden bazılarını kınıyla vurarak sakinleştirmeye çalıştıysa da bu, adamları daha fazla dehşete düşürdü. Sonunda onları rahatlatmaktan vazgeçerek Aboli'yi aramaya devam etti. Dostunun atını gördü, ama binicisi yoktu. Tom bir an onun vurularak atının üstünden düşmüş olmasından korktu. Neyse ki sonra kalabalığın arasında Aboli'yi gördü, iriyarı zenci kollarının arasında iki küçük erkek çocuğunu taşıyor, tozlu vücutlarını göğsüne bastırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli ona, "İkisi de iyiler, Klebe, zarar görmemişler," diye bağırdı. Tom da elini sallayarak döndü ve Sarah'ı aramaya gitti. Karısının bu kara vücut denizinin içinde bir yerde yardımına ihtiyacı olanların imdadına koştuğunu biliyor, onun adına gerçek bir endişe duyuyordu. Panik halindeki kalabalık tarafından kolaylıkla çiğnenebilir ya da kaçmakta olan bir Arabın belindeki kıvrık bir hançerle karşılaşabilirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Karısının altın renkli saçları alevlerin ışığında güneş gibi parlıyordu. Tom yanına ulaşmak için atı kalabalığın içine sürdü. Eğilip bir kolunu Sarah'ın beline doladı ve onu havalandırıp önüne oturttu, sonra karısını uzun uzun öptü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kadın her iki kolunu kocasının boynuna dolayıp canını yakarcasına kollarının arasında sıktı. "Basardın, sevgilim," dedi. "Artık özgürler."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Taşınması gereken dünya kadar fildişi de var." Genç adam sırıttı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Seni alçak." Sarah ona gülümsedi. "Bu muhteşem anın içinde düşünebildiğin sadece bu mu?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babamdan aldığım ders bu. 'Bütün insanlara iyilik yap, ama sonunda ücretini almayı unutma,' derdi hep."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Esir sürüsünü bir düzene sokmak gecenin kalan kısmını kapladı. Çoğu hala zincirliydi, ama ortalık aydınlanır aydınlanmaz onları çözmeye giriştiler. Tom öldürdüğü yaşlı Arap esirbaşının belindeki kemerde koca bir anahtar destesi buldu. Anahtarlar kilitlere uydu, esirler serbest kalır kalmaz da Tom onların kabilelerine ve köylerine göre gruplandırılmalarını emretti. Sonra onları kendi kabile reislerinin sorumluluğuna verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah önce Aboli'nin ailesiyle ilgilendi. Sağlıkları yerinde olan iki erkek çocuk bir zarar görmemişti. Zete'yle Falla hala paniğin pençeşindeydiler, ama Aboli onlara sertçe çıkışınca sakinleştiler. Artık kendisine ihtiyaçları kalmadığına inanınca Sarah ötekilerin yanına koştu. Önce tıbbi yardıma ihtiyacı olan çocuklarla ilgilendi. Birçoğu dizanterinin pençesinde olduğundan onlara ishali durduran bir ilaç içirdi, sonra da zincirlerle iplerin açtığı yaraları merhemlerle tedavi etti. Gece boyunca ye ertesi gün yorulmak bilmeden çalıştıysa da küçük ilaç kutusuyla yardımını isteyen yüzlercesine yardım etmekten kendini alamıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu işler olup biterken Tom, Fundi'yle okçu grubunu gece içinde kaçan Arapların arkasından yolladı. Uzağa gidememişlerdi, çoğu da silahsızdı. Fundi'nin adamları onları kolayca yakalayıp zehirli oklarıyla işlerini bitirdiler. Zehir, okun giriş yerindeki eti morartıyor, sonra da sıvı bir ateş gibi bütün kana yayılıyordu. Kolay bir ölüm değildi bu, ama avcılar avın kanıtı olarak kurbanlarının kesik başlarını getirince Tom onlara serinkanlılıkla baktı. Ölen adamların yaptıklarını unutmamış, duyduğu öfke henüz yatışmamıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gemiciler subaylarının kontrolünde kampı yağmaladılar ve ganimeti kaptanlarının sayıp gemi defterine geçirmesi için bir kenara yığdılar. Dağ gibi fildişlerinden başka kervanbaşının kulübesinin küllerinin arasında küçük bir demir sandık bulmuşlardı. Alevlerin sıcağına dayanan sandığı kırınca neredeyse onu kırıp açınca üç yüz sterlin değerinde altın dinarlar içerdiğini gördüler. Tom hoşnut bir tavırla Sarah'a, "Bu da bir günlük hayır işlerinin haklı kazancı," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yiyecek sepetlerini, tüfekleri, barut fıçılarını, saçma dökmeye yarayan kurşun çubuklarını, balyalarla kumaşı, torbalar dolu boncuğu ve daha pek çok değerli eşyayı toparladılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah'ın bu işe aklı ermemişti. "Bu kadar çok şeyi nasıl Fort Providence'e kadar taşıyacaksın? Burada bırakmak zorunda kalabilirsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Nasıl olacağını görürsün," diyerek sırıttı. Bundan sonra Fundi'yle Aboli'ye kurtarılan bütün esirlerin kabile reislerini yanına getirmelerini söyledi. Reislere, yiyecek stoklarını çeşitli kabileler arasında paylaştıracağını, kadınlarla çocukların da köylerine dönmekte serbest olduklarını söyledi. Ancak, özgürlüklerine karşılık erkeklerin her biri hamallık ederek ganimeti Lozi ülkesine taşıyacaklardı. Bundan sonra, kadınlarının arkasından evlerine dönmekte serbest olacaklardı. Tom onlara emeklerinin karşılığını ticaret mallarından alacaklarını da ayrıca söyledi. Kabile reisleri bu anlaşmadan hoşnut kalmışlardı; tebaalarının alacakları ücret doğrudan onların eline geçecekti. Özgür olduklarını o ana kadar kavrayamamışlar, bir esirbaşı grubundan bir başkasının eline geçtiklerini sanmışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yiyecekleri paylaşıp kervanları oluşturmak epeyi günlerini aldı; Tom ancak bundan sonra kadınları evlerine doğru yola çıkarabildi. Kadınlar kendilerini kurtaran beyaz adamlara teşekkürler ve övgüler yağdırarak yola çıktılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ağır yüklü erkekler kervanı bundan sonra güneye doğru harekete geçti. Ele geçirdikleri Arap atlarına binmiş olan Tom'la Sarah kafilenin başında yol alıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Fundi'yle en cesur avcılardan yirmi kadarını kuru mevsimin kalan kısmı boyunca esir yolunu denetlemekle görevlendirdi. Başka bir Arap kervanının yaklaştığını fark ettikleri anda Fundi, Tom'u uyarmak için koşucularını Fort Providence'e yollamakla yükümlüydü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fort Providence'e vardıklarında Tom küçük Centaurus'a bol bol yetecek kadar fildişi yükleri olduğunu anladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah'a, "En azından bu mevsim fil avına gitmemize gerek kalmayacak," dedi. "Bütün çabalarımı, o zavallı esirlerin daha fazlasını Arapların elinden kurtarmak için harcayabileceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Konuşurken genç adamın yüzünde yüce gönüllü ve erdemli bir anlam okuduysa da Sarah gözlerindeki parıltıyı fark edince aldanmadı. "Göründüğün kadar dürüst olmanı isterdim, Thomas Courtney, ama seni iyi tanıyorum. Fildişi ve dövüş aşkı yüzünden bu iştesin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç adam, "Çok katı bir yargıç olurdun, güzel sevgilim," diye itiraz etti. Gülümsüyordu. "Ama niye tartışıyoruz ki? Sen o çocuklarla ilgileniyorsun, ben de onları senin bakımına terk ediyorum. Böylece, ikimizin de istediği gerçekleşecek."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah, "Bir dahaki sefer o kadar kolay olmayacaktır," diye onu uyardı. "Arap tacirler seni bekleyecektir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Benim de bu konuda bazı fikirlerimin olduğuna inanabilirsin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İki yüze yakın Arap tüfeğiyle yabana atılmayacak bir barut ve kurşun stoku ele geçirmişlerdi.Tom, fil avına çıkacak yerde elli kadar Lozi savaşçısını silahşor olarak eğitti. Lozilerin içinde en çok umut vaat edenleri seçmişlerse de, adamlar kültürlerine böylesine ters düşen bir silaha hakim olmakta zorlanıyorlardı. Ateşli silah karşısında duydukları korku duygusunu ve patlama beklentisiyle gözlerini sıkı sıkı kapama içgüdüsünü hiçbir zaman yenemeyeceklerde Tom onların asla nişancı olamayacaklarını kavramakta gecikmedi. Genç adam durumu kabullendi ve bunun yerine onları yakın mesafeden yaylım ateşi açmaya ve tüfeklerini tek bir kurşun yerine, özel olarak dökülmüş saçmalarla doldurmaya alıştırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birkaç hafta sonra Fundi'nin koşucularından biri kuzeyden Fort Providence'e gelerek göller ülkesinden başka bir esir kervanının yaklaştığı haberini getirdi. Tom, Sarah'a, "Stratejimin işe yarayıp yaramayacağını görmenin zamanı geldi," dedi. "Herhalde senin burada, Fort Providence'de tehlikeden uzakta kalmanı istememin bir yararı olmayacaktır." Genç kadın yanıt olarak gülümsedi ve ilaçlarını paketlemeye gitti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">En sonunda kervanı gördüklerinde ilkinden daha büyük ve daha zengin olduğunu fark ettiler. Üstelik kervana daha fazla piyade ve binicinin eşlik ettiğini gördüler. Tom'un adamlarından iki kat daha kalabalıktılar. O ve Aboli iki gün süreyle onları izlerken bir yandan da saldırı planları yapıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Arap esircibaşlarının ilk kervanın başına gelenleri öğrendikleri çok geçmeden belli oldu. Tetikte görünüyorlardı. Yürüyüş sırasında ileriye keşif kolları yolluyorlar, bir tehlike belirtisi karşısında da hemen savunma düzenine geçiyorlardı. Geceleri de saldırı olması olasılığına karşı kamplarının etrafında bir nöbetçi çemberi oluşturuyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Aboli kafilenin önüne geçince esir kervanının nehri aşmak için geçmek zorunda kalacağı bir sığlığı keşfettiler. Kendi kuvvetlerini de ileri alıp bütün adamlarını nehrin karşı kıyısındaki ormanda mevzilendirdiler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Esir kervanı nehre varınca, uzun ve yönetilmesi güç kafile karşıya geçmeye başladı. Tom kafilenin baş tarafına nehri geçerken ilişmedi. Ama sonra, esirlerin yarısı ve refakatçileri karşı kıyıya geçince kafilenin iki yarısı arasındaki bağlantıyı kesti ve kafilenin baştaki yarısına saldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lozi silahşorları saklandıkları mevzilerden Arap muhafızları yakın mesafeden yaylım ateşine tuttular. Saçmaların yayılma özelliğini kullandıklarından onlar bile hedefi şaşıramazlardı ve sonuç korkunç oldu. Çarpışmalar bir süre şiddetle devam ettiyse de Arapların öncü kuvveti sayıca üstün bir düşmanla karşı karşıyaydı, üstelik ilk yaylım ateşleri sonucunda iyice eksilmişlerdi. Öbür kıyıdaki arkadaşları onları desteklemek için nehri aşmaya kalkışınca, hemen hemen göğüslerine kadar yükselen suda akıntıya karşı savaşmak zorunda kaldılar ve Tom'un denizcilerinin isabetli ateşiyle geri püskürtüldüler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gece olurken bu kıyıdaki çarpışma sona ermişti. Tom'un adamları kervanın liderini yakalamışlar ve Arap muhafızların tümünü yok etmişlerdi. Ayrıca, Arapların bütün barut stokunu da ele geçirmişlerdi. Tom şimdi sayıca üstün durumdaydı ve dahası, karşı kıyıda kalan Araplar cephane sıkıntısı çekiyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom adamlarını nehrin öbür yakasına geçirdi. Arap mevzilerine bir dizi yıldırım baskın düzenleyerek esircibaşlarını kendilerini savunmaya ve bu arada kalan barutlarının tümünü harcamaya zorladı. Karşı tarafın tüfeklerinin boş olduğuna kanaat getirince yoğun bir saldırıya geçti ve Arap mevziini darmadağın etti. Barutlarının son kalıntısı da tükenen savunucular, Lozilerin kısa mızraklarını vahşi biçimde kullandıkları göğüs göğüse çarpışmada yok edildi ler. Sona kalan Araplar nehre doğru sürüldüler, orada ise kan kokusunun mıknatıs gibi çektiği timsahlar toplanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çarpışmanın sonrasında Tom üç bini aşkın esiri kurtardı ve ganimet taşı yan uzun bir hamal kuyruğuyla güneye, Fort Providence'e doğru yürüyüşe geçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fundi'nin gözcüleri esir yollarını kontrol altında tuttularsa da bu, o kuru mevsimde Ateş Sahili'ne ulaşmaya çalışan sonuncu kervan oldu. Küçük Centaurus'un kıçüstü güvertesinde birlikte dururlarken Tom, Sarah'a, "Bir dahaki sefere işlerimizin daha verimli olması için dua etmeliyiz," dedi. Gemileri yağmur mevsiminin başında nehrin akıntı yönünde okyanusa doğru yol alıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kadın, “İşlerimiz daha verimli olursa, gemimizi batıracağın kesin," diye karşılık verdi. "Fildişleriyle ağzına kadar dolu olduğundan kamaramı kullanamıyorum bile."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hemen atıldı. "Bizi batıracak olan şu senin çocuklarındır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sarah esir kervanlarındaki en sevimli yetimlerden dördünü koruması altı na almıştı. Analık özlemini onlarla gideriyordu; çocuklar da genç kadının kendileri için diktiği giysilerin içinde başparmaklarını emiyor ve onun eteklerine yapışıyorlardı. "Thomas Courtney, bana öyle geliyor ki sen birkaç küçük bebeği kıskanıyorsun," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Ümit Burnu'na vardığımız zaman tekrar aşkını elde etmek için sana güzel bir şapka satın alacağım," diye söz verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Genç kadın bir erkek bebeği yeğleyeceğini söyleyecek olduysa da, kendini tuttu. Bu, ikisi için de çok hassas bir konuydu. Sarah gülümsemekle yetindi. "O şapkanın altına giyilecek bir elbise de isterim. Şu son aylar paçavra ların içinde dolaşıp durdum," diyerek kocasının kolunu sıktı. "Ah Tom, çok kısa bir zaman için dahi olsa uygarlığı yaşamak ne kadar güzel."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
