<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <link href="../Styles/Style0001.css" rel="stylesheet" type="text/css" />
  <meta content="Microsoft Word 12 (filtered)" name="Generator" />

  <title></title>
</head>

<body xml:lang="TR" xmlns:xml="http://www.w3.org/XML/1998/namespace">
  <div class="WordSection1">
    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal Courtney hayatının kum saatinin son kum taneciklerini damla damla akıttığını hissetmiş gibiydi. Düşünceleri sık sık ölüme ve bununla ilgili ayrıntılara kayıyordu. Yatağında yattığı yerden kentin en usta taşçısını karşısına çağırttı ve mezarı için çizdiği modeli ona gösterdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Benden ne istediğinizi çok iyi anladım, milord." Taşçı derisinin gözeneklerine yerleşmiş taş tozları yüzünden vaktinden önce yaşlanmış görünüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tabii ki anladın, John," dedi Hal. Adam keski ve çekiçle gerçek bir sanatkardı. Hal'ın babasıyla bütün eşlerinin lahitlerini de o yontmuştu. High Weald'in efendisi için de aynı şeyi yapması uygun düşerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal bundan sonra babasının cenaze töreninin piskopos tarafından yönetilmesini sağladı. Sir Francis'in ölüsü, taş ustası John'un hemen hemen yirmi yıl önce onun için hazırladığı sandukanın içinde son uykusunu uyuyacaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şapel aile bireyleri ve Sir Francis Courtney'i tanımış olanlarla tıka basa doluydu. Hizmetkarlarla malikanenin tarım işçileri arka sıraları doldurmuşlar ve kilisenin avlusuna taşmışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal geçidin orta yerinde, malikanenin marangozlarının ona yaptıkları özel bir koltukta oturuyordu. Hal'ın dengesini bulabilmesi için koltuğun yanları yüksek bırakılmıştı. Her köşesinde de güçlü kuvvetli dört uşak tarafından taşınabilmesi için birer tutamacı bulunuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Courtney ailesinin geri kalan bireyleri ön sırada oturmuşlardı. Bir düzine kadar kuzen, dayı, teyze ve tabii ki yakın akrabalar vardı. William babasına en yakın koltuktaydı, Alice de yanında oturuyordu. Tom'un zorla dairelerine girmeye kalkıştığı geceden beri ortalıkta gözükmemişti. Matem siyahları giymişti, koyu renkli bir peçe ise yüzünü örtüyordu. Ama bir an gözlerinin yaşını silmek için peçenin ucunu kaldırdığında, Tom öne eğilerek genç kadının yüzünün yarısının şiş olduğunu, dudağındaki derin bir kesiğin kabuk tuttuğunu, yanağındaki çirkin bir berenin ise solarak mor ve yeşil olduğunu gördü. Genç kadın, Tom'un bakışını üstünde hissedince hemen peçeyi indirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Geçidin öbür yanındaki sırada ise onur konukları oturuyordu: St. George ve Kutsal Kase Tarikatı'nın dört şövalyesi. Nicholas Childs ve Oswald Hyde, Londra'dan birlikte gelmişlerdi. Alice'in babası Exeter Kontu John Grenville, High Weald'e komşu olan geniş arazilerinden küçük kardeşi Arthur'le birlikte at üstünde gelmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kafile törenden sonra cenaze şöleni için büyük eve döndü. Aileyle onur konukları büyük yemek salonunda yemek yiyorlardı. Köylüler için ise ahırların dışına yiyecek ve içecekle dolup taşan sehpalar yerleştirilmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal o kadar cömert bir ev sahibi, High Weald'in mahzenlerinden çıkarılan içkiler de öylesine boldu ki iki lord daha akşam olmadan dinlenmek için odalarına çekilmek zorunda kalmıştı. Piskopos da görevinin gerekleriyle nefis şaraptan fazlasıyla etkilenmiş olduğundan binanın ana merdivenini ancak iki uşağın yardımıyla çıkabildi, ama merdiven sahanlığında durarak yukarı çıkışını izleyenleri kutsamaktan da geri kalmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ahırların avlusunda eğlenenler patlayıncaya dek elma rakısı içtikten sonra çitlerden ve saman yığınlarından benzer amaçlarla yararlandılar. Buralarda da içkicilerin horultuları, başka şekillerde meşgul olan genç çiftlerin saman hışırtıları, kıkırtıları ve mutlu çığlıklarına karışıyordu. Tarikatın dört şövalyesi ortalık kararırken şölenin etkisini atlatmaya çalışarak odalarından indiler ve beklemekte olan arabalarına bindiler. Küçük kafile evden ayrılıp, öndeki arabada bulunan Hal'la Tom'u yamacın yukarsındaki şapele doğru izledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Şapelin mahzeninde tören için her şey hazırdı. Yerdeki mozaik deseni beş uçlu yıldız biçimindeydi, ortasında da ateş, toprak ve su elemanlarını içeren üç tunç kazan bulunuyordu. Maltızdaki alevler, taş mezar dizilerinin ötesindeki köşelerde garip gölgeler çizerek dans ediyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın koltuğu şapelin kapısında onu bekliyordu. Oturduktan sonra şövalye kardeşleri onu merdivenden mahzene indirerek beş uçlu yıldızın ortasına oturttular. Çevresi üç kazanla çevriliydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Beyaz entariler giymiş olan Tom yukarda, şapelin ortasında yalnız başınaydı. Duvarlara dirseklerle tutturulmuş meşalelerin ışığında altarın önünde çömelmiş, dua ediyordu. Aşağıdaki mahzende Loca'yı açarken fısıldaşan şövalyelerin seslerini duyabiliyordu. Derken taş merdivende ağır ayak sesleri duyuldu. Tom'un kefili Exeter kontu onu çağırmaya geliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, kontun arkasından öbür şövalyelerin kutsal dairenin içinde onu bekledikleri mahzene indi. Kılıçlarını kınından çıkarmışlardı; tarikatın birinci derecedeki denizcileri Nautonnier Şövalyeleri olarak altın yüzüklerini ve zincirlerini takmışlardı. Tom beş köşeli yıldızın kenarına diz çöktü ve içeri alınmak için yalvardı. "Tanrı, Oğul ve Kutsal Ruh adına!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Babası boğulmaktan kurtarılmış bir adamın boğuk sesiyle, "St. George ve Kutsal Kase Tarikatı'nın Temple Locası'na girmek isteyen kim?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Temple'ın gizemlerini tanımak için gelen bir aday."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Babası, "Öyleyse ebedi yaşamını tehlikeye atma pahasına gir," diye onu davet etti. Hal'ın yumuşak ses tonu uyarıyı daha etkili kılıyordu. Tom ayağa kalktı ve mistik dairenin sınırlarını işaretleyen mozaik mermer deseni aştı. Herhangi bir şey hissetmeyi beklememişti; ama şimdi bir düşman, toprağa bir kılıç saplayarak mezarını işaretlemiş gibi titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal tiz bir sesle, "Bu adaya kim kefil oluyor?" diye sordu. Kont gür sesiyle atıldı. "Ben oluyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal oğluna bakarken uzun yıllar önce and içtiği yeri, ekvatorun güneyinin o vahşi ülkesindeki tepeyi düşünüyordu. En sonunda dairenin dışına, babasını yatırabildiği taş sandukaya bakışını dikti. Devamlılığı, yani bir kuşağı ötekine bağlayan sihirli şövalyelik zincirini gözünün önüne getirince yüzü hülyalı bir gülümsemeyle aydınlandı. Kendi ölümünün tıpkı karanlıkta ona yaklaşan insan yiyen bir canavar gibi pusuda beklediğini hissediyordu. Geleceği oğullarımın ellerine teslim ettikten sonra karanlık varlıkla buluşmam daha kolay olacak, diye düşündü. Geleceğin geçmişle birleşerek gözlerinin önüne serildiğini görür gibiydi. Bu arada tanıdığı gölgemsi siluetler gördü: Savaştığı düşmanlarla sevdiği ve uzun zaman önce kaybettiği erkeklerle kadınlar, henüz gelecek günlerin sisine karışmadığını bildiği başka kişilerle kaynaşıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kont yavaşça uzanarak elini Hal'ın eğik omzuna dayadı ve onu şimdilere çağırdı. Hal silkinerek yine Tom'a baktı. "Kimsin sen?" "Henry ile Margaret'in oğlu Thomas Courtney."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O kadar sevdiği kadının adını duyunca Hal gözlerinin yaşardığını hissetti. Melankoli ruhunun derinlerinde yuvalanmıştı. Büyük bir moral bozukluğu yaşıyor ve artık dinlenmek istiyordu. Ama kendisine düşen görevleri tamamlamadan bunu yapamayacağını biliyordu. Yine silkinerek, ona babasından geçen Neptün kılıcını Tom'a uzattı. Meşalelerin aydınlığı bıçağın altın kakmalarının üstünde dans ediyor, başındaki safirin derinlerinde ışıldıyordu. “İnancının ilkelerini bu bıçağın üstünde doğrulamanı bekliyorum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kılıcın keskin kenarına dokunarak ezberden okumaya başladı. "Şunlara inanıyorum: Üçlemede sadece bir tek Tanrı olduğuna, Ebedi Baba, Ebedi Oğul ve Ebedi Kutsal Ruh."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Nautonnier Şövalyeleri bir ağızdan, "Amin!" dediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sorular ve yanıtlar meşaleler eriyip akarken devam etti. Her "soru nere deyse tümüyle Temple Şövalyeleri'ninkinden alınma tarikatın yasasını andırıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu arada Temple Şövalyeleri'nin tarihinin anahatları okundu. İsa ve Süleyman Mabedi'nin Yoksul Şövalyeleri'nin 1312'de Fransa Kralı Philippe Le Bel tarafından kuklası Bordeaux'lu Papa V. Clement'in suç ortaklığıyla nasıl saldırıya uğradıkları ve imha edildikleri anımsatılıyordu. Temple Şövalyelerinin altın çubuklarıyla arazilerden oluşan muazzam servetine krallık tarafından el konulmuş, liderleri işkence edilmiş ve kazığa bağlanıp yakılmıştı. Bununla birlikte, müttefikleri tarafından uyarılan Temple Denizcileri, Manş limanlarındaki demirleme yerlerinden denize açılmışlardı, İngiltere'ye yönelmişler ve Kral Edward'ın korumasına sığınmışlardı. O zamandan beri İskoçya ve İngiltere'de localarını başka adlar altında tekrar kurmuşlar, fakat tarikatın temel ilkeleriyle bağlı kalmışlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonunda bütün sorular sorulmuş ve yanıtlanmıştı. Tom yere diz çöktü, şövalyeler de etrafında halka oldular. Ellerinden birini onun eğilmiş başına, öbürünü ise Neptün kılıcının sapına dayadılar. "Thomas Courtney, sana Kase Şirketine hoş geldin diyor, seni St. George ve Kutsal Kase Tarikatı Mabedi'nin kardeş şövalyeliğine kabul ediyoruz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Onu ayağa kaldırıp teker teker öptüler. Bütün bunlar eski ritüelin bir parçasıydı, ama Tom babasını.öpmek için eğilince Hal eskiden beri geçerli kural dan saptı. Neptün kılıcının sapını oğlunun eline verdi ve parmaklarını onun elinin üstüne kapayarak "Bu kılıç artık senin, oğlum," dedi. "Onu cesaretle ve şerefle kullan."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom güzel kılıcın babasının en çok değer verdiği eşyalardan biri olduğunu biliyordu. Minnettarlığını anlatmak için kelime bulamadı, bunun yerine Hal'ın gözlerinin içine uzun uzun baktı. Ona iletmeye çalıştığı sessiz sevgi ve görev mesajını babasının anladığını görebiliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Cenaze töreni için gelenlerle tarikatın dört şövalyesi gittikten sonra, High Weald oldukça sessiz ve boş göründü. Alice günlerinin çoğunu özel dairesinde geçiriyordu. Tom onu bir kere kırlarda yalnız başına atını sürürken gördü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, onu uzaktan seyrederek son kısa buluşmalarının sonuçlarını anımsadığından yengesine yaklaşmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William malikanenin yönetimiyle meşguldü. Günlerini kalay madenindeki ofisinde geçirip işçi temsilcisiyle görüşüyor veya malikanede atla dolaşarak, hizmetkarları arasında işi asanları ve suç işleyenleri yakalamak amacıyla baskınlar yapıyordu. Suçlular kırbaçla ve anında malikane topraklarından atılmak la cezalandırılıyordu. William akşamları eve dönerek saat tam sekizdeki yemekten önce babasıyla bir saat geçiriyordu. Alice ona katılmadığı için yemeklerini yalnız yiyordu. Tom da çeşitli bahanelerle yemeğini odasında ya da çevredeki meyhanelerin birinde yiyor, Aboli, Luke Jervis, Ned Tyler ve Alf Wilson'la çok daha dost bir ortamda vakit geçiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aylar geçtikçe Tom giderek daha huzursuz ve sabırsız olmaya başladı. William evde olmayınca gününün en büyük bölümünü babasıyla geçiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ı aşağıya, kütüphaneye indiriyor, onu büyük masanın başındaki koltuğuna oturtuyor, sonra babasının istediği kitaplarla haritaları kalabalık raflardan indiriyordu. Bunları masanın üstüne yayarak dikkatle inceliyorlar, babasının hiçbir zaman yapamayacağını bildiği yolculuğun ayrıntılarını tartışıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yeni satın aldığı gözlüğü burnuna oturtan Bay Walsh da masanın uzak ucunda oturuyor, Hal'ın ona dikte ettiği notları alıyordu. ihtiyaçları olan malzeme ve donanımın ayrıntılı envanterlerini ve Hint Okyanusu'na yapılacak seferde gemilere alınacak mürettebatın adlarıyla görevlerinin dökümünü düzenliyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, “İki gemi lazım," diye karar verdi. "Seraph’la Minotaur kadar büyük değil, fakat iyi silahlanmış, hızlı ve manevra kabiliyeti olan gemiler. Evet, çünkü o adamlarla tekrar dövüşeceğimiz kesin. Ha evet, gemileri Ateş Sahili'nin nehirlerine ve haliçlerine sokacağımız için su çekişleri de fazla olmamalı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom söze karıştı. "Ned Tyler’la Alf Wilson'u bize uygun gemiler aramaya yollayacağım. Kıyı boyunca at sürerek Plymouth'la Margate arasındaki bütün limanlara uğrayabilirler. Ne yazık ki Avrupa anakarasında savaş olduğuna göre, istediğimiz gibi gemileri bulmamız kolay olmayacak."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal dudak büktü. "O gemileri satın alacak altınların varsa, ne kadar kolay bulunacaklarını görüp şaşıracaksın. Dorian'ı Arapların elinden kurtarmak için el-Auf'dan kopardığım ganimetin her kuruşunu sarf etsem bile gam yemem."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bay Walsh, "Bir ilan verebiliriz," diye önerdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“İyi bir öneri!" dedi Hal.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Lord Childs'dan şirketin bir gemisini de isteyebiliriz." Tom haritadan başını kaldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hayır!" Hal "olmaz" der gibi başını kaldırdı. "Childs eğer bir filoyu John Şirketinin bölgesine götüreceğimizi duyacak olursa, bizi engellemek için elin den geleni yapar. Şirket, bölgeleri içinde başkalarının ticaret yapmasına, hatta dolaşmasına şiddetle karşıdır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Planlamalara ve tartışmalara günlerce devam ettiler. Sonra, Tom'un onları sahil boyuna yollamasından on beş gün sonra Ned Tyler’la Alf Wilson bir gemi buldukları haberiyle döndüler. Tekne söz konusu görev için idealdi, ama sahipleri onun için yedi bin sterlin istiyordu. Yanlarında Hal'ın imza etmesi için bir kabul belgesi ve sahiplerin paralarının banka çekiyle ödenmesini istediklerine dair bir istem vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal iki denizciyi, geminin durumu ve yaşı hakkında sorguladıktan sonra gözlerini kapadı ve uzun zaman sessizlik içinde oturdu. Tom telaşlanmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Baba!" Sandalyesinden fırlayıp Hal'ın yanına koştu. Babasının yanağına dokununca ateş gibi yandığını fark etti. "Lord hazretleri iyi değil," dedi. "Bana yardım edin de onu yukarıya, yatağına taşıyalım." Bay Walsh bile koltuğun bir kolunu tuttu, böylece Hal'ı merdivenden yukarı kata koşturdular. /'</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal yatağına yatırılınca Tom, Dr. Reynolds'u kentteki evinden alıp getirmesi için Aboli'yi Plymouth'a yolladı. Sonra, Ned Tyler’la öbürlerini savarak aşağıda beklemelerini buyurdu. Onlar gittikten sonra, babasıyla yalnız olmak için yatak odasının kapılarını kilitledi. Yorganı açtı ve bacaklarının kesiklerini saran bandajları titreyerek çözmeye girişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal şimdi kanındaki ani ateşin etkisiyle kızarmıştı ve kendinden geçmiş olarak sayıklıyordu. Tom son sargıyı da kaldırınca kabuk tutmuş yaranın tekrar açıldığını ve açık yaradan sarı renkli bir cerahatin aktığını gördü. Çok iyi bildiği tatlımsı koku odayı doldurunca Tom, kokuşmuşluğun bu kez eskisin den de daha öldürücü olarak arttığını anladı. Bacağın kalan kısmı, kırbaçlanmış gibi kırmızı çizgilerle yol yol olmuştu. Dr. Reynolds onu bu belirtiye karşı uyarmıştı, delikanlı da şimdi karşılaşacağı durumdan korka korka titreyen parmaklarıyla babasının kasığını yokladı. Bezler şişmiş ve taşlaşmış, ceviz kabukları gibi yumru yumru olmuştu. Tom onlara dokununca Hal dayanılmaz bir acının pençesinde inledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Dr. Reynolds gelince, "Bu gazlı kangren," diye doğruladı. "Bu kez onu kurtaramam."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Kangrenli kısmı kesip atamaz mısınız? Kokuşmuş kısmı önceki gibi akıtamaz mısınız?" diye ona bağırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kangren bu kez çok yükseğe yayılmış." Dr. Reynolds onlar daha bakarken Hal'ın kasıklarında ortaya çıkan ateş gibi kırmızı çizgileri parmak uçlarıyla izledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yalvardı. "Mutlaka yapabileceğiniz bir şey vardır."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Reynolds açık açık konuştu. "Kangren vücudunda kuru otları tutuşturan bir yangın gibi yayılıyor. Baban sabaha çıkmaz. Onunla vedalaşması için ağabeyini çağırtmalısın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Aboli'yi William'ı çağırmaya yolladı. Ama o, East Rushwold'daki kalay madeninin ana kuyusundaydı. Aboli, Hal'ın büyük oğlunun yukarı çıkması için akşama kadar bekledi. Babasının durumunun aniden kötüleştiğini duyunca William atına atlayıp dörtnala eve döndü. Hal'ın yatak odasına öylesine bir heyecanla atıldı ki, Tom başka zaman olsa bu hareketin farklı bir anlam taşıyabileceğini düşündü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, Dr. Reynolds'a, "Babam nasıl?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Lord hazretlerinin hızla kaçınılmaz sona yaklaştığını üzülerek söylemek durumundayım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, Tom'u görmezlikten gelerek gitti, yatağın öbür yanında yere diz çöktü. "Baba, ben William," dedi. "Beni duyuyor musunuz?" Büyük oğlunun sesini duyunca, Hal kımıldadı, ama gözlerini açmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Konuşun benimle," diye ısrar etti, fakat Hal'ın solukları çok hafif ve zayıftı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Gidiyor," diye fısıldadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hızla başını kaldırıp ona baktı. Ağabeyinin ses tonunda bir hoşnutluk sezer gibi olmuştu. "Evet, pek fazla beklemeyeceksin, Billy," diye doğruladı. "Sabaha Lord Courtney olacaksın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, “İğrenç pislik!" diye hırladı. "Bu sözlerini fitil fitil burnundan getireceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İkisi de bir saat kadar konuşmadılar. Ama sonra William aniden ayağa kalktı. "Saat sekiz olmuş, benim karnım zil çalıyor. Bütün gün ağzıma bir lokma bir şey koymadım. Sen de yemeğe iniyor musun?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben burada kalacağım." Tom ağabeyinin yüzüne bakmadı. "Babam uyanırsa bize ihtiyacı olabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O zaman Reynolds bize seslenebilir. Yemek salonundan buraya gelmek bir dakika bile sürmez."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Sen git, Billy. Ben seni çağırırım," diye söz verdi, William da kapıya yürüdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yarım saat sonra ağzını bir peçeteyle silerek geri döndü. Çekingen bir tavırla, "Şimdi nasıl?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Seni aradığı söylenemez," diye yanıt verdi. "Merak etme, Billy. Keyifli bir akşam yemeği yediğin için seni mirasından mahrum edecek değil."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Uzun bir gece nöbetine hazırlandılar. iki kardeş yatağın iki yanında otururken Reynolds giyinme odasındaki yatağa sokak kıyafetiyle uzanmış, hafifçe horluyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Büyük ev soluğunu tutmuş gibiydi. Dışardaki gece de öylesine sessiz ve sakindi ki, Tom tepedeki şapelin kulesindeki saatin saat başı çaldığını duyabiliyordu. Saat sabahın biri olunca delikanlı, yatağın öbür yanındaki William'a baktı. Ağabeyinin başı yatak örtüsünün üstüne düşmüştü ve ağır soluklar alıp veriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom elini babasının alnına dayadı. Biraz daha serin, diye düşündü. Belki ateşi daha önce de defalarca olduğu gibi yavaş yavaş düşmekte. Ne zaman dır ilk kez kalbinde bir ümit kıpırtısı hissetti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un elinin dokunuşunu hisseden babası kıpırdadı ve gözlerini açtı, "Burada mısın.Tom?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sesine şen bir ton vermeye çalışarak, "Evet, baba," diye karşılık ver di. “İyileşeceksin. Planladığımız gibi birlikte yola çıkacağız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“Ben seninle gelmeyeceğim, oğlum." Hal en sonunda Tom'un esasen bildiği gerçeği itiraf etmişti. "Bu yolculuğu kendi başına yapmak zorundasın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, “İsterdim ki... " diye başlayınca babası onun elini arayıp buldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">“İnkar ederek boş yere vakit kaybetme," diye fısıldadı. "Çok az zamanımız kaldı. Dorian'ı benim için bulacağına söz ver."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Dorry'ye yemin ettiğim gibi size de söz veriyorum, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal içini çekerek yine gözlerini kapadı. En kötü olasılığı aklına getiren Tom bir an paniğe kapılacak gibi oldu, ama Hal yine gözlerini açtı. "William?" dedi. William nerede?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kendi adını duymak William'ı da uyandırmıştı. Başını kaldırdı. "Buradayım, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Bana sağ elini ver, William," diye emretti. "Sen de Tom." Kardeşler ona ellerini teslim edince Hal devam etti. " William, en küçük kardeşinin başına gelenleri biliyorsun, değil mi?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom'u onu bulup kurtarmakla görevlendirdim. Tom da bu görevi kabul etti. Şimdi sana da bir görev veriyorum. Beni dinliyor musun, William ? "</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Dorian'ı kurtarma işinde Tom'a elinden gelen yardımı yapmakla görevlendiriyorum seni. Ona ihtiyaç duyduğu gemileri sağlayacaksın. Mürettebat ve levazım için gerekli parayı ödeyeceksin. Cimrilik edip masrafları kısmayacak, Tom'la birlikte hazırladığımız manifestoyu yerine getireceksin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William başıyla onayladı. "Benden istediğinizi anlıyorum, baba."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse bana yemin et." Hal tizleşen bir sesle ısrar etmişti. "Çok az vaktimiz kaldı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William içtenlikle, "Yemin ediyorum," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Sana çok şükür, Tanrım," diye mırıldandı. Son bir çaba için kuvvetini toparlamaya çalışır gibi bir süre konuşmadan yattı. Ama oğullarının ellerini salıvermemişti. Sonra tekrar konuştu. "Siz kardeşsiniz. Kardeşler asla düşman olmamalılar. Aranızı açan eski anlaşmazlıkları unutup tam anlamıyla kardeş olmanızı istiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William'la Tom susuyorlar, ne Hal'a, ne de birbirlerine bakıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Bu ölüm yatağımdaki son arzum. Bunu yerine getirin," diye yalvardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İlk konuşan Tom oldu. "Geçmişte olanları unutmaya hazırım. Gelecekte hak ettiği saygı ve sevgiyi William'dan esirgemeyeceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Daha fazlasını isteyemem, " diye soludu. "Şimdi sıra sende, William. Sen de yemin et."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William da Tom'a bakmadan, "Tom sözünü yerine getirirse, ben de ona aynı saygı ve sevgiyi göstereceğim," diye vaat etti. .</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal, "Teşekkür ederim, ikinize de teşekkür ederim," diye fısıldadı. "Şimdi de kalan azıcık zamanımızda yanımda oturun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Gece uzadıkça uzadı. Tom kaç kez Hal'ın öldüğünü sandı, ama babasının dudaklarına kulağını yaklaştırınca, soluklarının hafif fısıltısını duydu. Sonra dalmış olmalıydı ki, birden avludaki horozların öttüğünü işitti. Suçluluk duyarak doğruldu ve yatağın öbür yanındaki William'a baktı. Ağabeyi beline kadar yatağın üstüne yığılmış, hafif hafif horluyordu. Lambanın yağı bitmişti, ama perdelerin öbür yanında yeni bir günün soluk parıltısı fark ediliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom babasının yüzüne dokundu ve cildinin soğuk olduğunu müthiş bir üzüntüyle fark etti. Bu kez boğazında şahdamarının nabzını aradı, ne çare ki hiçbir hayat belirtisi, hiçbir şey yoktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Uyanık kalmalıydım. En sonunda babamı hayal kırıklığına uğrattım, diye düşündü. Eğilip Hal'ı dudaklarından öptü. Yanaklarından süzülen yaşlar babasının yüzüne damladı. Delikanlı çarşafın bir ucuyla ıslaklığı sildi ve babasını tekrar öptü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yatak odasındaki ışık kuvvetleninceye dek yarım saate yakın bekledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonra, kederine hakim olabileceğini anlamak için duvardaki aynada yüzünü inceledi. Kara Billy'nin kendisini erkekliğe yakışmayan bir perişanlığın pençesinde görmesini istemiyordu. Sonunda uzanıp ağabeyinin omzunu sarstı. "Uyan, Billy. Babamız gitti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William başını kaldırdı ve uyku sersemi haliyle ona baktı. Şafağın ölgün ışığında gözleri bulanık, bakışı şaşkındı. Sonra Hal'ın solmuş yüzüne baktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Demek en sonunda oldu," dedi. Ayağa kalkıp uzun uzun gerindi. "Tanrım, ihtiyarın ölmesi ne kadar da uzun sürdü. Hiç önümden çekilmeyecek sandım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babam öldü diyorum!" Tom ağabeyinin anlamadığını sanmıştı. Kara Billy bile bu kadar katı ve duygusuz olamazdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İyisi mi, emin olmak için Reynolds'u çağıralım, sonra da fikrini değiştirmeden onu bir an önce o şık mezarına kapatalım." William kendi esprisine gülümsedi. Sonra da ulur gibi bir sesle cerrahı çağırdı. Dr. Reynolds giyinme odasından hala uykuda gibi sendeleyerek çıktı. Hal'ı hemen muayene etti, soluk alıp almadığını saptamak için ağzına kulağını dayadı. Sonra da elini geceliğinin içine sokup kalbini yokladı. Sonunda, başını sallayarak William'a baktı. "Babanızı ne yazık ki kaybettik, milord." Tom, her şeyin bu kadar çabuk olup bitmesine şaşırmıştı. Billy şimdi Dartmouth baronuydu. Reynolds, "Lord Henry'nin toprağa verilmesine ilişkin hazırlıklarla ilgilenmemi istiyor musunuz?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Tabii," dedi. "Ben çok meşgul olacağım. Bir kere en kısa zamanda Londra'ya gitmem lazım." Şimdi başkalarından çok, kendi kendisiyle konuşuyordu. "Lordlar Kamarası'nda yerimi almalı, sonra da bankada Bay Samuels'le buluşmalıyım." Birden durup Tom'a baktı. "Cenaze töreni için gerekenleri senin yapmanı istiyorum. Yediğin ekmeği hak etmenin zamanı geldi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bu benim için bir şereftir." Tom ağabeyini utandırmak istemişti, ama William ara vermeden devam etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yalnız yakın aile bireylerinin bulunacağı sade bir tören olmalı. Bir an önce her şey olup bitmeli. Ayini piskopos yönetebilir, tabii onu ayık tutmayı başarabilirsek." Birden kararını verdi. "Törenin bir hafta sonra yapılmasını istiyorum. Ayrıntılarla sen ilgilen." Yine gerindi. "Tanrım, karnım öyle aç ki. Beni ararsan kahvaltıda olacağım."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın bütün kardeş şövalyelerinin cenaze töreni için bir araya gelmelerine zaman yoktu. Bir tek Exeter kontuyla kardeşi gelebilecek kadar yakında bulunuyorlardı. Ama Hal'la birlikte okyanuslarda yolculuk eden subaylarla gemiciler eyaletin her köşesinden ve bütün limanlardan yetiştiler. Bazıları orada bulunmak için seksen kilometre yol yürümüştü. Ned Tyler, Alf Wilson ve Luke Jervis şapelin ön sıralarında yer aldılar, basit gemicilerle malikanenin tarım iş çileri ise salonun orta yerindeki geçidi dolduruyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Zor kazandığım sterlinleri ülkedeki bütün başıboşlarla akşamcılara içki ve yiyecek almak için harcayacak değilim," diye karar vermiş ve konukseverliğini sadece davetli konuklarına göstermişti. Tom, babasını onurlandırmak için gelen adamlara ganimetteki kendi payından et ve içki satın almıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'ın ölüsünün aile şapelinin mahzenindeki yeni taş sandukasına yerleştirilmesinden iki gün sonra William arabayla Londra'ya hareket etti ve neredeyse üç hafta geri dönmedi. Gitmeden önce Alice'le bebeği babasının evine yollamıştı. Tom onun bunu sırf kendisinin Alice'le konuşmasına engel olmak için yaptığına emindi. Boş evi öylesine kasvetli buldu ki, Royal Oak hanında bir oda tuttu ve günlerini orada Ned Tyler, Alf Wilson ve Bay Walsh'la birlikte geçirerek Dorian'ı bulmak için çıkılacak seferin son ayrıntılarını planladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Hal'la birlikte hazırladıkları listeler ve manifestolardan yola çıkarak High Weald'e dönüşünde William'a sunulmak üzere bir bütçe saptadı. Sonbahar yaklaştığından zaman Tom'un aleyhine işliyordu. Gemileri donatıp mürettebat bulmak ve Biscay Körfezini aşarak kış mevsiminin fırtınaları yolunu kesmeden önce daha ılıman güney sularına ulaşmak için üç aydan az zamanı vardı. Tom, "Kışa yakalanırsak bir yıl beklemek zorunda kalırız," diye endişesini dile getirdi. William’ın dönüşünü garanti olarak göstererek bakkaliye depolarına ihtiyaç duydukları kumanyayı ısmarladı. Yeni Lord Courtney'in kredisi herhangi bir bankerinki kadar sağlamdı. Malzemeyi depolamak için rıhtımda büyük bir depo kiraladı, sonra da Ned'le Aboli'yi ihtiyaçları olan adamları toparlamaya yolladı. Son seferlerinin başarısından sonra en iyi mürettebatı bulması zor olmadı. Adamların çoğu Seraph'la sefere çıkmışlardı. Çoğu ganimetten dolayı aldıkları ödülü harcadıkları için Tom'la yola çıkmaya sabırsızlanıyorlardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ned Tyler’la Alf lazım olan ikinci gemiyi buldular ve onu uygun bir fiyata satın almak için uzun uzun pazarlık yaptılar. Bununla birlikte, sahipler bütün parayı ellerine almadan gemileri teslim etmiyorlardı. Tom sabırsızlığını frenlemek zorunda kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William eylül sonunda Londra'dan High Weald'e döndü. Tam bir zafer sevinci yaşıyordu. Lordlar Kamarası'nda yerini almış ve Saray'a tanıtılmıştı. Kentte kaldığı süre içinde Bombay konağında Lord Childs'ın konuğu olmuştu. Childs onun Londra yüksek sosyetesine girişine kefil olmuş, onu nüfuzlu çevrelere tanıtmış, John Şirketinin yönetim kurulunda yer almasını sağlamıştı. William kendisine miras kalan ganimet parasıyla şirketteki yatırımını ödenmiş sermayenin yüzde 7'sine yükseltmiş, böylece, Saray'dan sonraki başlıca beş hissedardan biri olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kentteki dedikodulara bakılırsa, Alice babasının evinden onun yanına dönmüştü ve başka bir bebek bekliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William’ın döndüğünü duyunca Tom atına atlayarak kentten High Weald'e yollandı. Çıkacağı seferle ilgili planlarını ağabeyiyle tartışmak için sabırsızlanıyordu. Heybelerinde iki metal kutu taşıyordu. Bunların arasında beklemekle geçen iki haftanın içinde toparladığı bütün belgeler; iki geminin satış senetleri, bakkaliyelerin, gemi donanım ve başka ticaret mallarının faturaları yer alıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öğlene doğru büyük eve varınca William’ın vekilharcıyla kütüphaneye kapandığını öğrendi. Tom, Lord Courtney'i görmek için bekleyen bir kalabalıkla karşılaşınca şaşırdı. Binanın girişindeki holde on altı kişi vardı. Tom bunların çoğunu tanıyordu. Ailenin avukatı John Anstey, eyaletin polis müdürü, madenin ustabaşlarıyla mühendisleri, kentin belediye başkanı ve belediye meclisi üyeleri oradaydı. Tom öbürlerini tanımıyordu, ama hepsini nazik bir tavırla selamladı. Ağabeyinin onu kabul etmesini beklerken Anstey'le gevezelik etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Saat öğleyi çalınca William'ın öbürleriyle birlikte beklediğini bilmediğine karar vererek evin uşağı Evan'la içeriye bir pusula yolladı. Ama Evan az sonra sıkıntılı bir tavırla döndü. "Lord hazretleri sizi görmeye hazır olunca çağıracaklarmış. O zamana dek bekleyecekmişsiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öğleden sonra saatle ağır geçti. Evan arada bir gelerek öbürlerini kütüphaneye buyur ediyordu. Akşam olduğu sırada Tom oradakilerin arasında en sona kalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Evan özür diler gibi bir tavırla, "Lord hazretleri şimdi sizi görecekler," diye bildirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom her koltuğunun altına bir kutu sıkıştırmıştı. Gördüğü muameleye duyduğu içerlemeyi iyi kötü gizlemeyi başardı. William şöminenin yanında duruyordu. Ellerini sırtında devşirmişti. Arkasını şöminenin alevlerine tutarak ısıtmak için uzun ceketinin uçlarını havaya kaldırmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Günaydın, William," dedi. "Londra ziyaretinin başarılı geçtiğini umarım. Saray'a tanıtıldığını duydum. Kutlarım." Delikanlı kutuları kütüphane masasının üstüne bıraktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Çok naziksin, küçük kardeş." William’ın ses tonu soğuktu. Tam o sırada Evan gümüş bir tepside iki kadehle içeri girdi. Bir tanesini önce William'a verdi. Sonra Tom'a yaklaştı. Tom kadehi alırken Evan ona, "Akşam yemeğine kalacak mısınız, efendim?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom daha yanıt veremeden William, "Sanmıyorum," diye atıldı. "Thomas burada fazla kalmayacak. Kentte bayağı dostlarıyla akşam yemeği yemek için sözleştiğine eminim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'la Evan şaşkınlıkla ona bakarken William devam etti. "Hepsi bu kadar, Evan. Akşam yemeği her zamanki gibi sekizde. Bundan önce rahatsız edilmek istemiyorum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William bir yandan konyağı yudumlarken siyaha boyalı teneke kutulara bakarak bir kaşını kaldırdı. "Sırf beni kutlamak için gelmediğine eminim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Onaylaman için seferin manifestosunu getirdim. Şu ana kadar girdiğim masrafların faturalarını da."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ne seferi bu?" William şaşkınlık numarası yaptı. "Benim hesabıma harcamalar yapmanı istediğimi hatırlamıyorum. Ama belki seni yanlış duymuşumdur."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babama verdiğin sözden bahsediyorum." Tom ağabeyinin inkarından rahatsız olduğunu belli etmemeye çalıştı. "Hazırlıkları aşağı yukarı tamamladım." Tom, ardından kutuları açarak, belgeleri düzgün desteler halinde masanın üstüne koydu. "Bunlar mürettebatın dökümleri," dedi. "Yüz elli çok iyi gemici buldum, ihtiyaç duyduğum mürettebat bu kadar zaten. O gemicilerin hepsi babamla sefere çıktıklarından her birini çok iyi tanırım. Hepsine kefil olabilirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William şöminenin yanındaki yerinden kımıldamadı. Dudaklarında hafiften alaycı bir gülümseme vardı, ama bakışları soğuktu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom devam etti. "Bunlar da iki geminin satış belgeleri. Her ikisini de denetledim. Amacımız için ideal durumdalar; ayrıca, sahiplerinin istedikleri fiyatı pazarlıkla dört bin sterlin düşürmeyi başardım." Delikanlı, William'a bakıp onun bir şey söylemesini bir süre bekledi, ama William'dan ses çıkmayınca inatla devam etti. "Bunlar da gereken bütün levazım ve donanımın dökümleri. Çoğunu satın alıp rıhtımdaki Patchley ambarlarında depolattım. Maalesef yüksek fiyatlar ödemek durumunda kaldım. Amirallik eldeki bütün malzemeyi donanma için satın alıyor. Barut ve saçma, halat ve yelken gibi malzeme çok kıt. Fiyatlar savaşın başından beri hemen hemen ikiye katlandı."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı, William'dan yine ses çıkmayınca bozularak, "Ödemeleri yapacağıma dair söz verdim," dedi. "Bu faturalardaki tutarları ve gemi sahiplerinin alacaklarını ödemek için paraya ihtiyacım var. Geri kalanlar bir süre bekleyebilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William içini çekerek deri koltuklardan birine çöktü. Tom yine konuşmaya yeltendiyse de William hizmetçi kızlardan birine gelmesini bağırarak onun sözünü kesti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Susan!" Kız, çağırılacağını tahmin ederek kapının dışında bekliyor olmalıydı ki hemen geldi. Tom onu tanıyordu. Babasıyla sefere çıktığı zaman daha çocuktu, ama yokluğunda başlığının altından dökülen siyah lüleleri ve arsız parıltılı mavi gözleriyle güzel bir genç kız olmuştu. Tom'a küçük bir reverans yaptıktan sonra, William'ın emrini yerine getirmeye koştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William bacaklarından birini kaldırdı. Susan efendisine arkasını dönerek bunu kendi iki bacağının arasına aldı ve William’ın çizmesini burnuyla ökçesinden yakaladı. Dizlerinin kavrayışından yararlanarak çizmeyi William’ın ayağından çekmeye başladı. Çizme çıkınca William, çoraplı ayak parmaklarını eğip büktü ve kıza öbür ayağını uzattı. Susan aynı işlemi tekrarladı, ama çizme elinde kalınca William, ayağını kızın eteklerinin altına soktu. Susan kızararak cilveli bir sesle cıyakladı. "Milord!" Ama çekilecek yerde biraz daha eğilerek erkeğin altını ellemesine izin verdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bir dakika sonra William güldü. "Çek arabanı, seni küçük sürtük." Ayağını kızın eteklerinin altından çekti. Kabaetlerine dayayarak onu kapıya doğru itti. Susan omzunun üzerinden arkaya cilveli bir bakış fırlattıktan sonra kapıya doğru seğirtti."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "High Weald'in efendisi olarak önemli işlerin bitince sefer konusuna dönebilir miyiz?" dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William sertçe bir el hareketiyle, "Lütfen, devam et, Thomas," diye teşvik etti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Masraf listesine göz atmak istemez misin?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Allah kahretsin, Thomas. Listelerinle canımı sıkma. Benden kaç para dilendiğini açık açık söyle."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sadece babamın bana vaat ettiğini istiyorum." Tom öfkesini bastırmakta güçlük çekiyordu. "En büyük masraf şu iki gemi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Açık konuş!" diye gürledi, “İstediğin para ne kadar?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hepsi on dokuz bin sterlini biraz geçiyor. Ticaret malzemesi de buna dahil. Afrika kıyılarında fildişi, altın, bakır ve arap zamkıyla değiş tokuş edeceğim onları. Karşılığında iyi kar sağlayacağıma inanıyorum." William birden gülmeye başlayınca Tom sustu. Bir kıkırtıyla başlayan gülüş kaba kahkahalara dönüştü. William gülmekten tıkanır gibi olunca devam edebilmek için uzun uzun solumak zorunda kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom öfkesini daha fazla saklayamadı. "Belki kafam ağır çalışıyor, ama seni bu kadar eğlendiren şeyin ne olduğunu anlayamadım, ağabey."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, Thomas, kafan gerçekten ağır çalışıyor. Şimdi High Weald'in efendisinin ben olduğumu ve her kuruş için babamızın hayaline değil, bana tabi olmanın gerektiği kalın kafana hala yerleşmedi mi?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"İhtiyacım olan para benim için değil, Dorian için. Senin babama ettiğin yemin için. "Tom derin bir soluk aldı. "Ona söz verdin. Ona borçlusun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sanmıyorum, Thomas." William artık gülmüyordu. "Babam son dakikalarında kendinde değildi, sayıklıyordu. Aklı gidip geliyordu. Bir şey söylediysem, bu sırf onu yatıştırmak içindi. Sözlerimde ciddi değildim. Bana geçen mirası ölmek üzere olan bir adamın kaprisi uğruna çarçur etmek delilik olur. On dokuz bin sterlin ha! Dünyanın öbür ucuna çekip gitmen için bu kadar parayı eline vereceğimi düşünüyorsan, aklını kaçırmış olmalısın. Hayır, sevgili kardeşim. Bunu aklından çıkar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom donakalmıştı. "Yani kutsal sözünden dönüyor musun?" diye soludu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ben keyfim için uzaklara gitmiyorum, Billy. Kardeşinin o barbarların elinden kurtarılmasından söz ediyoruz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bana Billy deme! Bir daha asla!" William kadehini dudaklarına götürerek konyağın son damlalarını içti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Doğru, sana daha çok uyan adlar vardır. Sahtekar! Yalancı! Küçük kardeşinden parayı sakınan ve babasına ettiği yeminden dönen bir adama nasıl bir ad yakışır sence?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bana saygısızlık etme!" William kadehini şöminenin içine fırlattı. Kristal tuzla buz olmuştu. Genç adam yerinden fırlayıp, Tom'un üzerine yürüdü. "Benim kim olduğumu ya öğrenirsin ya da döve döve ben sana öğretirim." Yüzü öfkeden mosmor olmuştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hiç istifini bozmadı. "Alice gibi beni de döveceksin demek," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Kadınlarla hizmetkarlara eziyet etmek söz konusu olunca katı ve acımasız bir adamsın. Sözünden dönmek ve görevlerine yüz çevirmek söz konusu olunca da yalancıların prensi oluyorsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Seni küçük hergele seni!" William’ın kıpkırmızı olan yüzü gitgide şişiyordu. Artık yakışıklı ve zarif William değildi. "Karımın adını bir daha ağzına aldığını duymayayım," diye hırladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, William’ın zayıf yanını, onu incitebilmenin yolunu keşfetmişti. "Dikkatli ol, Billy," dedi. "Alice günün birinde sana karşı saldırıya geçebilir. Dürüst bir kavgada onunla başa çıkamazsın. Belki de sadece bebeğini dövebilirsin. Herhalde bundan gerçek bir zevk alırsın. Kırbacını yedikçe minik Francis'in yüzünün mosmor oluşunu gözünün önüne getirsene." Tom bunları söylerken niyetini okumak ister gibi bakışını William’ın gözlerinden ayırmıyordu. Ellerini yumruk yapmış durumda bekliyor, saldırdığı takdirde ona karşılık vermeye hazırlanıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom, lütfen." Ağabeyinin yüzünün birdenbire çöküvermesi Tom'u şaşırttı. Öfkesi anında yok olmuş, yerini şaşkınlık almıştı. "Ne olur, öyle konuşma. Lütfen!" William’ın omuzları çökmüştü, yardım dilenir gibi kardeşine ellerini uzatmıştı. "Haklısın, babamın anısına karşı görevim var. Aramızdaki anlaşmazlıkları yok edeceğimize söz vermiştik." William bunları konuşurken sağ elini uzatmış durumda Tom'a doğru yürüdü. "Gel, seninle el sıkışalım, Tom," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William'daki bu ani değişiklik delikanlıyı şaşırtmıştı. Durakladı, ama öfkesi ve isyan duygusu hafiflemekteydi. William ona o kadar sıcak gülümsüyordu ki... Söylediği doğruydu, babalarına söz vermişlerdi. Delikanlı, William'ın uzat tığı eli sıkmak için kendi elini uzattı. Ağabeyi onun elini sıkıca yakaladı ve Tom'un gözlerinin içine bakarak gülümsedi. Sonra, kardeşini bütün gücüyle kendire çekti. Aynı anda eğdiği başıyla Tom'un burnuna bir kafa darbesi indirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom'un gözlerinde şimşekler çaktı. Burnundaki kıkırdağın çatırdadığını hissetmişti. Burun deliklerinden kan fışkırırken arkaya doğru sendeledi. Fakat William onun sağ elini salıvermemişti ve onu tekrar öne çekti. William solaktı ve bu onun güçlü yanıydı. Tom ise hala sersemlemiş durumdaydı. Ağabeyinin yumruğunun yaklaştığını görmedi. William yumruğunu başının yanına çarparak onu kütüphane masasının üstüne yuvarladı. Masanın üstündeki kağıtlar fırtınaya tutulmuş yapraklar gibi dört yana dağıldı. Tom da kürek kemiklerinin üstüne yere yuvarlandı. Yarı sersemlemiş olmasına rağmen, savunmaya geçmek üzere toparlanmaya çalışıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Fakat William belindeki kından hançeri çekti ve Tom tam dizleri üstüne kalkarken üzerine doğru bir hamle yaptı. Tom görüşündeki aksaklığa rağmen bıçağın ışıltısını fark etti ve ağabeyinin koluna vurarak bıçağı hedef aldığı göğsünün ortasından kaydırdı. Hançerin ucu yeleğini yararak omzunu sıyırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom çeliğin batışını henüz hissetmişti ki, William tüm cüssesiyle ona çarptı; göğüs göğse yere yuvarlandılar. Tom hançeri gözüne saplamaya çalışan William’ın bileğini yakalamaya çalıştı. Cilalı parkelerin üstünde önce biri, sonra öteki üstte olmak üzere yuvarlandılar.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William, "Senin ciğerini sökeceğim," diye homurdanarak hamlelerinin açısını değiştirdi. Tom ona direnmek için tüm kafasını ve kuvvetini toparlamak zorundaydı. Hançerin ucu yüzüne sadece birkaç santim uzaklıktaydı. Son üç yıldır bir centilmenin sakin hayatını sürmesine rağmen, William’ın güreşme yeteneği ve kaslarının gücü yerindeydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Odanın ucundaki kitap raflarının üstüne yığıldılar. Tom o sırada üstteydi ve bu bir anlık süreden ağabeyinin hançeri tutan elini meşe raflardan birinin keskin kenarına çarpmada yararlandı. William bağırmış, ama bıçağı bırakmamıştı. Tom az önceki darbeyi tekrarlamak için tüm gücünü harcadı. Tahtaya çarpan William’ın parmaklarından kan fışkırsa da hançeri bırakmamıştı. Tom ağabeyinin elini bir kez daha rafın kenarına çarptı. William bu kez acı acı inledi ve parmaklarının açılmasıyla hançer kayıp düştü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">İkisi de birbirlerini salıvermeden hançere uzanamazlardı. Bir süre kuvvetleri eşitlenmiş görünüyordu, derken Tom bacaklarını altında kıvırarak kalkmaya yeltendi. William da onunla birlikte kalktı. Şimdi birbirlerinin bileklerini kavramış durumda göğüs göğse duruyorlardı. William, Tom'u devirmeye çalıştıysa da delikanlı yere sağlam basıyordu. Bir deneme daha yaptı. Tom kayar gibi yaparak William'ı kitap raflarına doğru savurdu. Ağır kitaplarla yüklü olan raflar neredeyse odanın yüksek tavanına kadar ulaşıyordu. William bunlara o kadar şiddetle tosladı ki, rafların koca bir bölümü duvardan ayrılarak onlara doğru meyletti. Deri ciltli kitaplardan oluşan bir heyelan çiftin üstüne yağarken, düşen raflar gitgide hız kazanmıştı. Kitapların altında kalan, bunca ağırlığın altında ezilecekti. İkisi de bunu hissederek birbirlerinden ayrıldı. Raflar aynı anda bir tahta ve cam kırığı yağmuru halinde yere boşandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Enkazın iki yanından soluk soluğa birbirlerine baktılar. Tom'ın kırık burnundan kan köpürerek fışkırıyor, gömleğinin önüne akıyordu. Ama görüşü netleşirken kuvveti de yerine gelmişti. Kuvvetiyle birlikte öfkesi de iyice artmıştı. "Oldu bitti sahtekarın tekiydin, Billy," diye hırladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William aynı anda dönerek uzaktaki duvarda asılı duran silah koleksiyonuna doğru koştu. Bir sürü çelik kalkan keskin kenarlı yüzlerce silahla çevrili olarak dekoratif bir düzen oluşturuyordu. Bunlar Courtney atalarının savaştıkları bütün cephelerden topladıkları silahlardı. William 17. yüzyılda Kral I. Charles'ın bir süvari subayı tarafından kullanılmış olan ağır kılıcı kaptı. "Bu işe artık bir son vereceğiz," diyerek Tom'a doğru döndü. Dengesini ve hızını sınamak için kılıçla havayı yarma ve saplama hareketleri yapıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom ağabeyinin önünde yavaş yavaş geriliyordu. Uzaktaki duvara ulaşıp kendine bir silah seçmesi mümkün değildi. Çift kanatlı kapılardan fırlayıp kendini kurtarması da olanaksızdı. Buna kalkışması William'a beklediği fırsatı verirdi. Ağabeyinin düşürdüğü hançer aklına geldi, ama o da, devrilen kitapların altında kalmıştı. Gömleğinin koluyla yüzündeki kanları sildi ve biraz daha geriledi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ha! Ha!" diye bağıran William kılıcı savurarak ona yaklaşıyordu. Tom kendini bir sağa, bir sola atarak kaçmayı denedi. William onu, kapıya en uzak köşeye doğru sürüyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom tuzağı fark etmişti, ama kaçmayı denediğinde William başını hedef alarak yaptığı hamlelerle onu bir kez daha gerilemek zorunda bıraktı. Delikanlı, ağabeyinin stilini ve ustalığını değerlendirmeye çalışıyordu. William’ın, onu Aboli'yle egzersiz yaparken seyrettiği günlerden beri bir gelişme kaydetmediğini saptadı. William hala iyi bir kılıç ustası olmaktan çok, iyi bir güreşçiydi. Gözleri niyetini ele veriyordu. Ayrıca saplama hareketiyle sol hamlede bir engerek yılanı kadar hızlı olmasına rağmen karşıt hamlede zayıftı,bir hamle sonrasında toparlanabilmede ise gecikiyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu kez, silahsız hasmını azımsayarak ani bir saldırıya geçti. Tom gözlerini onun gözünden ayırmayarak birkaç koşar adımla geriledi. Sırtı kitap raflarının ayakta kalmış olan bir bölümüne çarpınca William’ın kara gözlerindeki sevinci okudu. Tom onun hamlesini yapmasına izin verdi, ama son dakikada vücudunu yana attı. Hamle koltukaltından geçti ve kılıç, arkasındaki rafta duran bir kitabın sırtına saplandı. Bıçak böylece kısa bir süre için devre dışı kalmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom onu ağabeyinin elinden koparmaya çalışarak ustura kadar keskin çeliğin elini kesmesine neden olacak hatayı yapmadı. William kılıcı kurtarmaya çalışırken delikanlı hızla eğilip ayağının dibindeki ağır kitaplardan birini yerden aldı ve bunu ağabeyinin suratına fırlattı. Kitap William’ın alnına çarpmıştı, ama adam arkaya doğru sendelerken kılıç da kurtuldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom yanından zıplayıp geçerken William ona vurmaya çalıştı, ama sağ yanı zayıftı, ayrıca, hala dengesini bulamamıştı. Kılıcın ucu Tom'a dokunup biraz kanını akıtmış olsa da bu bir kas yarasıydı ve delikanlı da o hızla sıçrayıp geçmişti. Duvardaki silah koleksiyonuna yönelmişti ki, hemen arkasında ağabeyinin çoraplı ayaklarının hışırtısını duydu. Duvardan bir kılıç çekmesine vakit kalmadan ağabeyinin ona yetişeceğini ve korumasız sırtına öldürücü bir darbe yiyeceğini anlamıştı. Bunun üzerine yönünü değiştirdi ve cilalı tahtaların üstünde çoraplı ayağı kayan William'ın küfrü bastığını duydu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom masaya ulaşıp bunun ortasındaki som gümüş şamdanı kaptı. Bunu önünde tutarak hızla döndü ve William’ın yeni hamlesini karşıladı. Ağabeyi kılıcı yükseğe kaldırdı ve Tom'un başını yarmaya hazırlandı. Bu beceriksizce bir hamleydi, Tom'un elinde bir kılıç olsaydı bu, öldürücü bir darbe olabilirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom şamdanı yükseğe kaldırınca kılıç da yumuşak metale çarptı. Delikanlı bu çarpmanın ağabeyinin elini sarstığını biliyordu. Yüzünü ekşiten William'ın soluğu kesildi, ama hemen sonra hamleyi tekrarlamak için kolunu kaldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kendini toparlamada daha hızlı olan Tom, gümüş şamdanı havaya kalkmış kılıcın altında savaş baltası gibi William’ın kaburgalarına sapladı. Bir kemiğin kırıldığını duydu. William acıyla haykırdıysa da, başladığı hamleyi tamamladı. Kılıç Tom'un başının üzerinden tıslayarak geçti ve masaya saplanarak güzelim ceviz ağacını parçaladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı şamdanla bir vuruş daha yapmaya hazırlanırken William eğilerek darbenin şiddetinden kaçtı. Yine de arkaya doğru sendelemesi ayağının kitap yığınlarına takılmasına yol açtı. Az daha düşüyordu, ama sağ kolunun sert bir daire hareketi sayesinde dengesini sağlayabildi. Tom bir kez daha kapıya doğru hamle yapmıştı. William da arkasından atılarak kılıcı bir sağa, bir sola savurmaya girişti. Ama bu darbelerin hiçbiri hedefi bulmadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom hole çıkan kapıya koştu ve ilerde, eve girdiği zaman Matthew'nun ondan alarak bir nişe astığı kılıç kemerini gördü. Bunun başındaki iri safir, fırtınanın harap ettiği bir gemiye gözünü kırpan fener gibi ışıldıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom açık kapılardan koşarak geçerken kapılardan birini arkasındaki ağabeyinin yüzüne çarpmaya çalıştı. William kapının çarpmasını omzuyla bloke ederek onu arkaya itti. Ama bu birkaç saniye Tom'un holü aşıp kılıç kemerini askıdan çekmesine fırsat vermişti. Hızla dönerek oymalı ve cilalı kını William’ın bir sonraki vahşiyane hamlesini bloke etmede kullandı. Delikanlı hemen arkasından geriye sıçradı ve William daha onu izleyemeden mavi Neptün kılıcının çeliğini kınından çekip çıkardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Çelik sağ elinde katı bir güneş ışını gibi titreşti. Yansımalar William'la en sonunda eşit koşullarla karşı karşıya geldiği mekanın duvarları ve tavanında dans ediyordu. Kakmalı çelik, dikilmiş bir kobra yılanı gibi yüzüne yaklaşıp altın kıvılcımlar püskürtünce William durakladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Evet, ağabey. Artık bu işi bitireceğiz." Tom gözlerini ağabeyinin karanlık gözlerinin içine dikerek ileri atıldı. Sağ ayağı önde hızlı ve hafif adımlar atıyordu. William gerileyince Tom onun gözlerinde korkuyu okudu. Öteden beri tahmin ettiği şeyden emindi artık. William korkağın tekiydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Buna niçin şaşırayım ki, diye düşündü. Zorbalar genelde korkaktırlar. "Ağabeyini sınamak için bir ok gibi saldırıya geçti. Hızlı vuruşları birbirini izliyordu. William ışıldayan kılıçtan kaçma telaşı arasında az daha arkaya devriliyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ürkmüş bir tavşan kadar hızlısın, ağabey," diye William’ın suratına karşı güldü. Ama dikkati bir an olsun elden bırakmıyordu. Korkmuş leopar hepsinin en tehlikelisidir. Solak bir kılıç ustasıyla karşılaşmanın da kendine göre bir tehlikesi vardı. Bütün darbeler tersten gelir, Tom da William'ın güçlü yanının, bir sol darbesi olduğunu biliyordu. Allah'tan ki, Aboli çok sayıdaki egzersizleri sırasında Tom'u bu olasılığa karşı eğitmişti. Aboli iki elini kullanmada aynı derecede ustaydı. Başka bir karşılaşma sırasında kılıcını sık sık ve hızla sol eline geçirerek karşılaşmanın simetrisini değiştirmiş, Tom'u gafil avlamaya çalışmıştı. Başlangıçta bunu başarmıştı da, ama Tom çok çabuk öğrenen bir öğrenciydi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William sendeleyip kayarak dizinin üstüne düştü. Bütün bunlar doğal görünüyordu, ama Tom ağabeyinin gözlerini görmüş ve kılıcının aşağıdan vurulacak sol yanlı darbeye hazırlandığını anlamıştı. Bu darbe Tom'un ökçe veterini doğrayarak onu felce uğratacaktı. Delikanlı tuzağa düşecek yerde geriye sıçradı ve hasmının zayıf yanına geçti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Yeteneklerini heba ediyorsun, ağabey." Tom kırık burnundan akan kanın arasında sırıttı. "Oysa Globe'da çok parlak bir geleceğin olabilirdi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom bu kez sağdan üzerine gelince, William apar topar kalkmak zorunda kaldı. Delikanlı bu kez bir dizi kesme ve dürtme hareketiyle ağabeyini yine büyük merdivenin dibine sürdü. Her darbede vuruş açısını ve çizgisini değiştiriyordu. William birbirini izleyen darbeleri bloke etmede çok zorlanıyordu. Solukları düzensizleşmişti. Gözleri yavaş yavaş korkuyla doluyordu. Alnında boncuk boncuk terler birikmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Korkma, Billy." Tom hareket halindeki çeliğin yukarsından ona gülümsedi. "Şu bıçak usturadan farksızdır," dedi. "Etini yardığını duymayacaksın bile."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bundan sonraki vuruş, altındaki fildişi renkli teni kesmeden William’ın gömleğinin önünü yardı. "İşte böyle," dedi Tom. "Hiçbir acı duymayacaksın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William merdivenin başına varır varmaz hızla döndü. Elastiki zıplayışlarla basamakları üçer üçer tırmanmaya koyuldu. Tom da peşindeydi ve her attığı adımla aralarındaki mesafeyi kısaltıyordu. William onu duydu ve birinci kat sahanlığında dönüp kendini savunmak zorunda kaldı, içgüdüsel olarak kemerindeki hançere elini attı, fakat kın boştu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kardeşi ona, "Hançer yok, Billy," diye hatırlattı. "Artık pis küçük oyunlarına veda etmelisin. Dürüstçe vuruşmak zorundasın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom altından geldiğinden William’ın hiç değilse yükseklik avantajı vardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yukardan yarma hareketini denedi, ama Tom çapında bir kılıç ustasına karşı girişilebilecek bir hamle değildi bu. Delikanlı onu bloke etti ve sahanlığa adımını atarak kılıcı engelledi. Silahları gözleri hizasında kenetlenmiş bir halde birbirlerini göğüslediler.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sen gittikten sonra unvan küçük Francis'e geçecek." Tom zorlanmanın sesini çarpıtmamasına çalışıyordu, ama William'ın omuzları çok güçlüydü, kılıçları da her birinin uyguladığı basıncın etkisiyle titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom devam etti. "Alice onun vasisi olacak. O, Dorian'ı hayal kırıklığına uğratmazdı." Böyle deyip bir omuz hareketiyle William'ı üzerinden attı. Aynı zamanda birkaç adım gerileyerek kılıcın ucunu ağabeyinin boğazı hizasına düşürdü. "Anlıyorsun ya, Billy," dedi. "Sırf Dorian'ın iyiliği için seni öldürmek zorundayım." Tom sözlerini bitirir bitirmez William’ın boğazına doğru bir hamle yaptı. Öldürücü bir darbe olacaktı bu. William kaçmak için kendini panik halinde arkaya attı. Arkasındaki merdiven tırabzanına çarpınca, tahta parmaklık çatırdayarak aşağıya yuvarlandı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William üç metre aşağıdaki hole düşmüştü. Taban tahtalarına korkunç bir gümbürtüyle çarptı, kılıç da bu arada elinden fırlamıştı. Bir süre soluğu kesilen genç adam sersemlemiş ve çaresiz bir halde sırtüstü serili kaldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom parçalanan tırabzanların üzerinden geçerek bir kedi zarafetiyle aşağı atladı. William’ın kılıcını tekmeleyerek uzak duvara kadar fırlattı. Sonra tüm cüssesiyle yerde yatan William’ın tepesine dikildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Kılıcının ucunu ağabeyinin gırtlağına, beyaz gömleğinin V biçimli dekoltesinde, göğsünün kara kıllarının başladığı noktaya dayadı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Senin de dediğin gibi, aramızda her şey bitti, Billy," dedi ve ölüm darbesini indirmeye hazırlandı. Ama çelik bir kelepçe kılıçlı elini tutsa ancak bu kadar olurdu. William’ın boğazının derisini deldi, ama daha derine inemedi. Bütün gücünü harcayarak bir deneme daha yaptıysa da sanki kendi dışındaki bir kuvvet kılıcı tutuyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William’ın tepesinde kan lekeleri içinde korkunç bir görünümü vardı. Kılıç elinde titriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Yüzü de öfkeyle çaresizlikten çirkin bir maskeye dönüşmüştü. Yap diyorum sana. Kararının sesine uyarak kılıcı bir kez daha aşağıya doğru saplama ya çalıştı, ama sağ kolu sözünü dinlemiyordu. Yap! Onu hemen şimdi öldür. Kendin için değilse bile Dorry için.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Ne var ki, aynı anda babasının sesi öldürme emrini bastırdı. Siz kardeşsiniz. Kardeşler hiçbir zaman düşman olmamalılar. Sizi birbirinize düşüren ve aranızı açan eski düşmanlıkları unutmanızı ve benim hatırım için tam anlamıyla kardeş olmanızı istiyorum.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı bağırarak karşılık vermek istiyordu. "Bunu yapmaya mecburum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William kılıcın altında hareketsizleşmiş olarak yerde yatıyor, gözlerine korku yaşları doluyordu. Hayatının bağışlanmasını yalvarmak için ağzını açtıysa da, dudaklarının arasından sadece bir karganın bağrışını hatırlatan boğuk bir ses çıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom onları iradesine boyun eğdirmek için gösterdiği çabadan sağ elinin kaslarıyla veterlerinin adeta şiştiğini hissetti. Kılıcın ucu kıpırdadı ve yumuşak deriyi deldi. Sığ çizikten pırıl pırıl bir kan fışkırdı. William kıvranarak, "Yalvarırım, Tom," diye fısıldadı. "Sana parayı vereceğim. Yemin ediyorum. Bu kez parayı sana vereceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sana bir daha güvenemem. Kutsal yemininden döndün. Sen şerefsizin birisin!" Kardeşinin korkaklığı ve hiyanetine duyduğu tiksinti, korkunç kararını yerine getirme gücünü ona verdi. Sağ kolu bu kez ona itaat edecekti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tom!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sessiz evin içinde korkunç bir feryat yankılandı. Tom bir an bunun, mezarından bağıran annesinin sesi olduğunu sandı. Başını kaldırdı. Merdivenin yukarsında hayaleti andıran bir siluet duruyordu. Hurafelerden kaynaklanan bir korku delikanlıyı pençesine aldı. Ama sonra bunun, bebeğini kollarının arasında tutan Alice olduğunu gördü. Genç kadın, "Hayır, Tom," dedi. "Onu öldürmemelisin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kararsızlık duydu. "Anlamıyorsun. Kötülük onun içine işlemiş. Şeytanın ta kendisi olduğunu sen de biliyorsun."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O benim kocam, Francis'in de babasıdır. Yapma, Tom, benim hatırım için yapma."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"O ölürse, sen de, bebek de daha mutlu olursunuz." Tom ayaklarının dibinde sızlanarak yatan korkak yaratığa dikkatini çevirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alice devam etti. "Bu cinayet olur, Tom. Seni avlarlar, nereye gidersen git, seni bulup darağacına çıkarırlar."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom içtenlikle, "Umurumda değil," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sen de olmazsan, Dorian'ı kim aramaya gidecek? Benim değilse bile, onun hatırı için bu korkunç cinayeti işleme."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Bu sözlerdeki gerçek, tokat gibi Tom'un suratına çarptı. Geri çekildi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Defol!" diye emretti, William da apar topar ayağa kalktı. Tom, ağabeyinde dövüşecek güç kalmadığını görebiliyordu. "Gözüm görmesin seni!" diye tısladı. Duyduğu tiksinti sesine yansımıştı. "Karına bir daha elini kaldırdığın zaman bugün senin hayatını onun kurtardığını unutma."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">William merdivene doğru geri geri gitti. Tom'dan yeterince uzaklaştığına kanaat getirince dönüp kaçmaya başladı ve uzun koridorun ucunda gözden kayboldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Teşekkür ederim, Tom." Alice gözlerinde trajik bir anlamla ona bakıyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Eğer yaşarsak sen de, ben de buna pişman olacağız," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Orası Tanrı'ya kalmış."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Gitmek zorundayım," dedi "Burada kalıp seni koruyamam."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Bunu biliyorum." Genç kadının sesi tevekkül dolu bir fısıltıdan farksızdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı devam etti. "High Weald'e bir daha hiç dönmeyeceğim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alice içini çekti. "Bunu da biliyorum. Tanrı yolunu açık etsin, Tom. Baban gibi sen de iyi bir adamsın." Genç kadın bunları konuştuktan sonra koridorun köşesini döndü ve gözden kayboldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom durup ağzından çıkan sözlerin anlamını düşündü. Hayatının sonuna kadar High Weald'e dönmeyecekti. Öldüğü zaman tepedeki şapelin mahzeninde atalarının yanında yatmayacaktı. Mezarı çok uzaklardaki vahşi bir ülkede olacaktı. Bu düşünce onu ürpertti. Sonra eğilip kemeriyle kınını onları fırlat tığı yerden aldı. Neptün kılıcını beline geçirdi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Açık kapılardan kütüphaneye baktı. Belgeleri yerlere saçılmıştı. Odaya girip tam onları toplayacağı sırada, durdu. Bunlara artık gerek kalmayacak, diye acı acı düşündü. Odanın içinde bakışını gezdirdi. Kütüphane babasıyla ilgili harikulade anılarla doluydu. Böylece çocukluğuyla arasındaki bir bağ daha kopacaktı. Ardından bakışı, kapının yanındaki rafta duran babasının seyir defterlerine takıldı. Hal'ın bütün seyahatlerinin tam bir tarihçesiydi bunlar. Kendi eliyle yazdığı her sayfa, Tom'un sonsuza dek terk etmek üzere olduğu evdeki her şeyden daha değerli seyir direktifleri ve bilgilerle doluydu. Delikanlı, hiç değilse bunları yanıma alacağım, diye karar verdi. Onları raftan indirerek hole çıktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Evin vekilharcı Evan'la iki uşak orada bekliyorlardı. Evan'ın her iki elinde ateşe hazır birer tabanca vardı. "Lord hazretleri şerifin adamlarını çağırttı," dedi. "Kendisi gelene kadar sizi alıkoymamı emretti, Bay Tom."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Peki, sen ne yapacaksın, Evan?" Tom elini kılıcının başına götürdü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Atınız dışarda bekliyor, Bay Tom." Evan ellerindeki tabancaları indirdi. "Bay Dorian'ı bulmanızı dilerim," dedi. "High Weald'de bizler sizi özleyeceğiz. Bir gün yine aramıza dönün."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Hoşça kal, Evan." Tom'un sesi boğuklaşmıştı. "Teşekkür ederim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı basamakları indi, seyir defterlerini heybelerin içine yerleştirdi ve atının üstüne atladı. Atın başını deniz yönüne çevirerek uzun çakıllı yolda ilerledi. Malikanenin kapılarına gelince dönüp arkasına bakmak dürtüsüne karşı koydu. Bu iş bitti, diye düşündü. Tarih oldu. Atını mahmuzlayarak karanlık yolda uzaklaştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom şerifin adamlarının William’ın uyduracağını bildiği suçlamalarla kendisini aramaya gelmelerini beklememeye karar vermişti. Adamlarını Royal Oak'ın barında buldu. Gemiciler onun kanlanmış giysilerine ve kırık burnuna şaşkınlıkla baktılar. Tom, Aboli, Ned Tyler ve Alf Wilson'a, "Hemen denize açılacağız," dedi. Sonra, şöminenin uzak ucunda oturan Luke Jervis'e döndü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Luke, Raven‘ın sahibi ve kendi kendisinin efendisiydi, ama verilen emri başının hareketiyle tartışmasız onayladı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tam halatları rıhtımdan mola edecekleri sırada tek bir atlı Plymouth Limanı yönünden dörtnala yetişti. Dizginleri çekerken az daha atının boynunun üzerinden aşağı uçuyordu. "Beni bekleyin, efendim!" Tom, Kaptan Walsh'ın sesini tanıyarak gülümsedi. "Beni bırakıp gidemezsiniz."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raven gecenin karanlığında denize açılırken eskilerden bir grup açık güvertede toplanmıştı. Burnun etrafını dönerlerken Luke, "Hangi yöne gidiyoruz, efendim?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom güney yönüne özlemle baktı. Ümit Burnu ve doğuya açılan yol oralarda bir yerdeydi. Ah, bir gemim, gerçek bir gemim olsa da bu sandal bozuntusuna muhtaç olmasam, diye düşündü. Sonra, ani bir kararla döndü. "Londra'ya gidiyoruz," dedi. Burnu şiş ve tıkalı olduğu için sesi boğuk çıkıyordu. "Bu yolculuk için size ücretinizi ödeyeceğim," diye ekledi. Ganimetten eline geçen paranın en büyük kısmı hala Londra'daki Samuels Bankası'ndaydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Luke, "O işi sonra görüşürüz," dedi ve üç kişilik mürettebatına rotayı doğuya çevirmelerini emretti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Raven, Thames Nehri'nden yukarıya doğru ağır ağır yol almaya başladı ve Londra önlerine geldi. Küçük tekne kalabalığının içinde dikkati çekmemişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Luke yolcularla azıcık yüklerini Londra Kulesi'nin altındaki taş rıhtıma çıkardı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli nehir boyundaki yoksul mahallelerde kalacak ucuz yerler buldu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom pis kulübede etrafına bakınarak, "Şansımız yardım ederse, bu odalarda sadece bir iki gün kalacağız," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Alf Wilson, "Farelerle hamamböceklerine rağmen hayatta kalabilmek için gerçekten de şansa ihtiyacımız olacak," diye belirtti. Tom o sırada yanında getirdiği en iyi giysileri üstüne giyiyordu. Gösterişli olmaktan uzak lacivert ceketle diz boyu pantolon ona ciddi bir iş adamı havası vermişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Aboli, "Ben de seninle geleceğim," diye gönüllü oldu. "Ben yanında olmazsam herhalde yolunu kaybedersin."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sonbaharın yaklaştığını belli eden soğuk ve yağmurlu bir gündü. Dar sokaklar labirentinde uzun bir yürüyüş oldu, fakat Aboli buralarda doğduğu ormanlardaymış gibi hiç şaşırmadan yolunu bulabiliyordu. Leadenhall Sokağı'nın Cornhill ucuna varmakta gecikmediler. Şirket merkezinin görkemli binası karşılarındaydı. Ayrılırlarken Aboli, Tom'a, "Seni köşe başındaki barda bekleyeceğim," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Delikanlı binanın holüne girdiğinde sekreterlerden biri Tom'u tanıyarak onu saygıyla selamladı. "Lord hazretlerinin sizi kabul edip edemeyeceğine bakayım," dedi. "O vakte kadar salonda bekler miydiniz, Bay Courtney?"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Üniformalı bir uşak Tom'un paltosunu aldı ve ona bir kadeh Madeira şarabı getirdi. Çıtırdayan ateşin karşısındaki koltuğunda otururken Tom, Nicholas Childs'a yönelteceği isteği aklından geçiriyordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs'ın, ağabeyi William'dan henüz haber almadığına aşağı yukarı emindi. Bir falcı olmadığına göre William onun buraya geleceğini tahmin edemezdi, bu yüzden Tom'a bir yardımda bulunmaması için Childs'a acele bir mesaj yollamış olamazdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öte yandan Tom, Childs'dan şirketin bir gemisinin kaptanlığını istemesinin işe yaramayacağını biliyordu. Ona göre önceliği olan çok daha deneyimli ve kıdemli birçok kaptan vardı. Tom kendi başına hiç gemi idare etmemişti, Childs da şirketin görkemli gemilerinden birini asla ona vermezdi. Umabileceklerinin en iyisi Hindistan'a gidecek bir gemide düşük rütbeli bir subaylık konumuydu, oysa Dorian, Afrika'daydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom sorunu kafasında evirip çevirirken bir yandan şarabını yudumluyordu. Lord Childs, Dorian'ın kaçırıldığını biliyordu. Tom, Bombay konağında konuk olarak kaldıkları sırada lordun bunu Hal'la konuştuğunu duymuştu. Delikanlı şimdi ondan bir gemi isteyecek olsa, Lord Childs onun, şirket yararına ticaret yapacak yerde, esir düşen kardeşinin arkasından gideceğini anlardı. Dahası, Tom eğer başka bir gemi bulacak olsa Childs, onun Ümit Burnu'nun etrafını dönmesini önlemek için elinden geleni yapardı. Hal, şirketin kendi bölgelerine girecek davetsiz bir konuğa şiddetle karşı olduğunu söylemişti. En iyisi, dünyanın o bölgelerine ilgisiz davranmaktı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lord Childs'ın onu bir saatten daha az bekletmesini bir teveccüh belirtisi olarak yorumladı. Doğu Hindistan Şirketinin yönetim kurulu başkanı herhalde Londra'nın en meşgul adamlarından biriydi, Tom ise davet edilmeden veya haber vermeden çıkagelmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Öte yandan, tarikatın şövalyelerinden biriyim; ailem ise şirket hisselerinin yüzde yedisinin sahibi. Daha birkaç gün önce Billy'nin gırtlağını kesmeme ramak kaldığını tahmin edemez, diye düşündü.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Sekreter delikanlıyı binanın ana merdiveninden çıkardı ve bir sofadan geçirerek Childs'ın ofisine soktu. Ofisin möbleleri şirketin büyük servetinin göstergesiydi. Yerdeki halılar ipekti, tahta kaplamalı duvarlarda asılı tablolarda ise bütün yelkenlerini fora etmiş şirket gemileri Güneydoğu Hindistan'daki Karnatik ve Koromandel kıyıları açıklarında seyrederken görülüyordu. Tom ters çevrilmiş buzdağını andıran bir avizenin altından geçip oymalı ve altın yaldızlı kapılardan içeriye adımını atınca, Lord Childs masasının başından kalkarak onu karşıladı. Bu jest, Tom'un nasıl kabul edileceğine dair duyduğu şüpheleri gidermeye yeterliydi... Childs, "Değerli dostum genç Thomas," diyerek Tom'un elini yakalayıp baş ve işaret parmaklarıyla Tarikat üyelerinin birbirlerini tanımalarını sağlayan sinyali verdi. "Bu ne hoş sürpriz böyle."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom da aynı parolayla karşılık verdi. "Beni böyle habersiz gelmeme rağmen kabul etmeniz büyük nezaket lordum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs "ne önemi var" der gibi bir hareket yaptı. "Yok canım. Sadece seni bekletmek zorunda kaldığım için üzgünüm. Hollanda büyük elçisi... " Omuzlarını silkti. "Beni anladığına eminim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs'ın başında peruğu vardı. Altın işlemeli yaka klapalarına da Jartiyer'in yıldızını takmıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Değerli ağabeyin William nasıl?" diye sordu.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Sağlığı çok iyi lordum. Size en derin saygılarını iletmemi istedi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Babanın cenaze töreninde bulunamadığım için çok üzüldüm, ama Plymouth, Londra'ya o kadar uzak ki." Childs, Tom'u pencerelerin altındaki bir koltuğa götürdü. Binaların damlarının ötesinde nehir ve buradaki gemiler görünüyordu. Childs devam etti. "Baban müthiş bir adamdı. Onu iyi tanıyan bizler, kendisini çok arayacağız."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Birkaç dakika daha beylik laflar edildikten sonra, Childs şiş göbeğine elini atarak yeleğinin cebinden altın saatini çıkardı. "Aman Tanrım, saat on olmuş. Birazdan St.James'deki randevuma yetişmem lazım." Saati tekrar cebine yerleştirdikten sonra, "Buraya sırf vakit geçirmek için gelmediğine eminim," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Öyleyse sadede geleyim, bir işe ihtiyacım var, lordum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Tam yerine gelmişsin." Childs o kadar kuvvetle başını salladı ki, gerdanı 'tıpkı bir baba hindininki gibi oynadı. "Seraph on güne kadar Karnatik sahiline doğru yola çıkıyor. Kaptanı Edward Anderson. Onunla gemisini tanıyorsun tabii. Duyduğuma göre, üçüncü dereceden bir subaya ihtiyacı varmış. Eğer istersen bu görev senin olabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Savaşabilmeyi umuyordum."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"Ha ha, Bay Pepys dostumdur, o babanı da tanıyordu. Savaş gemilerinin birinde sana bir görev bulunabileceğine eminim. Senin mizacındaki bir delikanlı için bir savaş firkateyni uygun olabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, Lord Childs'ın yine sözünü kesti. "Çok özür dilerim, milord. Emrimde bir tekne var. Tek direkli ufak bir tekne. Ama çok hızlıdır, Manş'da Fransız ticaret gemilerinin yolunu kesmek için ideal olabilir." Childs ona şaşırarak bakınca Tom, adamın reddetmesine vakit bırakmamak için hızlı hızlı devam etti. "O teknede görev yapacak komple bir savaşçı mürettebatım da var. Birçoğu Seraph 'da babamın emrinde çalışmışlardı. Eksik olan sadece Fransızlara saldırmak için bir yetki belgesi."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs o kadar içten güldü ki göbeği kucağında zıpladı. "Elma dediğin ağacın dibine düşer, değil mi?" dedi. "Tıpkı baban gibi izlemek yerine, idare etmek istiyorsun. Maceralarını da zaten duymayan kalmadı. İlerde bir gün kendi soyluluk unvanını kazandığın zaman el-Auf'un kesik başını armana katmalısın."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Lord Childs birden gülmesini kesti, Tom da sevecen bakışlı mavi gözlerin ardındaki kurnaz ve hesapçı kafayı görür gibi oldu. Yaşlı adam yerinden kalkıp pencereye yürüdü. Orada durarak nehre bakışını dikti. Tom sonunda oturduğu yerde kıpırdamaya başladı. Ama bu aranın kasti olduğu kafasına çarpıldı. "Lordum," dedi. "Bu yetki belgesiyle elde edebileceğim ganimetten size de bir pay ayırmak isterim. Sanırım, yüzde beş minnettarlığımın uygun bir ifadesi olur."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs, "Yüzde on daha da uygun olur," diye belirtti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Yüzde on olsun," diye onayladı. "Ve tabii ki ne kadar erken yola çıkabilirsem, o yüzde on vaadimi de o kadar çabuk yerine getirebilirim."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs ellerini ovuşturarak ona döndü. Sevecen bir tavırla, "Bu sabah St.James'de nüfuz sahibi bazı kişilerle görüşeceğim," dedi. "Üç gün sonra, yani perşembe günü saat onda beni yine ara. O zaman sana verecek haberlerim olabilir."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O üç bekleme günü bir cenaze kafilesi gibi ağır, her dakikası korku ve kuruntularla dolu olarak geçti. William, Londra'da tanıdığı güçlü adamlarla bağlantı kurmak için harekete geçerse Tom'a bütün kapılar kapanacaktı. High Weald'den ayrılmasının üzerinden bir habercinin bütün planlarını altüst etmesine yetecek kadar zaman geçmişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs ona yetkiyi verebilmiş olsa bile, ne gemisi vardı, ne de mürettebatı. Kralın fermanı cebinde olmadıkça adamlara konuyu açamazdı. Luke Jervis, Manş'ın ortalarında bir Fransız gemisiyle buluşmak için yola çıkmıştı bile. Bu kez kralın gümrükçülerine çatıp bir daha dönmeyebilirdi. Kuruntular Tom'un uyanık saatlerini olduğu kadar düşlerini de karabasana çeviriyordu. Luke geri döndüğü zaman, küçük Raven'i bu tür maceralar ve tehlikeye atmaya razı olur muydu? Daha şimdiden zengin bir adam olmalıydı, Aboli ise onun bir karısı ve sürüyle çocuğu olduğunu söylemişti.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">O üç gün içinde adamları bir yanıt bekler gibi ona bakıp durmuşlar, fakat Tom onlara hiçbir umut verememişti. Boş yere umutlanırlar diye Childs'ın vaadinden bile onlara söz etmemişti. Perşembe sabahı nereye gittiğini Aboli'ye bile söylemeden kaldığı yerden hırsız gibi sıvıştı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Leadenhall Sokağı'ndaki kilisenin kulesindeki saat onu henüz çalmıştı ki, Lord Childs'ın sekreteri bekleme salonundan onu almaya geldi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs'ın güler yüzüne bakmak Tom'un uykularını kaçıran karabasanları dağıtmaya yetti. Birbirlerini selamlayıp karşı karşıya oturdukları an Childs önündeki masanın üstünden ağır parşömen belgeyi eline aldı. Tom tek sayfanın sonunda İngiltere maliye bakanının büyük kırmızı mührünü tanıdı. Bu, Seraph enginlere açıldığı zaman babasının elinde olan yetki belgesinin aynısıydı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs ilk satırı bilgiç bir tavırla okudu. "Bilinmiş ola ki çok güvendiğimiz sevgili tebamız Thomas Courtney... " Lord Childs arkasını okuyacak yerde, başını kaldırıp Tom'a gülümsedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom, "Tanrım, belgeyi elde etmişsiniz!" diye heyecanla atıldı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs, "Başka bir kaptanın bu tür bir yetki belgesini böylesine çabuk elde ettiğinden şüpheliyim," diye belirtti. "Bu da girişimimizin geleceği açısından çok umut verici." Girişimin çoğulunun üzerine basa basa konuşmuştu. Yetki belgesini bırakıp başka bir belgeyi eline aldı. "Bu da anlaşmamızı içeren ayrı bir kontrat. Geminin adının yerini boş bıraktım, ama bunu şimdi doldurabiliriz." Eline bir kaz tüyü alıp ucunu yonttuktan sonra mürekkep hokkasına batırdı ve Tom'un yüzüne baktı. Delikanlı derin bir soluk aldıktan sonra, "Raven," dedi.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Childs, "Raven! " diyerek şık bir yazıyla yazdı ve Tom'a baktı. "Şimdi de senin imzana ihtiyacımız var."</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">Tom kontrata doğru dürüst bakmadan imzasını attı. Childs da ikinci imzayı attı, sonra da sayfayı kumladı. Hala sevecen bir tavırla gülümseyerek bir sehpaya doğru yürüdü. Bunun üstünde kristal sürahiler vardı. Lord Childs iki kadehi ağzına kadar doldurdu. Birini Tom'a uzattı, ikincisini de delikanlının şerefine kaldırdı.</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">"On dördüncü Louis ile Fransızların mahvına içelim!"</span></p>

    <p class="MsoPlainText" style="text-align:justify;text-indent:7.1pt"><span style="font-size:12.0pt;font-family:&quot;Times New Roman&quot;,&quot;serif&quot;">***</span></p>
  </div>
</body>
</html>
