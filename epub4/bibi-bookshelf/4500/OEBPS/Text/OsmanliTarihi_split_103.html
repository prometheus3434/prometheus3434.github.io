<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>OsmanliCilt11</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:9abe2b6e-bd4c-4278-8a87-a8f6aff64e72" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <h3 class="bolumbaslik" id="calibre_toc_103">DÖRDÜNCÜ BÖLÜM</h3><br class="chapter" />

    <p class="baslik">MISIR MESELESİ KAVALALI MEHMED ALİ PAŞA<br class="chapter" />
    İLE SURİYE’NİN ELE GEÇİRİLMESİ VE<br class="chapter" />
    OSMANLI HANEDANININ BEKASI İÇİN YAPILAN İLK SAVAŞ<a href="../Text/OsmanliTarihi_split_195.html#footnote-600-5204" id="footnote-600-5204-backlink">[*]</a></p>

    <p class="normal">Yunanistan’da asilere karşı yapılan savaşta, ödülünü her zaman talep etmeye alışık olan Mehmed Ali Paşa, askerî güçlerini ve hazinesini hiç esirgememişti. Kırmızı fes ve mavi ceketler giyen Nizâm-ı Cedid askerleri, Avrupa tarzında mızraklar taşıyan süvarileri, Fransız eğitmenlerin<sup class="calibre2">1</sup> ve Piemontlu süvari subayı Calosso’nun<sup class="calibre2">2</sup> tüm çabalarına rağmen, henüz savaşa girebilecek düzeyde olmayan II. Mahmud, Mehmed Ali Paşa’ya Mora’da elde edilen yegâne başarılı zaferleri borçlu idi. Cüretkâr Rum korsanlarını ancak Mısır filosu durdurabilmişti.</p>

    <p class="normal">Ancak Avrupa devletlerinin işe karışması ile Mısırlıların düşmanlıklara tekrar katılması engellenmişti. İngiliz Amiral Lyons, gemileri ile İskenderiye önlerinde geziyordu ve Rus meslektaşı Hayden, Mısır Valisi’nin gemilerine karşı düşmanlıklarda bulunarak, gemilerinden ikisine el koydu<sup class="calibre2">3</sup>. Mehmed Ali Paşa, kendi filosunu kurma iznini, 1829 yılının sonbaharında İstanbul’a 1 milyon taler ve altı yeni modelde gemi göndererek ödedi<sup class="calibre2">4</sup>.</p>

    <p class="normal">Eskiden Makedon bir tütün tüccarı olan bu güçlü, ileri görüşlü ve korkusuz siyasetçinin gözleri önünde şimdi bambaşka, parlak bir açılım uzanıyordu: Arap hükümdarların, Fatimîlerin ve Hafsîlerin mirası olan Kuzey Afrika devleti. Cezayir’deki korsanların meydan okumalarından dolayı onlara karşı savaş yapmak zorunda kalan Fransa, daha 1830 yılının Temmuz ayında X. Şarl komutasında bir te’dib seferi düzenlemişti. Amiral Duperré’nin gemileri, Bourmont Kontu’nun komutasındaki bir orduyu taşıyordu. Bourmont Kontu, Staueli Muharebesi’nden ve eski İmparator Kalesi’ni (Forts l’Empereur) ele geçirdikten sonra, 5 Temmuz’da [1830] Cezayir Şehri’ni de işgal etti. Blidah ve Oran şehirleri de derhal teslim oldular<sup class="calibre2">5</sup>.</p>

    <p class="normal">Çok geçmeden Paris’teki Temmuz İhtilali sonrasında Fransa’da yeni bir hanedan, “burjuva kralı” Louis Phillipe’nin hanedanı iktidara geldi ve iç karışıklıklar o kadar büyüktü ki, Afrika’daki fetih planlarına devam etmek imkânsız hâle geldi. Yeni rejim, Cezayir meselesini bir an önce sona erdirmeye hazır görünüyordu. Cezayir Şehri alınmadan önce, 1 Aralık 1829 tarihinde ve daha sonra 1830 yılının Kasım ayında Fransa elçisi Bâbıâli’ye Mehmed Ali Paşa’nın yardımı ile Cezayir Valisi’ni ve Tunus ile Trablusgarb’taki komşularını, yani “İslâm’ın yüzkaralarını<sup class="calibre2">6</sup>” uzaklaştırmasını ve Cezayir’in başına Osmanlı Sultanı’nın beş yıllığına bizzat atayacağı bir vali getirip, gerek Fransız konsolos Roussaeu’yu makamından uzaklaştıran Trablusgarb Valisi’ne, gerekse Tunus Valisi’ne karşı Fransa’nın menfaatlerini korumak için gerekli tedbirleri almasını tavsiye etti<sup class="calibre2">7</sup>. Fransa kendisi için daimi olarak sadece küçük bir toprak parçasını istiyordu<sup class="calibre2">8</sup>. Ancak İngiltere ve Avusturya böyle bir girişime şiddetle karşı çıkıyorlardı<sup class="calibre2">9</sup>. Fransız yüzbaşı Huder, İskenderiye’ye gelmiş ve bu yöndeki önerileri getirmişti. Fransa, bu girişim için para ve gemilerini teklif ediyordu. Ama İngiltere’nin şiddetli itirazlarından dolayı bu ilginç projenin tamamı suya düştü<sup class="calibre2">10</sup>.</p>

    <p class="normal">İkinci öneride Mehmed Ali Paşa’nın adı artık geçmiyordu. Mısır Valisi ile Osmanlı Sultanı arasındaki ilişkiler şimdilik, Pertev Efendi’nin (Haziran 1830)<sup class="calibre2">11</sup> bir görevle İskenderiye’ye gönderilmesinden sonra bile gayet dostane idi. Mehmed Ali Paşa, kendi de zor durumda olmasına rağmen, Osmanlı hazinesine 500 bin Mısır lirası hibe etmişti ve bu meblağı bir milyona kadar çıkartmayı düşünüyordu. Bunun karşılığında resmen Kandiye Valisi olarak atandı. Kandiye’deki askerî yönetimi ise Avrupa tarzında eğitim görmüş bir subay olan Osman Nureddin Bey üstlenecekti. Girit, bir sonraki yılın ilk aylarında oldukça sakindi<sup class="calibre2">12</sup>. Mehmed Ali Paşa, bu tayin için İskenderiye’de inşa edilen bir korvet, değerli bir araba ve 24 Arap atı göndererek teşekkür etti<sup class="calibre2">13</sup>.</p>

    <p class="normal">Bâbıâli, Rusya’ya ödenmesi gereken borçların karşılığını bulma zorluğu; sadece Tırhala Valisi değil, sadrazamın da bizzat 150 topla gelmek zorunda kaldığı ve İşkodra Valisi Mustafa Paşa’yı Pirlepe’de yenip, esir alana kadar, aylarca asilerle uğraştıkları Bosna ve Arnavutluk’taki huzursuzluklar<sup class="calibre2">14</sup>; ada sakinlerinin tekrar Osmanlı tebaana dönmeyi reddettikleri Sisam Adası’ndaki karışıklıklar – ki Sisam Adası 10 Aralık 1832 tarihinde Stefan Vogorides için vergiye tâbi bir prenslik hâline getirildi<sup class="calibre2">15</sup> - o kadar meşguldü ki, Anadolu’daki meselelere hiç ilgi gösteremiyordu. Şark’ta Osmanlı egemenliği yavaş yavaş çökmeye başlamış gibi göründüğü bir devirde, Mehmed Ali Paşa gibi bir adam, tıpkı Girit ve 1827 yılında hüküm sürdüğü Mora gibi kendi emri altına girebilecek görünen Suriye’de huzuru tekrar sağlayabileceğini düşünebiliyor ve Bâbıâli tarafından fazla direnişle karşılanmayacağını umuyordu.</p>

    <p class="normal">Mısır sınırlarına kadar Sayda, Trablusgarb, Yafa, Gazze, Nablus ve Kudüs’ü de idare eden Akkâ Valisi Abdullah Paşa’nın, boyun eğmesine rağmen aslında asi olarak kabul edilmesi gerektiği daha da işine yaradı. Ne de olsa son savaşta Osmanlı Devleti’nin toprak bütünlüğü ve devamı için hiçbir şey feda etmemişti! Tıpkı Abdullah Paşa gibi, tekelleri eline geçirerek zenginliğine zenginlik katan gaddar Cezzar Ahmed Paşa’nın izinden giden halefi olarak 1822 yılında Bâbıâli’nin en zor kriz dönemlerinde isyan bayrağını çekmişti. Piemontlu hekim Bosio tarafından eğitilen Arnavut ve Memlük birliklerinin Osmanlı Sultanı’nın askerlerine karşı gelebileceğini düşünüyordu<sup class="calibre2">16</sup>. Askerlerinin disiplini ve sadakati sayesinde Şam’ı ve böylece Fırat Nehri boyunca ticareti de ele geçirebilmeyi umuyordu<sup class="calibre2">17</sup>. Sahte bir fermânla Dürzî lideri Mir Beşir ve Kudüs Valisi’nin kavgasına karıştığında, Halep, Şam ve Adana valileri üzerine gönderildiler, ama dokuz ay boyunca Abdullah Paşa’ya boyun eğdiremediler<sup class="calibre2">18</sup>. Akkâ’ya yapılan ikinci bir taarruz da başarılı olmadı<sup class="calibre2">19</sup>.</p>

    <p class="normal">Mehmed Ali Paşa, Suriye sahillerinde huzursuzluk çıkartan Abdullah Paşa’yı dize getirmeyi teklif etti, ama karşılığında ödül olarak Abdullah Paşa’nın da göz koymuş olduğu Şam Valiliği’ni istiyordu. Teklifi bu yüzden geri çevrildiğinde, bunun yerine tazminat vermeyi kabul eden ve 750 bin akçe ödeyen Akkâ Valisi’nin Bâbıâli ile barışmasına yardımcı oldu. Ama kısa bir süre önce büyük çabalardan sonra dağlardaki Sanaar Kalesi’ni eline geçirmiş olan Abdullah Paşa, kendisine iyiliği dokunan Mehmed Ali Paşa’ya iyilik borcunu telafi etmeyi düşünmüyordu. Ücretsiz köle gibi çalışmaları ile Mısır’ın büyümesinde katkısı olan zavallı kaçak fellahları barındırmaya devam ediyordu. Aslında Akkâ Valisi Abdullah Paşa, Mehmed Ali Paşa ile aynı mutlak güce dayalı yönetim tarzını, Batı’ya yönelik düşünceyi ve özerkliğe yönelik meyli taşıyordu ve bu yüzden bu ikisinin düşmanca karşı karşıya gelmeleri kaçınılmazdı.</p>

    <p class="normal">Van ve Bağdat valilerinin isyanı – ki sultanın elçisini öldürten Bağdat Valisi’nin üzerine komşu Halep Valisi gönderilmiş ve onu yenip, esir almayı başarmıştı<sup class="calibre2">20</sup> - Şam Valisi’nin öldürülmesi ve Rusya’dan yeni dönen<sup class="calibre2">21</sup> yeni Kaptan-ı Derya Halil Paşa’nın II. Mahmud tarafından planlandığı gibi gönderilememesi, Mehmed Ali Paşa’nın nihai darbeyi vurma konusunda cesaretlenmesine neden oldu. 1831 yılının Ekim ayı sonunda hepsi sadık, ihtiyatlı ve itaatkâr fellahlardan ve Araplardan oluşan 9 bin piyade ve 2 bin Mısırlı süvari, El Ariş’e doğru yol alırken, Mısır Valisi’nin evlatlığı<sup class="calibre2">*</sup> İbrahim Paşa, Akkâ’ya daha hızlı varabilmek için 7 firkateyn, 6 korvet, 7 gambot ve 3 brikten oluşan filosunun gemilerinden birine bindi. Önce 5 bin nüfuslu Gazze, sonra 3-4 bin nüfuslu Yafa kendisine derhal teslim olurken, daha sonra Kudüs ve Fenike limanları da teslim oldular. Kasım ayı sonlarında, İbrahim Paşa’nın kardeşi Abbas Paşa’nın da katılımı ile Akkâ Kalesi’nin kuşatması başladı.</p>

    <p class="normal">İbrahim Paşa, Abdullah Paşa’nın mütesellimlerini göndermeye çalıştığı bölgelerde yaşayan Dürzîlerle irtibata geçti ve kısa bir süre sonra sadece [Lübnan] Emiri Beşir’in oğlunu değil, Mısır karargâhına bizzat gelen yaşlı Mir Beşir’i de kendi tarafına çekmeyi başardı. Kudüs ve diğer şehirlerdeki Hristiyanlara tam bir din özgürlüğü ve gümrük vergileri ile ayakbastı paralarının kaldırılmasını vaat etti. Gerek burada, gerekse Mısır’da Mehmed Ali Paşa’nın hükümdarlığı en azından yabancı unsurlar için iyiye doğru bir değişim getiriyordu.</p>

    <p class="normal">Bâbıâli, Mısır Valisi’nin silahlı müdahalesine, gerek kutsal yerlere her yıl yapılan hac yolculuğunun güvenini sağlamak, gerekse Osmanlı Devleti’nin hiç de sanıldığı gibi varlığını sürdüremeyecek güçte olmadığını kanıtlamak için, kararlı bir şekilde karşı koymak zorunda olduğunu düşünüyordu<sup class="calibre2">22</sup>. Bir ulak, İbrahim Paşa’ya derhal geri çekilme emrini getirdi ve aynı anda Kayseri, Konya, Sivas, Maraş, Adana ve Ayas (Lajazzo/Yumurtalık) valilerine, önce Rakka Seraskeri Mehmed Paşa, sonra da bir süredir Koca Hüsrev Paşa tarafından rahat bırakılmayan, kendisine sırma yakalı harvani ile II. Mahmud’un elmaslarla süslü resmi verilen Ağa Hüseyin Paşa emrinde asi Mehmed Ali Paşa’nın üzerine yürümek üzere birliklerini birleştirme emri verildi. Osman Paşa, Trablusşam’a yeni vali tayin edildi ve Mekke ile Medine’de Mısır’a bağlı şerifin yerine yeni bir şerif getirildi. Tevcihat merasimleri sırasında ise hem Mehmed Ali Paşa, hem İbrahim Paşa makamlarına ibka edilmeyerek buna dair fermânların verilmesi – ki bu da II. Mahmud’un yeniliklerinden biri idi – şimdilik reddedildi [Mart 1832].</p>

    <p class="normal">İbrahim Paşa, Akkâ’yı artık daha da hevesle ele geçirmeye çalışıyordu. 1832 yılının Mart ayında gerçi Mısırlılar şehri işgal etmişlerdi, ama kale başarılı bir şekilde direniyordu. Trablusşam’ın yeni valisi [Osman Paşa] da Antakya üzerinden Mısırlıların işgali altındaki vilayetinin başkentine geldi.</p>

    <p class="normal">İbrahim Paşa, Bâbıâli tarafından atanan yeni valinin üzerine büyük bir ordu ile yürümekte hiç tereddüt etmedi. Osman Paşa, üstün olan düşmanı ile çatışmaya girmek istemediğinden gece vakti Türklerin ana karargâhının bulunduğu Hamâ’ya kaçtı<sup class="calibre2">23</sup>. Diğer taraftan İbrahim Paşa da büyük bir meydan muharebesi istemiyordu ve işgali altında bulunan Humus’tan Seraa üzerine yürüdü. Seraskerlik görevini de üstlenen Halep Valisi, asinin kaçmakta olduğunu düşünerek, Osman Paşa’yı ve Kayseri ile Maden valilerini arkasından gönderdi<sup class="calibre2">24</sup>. Ama Mısırlılara yapılan bir saldırı başarısız oldu ve İbrahim Paşa ile kardeşinin emrindeki ana ordu Baalbek yakınlarında tekrar toplandı.</p>

    <p class="normal">“Çirmen Valisi, Anadolu Seraskeri, Muhafız ve Nizâm-ı Cedid kıtaları Başkomutanı, Mısır, Girit, Habeşistan ve tevabii Padişah Vekili”<sup class="calibre2">25</sup> olan Ağa Hüseyin Paşa, asi kabul edilen Mısır Valisi’ne karşı meşru iktidarın intikamını almak üzere, padişahın temsilcisi ve silahlı huzursuzluklardan dolayı yolları kesilen Mekke ve Medine’ye giden hacıların güvenini sağlayacak komutan olarak Anadolu topraklarına geldi<sup class="calibre2">26</sup>. Mehmed Ali Paşa’yı sadece Suriye’ye saldıran cüretkâr bir asi ve uygunsuz davranan bir paşa olarak değil, aynı zamanda Mehmed Ali Paşa’nın gizli elçiler gönderdiği İşkodra Valisi Mustafa Paşa’nın kışkırtıcısı olarak da gören<sup class="calibre2">27</sup> II. Mahmud, Hüseyin Paşa’yı ordugâhına kadar bizzat uğurlamıştı. Aynı dönemde Fransa ve İngiltere dışında, tüm diğer Avrupa devletleri de Mehmed Ali Paşa’ya karşı olduklarını açıkladılar. İskenderiye’deki Rus konsolos geri çağrıldı ve Avusturya barışçıl da olsa kararlı bir tonda Kahire’ye taleplerini iletti. Avrupa devletlerinden hiçbiri, Bâbıâli’nin Mısır limanları ile ilgili abluka kararına itiraz etmedi<sup class="calibre2">28</sup>. Kısa bir süre sonra Kaptan-ı Derya Halil Paşa da gemisine binerek, yola çıktı<sup class="calibre2">29</sup>.</p>

    <p class="normal">İbrahim Paşa’nın önünde şimdilik aşması gereken bir mesele daha vardı. Lübnanlılar, Dürzîler ve Marunîler aynı anda yabancıların müttefiki Mir Beşir’e karşı cephe almışlardı. Mir Beşir’in oğullarından biri olan Halil, Deyrü’l-Kamer’de asilerin lideri olarak faaliyet gösteriyordu<sup class="calibre2">30</sup>. Huzuru tekrar sağlamak içinse Mısır Valisi’nin kararlı bir şekilde müdahalesi yeterli oldu. Komplo kurmakla suçlananlar ki aralarında Canbolatzâdeler de bulunuyordu, Beyrut’ta muhasara altına alındılar. Aynı şeklide Trablusşam’da da bir komplo ortaya çıkartılıp, önlendi<sup class="calibre2">31</sup>. İbrahim Paşa, nihayeti 27 Mayıs’ta büyük çabalardan sonra oldukça zor geçen bir taarruzla Akkâ Kalesi’ni fethetmeyi başardı. Abdullah Paşa teslim olarak, onurlu bir şekilde karşılandı ve derhal Mısır’a gönderildi<sup class="calibre2">32</sup>. Mısırlılar, Akkâ Kalesi’nin mülkiyetini 4 bin ölü ile fazlasıyla ödemişlerdi<sup class="calibre2">33</sup>.</p>

    <p class="normal">Sıra artık Şam’a gelmişti ve İbrahim Paşa daha Haziran ayında bizzat buraya geldi. Ali Paşa, Şam’dan ayrılarak Humus’taki karargâha gitti ve 18 Haziran’da Mısırlılar ve Dürzîler, başkomutan olarak İbrahim Paşa ve Mir Beşir ile birlikte Suriye’nin iç kısımlarında, o dönemde 150 bin nüfusa sahip en büyük ve en verimli şehrine giriş yaptılar<sup class="calibre2">34</sup>. 20 üyeden oluşan yeni kurulan idare meclisinde – Yahudilerle birlikte ancak 10 bin nüfusu bir araya getiren – Hristiyanlar da temsil ediliyordu. Artık sokaklarda hiç rahatsız edilmeden atları üzerinde gezebiliyorlardı<sup class="calibre2">35</sup>. Halep, teslim olmakta gecikmedi. Böylece Suriye’nin tamamı artık Mısırlıların elinde idi, ama Osmanlı Sultanı’nın adı hutbelerde yine okunmaya devam ediliyordu<sup class="calibre2">36</sup>.</p>

    <p class="normal">“Nizâm askerlerinin başında bir yeniçeriden başka bir şey olmayan”<sup class="calibre2">37</sup> ve kendi desteği ile hayata geçirilen yeni askerî düzenlemelerden fazla anlamayan Ağa Hüseyin Paşa, emrindeki 45 bin disiplinli asker ve 160 top ile muzaffer Suriye fatihinin üzerine yürümekte hiç acele etmedi. Yeni Nizâm-ı Cedid taburlarının komutanı, Koca Hüsrev Paşa’nın damadı ve İstanbul’daki en güçlü aktörlerden biri olan Serasker Mehmed [Selim Sırrî] Paşa’yı istenmeyen bir rakip ve Avrupalı eğitimcileri ve istihkâm subaylarını sadece birer Hristiyan casus olarak görüyordu. Konya’da kaybettiği üç haftadan sonra Serasker Hüseyin Paşa’nın öncü birlikleri ancak Tarsus’ta Akkâ Kalesi’nin düşmanın eline geçtiği haberini aldılar. Adana’da tekrar boşu boşuna iki hafta harcandı ve öncü birliklerin askerleri Antakya’yı işgal edip, Hamâ’ya doğru tereddütle ilerlerken, Hüseyin Paşa uzunca bir süre İskenderun’da kaldı.</p>

    <p class="normal">2 Temmuz’da İbrahim Paşa saldırıya geçti. Bu ilerlemeyi durdurmak için Mehmed Paşa hiçbir emri beklemeden acilen Humus’a kadar ilerledi. Halep Valisi onu büyük bir törenle karşıladı ve şenlikler henüz devam ederken, Mısırlıların geldiği haberi getirildi. Mısır askerlerinin sayısı, Nizâm-ı Cedid askerlerinin<sup class="calibre2">38</sup> sayısından çok üstündü: 44 top ve 16 bin askere karşılık, 40 top ve 10 bin asker. Ayrıca Mehmed Paşa’nın eğitimsiz askerleri oldukça zayıf görünüyorlardı. Muharebe başladığı anda (7 Temmuz) dört bir yana dağıldılar. Topçular çaresizdi ve komutanları, değil saldırıyı başarılı bir şekilde geri püskürtmek, Mısırlıların sağ kanadının taarruzunu bile öngöremeyecek kadar beceriksizdi. Şahsi cesareti hiçbir işe yaramadı. Kısa bir süre sonra geri çekilme emrini vermek zorunda kaldı. Bu emir Türklere 2 bin ölü ve 2.500 esire mâl oldu<sup class="calibre2">39</sup>.</p>

    <p class="normal">İbrahim Paşa, bu zaferinden “düşman paşaların” askerlerine karşı bir zafer olarak bahsediyor ve yenilen orduyu sultanın ordusu kabul etmek istemiyordu<sup class="calibre2">40</sup>. Aşağılayıcı bir biçimde sayıları ne olursa olsun, “bu gibi insanların” üzerine yürümeye her zaman hazır olduğunu belirtiyordu. 10 Temmuz’da İbrahim Paşa terk edilmiş Hamâ’ya girdi ve kısa bir süre sonra, Suriye’nin fethini tamamlamak üzere Halep’e doğru yola çıktı<sup class="calibre2">41</sup>. Hüseyin Paşa gerçi Halep’e ondan önce varmayı başardı, ama Halep ahalisi onu kabul etmek istemedi ve bu yüzden aceleden 16 topu burada bırakarak, geri çekilmek zorunda kaldı. 18 Temmuz akşamı İbrahim Paşa Halep’e törenle giriş yaptı ve aralarında konsolosların da bulunduğu bir şehir heyeti, şehrin 75 bin nüfusunun samimi selamlarını iletti. İbrahim Paşa, “Baratacılar”dan 80 bin akçelik bir istikraz koparmakla yetindi.</p>

    <p class="normal">Mısırlılar, uzunca bir süre dinlendikten sonra, bu sefer Beylan üzerinden İskenderun Körfezi’ne giden yola saptılar. Hüseyin Paşa’nın bu zor ve yüksek geçidi savunma teşebbüsü başarısız oldu ve aralarında yüksek rütbeli subayların da bulunduğu firariler, diğer Müslüman karargâha – ki Mısırlıları böyle görüyorlardı – geçmeye başlamışlardı. Bölge eyaletlerinin kanları emilmiş ve kötü muamele görmüş köylüleri, disiplinli Mısır askerlerini gerek kendi, gerekse “anavatanlarının kurtarıcıları”<sup class="calibre2">42</sup> olarak görüyorlardı. Gerçek Müslüman, “yiğit savaşçı ve merhametli efendiyi”<sup class="calibre2">43</sup> selamlamak üzere Urfa’dan ve Diyarbakır’dan elçiler geliyordu. Osmanlı ordusunun mağlubiyetlerine dair haberlerden cesaret alan Arap Vehhabîler Maskat ve Basra Körfezi’nde Abuşir Limanı’nı işgal ederek, Basra’yı tehdit etmeye başladılar<sup class="calibre2">44</sup>. Sanki II. Mahmud’un Anadolu’daki hakimiyeti tamamen çöküyordu. Eğitimli Mansure askerleri genelde dört bir yana dağılıyor ve tanınmamak için ellerinden geleni yapıyorlardı. 1 Ağustos’ta Antakya teslim oldu ve İskenderun da muzaffer Mısır ordusunun eline düştü. Mehmed Ali Paşa’nın amirali olan Osman Nureddin Paşa, Marmaris Limanı’nda Kaptan-ı Derya Ali Paşa’nın gemilerini abluka altında tutuyordu, ama nihai bir muharebeye girmeye cesaret edemiyordu<sup class="calibre2">45</sup>. Konya Valisi Ali Paşa, korkudan Antakya’dan Kıbrıs’a geçmişti.</p>

    <p class="normal">II. Mahmud, boyun eğerek Suriye’yi muzaffer vasalına bırakmaya razı gelmediği takdirde, Anadolu’ya saldırı gerçekleşebilirdi. Mehmed Reşid Paşa, bu eyaleti savunmak üzere 31 Ağustos’ta Arnavutluk’tan çağrıldı ve Boğaz’ın diğer tarafına gönderildi. Mehmed Emin Rauf Paşa bu arada yeni bir ordu toplamakla görevlendirildi ve seraskerliğe Silistre Valisi Mehmed Paşa getirildi<sup class="calibre2">46</sup>. Ağa Hüseyin Paşa, Vidin Valisi olarak serhad boylarına gönderilirken, Kaptan-ı Derya Halil Paşa’nın yerine de Tahir Paşa getirildi<sup class="calibre2">47</sup>.</p>

    <p class="normal">İbrahim Paşa bu arada Adana’yı<sup class="calibre2">48</sup> da işgal etmiş ve kısa bir süre sonra Toros Dağları’ndaki tüm yerleşim yerlerini eline geçirmişti. Niyeti sadece kuzey sınırını güvence altına almaktı. Mısır’dan acilen buraya getirilen fellahlar ve Araplar – ülkenin artık son çabaları idi bunlar – sadrazam tarafından Avrupa’dan buraya gönderilen Arnavutlardan ve Boşnaklardan oluşan Nizâm askerlerine karşı şansını tekrar deneyecekti<sup class="calibre2">49</sup>. Sonbaharda Ekim ayı ortalarında Osmanlı ordusunun yeni hücumlarına karşı yenilmek istemiyorsa, tekrar saldırıya geçmek zorunda kaldı. Konya Valisi ve Adana Valisi Toros Dağları’nın dar geçitlerinde geri püskürtüldüler ve İbrahim Paşa Konya Ereğlisi’nde görkemli bir törenle karşılandı<sup class="calibre2">50</sup>.</p>

    <p class="normal">Zaferleri ile ün kazanmış Gürcü asıllı komutanı Mehmed Reşid Paşa ve Avrupa’dan getirtilen dinlenmiş ve sadık birlikleri arasındaki büyük savaşlar ancak Aralık ayı ortalarında Konya önlerinde yapıldı. Mehmed Reşid Paşa ve birliklerinin görevi aslında Mısır ordusunu yormak ve küçük birlikler hâlinde yok etmekti<sup class="calibre2">51</sup>. Ama II. Mahmud, küçük düşürüldüğü için görkemli bir intikam istiyordu ve Mehmed Ali Paşa’nın emrindeki subayların strateji yetenekleri karşısında bu yeni bir mağlubiyet anlamına geliyordu ki ordunun asıl büyük birlikleri Bursa, İzmit ve diğer yerlerde kalmışlardı. Süleyman Paşa Antalya’da, Osman Paşa da Sivas’ta konuşlanmışlardı, ama güçlerini Mehmed Reşid Paşa’nın emrindeki birliklerle birleştiremediler. Silahdarın emrindeki öncü birlikler, sadrazamın 18 Aralık’ta gelişinden önce sürpriz bir saldırıya uğrayıp, yenildi. Birçok Arnavut ya etraflarının sarılmasına izin verip, esir alındılar ya da düşmanın tarafına geçtiler. Araplar, Osmanlı süvari birliklerini geri püskürttüler. Dervişler her yerde halkın İslâm’ın gerçek inananları için ayaklanması için konuşmalar yapıyorlardı<sup class="calibre2">52</sup>. Mehmed Reşid Paşa, 21 Aralık’ta tamamen yenilmesi ve esir düşmesi ile sonuçlanan bir taarruz teşebbüsünde bulundu<sup class="calibre2">53</sup>. Mehmed Ali Paşa’nın tüm mirasının birkaç hafta önce resmi bir fermânla devredildiği adam, İbrahim Paşa’nın elinde idi artık. Mısırlı bir subay: “Sadrazam siz misiniz?”, diye sorduğunda Mehmed Reşid Paşa’nın buna: “Az öncesine kadar sadrazam bendim”, diye cevap verdi. Savaş yine de uzunca bir süre berabere devam ediyordu. 15 bin Arap, soğuk bir Aralık gününde 53 bin Osmanlı askerini yenmiş ve neredeyse yok etmişti<sup class="calibre2">54</sup>. İbrahim Paşa’nın üstün topçularının bu zaferdeki payı oldukça büyüktü.</p>

    <p class="normal">Muzaffer Mısırlı komutan ve İstanbul arasında artık sadece Trabzon’un askerî birlikleri ve Ahmed Fevzi Paşa’nın, komutanlığını astı olan Rauf Paşa’ya bıraktığı birlikler vardı. Gerçi diğer taraftan henüz hiçbir kayba uğramamış Osmanlı Donanması da İstanbul önlerinde bekliyordu. Ama İbrahim Paşa, sürekli olarak egemenliğini tanıdığını söyleyen ve babasının kısa bir süre önce Halil Paşa aracılığıyla barış tekliflerinde bulunduğu padişahın başkenti, kutsal İstanbul Şehri’ne saldırmayı düşünemezdi bile. Eline geçirdiği topları iade edip, Sultan II. Mahmud’a yazdığı özür mektubu ve sadrazamı, Osmanlı Sultanı tarafından azledilene kadar muzaffer ordusunun başkomutanı olarak kabul etmesi de bunun bir işareti idi<sup class="calibre2">55</sup>. İbrahim Paşa, sadece Bursa’da kış karargâhını kurma izni istedi<sup class="calibre2">56</sup>. Ayrıca kendisi de çok iyi biliyordu ki, Sultan Mahmud’tan ve rakibi Hüsrev Paşa’nın mağlubiyetinden büyük bir haz duymuş olan entrikacı ihtiyar Serasker Hurşid Paşa’dan<sup class="calibre2">57</sup> başka daha birçok kimse, Rusya dahil bütün diğer devletler için Avrupa’nın muvazenesi ve siyasî düzeni için en esaslı bir şart hâline gelmiş olan Osmanlı İmparatorluğu’nun bütünlüğünün korunması için hazır durumdaydılar.</p>

    <p class="normal">İngilizler bu arada Mehmed Ali Paşa ve Halil Paşa arasındaki yazışmaları desteklemişlerdi. Mısır Valisi ayrıca Fransa’nın İskenderiye konsolosu Mimaut aracılığıyla II. Mahmud’a barış tekliflerinde bulunuyordu<sup class="calibre2">58</sup>. Gerçi Kral Louis Philippe’nin İstanbul’daki Osmanlı yandaşı elçisi olup, 1830 yılında Rusya Paris’teki yeni rejime karşı düşmanca niyetler beslediğinde, Türkleri Kırım’a saldırmak ve Kafkasya bölgesini ayaklandırmak ve onlara bu konuda yardımcı olmak üzere planlar yapan Guillemont geri çağrıldı ve Fransa parlamentosunda yapılan bir konuşma sırasında Türkiye bir “ceset” olarak nitelendirilmişti ve birçok Fransız soydaşları Séve [Mısırlı komutan Süleyman Paşa] ve başkalarının Batı kültürünü ve disiplinini yeşerttikleri yeni İslâm Devleti’nin hayalini kuruyorlardı, ama kamuoyunun görüşü ve milletlerin ticarî menfaatleri kesinlikle Şark’ta barıştan yana bir tutum alınmasını gerektiriyordu<sup class="calibre2">59</sup>. Aynı dönemde Namık Paşa, yardım talep etmek üzere Viyana, Paris ve Londra’ya seyahatler yaptı, ancak Batılı devletlerin önce Rum meselesinin çözüme kavuşturulmasındaki menfaatleri o kadar büyüktü ki, Osmanlı Sultanı’na – sadece Türkiye için değil – fazla güçlenmiş vasalı ile arasındaki anlaşmazlıkta yardımına gelmekte geciktiler<sup class="calibre2">60</sup>. Namık Paşa, bu felaketi Osmanlı Donanması’nın Navarin önlerinde yok edilmesinin doğal bir sonucu olarak gösterecek<sup class="calibre2">61</sup> ve İngiltere’nin faal bir biçimde müdahalesini bir hak, bir “tazminat” olarak talep etmek için bu gerekçeye dayanacaktı<sup class="calibre2">62</sup>. Ayın 21’inde Rus Çarı’nın olağanüstü elçisi General Muraviyev, İstanbul’a geldi ve efendisinin himayesini vaat etti<sup class="calibre2">63</sup>, hatta Mısır’a gidip, Mehmed Ali Paşa’yı itaat etmesi için ciddi bir şekilde uyarmaya bile hazırdı<sup class="calibre2">64</sup>.</p>

    <p class="normal">Gerçekten de oyunu Rus Çarı kazanıyormuş gibi görünüyordu ve Osmanlı Devlet’ine büyük zararlar veren bir ülkenin hükümdarı, yine yenilmiş ve çaresiz bir duruma düşmüş devletin kurtarıcısı olarak sahneye çıkacaktı. İngiltere kabinesinden gerçek bir destek alamayan II. Mahmud’un – Kahire’deki kulu tarafından küçük düşürülmek ve İbrahim Paşa’nın zaferinden sonra öne sürdüğü şartları kabul etmek istemiyorsa - Çar Nikola’ya gönderdiği gemiler için teşekkür etmekten ve arabulucu olarak Muraviyev’in ataşesi Duhamel’in Konya’ya ve elçinin bizzat İskenderiye’ye gönderilmesini onaylamaktan başka çaresi yoktu. Fransa’nın temsilcisi Varenne, bu müdahalenin getireceği tehlikelere işaret ettiğinde ve Ruslar nihayet İstanbul’da efendiler gibi hareket etmeye ve İstanbul’un savunması için tek başlarına tedbirler almaya başlayarak, Müslüman tebaanın hassasiyetini derinden yaraladıklarında, II. Mahmud 3 Ocak 1833 tarihinde Osmanlı Devleti’nin kurtarılması için çareleri görüşmek üzere devlet ricalinin tamamını büyük bir toplantıya çağırdı. II. Mahmud, Ruslardan alınan yardım fazla tehlikeli olacak olursa, son birliklerinin başına geçmeye hazır olduğunu beyan etti ve nâzırları ile müşavirleri Rusya’nın yardımının kabul edilmesi gerektiği yönünde görüş bildirdiler. Elçi Muraviyev gemiye binerek, İskenderiye’ye hareket etti<sup class="calibre2">65</sup>. Rusların himayesinde bulunan Halil Paşa ve Amedî [Mustafa Reşid] Efendi, Rus generale eşlik edecekler<sup class="calibre2">66</sup> ve Mehmed Ali Paşa’nın affedilip, Akkâ Valiliği’ne tayin edildiğini gösteren belgeleri teslim edeceklerdi. Duhamel ise birkaç gün sonra Konya’ya doğru yola çıktı. Seyahati kasten uzatıldı ve Fransa elçiliğinin ulağı ondan çok önce Konya’ya geldi<sup class="calibre2">67</sup>.</p>

    <p class="normal">İbrahim Paşa’nın Ruslara ve Fransızlara verecek tek bir cevabı vardı: General olarak diplomatik bir görevi yerine getirmek zorunda değildi. Kendini her türlü saldırıya karşı korumak için askerî harekâtına devem etmek zorunda idi. Böylece Afyonkarahisar, Bilecik ve İzmir, Mısır idaresi altına girdiler. Babası bu arada Halil Paşa’yı büyük onur gösterileri altında karşıladı, ama gerek Halil Paşa’ya, gerekse çok fazla ehemmiyet vermediği Muraviyev’e Suriye’nin tamamını ve yanında Adana’yı talep etme kararından hiçbir surette dönmeyeceğini bildirdi<sup class="calibre2">68</sup>.</p>

    <p class="normal">Sultan Mahmud, İstanbul için endişe duymaya başlamıştı. Bu yüzden Şubat ayı başlarında bakışını yine dostane bir şekilde yardıma hazır Rusya’ya çevirdi. Ribeaupierre’nin halefi elçi Butaniyev, derhal Sivastopol filosunu Boğaz’a çağırma vaadinde bulundu ve gerçekten de 20 Şubat’ta başkentin huzursuz ahalisinin gözleri önünde Amiral vekili Lazarev’in güzel ve güçlü gemileri İstanbul Boğazı’na geldi. Ancak vicdanı rahatsız olan II. Mahmud, bu arada gelişlerinin geciktirilmesini talep etmişti. Şimdi ise onlardan tekrar kurtulmak istiyordu. Ama Mısır vasallarının kararlarında diretmesi ve Kütahya’ya kadar gelen İbrahim Paşa’nın ilerleyişine dair her haberde, içten içe nefret beslediği ve lanetler okuduğu Rus yardımına başvurmak zorunda olduğunu hissediyordu. Butaniyev, Ahmed Fevzi Paşa ve Rum tercüman Logotheti şahsında II. Mahmud’a uygun zamanda gerekli talimatları götürecek yararlı birer araç bulmuştu<sup class="calibre2">69</sup>.</p>

    <p class="normal">Muraviyev, İskenderiye’den geri döndüğü 6 Şubat tarihinde kendisini dinlemek için toplanan Divân’ın huzurunda, sanki barışı sağlamış gibi bir görüntü sergiliyordu<sup class="calibre2">70</sup>. Yeni Fransa elçisi Visamiral Roussin – ki selefi sadece maslahatgüzar idi – Rusların bu kibirli vasiliğini sona erdirmeye kararlı idi. İstanbul’a geldikten hemen sonra, İstanbul’dan ayrılma tehdidinde bulunarak, emredercesine Rus filosunun Boğazlar’dan çıkartılmasını talep etmişti<sup class="calibre2">71</sup>. 21 Şubat’ta Mısır meselesini ortadan kaldırmayı yazılı olarak taahhüt etti ve görevlendirdiği subaylar, Kütahya ve İskenderiye’de bu yönde çalışmalarda bulunacaklardı<sup class="calibre2">72</sup>. Elçi Roussin ayrıca Fransa’nın inatçı yetiştirmesi<sup class="calibre2">73</sup> Mehmed Ali Paşa üzerinde kurulabilecek muhtemel bir baskıdan bahsediyordu ve görevlendirdiği subay, İskenderiye’ye bir İngiliz-Fransız filosunun gönderilebileceğini söylüyordu<sup class="calibre2">74</sup>. İzmir’de Fransız Amiral Hugon, Osmanlı mütesellimlerinin tekrar eski makamlarına getirilmesini talep ediyordu<sup class="calibre2">75</sup>. Roussin’in talebi üzerine ayrıca Anadolu’da istenmeyen tekeller de derhal kaldırıldı<sup class="calibre2">76</sup>.</p>

    <p class="normal">“Sayın elçi, ne hakla benden böyle bir fedakârlık bekliyorsunuz?”<sup class="calibre2">77</sup>, diye cevap verdi Mısır Valisi hiç çekinmeden. Ayrıca “Rumeli’nin ve Anadolu’nun tamamını” ayaklanmaya kışkırtabileceğini, hatta “daha büyük işler” yapabileceğini de söylüyordu<sup class="calibre2">78</sup>. O bir valilik, bir paşalık değil, bedelini büyük kayıplarla ödeyerek fethettiği Suriye’yi istiyordu. Batılı devletler için, onun bu mülkiyetini onaylamak bir onur meselesi olmalı idi<sup class="calibre2">79</sup>. Boyun eğmektense Tanrı’dan yardım dileyerek, elinden gelen herşeyi denemeyi tercih ederdi<sup class="calibre2">80</sup>. Bunu “milleti” adına, yani Mısır halkı değil, Osmanlı halkı adına, “tam bir vatansever” olarak söylüyordu<sup class="calibre2">81</sup>. Suriye’yi hanedanı için değil, sadece tekrar geri alınabilen “ödünç verilmiş bir eyalet”<sup class="calibre2">82</sup> olarak istiyordu ve bu eyaleti Bâbıâli’nin Avrupa ticaretinin çıkarları doğrultusunda ekonomik açıdan canlandıracaktı. II. Mahmud’un “uygunsuz davranışlarını<sup class="calibre2">83</sup>” sadece kınayabiliyordu, ama İstanbul’un memur dünyasında birçok yandaşı olduğu halde, padişahın tahtını sallamayı hiç düşünmüyordu<sup class="calibre2">84</sup>. Aksine İranlılar, Lezgiler ve başkaları ile birlikte Ruslara karşı, İslâm’ın gerçek intikamı olarak saldırıya hazırlanmayı düşünüyordu<sup class="calibre2">85</sup>. Muzaffer Mehmed Ali Paşa bu sefer beş günlük bir süre tayin ediyordu. Bu sürenin bitiminde İbrahim Paşa İstanbul’a doğru yola çıkacaktı.</p>

    <p class="normal">De Varenne ve Âmedî Reşid Efendi, Suriye’deki dört paşalığın devri karşılığında barışı sağlamak üzere Kütahya’ya doğru yola çıktılar. De Varenne, sade bir asker hayatı süren İbrahim Paşa tarafından Fransa’nın milli marşı ile karşılandı. İbrahim Paşa Alanya, Adana, Urfa ve Rakka’yı da istiyordu. Nihayet Alanya’dan vazgeçti ve Fırat Nehri kenarındaki bölgeler açısından II. Mahmud’un kararını kabul etmeye hazır olduğunu açıkladı. Sadece Adana’nın kendisine verilmesinde hâlâ diretiyordu. Ayrıca kendisine yardım eden herkes için genel bir af istiyordu. Bunun üzerine birlikleri derhal geri çekildi<sup class="calibre2">86</sup>.</p>

    <p class="normal">8 Nisan’da yapılan Kütahya Barışı, aslında Mehmed Ali Paşa’nın zaferi anlamına geliyordu. Kütahya Antlaşması daha sonra Edhem Efendi’nin İskenderiye’de akdettiği ve Mehmed Ali Paşa’nın Mısır için 10 bin kese verginin yanında Suriye için ayrıca 20 bin kese vergi vermeyi taahhüt ettiği antlaşma ile genişletildi<sup class="calibre2">87</sup>, ama kısa bir süre sonra ne ödenmemiş vergileri, ne de cari yıl için ödenecek vergileri veremeyeceğini açıkladı. Mısır Valisi’nin defalarca adaya gelmesine rağmen, tekrar baş gösteren Kandiye ayaklanmasını – birkaç kez adı geçen Mısırlı komutan Osman Paşa, İstanbul’da Osmanlıların tarafına geçmişti – mazeret gösterebileceğini düşünüyordu ve Bâbıâli’ye bunun yerine yine ara sıra hediyeler gönderiyordu<sup class="calibre2">88</sup>. Asıl hayali ise veraset hakkı olan bir hanedanın başı olarak, emrinde bulunan yaklaşık beş milyon nüfuslu eyaletlerde Batılı devletlerin baskısı ile Bâbıâli tarafından tanınmaktı, ama bu hayali şimdilik gerçekleştirilemeyecek kadar cüretkârdı<sup class="calibre2">89</sup>. Zaten Avrupa’ya gönderdiği ajanlarının getirdikleri cevaplar da bu yönde idi<sup class="calibre2">90</sup>. Urfa ve Rakka eyaletleri ise 1834 yılında pervasızca işgal edildi<sup class="calibre2">91</sup>.</p>

    <p class="normal">Şimdi sıra Rus dostları eve göndermeye gelmişti. Barışın akdedildiği günün arifesinde Amiral Kumani emrinde ikinci bir filo tarafından İstanbul’a getirilen Muraviyev 5 bin asker ile İstanbul’da Hünkâr İskelesi’ne geldi. Amiral Hersavski birkaç gün sonra ayrıca 8 bin askeri Büyükdere’ye getirdi ve II. Mahmud, “11 piyade taburu, 8 süvari bölüğü ve 36 toptan” oluşan 13 bin kişilik bu Rus ordusunun geçit resmini oldukça neşeli bir yüzle izlemek zorunda kaldı<sup class="calibre2">92</sup>. Dindaşları Yortu Bayramı şenliklerine gurur ve huşu içinde katıldıklarında, Rumlar sevinç gösterilerinde bulundular: Ne de olsa İstanbul’un tamamı onların elinde idi ve sultanın az sayıda birlikleri ne İstanbul’daki Osmanlı hakimiyetini, ne de padişah tarafından sistematik bir biçimde küçük düşürülen ve korku içindeki başkent halkını kurtaramazdı.</p>

    <p class="normal">Amiral Hugon’un ve İngiliz meslektaşı Malcolm’un İzmir Körfezi’ne gelişleri, Batılı devletlerin “kurtarıcıların” artık İstanbul’da daha fazla kalmalarını istemediklerinin işareti idi. Adana’nın kime ait olacağına dair meseleyi daha hızlı bir şekilde çözmek için, İskenderiye’ye gönderilen Fransa ve Avusturya temsilcileri Bois-le-Comte ve Prokesch-Osten<sup class="calibre2">93</sup> Nisan ayında çaba gösteriyorlardı. Halil Paşa’dan Mısır’ı terk etmesi istenmişti, İbrahim Paşa, geri dönüşünü yarıda kesmişti ve Fransa, Mehmed Ali Paşa’nın Anadolu’nun tamamını boşaltmasını ancak büyük çabalardan sonra sağlayabilmişti. Mısır Valisi nihayet Mayıs ayı başlarında, kendisine daha sonra “muhassıllık” olarak bırakılacak olan Adana’dan vazgeçti. Bu arada Kont Orlov, elçi ve başkomutan olarak İstanbul’a gelmişti ve birliklerini geri çekmeye hiç de niyetli görünmüyordu. İngiliz ve Fransız gemiler Bozcaada’ya kadar gelince, Ruslar nihayet Rus Çarı’nın doğum günü olan 9 Temmuz’dan 12 Temmuz’a kadar geri çekildiler<sup class="calibre2">94</sup>.</p>

    <p class="normal">Ruslar, ancak Bâbıâli Hünkâr İskelesi Antlaşması’nı imzalamaya razı olduktan sonra geri çekilmişlerdi. Bu antlaşma tamamen savunmaya yönelik bir ittifak olup, her iki taraf sekiz yıllığına karşılıklı yardım taahhüt ediyorlardı. Ancak Bâbıâli’yi “yük altına sokmamak ve güçlüklerden”<sup class="calibre2">95</sup> kurtarmak için – ki bu gizli bir maddede geçen ifadelerdi – Rus Çarı sadece Çanakkale Boğazı’nın yabancı savaş gemilerine kapatılmasını talep ediyordu<sup class="calibre2">96</sup>. Ruslar tabii ki İstanbul Boğazı’ndan serbestçe geçebileceklerdi. Bu ilgi çekici belgenin altında, reis efendi olarak 1832 tarihinde atandıktan kısa bir süre sonra makamından alınan Pertev Efendi ile Necib Efendi’nin yerine gelen Âkif Efendi’nin<sup class="calibre2">97</sup>, daha sonra kurnaz ve yaşlı devlet adamı Koca Hüsrev Paşa’nın ve Ruslardan rüşvet alan Ahmed Fevzi Paşa’nın imzaları bulunuyordu. Hepsi büyük bir acele ve gizlilikle hareket etmişlerdi ve bunun karşılığında ödüllerini alacaklardı. Mısırlılara karşı olarak yapılan yardımlar oldukça cömert ödüllendiriliyordu.</p>

    <p class="normal">Ahmed Fevzi Paşa’nın Petersburg’a gönderilmesi ve 17 Ocak 1834 tarihinde Rusya’nın Gürcistan’daki yeni fetihlerinin yeni sınırlarını güvence altına alan<sup class="calibre2">98</sup> antlaşmanın imzalanması ve ödenmeyen tazminatların ödenmesi için yeni tedbirlerin getirilmesi – yine 6 milyondan 2 milyonu indiriliyordu – “müttefik güçlerin” daha da sıkı işbirliği içine girmesine katkıda bulundu<sup class="calibre2">99</sup>. Bâbıâli derhal Rusya’nın “Romen Prenslikleri Divânı Başkanı” General Paul Kisselev’in<sup class="calibre2">100</sup> denetim altında hazırlanan ve Romen prenslerinin otoritesi açısından boyarlar meclisi üyeleri lehinde olmak üzere yıkıcı sonuçlar verecek olan anayasayı, yani “Dahilî Nizâmnâme”yi kabul etti. Boğdan ve Eflak, bundan böyle birlikte 2 milyon akçe vergi ödeyeceklerdi. Kısa bir süre sonra, Nisan ayında yeni prensler de atandı – bundan sonraki prensler ise seçilecekti. Boğdan tahtına Rus Çarı’nın fikirlerinden etkileniyormuş gibi görünen soğukkanlı, pratik ve despot Mihail Sturdza ve Eflak tahtına eski Eflak Prensi’nin kardeşi, merhametli ve hayalperest Aleksandru Gika getirildi. Ancak Silistre’de devlet borçları tamamen ödenene kadar Rus müdafaa kıtaları kalacaktı<sup class="calibre2">101</sup>. Kisselev, 1834 yılında İstanbul’dan ayrılırken, Silistre ancak 1836 yılında boşaltıldı<sup class="calibre2">102</sup>.</p>

    <p class="normal">Mehmed Ali Paşa, aslında iki ülke arasında bir barış değil, sadece başarılı bir asinin affedilmesi ve ödüllendirilmesi anlamına gelen Kütahya Antlaşması ile 1 milyon 156 bin nüfuslu bir eyalet elde etmişti<sup class="calibre2">103</sup>, ama bu eyalet Osmanlı Devleti’nden Mısır’dan daha az kopmuştu. Sadece 15 bin Türk’ün yaşadığı<sup class="calibre2">104</sup> Suriye ve Mısır ise zamanla bağımsızlıklarını kazanmak için sadece tahkim edilmesi gereken tüm bir Arap ülkesi oluşturuyordu.</p>

    <p class="normal">Ama bunun için tekellerin veya âşâr vergisinin yanında, Bizans örneğine göre uygulanan vergilerin; zorunlu silahsızlandırmanın; zorunlu askerliğin ve herşeyi kendinde toplayan ve Mısır’da “mülkiyet hakkının denetlenmesi” ile aslında Mısır’ın efendisinin lehine ortadan kaldırılan toprak mülkiyetine kadar herkesi kendi menfaati için çalıştıran mutlak güce dayalı baskı rejiminden daha farklı bir siyaset gerekiyordu. Baskı altında tutulan ve neredeyse köleler gibi kırbaçlarla çalıştırılan memurlar aracılığıyla sistematik kan emiciliği, çok geçmeden neredeyse bağımsız paşaların kimi zaman merhametli ve esirgeyici muamelesinden daha avantajlı görünmüyordu. Avam takımının, idarecileri küçük düşürmeye ve kovmaya alışık oldukları Halep ve Şam gibi şehirlerin, Mısır’daki pazaryerleri gibi kolay yönetilemeyeceği aşikârdı ve dağların gururlu ahalisine karşı, fellahların her zamanki gibi kaderlerine boyun eğerek sessizce kabul ettikleri mali politikalar hiçbir işe yaramıyordu. Ayrıca Fırat Nehri’nin ve Filistin sınırının özgür Arapları da Nil deltasının yakınlarındaki aç Bedevilerle hiç mi hiç kıyaslanamazdı.</p>

    <p class="normal">Böylece Mısırlılar Suriye’de sürekli ayaklanmalarla karşılaşıyorlardı<sup class="calibre2">105</sup>. Nablus ve Hebron halkı 1834 yılı ilkbaharında silahlarını teslim etmeyi reddetti ve halkın öfkesine direnemeyen küçük Mısır kıtalarına saldırdı. Kudüs’te asiler eski bir kanalın açıklığından girerek, yabancı askerlerden kanlı bir intikam almayı başardılar. İbrahim Paşa, sadece büyük kayıplar vererek, küçük bir ordu ve toplar ile Kudüs önlerine gelebildi. Nazareth Dağları’nda çıkan ayaklanma tüm hızı ile devam ediyordu<sup class="calibre2">106</sup>. Kutsal Şehir’de ise İbrahim Paşa Suriyeliler tarafından bizzat kuşatmaya alındı<sup class="calibre2">107</sup> ve Mir Beşir’den yardım bekledi. Bir süre önce zindana atılan Abu Goş’un oğlu gibi, Hristiyan hacıları sömüren kişiler, İbrahim Paşa’nın babası tarafından gönderilen yeni birliklerle birleşmesini engellemeye çalıştılar<sup class="calibre2">108</sup>. Ancak Mehmed Ali Paşa Temmuz ayında ordusu ve donanması ile birlikte Suriye’ye geldiğinde, İbrahim Paşa asilerin liderleri arasında çıkan anlaşmazlıkları kendi lehine kullanarak, eski konumunu tekrar geri kazanmıştı: Güzel sözlerle kandırılan asiler ele geçirilmişler ve bunun üzerine Akkâ’da yapılan idamlar sayesinde huzur tekrar sağlanmıştı<sup class="calibre2">109</sup>. Bu arada Dürzî Dağları’nda Emir Halil’in de gücü kırıldı<sup class="calibre2">110</sup> ve Antakya’daki asilerin de akıbeti aynı oldu<sup class="calibre2">111</sup>.</p>

    <p class="normal">Aslında Mehmed Ali Paşa’yı tam olarak affedememiş olan Bâbıâli tüm bu çatışmaları tabii ki kendi lehine kullanmaya çalışmıştı. Kürt boylarına boyun eğdirme bahanesi ile Konya mağlubu olup, artık Sivas Valisi olan Mehmed Reşid Paşa Anadolu’ya gitti ve burada 1833-1834 yılları arasında eski düşmanı gözetleyerek uzunca bir zaman geçirdi<sup class="calibre2">112</sup>. Ama II. Mahmud, işi savaşa kadar götürmedi: Bunu yapmasını ne Namık Paşa’nın yine başarısız bir görevle gönderildiği İngiliz kabinesi, ne de herşeye rağmen İskenderiye konsolosu Duhamel’in Mısır Valisi’ni hırslı planlarını gerçekleştirmesi için kışkırtan Rusya tavsiye etmiyorlardı. Mehmed Ali Paşa, verginin ödenmesini ertelediğinde bile, Malatya’dan yola çıkmış olan Mehmed Reşid Paşa’ya daha fazla ilerlememesi yönünde bir emir gönderildi. 1834 yılı sonunda Mehmed Ali Paşa, Urfa’yı boşaltmayı kabul etti. Ayrıca bir süre sonra Necib Paşa’nın, ölen dayının iki mirasçısının mücadeleye giriştikleri Trablusgarb’a gelerek, mirasçılardan birini İstanbul’daki hükümdarın valisi olarak tayinini, hatta tıpkı 1834 yılında Boğdan ve Eflak prenslerinin ancak birkaç ay öncesinde talep ettikleri gibi, onay işaretlerini almak üzere İstanbul’a göndermesini sessizce izlemek zorunda kaldı<sup class="calibre2">113</sup>. Gerçekten de Mehmed Ali Paşa, yeni Vali Mehmed Emin Rauf Paşa’nın topluca ayaklanan Berberilere karşı zorlu bir mücadeleye giriştiği Trablusgarb’a hiç gelmedi. Kaptan-ı Derya Tahir Paşa da huzuru tekrar sağlayamadı ve ancak 1837 yılında yerine getirilen Hasan Paşa, daha yumuşak davranarak bu zorlu görevi yerine getirebildi. Tunus’ta aynı yıl içinde yeni Tunus Dayısı II. Mahmud tarafından Osmanlı Devleti’nin vasalı olarak onaylandı<sup class="calibre2">114</sup>. Bâbıâli nihayet 1836 yılında kısa bir süre önce daimi temsilcisi olarak atanan Reşid Bey aracılığıyla Paris’te Konstantine’nin Cezayir ile birleştirilmesi amacıyla yapılan sefere karşı çıkma cesaretini buldu<sup class="calibre2">115</sup>. Fransa ticarî ataşesi d’Eyragues ve elçi Roussin, 1837 yılında Cezayir “asilerine” gösterilen sempatiye Osmanlı Donanması’nın Berberi sularına gönderilmesine itiraz ederek cevap verdiler. Buna istinaden Tunus önlerine sadece tek bir firkateyn geldi ve Tunus Dayısı Seydi Mustafa, 4 bin kese vergi gönderip, her yıl hediyeler göndermek vaadi ile kendisini batıdan tehdit eden Hristiyan güçlerine itiraz etmekte gecikmedi. Kısa bir süre sonra öldürülecek olan Tunus Dayısı’nın oğluna, Tunus Dayısı olarak tanınmanın yanı sıra Osmanlı paşalık rütbesi verildi<sup class="calibre2">116</sup>.</p>

    <p class="normal">Mehmed Ali Paşa, İngiltere’nin Orontes-Fırat hattını kullanarak Hindistan’a daha kısa bir yol açma girişimlerine – Bâbıâli İngiliz gemilerinin Basra’dan Birecik’e kadar ilerlemelerine izin vermişti – Rakka Valisi olarak itiraz etti. Bu yüzden, Suriye ipeği üzerindeki tekeli tanımak istemeyen ve II. Mahmud’dan bu yönde resmi bir yasak çıkarttıran İngiliz elçi Ponsonby’nin notasında kınandı<sup class="calibre2">117</sup>. Ancak yaşlı ve kurnaz Mehmed Ali Paşa, bu gibi tekellerin Suriye Eyaleti’nde hiçbir zaman uygulanmadığını belirtti ve kavga böylece sona erdi<sup class="calibre2">118</sup>. Kısa bir süre sonra Mehmed Ali Paşa Kandiye’nin vergisini ödedi<sup class="calibre2">119</sup>. Kürtlere karşı büyük zaferler kazanan Mehmed Reşid Paşa’nın 1836 yılından sonra ani ölümü, Mehmed Ali Paşa’yı en tehlikeli rakibinden kurtardı<sup class="calibre2">120</sup>. İki yıl önce Arnavutları katı yönetimi ile ayaklanmaya kadar getiren ve merhametli Vassaf Efendi tarafından huzur tekrar sağlandıktan sonra, sultanın emri ile kanlı cezalandırıcı olarak tekrar buraya gelen ve amansız bir savaşçı olan<sup class="calibre2">121</sup> Hafız [Mehmed] Paşa, 1837 yılının Ocak ayından itibaren Mehmed Reşid Paşa’nın halefi olarak Mısır yönetimindeki Suriye için hiç de rahat bir komşu sayılmazdı.</p>

    <p class="normal">Hafız Paşa önce Kürt bölgelerinin fethini tamamladı. Liderleri olan Ravendüz ve başkaları Sincar Dağı’nda, Akçadağ’da ve Alacadağ’daki yuvalarında uzun süre direndiler<sup class="calibre2">122</sup>. Asilerden ve asilerin hükmü altındaki halktan 15 bin kişi öldürüldü ya da yaralandı; aralarında aç kalmış yaşlıların, kadınların ve çocukların da bulunduğu 4 bin kişi ise esir alındı ve 6 bin aile Diyarbakır yakınlarına yerleştirildi. Ordunun başında bulunan çağdaş eğitimli Çerkes asıllı komutan (Hafız Paşa), her Kürt’ün başına 200 akçe, her kesik kol veya ayak için de yarısını ödüyordu. Bunun dışında Avrupalılara karşı gayet nazikti, askerî bandonun çaldığı Donizetti’nin eserlerini dinlemeyi severdi ve alaycı bir şekilde ünlü Talleyrand’ın ahlaki karakteri hakkında Batı’dakilerin görüşlerini öğrenmeye çalışıyordu<sup class="calibre2">123</sup>. Mısır Valisi’nin şimdilik endişe etmesine gerek yoktu. Ezelî düşmanı Koca Hüsrev Paşa, uzun süren ve iç işlerinde güçlü bir iktidardan sonra nihayet 1836 yılı sonunda geri çekilmeye zorlandı ve yerine gelen Halil Paşa, 1833 yılında İskenderiye’de barış müzakerelerinde bulunan ve Mehmed Ali Paşa tarafından büyük onurlarla karşılanan eski kaptan-ı deryadan başkası değildi<sup class="calibre2">124</sup>. Yeni reisülküttap ve muhafazakâr memur sınıfının yöneticisi, Rum meselesinde Bâbıâli ve İslâm’ın haklarının kararlı savunucusu Pertev Efendi, Rusya’nın kimi zaman tatlılıkla yürütülen, ancak her halükarda Osmanlı Devleti’nin nihai çöküşüne yönelik, baskıcı ve küçük düşürücü dostluğuna karşı olduğu kadar, aynı soya ve aynı inanca mensup Mısır Valisi ile samimi ve daimi bir barışmadan yana idi<sup class="calibre2">125</sup>. Suriye’yi ömür boyu elinde tutmak ve Mısır’ı da veraset yolu ile çocuklarına bırakmak isteyen Mısır Valisi’nin yeni konumu hakkında görüşmelerde bulunmak üzere bir Osmanlı yetkilisi İskenderiye’ye gönderildi. Suriye’nin iç bölgeleri ve Adana’yı meşru sahibine geri vermesi istendi, ama Mehmed Ali Paşa bunu kesinlikle reddediyordu. Onun yerine savaşı tercih ederdi<sup class="calibre2">126</sup>.</p>

    <p class="normal">II. Mahmud ise Mısır Valisi ile her anlaşmazlıkta İstanbul’da hemen barış için tavsiyelerde bulunan himaye devleti Rusya’nın iradesine karşı gelerek de olsa Mısır Valisi’ne saldırmaya kararlı idi. Alkole düşkünlüğü ve sefahat vücudunu tahrip etmiş olmasına rağmen, Sultan Mahmud’da sanki yepyeni bir ruh canlanıyordu.</p>

    <p class="normal">Arnavutluk’ta huzur tamamen geri getirilmişti: İşkodra Valisi ve Sofya fatihi ve ıslahat karşıtı [Buşatlı] Mustafa Paşa, Pirlepe’de ve Babussa Dağı’nda Mehmed Reşid Paşa’nın emrindeki 6 bin kadar askere yenildikten sonra, İstanbul’da esir ve affedilmiş bir asi olarak yaşıyordu ve Gegaların 1833-1836 ve 1836-1840 yılları arasında kendilerini askere yazdırmak isteyen Namık Paşa’ya karşı ayaklanmaları, asilerin İşkodra’ya kadar girmeyi başarmalarına rağmen, uzun süreli sonuç getirmedi<sup class="calibre2">127</sup>. Travnik’te 1831 yılında II. Mahmud’un getirdiği yeniliklere karşı ayaklanmalardan; Ali Vidaiç’in Kosova’da Mehmed Reşid Paşa’ya karşı savaşından; Kaptan<sup class="calibre2">*</sup> Hüseyin Paşa’nın bu makama gelmek için çevirdiği entrikalardan ve Hersekliler ile Saraybosna’yı ele geçiren Kara Mahmud Paşa’ya yenilmesinden; Hüseyin Paşa’nın Trabzon’a sürgün edilmesinden ve Vecihi Paşa ile Üsküp Valisi Osman Paşa’nın başarılı sindirme politikasından ve tehlikeli beylerin gizlice öldürülmesinden<sup class="calibre2">128</sup> oluşan Bosna anarşisi, Osmanlı hakimiyeti için tehlikeli sayılmazdı: Kaptanların süvari bölükleri, Hırvatistan’da Bâbıâli’den tatminkâr bir açıklama alamadıkları için<sup class="calibre2">129</sup>, yakın zamanda birliklerini Bosna Valisi ile anlaşarak iki kez Osmanlı topraklarına gönderen Avusturyalılar ile uğraşmak zorundaydılar.</p>

    <p class="normal">30 Eylül ve Ağustos 1830 tarihli hatt-ı şerifler sayesinde Sırplar, enerjik ve aklı başında Prens Miloş’un idaresi altında sakin bir hayat sürüyorlardı. Sırbistan her yıl nihai olarak belirlenen vergiyi ve sipahilerin gelirlerini ödüyordu. Sadece kalelerde artık söz sahibi olmayan az sayıda Türk kalmıştı. Ücretleri hükümet tarafından ödenen piskoposlar, o güne kadar iktidarda olan Fenerli Rum ruhbanının yerine geçmişti. 1833 yılı Mayıs ayında özerk Sırp bölgesine Kraina, Timok, Parakin, Alacahisar (Kruşevaç), Staravlaşka ve Drina<sup class="calibre2">130</sup> da dahil edilerek yeni sınırları İstanbul’da kabul edildi. Huzursuzlara karşı zafer elde edildikten sonra 1835 yılında Prens Miloş, eski Türk hukukuna göre Sırbistan’a Romen prensliklerindekilere benzer anayasal düzenlemeler ve kanunlar getirmeye çalıştı, ama bu konuda Rusya’nın haset dolu muhalefeti ile karşı karşıya kaldı ve Romen prensliklerinin, nizamnâmeye ülkenin özerkliğine karşı zorla ilave edilmeye çalışılan gizli ve emrivaki hükümleri kabul etmek istemedikleri için Eflak’taki meclis ile anlaşmazlığa düşmüş von Ruckmann, Sırbistan’ın yeni anayasasına itiraz etmek üzere Belgrad’a geldi<sup class="calibre2">131</sup>. Tüm bunlara rağmen, Prens Miloş İstanbul’daki hükümdarına karşı yükümlülüklerini zamanında yerine getiriyordu: 1835 yılında, yanındaki 2 bin kişilik maiyetini sınırda bıraktıktan sonra, Sultan II. Mahmud’un daveti üzerine İstanbul’a gelerek, yanında değerli hediyeler getirdi<sup class="calibre2">132</sup> ve karşılığında kendi bayrağını kullanma hakkı ile başka imtiyazlar aldı<sup class="calibre2">133</sup>. Tuna Nehri üzerinden dönüş yolunda Prens Miloş, sözde sınırı geçen Eflak karantina hattı üzerine gambotundan pervasızca ateş açtırdı<sup class="calibre2">134</sup>. Buna rağmen ülkesine geri döndükten sonra Vidin Valisi Hüseyin Paşa eşliğinde Eflak’taki çiftliğinin bulunduğu Poiana’ya hareket etti ve Eflak Prensi Aleksandru Gika ile burada dostane bir görüşme yaptı<sup class="calibre2">135</sup>. Sırp despot ayrıca 1837 yılında atanan İngiltere konsolosu Hodges ile çok iyi ilişkiler içinde idi ve bu yüzden sonbaharda buraya gönderilen başyaver Dolguroki aracılığıyla Rusya’nın ağır sitemlerine maruz kaldı<sup class="calibre2">136</sup>. Osmanlı İmparatorluğu’nun Rus hamisi nihayet bir Sırp heyeti ile anlaşarak 1838 yılında İstanbul’da hazırlanan 24 Aralık tarihli düzenleme ile veraset hakkına sahip Sırp Prensi’nin yanında, hakları titizlikle belirlenmiş bir senatonun kurulmasını sağladı<sup class="calibre2">137</sup>. Senatörlerle anlaşmazlıklar, prensin yandaşlarının mağlubiyeti ve Miloş’un oğlu Mihail lehine tahttan çekilmesi yakındı. Nihayet 1840 yılında Miloş oğlu lehine gerçekten de tahttan çekildi. -13 Haziran 1839 yılında kısa bir süre sonra, 8 Temmuz’da hayatını kaybeden büyük oğlu Milan lehine bir kez daha tahttan çekilmişti<sup class="calibre2">138</sup>-.</p>

    <p class="normal">Ancak 1837 yılında serhad boylarında henüz huzur ve sükunet hakimdi. Ruslar, daha önce de dediğimiz gibi, Silistre’yi boşalttılar ve birçok top ve cephanelik bıraktılar. Sultan Mahmud birden Anadolu’da savaşa girmeden önce, Avrupa eyaletlerini Rusları örnek alarak organize edilmiş karantina askerleri tarafından korunan Tuna Nehri’ne kadar ziyaret etmek istedi.</p>

    <p class="normal">Avrupa’daki eyaletlerde genelde Hristiyanlar yaşıyordu. II. Mahmud işte bu nedenden dolayı tebaanın arasında Batı modasına uygun giyinmiş, mavi paltosu, binici çizmeleri ve ifadesi güçlü gururlu, başında kırmızı fesi ile<sup class="calibre2">139</sup> saygı uyandıran bir subay gibi görünmek istedi. Boğaz’da yeni inşa edilen Çırağan Sarayı’nda yaşayan Sultan Mahmud, uzun zamandır Hristiyan dostu olarak görünmek için elinden geleni yapıyordu. Kral Otto, Bavyera taht varisi kardeşini Türk sularında karşılamaya gidecek ve İzmir sokaklarında gezinecek kadar dikkatsiz davranmasına<sup class="calibre2">140</sup> ve Yunanistan Krallığı ile ilişkiler hâlâ çok gergin olmasına rağmen, II. Mahmud, Viyana’daki sefaret kâtibi Johann Mavroyani’ye – elçi Fethi Ahmed Paşa aslında onun altında idi – “devletinin en iyi ve en yetenekli uyruğu” olarak gördüğü Rumlara karşı beslediği sevgiden bahsediyordu<sup class="calibre2">141</sup>. Mavroyani’nin yanı sıra Osmanlı diplomasisinde eski Bâbıâli tercümanının oğlu ve aynı zamanda Şehzâde Abdülmecid’in<sup class="calibre2">142</sup> Fransızca öğretmeni olan Fenerli Nikola Aristarşi, Stefan Vogoridis ve Hançeri önemli makamlara getirilmişlerdi<sup class="calibre2">143</sup>. Romen prenslikleri İstanbul’da yine Rumlar tarafından temsil ediliyorlardı ve bu temsilcilerden birinin kızı, Romen Prensi Mihail Sturdza ile evlendi. II. Mahmud’un yeni çıkarttığı İftihar Nişanı, sadece Prens Miloş ve ailesine değil, Rum erkek ve kadınlara da cömertçe dağıtıldı<sup class="calibre2">144</sup>. İlk kez bir sultan sarayının hareminde Hristiyan dininden vazgeçmemiş güzel Rum kızları da bulunduruyordu.</p>

    <p class="normal">II. Mahmud, 29 Nisan’da yanında yüksek rütbeli memurları ve aralarında dört Prusya Genelkurmay subayının da bulunduğu – ilki bizzat Moltke’nin kendisi idi<sup class="calibre2">145</sup> - bir askerî heyet ile birlikte kendisini Varna’ya götürecek Nusretiye Gemisi’ne bindi. Buradan karayolu ile Şumnu üzerinden Rusçuk’a ve Tuna boyunca batıya doğru yoluna devam etti. Mayıs ayında hediye olarak sırma yakalı harvaniler, tütün tabakaları, onur hilatları, kürkler ve atkılar almak üzere huzuruna sadece tüm Türk idareciler ve Avrupalı konsoloslar, boyarları ile birlikte Romen prensleri – ki bunlar sakallarını kesmek zorunda kaldılar – ve piskoposlar değil, Rusya’nın temsilcisi ile Avusturya’nın temsilcisi Mareşal Kont Auersperg de geldiler<sup class="calibre2">146</sup>. Hediyelerin sayısı beklendiğinden fazla idi ve II. Mahmud, temsilci heyetlerini – defne ağacının dallarını taşıyan Rumlar, ellerinde meşalelerle Ermeniler, alınlarını yere kadar eğen piskoposlar – zevkle izliyordu, katibi Vassâf Efendi<sup class="calibre2">147</sup> aracılığıyla cevaplar veriyor ve halk arasına özgürce katılabildiği bu hayatı paylaşmaktan, kendisini sadece uzaktan gösterebildiği İstanbul’daki gizli gezilerinden daha çok zevk alıyordu<sup class="calibre2">148</sup>.</p>

    <p class="normal">Seyahati sırasında, İstanbul’da akabinde birçok idama neden olan bir komploya rağmen<sup class="calibre2">149</sup>, planlarının nihayet anlaşıldığını ve şahsiyetine sevgi gösterildiğine; devletinin görüş birliği ve kendisine duyulan güven sayesinde tekrar güçlendiğine; ne Mehmed Ali Paşa’nın tehditlerine, ne de bugüne kadar hayatını kabusa çeviren<sup class="calibre2">150</sup> İngilizlerin, Fransızların ve Rusların her gün birbirleri ile çelişen tavsiyelerinden korkmasına veya bunlara kulak asmasına gerek olmadığına ve nihayet kendine ait, özgür, kendisine yakışan ve sadece kendisine yarar getirecek bir siyaset yürütebilecek durumda olduğuna kanaat getirmiş gibi görünüyordu. Kendi iç hazinesinden 25 milyon akçe tutarında bir fedakârlık yaparak ve bakiye kalan 55 milyon akçeyi en kısa zamanda toplamak için kararlı tedbirler alarak, Rusya’ya olan savaş borçlarının ezici baskısından da kurtuldu<sup class="calibre2">151</sup>.</p>

    <p class="normal">Muhafazakâr Divân’ın daha 1837 yılı içerisinde düşürülmesi, Mehmed Ali Paşa’nın konumunu zora soktuğu gibi, konumu için ciddi bir tehlike de oluşturuyordu. Gerek Vassâf Efendi, gerekse Pertev Efendi sürgüne gönderildiler ve Pertev Efendi sürgüne giderken aniden hayatını kaybetti. Yeni “Hariciye Nâzırı” olup – eskiden kalma reisülküttaplık makamı böylece kaldırıldı – Paris’te daha önce elçilik yapmış tecrübeli ve yetenekli diplomat [Mustafa] Reşid Bey, Mısırlıların dostu değildi. Zaten İstanbul’a gelişi de hastalıklı ve gittikçe daha yorgun görünen padişahın kararsızlığından dolayı sürekli olarak erteleniyordu<sup class="calibre2">152</sup>. İngiltere’nin nüfûzunu kullanarak makamdan alınmasını sağladığı Âkif Efendi’nin azlinde Rus Çarı, İstanbul’daki “dostuna” kendi el yazısı ile gönderdiği bir mektupta Bâbıâli’nin “üzücü zayıflığını” kınamıştı<sup class="calibre2">153</sup>. Aynı Âkif Efendi şimdi Dahiliye Nâzırı idi ve başvekil ünvanını da taşıyan halefi, Mısırlı İbrahim Paşa’ya karşı bahtsız bir şekilde savaşan komutanlardan biri olan Mehmed Emin Rauf Paşa oldu. Ahmed Fevzi Paşa da vekiller heyetinde bir makama sahipti. Son olarak Halil Paşa, yılın sonlarına doğru seraskerlikten azledilerek, yerine sultanın damadlarından olan Said Paşa getirildi<sup class="calibre2">154</sup>. Meclis-i Vâlâ başkanlığını, yaşlı Koca Hüsrev Paşa yürütüyordu. Onun bu makama getirilmesi, siyasetin yönünü içte baskıcı bir düzen ve dışta efendisinin uzun yıllardır kurduğu planların gerçekleştirilmesi yönüne çeviriyordu<sup class="calibre2">155</sup>.</p>

    <p class="normal">Ancak Bâbıâli tüm bunlara rağmen, Havran bölgesinde çıkan ve Hristiyan unsurların komşu Lübnan’daki Müslümanlara karşı kışkırtılması sonucunda biraz zayıflayan Dürzî ayaklanmasını askerî açıdan desteklemeye yanaşmıyordu<sup class="calibre2">156</sup>. Önce Batı kabinelerinin görüşleri hakkında yeni ve güvenli bilgiler edinmek istiyordu ve bu amaçla Hariciye Nâzırı [Mustafa Reşid Paşa] Paris ve Londra’ya gönderildi. Hiçbir yerde savaşın açılmasına dair herhangi bir olumlu işaret göremedi ve Osmanlı Sultanı’na hiçbir yerden rakibine karşı destek verilmiyordu. İngiltere aksine Şark Meselesinin çözümü için yeni bir Londra Konferansı toplamayı düşünüyordu ve Rusya, bu konferansa katılmaya meyilli görünüyordu<sup class="calibre2">157</sup>. Ancak Ponsonby tarafından, artık Sırbistan ve Romen prensliklerinde konsolosları (Blutte) bulunan ve Bükreş’te bir şirket kurmayı düşünen<sup class="calibre2">158</sup> İngiliz tüccarların ülke içinde güvenli bir biçimde faaliyetlerini sürdürebilmelerini ve daha uygun gümrük tarifelere tâbi tutulmalarını sağlamak amacıyla 16 Ağustos 1838 tarihinde akdedilen ticaret antlaşmasında, tekellerle ilgili olduğundan, bu antlaşmanın gerçekten beyan ettiği gibi, kendi toprakları için de bağlayıcı olacak ise aslında bizzat Mehmed Ali Paşa’yı ilgilendiren bir madde vardı<sup class="calibre2">159</sup>.</p>

    <p class="normal">Hafız Paşa aynı dönemde Kürtlere karşı yapılan seferi tamamlamış ve Fırat Nehri’nin Suriye sınırı boyunca hareket edebileceği Malatya’ya karargâh kurmuştu<sup class="calibre2">160</sup>. Emrinde 50 üzerinde piyade taburu, 8-9 süvari bölüğü ve 100 top vardı. Konya<sup class="calibre2">161</sup> Valisi Hacı Ali Paşa’nın ordusu ve Ankara’da bekleyen Mehmed İzzet Paşa’nın ordusu yardımına gelmeye hazırdılar ve Hafız Paşa, 1839 yılının Haziran ayında serasker olarak İstanbul’dan tekrar buraya döndü.</p>

    <p class="normal">Ancak genelde açlık ve salgın hastalıklardan kırılan Nizâm askerlerinden ve kaçmaktan başka bir şey düşünmeyen Kürtlerden oluşan birlikleri<sup class="calibre2">162</sup>, Nisan ayında Toros Dağları’nı geçmişlerdi<sup class="calibre2">163</sup>. Fırat Nehri’ne kadar henüz Osmanlı topraklarında idi ve nehri zorlu bir şekilde geçerken de barış hâlâ sürüyordu. İbrahim Paşa, bu barışı hiçbir surette ihlal etmek niyetinde olmadığından, Suriye’nin iç kesimlerinden Hafız Paşa’nın karargâhına çağrılan sipahilere Osmanlı Sultanı’nın bu emrine uymalarına izin verdi. Ancak Hafız Paşa, bunun üzerine Suriye’deki köyleri ele geçirmeye başlayıp, Antep Şehri’ni işgal ettiğinde, Mısırlılar eğer gerçekten Suriye’de kalmak istiyorlarsa, düşmanlıkların çıkmasını artık engelleyemezlerdi. 9 Haziran’da yapılan savaş ilanından önce – ki savaş ilanı, aslında yine Mehmed Ali Paşa’nın azli idi – Nizip’te nihai muharebe meydana gelmişti. İbrahim Paşa’nın emrinde Osmanlı ordusundan daha kalabalık bir ordu vardı, ama kısmen huzursuz ve açlıktan ölmek üzere olup, zafer kazanıldıktan sonra bile topluluklar hâlinde Hafız Paşa’nın tarafına geçen Suriyelilerden oluşuyordu. Hafız Paşa’nın emrinde ise ailelerinin yanına dönmekten başka bir şey istemeyen itaatkâr Nizâm askerleri – 28 bin piyade, 5 bin atlı ve 100 top<sup class="calibre2">164</sup> - ve boylarını baskı altında tutan Türklerden nefret eden ve umut dolu bir saldırıya, tıpkı panik içinde bir kaçışa olduğu gibi hazır olan Kürtler vardı. Mısır başkomutanı büyük askerî yeteneklerini henüz kaybetmemişti, ama Osmanlı seraskerinin maiyetinde Moltke ve Prusyalı meslektaşları duruyordu<sup class="calibre2">165</sup>. Ancak mollalarına danışan Hafız Paşa, kendine gelen ilhamdan başka kimseyi dinlemeye gerek olmadığını düşünüyordu: Birecik’e geri çekilme emrini vermek istemedi ve İbrahim Paşa’ya yürüyüş esnasında saldırmaya da cüret etmedi<sup class="calibre2">166</sup>. Bir saat içinde süvari bölüklerine mâl olan ve piyade taburlarının çözülmesi ile tam bir felaket hâline gelen düzensiz bir çatışmaya girdi. 24 Haziran’da Osmanlı Devleti’nin artık Fırat boylarında bir ordusu yoktu<sup class="calibre2">167</sup>. Aynı şekilde Anadolu’da da ordusu yoktu, zira orada bekleyen birlikler daha fazla ilerlemek istemiyorlardı. Nihayet kısa bir süre sonra Ahmed Fevzi Paşa, kendisine emanet edilen filoyu, aynı dönemde Çanakkale Boğazı’nda bulunan Fransız Amiral Lalande’nin<sup class="calibre2">168</sup> de katılımı ile Mısır Valisi’ne resmen sattı<sup class="calibre2">169</sup>.</p>

    <p class="normal">II. Mahmud, son nefesine kadar her zaman bahtsız tarafını gösteren kaderine demir gibi bir irade ve amansızlıkla savaşmış bir adam olarak, 1 Temmuz 1839 gününün sabahı, felaket haberini almadan, henüz 54 yaşında hayata veda etti. Katı davrandığı İstanbul halkı, sade ve süssüz tabutunu ebedi istirahatına çekileceği yere omuzlarında taşımak üzere akın akın geldi. Ama eseri onunla birlikte gömülmeyecekti. Alınan son mağlubiyetten sonra bile canlı kalacak ve çökme tehlikesi ile karşı karşıya kalan Osmanlı Devleti’ne her zaman mutlu olmasa da, yeni bir gelecek getirecekti.</p>

    <p class="normal">II. Mahmud’un en büyük oğlu, 16 yaşındaki<sup class="calibre2">170</sup> merhametli ve melankolik<sup class="calibre2">171</sup> Abdülmecit artık sultan ve padişahtı. Tek başına hüküm sürebileceğine kimse inanmıyordu, ama herkes onu tecrübesizliğinde desteklemeye hazırdı. Sadrazamlık tabii ki Koca Hüsrev Paşa’ya verildi. Eski nâzırlardan ise sadece Halil Paşa (Harbiye), Damad Said Paşa (Ticaret), Mehmed Emin Rauf Paşa (Meclis-i Vâlâ Başkanı) ve [Mustafa]Nuri Paşa (Hariciye Nâzırı Vekili) makamlarında kaldılar. Yeni üye olarak ise sadece II. Mahmud’un maiyetinden olan genç Rıza Bey [Mabeyn müşiri] katıldı<sup class="calibre2">172</sup>. Sanki bir barış meclisi kurulmuştu: Mehmed Ali Paşa, artık yok edilmesi gereken amansız ve barışmaya yanaşmayan eski düşman olarak görülmüyor, aksine zor kazandığı konumunu korumak zorunda olan bir adam olarak görülüyordu. Âkif Paşa, Mehmed Ali Paşa’yı İskenderiye’de ziyaret edecek, ona bir nişan takacak, İstanbul’a davet edecek ve müzakere temeli olarak Mısır’ı, ama sadece Mısır’ı teklif edecekti<sup class="calibre2">173</sup>. Ancak Nizip’teki zaferden sonra bu teklif, ne kadar onurlu bir biçimde aktarılsa da acı bir istihza gibi görünüyordu! Haber henüz gelmemişti; ancak kayıpların büyüklüğü ortaya çıksa da Âkif Paşa yine de aynı tekliflerle İskenderiye’ye gitti ve Mehmed Ali Paşa’nın Suriye’nin de veraset hakkı ile birlikte kendisine bırakılmasına; yeni fethettiği Maraş Beylerbeyliği’nin kendi topraklarına katılmasına ve şahsi düşmanı olan Koca Hüsrev Paşa’nın görevden alınmasına dair karşı önerisi ile geri geldi<sup class="calibre2">174</sup>. Bâbıâli bunun üzerine daha önce de arabuluculuk yapmayı teklif eden Batılı devletlere hakem olarak kararlarını kabul etmeye hazır olduğunu bildirdi<sup class="calibre2">175</sup>.</p>

    <p class="normal">Son zamanlarda Batı’daki meseleler hakkında müzakerelerde bulunan Avrupa devletlerinin İstanbul’daki temsilcileri, işe Osmanlı İmparatorluğu’nun toprak bütünlüğünü korumak istediklerini açıklayarak başladılar. İngiltere, Avusturya ve Prusya, Mısırlıların Suriye’yi boşaltması gerektiğini düşünüyorlardı. Ancak ne Fransa, ne de Boğaz’daki tek önemli faktör olan Rusya, Londra’da yapılacak bir konferansa katılmak istemiyorlardı. İngiliz ve kralın oğlu Joinville Prensi’ni de taşıyan Fransız gemileri nihai bir karar verilene kadar, Mısır donanmasına direnç göstermek ve Hünkâr İskelesi Antlaşması’na bakmaksızın, Rusların tekrar yardıma gelmelerini önlemek için Çanakkale Boğazı önlerinde bekliyorlardı. Ama Koca Hüsrev Paşa, Rusya’nın baskı yapması üzerine, İstanbul’a gelen İngiliz Amiral Stopford’a Bâbıâli’nin Çanakkale Boğazı’nın ötesine savaş gemilerinin girmesine izin vermeyeceğini bildirdi<sup class="calibre2">176</sup>.</p>

    <p class="normal">Tıpkı daha önce Rum meselesinde olduğu gibi, Mısır meselesinin çözümü de artık Avrupa devletlerinin elinde idi. Sultan Abdülmecid’in bir donanması yoktu ve ordusunun büyük bir bölümü yok olmuştu. Sadece barışa ihtiyaç duyan Avrupa tarafından tanınan hakları vardı. O, tebaanın da sevgisini ve liberal düşünceli Batı’nın saygısını istiyordu. Özellikle günün adamı sayılan ve kısa bir süre önce Fransa ve İngiltere’den ülkesine dönen Mustafa Reşid Bey, bu konuda kendisine destek veriyordu. Bu hedefe ulaşmak için, bugüne kadar yapılan tüm ıslahatların ve tüm Tanzimat<sup class="calibre2">177</sup> tedbirlerinin, çağın gereklerine uygun olarak Avrupa tarzında bir araya getirilmesine ve yeni düzenlemelerle tamamlayıp, bundan gerçek bir Osmanlı “nizamnâmesi” oluşturup, farklı dinlere mensup tüm milletlerin temsilcileri nezdinde – ki kısa bir süre önce Katolik Ermenilerin de bir vekili vardı ve daha sonra Melkitlerin ve Keldanilerin de tâbi olduğu bir patrikleri olacaktı<sup class="calibre2">178</sup> - resmen yürürlüğe konulmasına dair bir öneri gündeme getirildi.</p>

    <p class="normal">Sultan Abdülmecid, saray efradı, ulema ve ruhban sınıfının diğer üyeleri, şeyhler, memurlar ve subaylar, cemiyet başkanları, Rumların, Ermenilerin, Katolik Ermenilerin patrikleri, hahambaşı ve yabancı ülkelerin temsilcileri – aralarında Joinville Prensi de bulunuyordu – Topkapı Sarayı içindeki Gülhane Köşkü’nün bahçesinde 3 Kasım’da toplandılar. Uygun zamanı bildirmek için saray müneccimi de hazır bulunuyordu<sup class="calibre2">179</sup>. Hatt-ı Hümâyûn’un oluşumunda büyük katkısı olan Reşid Bey, bu ilgi çekici belgeyi bizzat okudu. Buna göre, son zamanlarda yaşanan bahtsızlıklar – gerek halkı, gerekse ulema sınıfını ve muhafazakârları memnun etmek için – Kur’an-ı Kerim’in kurallarına riayet edilmemesinden kaynaklanıyordu, ama Osmanlı Devleti tekrar canlanmak ve yeşermek için yeterince toprağa ve insanlara sahipti. Tek eksiği, iyi işleyen kurumlardı. Yeni padişah, halkına bu kurumları hediye etmek, dolayısıyla kendi güvenlikleri ile mallarının güvenliğini, iyi bir vergi düzeni ve başkent ile eyaletlerin iyi bir şekilde savunulmasını sağlamak için burada bulunuyordu. Belgede ayrıca tekellerin kaldırılmasından bahsediliyor ve vergilerin icara verileceği vaat ediliyordu. İleride eyaletteki valilerin eyalet gelirlerini İstanbul’a gönderme zorunluluğu (önce salyane, sonra vergiler) da kaldırılacaktı ve Osmanlı memurları ülkenin her yerine vergi tahsildarı olarak gönderilecekti<sup class="calibre2">180</sup>. Ordu ve donanma için düzenli ödemeler yapılacaktı. Askerler her eyaletten nüfusa orantılı olarak toplanacak ve görev süreleri en fazla “dört veya beş yıl” olacaktı<sup class="calibre2">181</sup>. Devlet bundan böyle insan onuruna, mallara ve insan hayatına ancak resmi bir mahkeme kararı ile dokunabilecekti. Memurlara bundan sonra maaş ödenecekti ve her türlü rüşvet ciddi bir biçimde cezalandırılacaktı. Kanunlar en kısa zamanda Osmanlı Divân’ı tarafından hazırlanacaktı<sup class="calibre2">182</sup>. Birkaç ay sonra gerçekten de okunan nutuk ve sultanın buna cevabı ile gerçek bir parlamento havası veren bir Divân [Meclis-i Tanzimat] toplandı<sup class="calibre2">183</sup>. Bu da yine azlettiği Damad Halil Paşa’nın nihayet devirmeyi başardığı Koca Hüsrev Paşa’nın makamından alınmasından sonra, yaşlı Mehmed Emin Rauf Paşa yönetiminde kabinede kalmayı başaran Reşid Bey’in fikri idi<sup class="calibre2">184</sup>.</p>

    <p class="normal">Londra Konferansı, Avusturya şansölyesi Metternich’in yeni önerisine uygun olarak ancak 1840 yılının Şubat ayında toplanacaktı. Rusya’nın<sup class="calibre2">185</sup> bu arada İngiltere’yi Mehmed Ali Paşa’ya karşı kışkırtma çabaları başarısız olmuştu. Ama Batılı devletlerin görüşleri birbirinden o kadar farklı idi ki, kısa sürede herhangi bir karar alınamadı: Fransa, Suriye ve Mısır’ı şimdiki Mısır Valisi ve mirasçıları için bağımsız birer devlet hâline getirmeyi önerirken, İngiltere önceki gibi, ancak hayat boyu olmak kaydı ile Mısır’ın yanında sadece Akkâ ve Güney Berrüşşam bölgesinin verilmesinden yana idi. Avusturyalılar ise Osmanlı Sultanı’na güçlü bir destek ordusu göndermekten yana görüş bildiriyordu. Dolayısıyla Avrupalı diplomatların Londra’daki müzakereleri sonuçsuz kaldı. Ama Fransa’da Mart ayında Napoleon’un izinden giden radikal ve atak Thiers iktidara geldikten sonra, müzakereler Rusya, İngiltere, Avusturya ve Prusya arasında devam ettirildi. Böylece daha 15 Temmuz’da, Fransızların katılımı olmaksızın, Şark Meselesi hakkında “Dörtlü İttifak Antlaşması” yapıldı. Fransızlar, bu konuda yürüttükleri siyasetten daha sonra pişman olup, savaş taraftarı olarak ortaya çıktılar ve Prusya ile Almanya’nın diğer devletlerinden 1813 ve 1815 yıllarının intikamını almaya hazır görünüyorlardı<sup class="calibre2">186</sup>. Almanya basını, Fransa’ya uygun bir şekilde cevap vermekte gecikmedi. Yapılan dörtlü antlaşmaya göre Mısır Valisi bu sefer Akkâ’yı artık elinde bulunduramayacak ve sadece Filistin’in iç kısımları ile yetinmek zorunda kalacaktı. Müttefiklerin askerî birlikleri, Mehmed Ali Paşa’yı bu şartları kabul etmeye zorlayacaktı<sup class="calibre2">187</sup>.</p>

    <p class="normal">Yaz aylarında Lübnan’da gerçekleşen ayaklanma, Suriye’deki Mısır hükümdarlığını daha da zayıflattı<sup class="calibre2">188</sup>. Denizlerde yol alan İngiliz gemilerinden cesaret ve destek alarak, asiler Mir Beşir’i kovduktan ve Mehmed Ali Paşa’nın emrinde karaya çıkan Türk denizcilerini kaçmaya zorladıktan sonra, Beyrut üzerine yürüdüler<sup class="calibre2">189</sup>. Gerçi İbrahim Paşa’nın kardeşi Abbas Paşa, 6 bin yeni Arap askeri ve 4 bin Arnavut ile buraya geldi ve Suriye sahillerinde 24 gemi belirdi, ama Mir Beşir’in başkenti Deyrü’l-Kamer, Mısırlılara karşı başarılı bir şekilde direnmeyi sürdürdü ve İbrahim Paşa, topçu birlikleriyle gelene kadar asiler her çatışmadan zaferle çıktılar. Temmuz ayının ortalarında Mir Beşir ve Osman Paşa, dağlarda huzuru tekrar sağlamışlardı<sup class="calibre2">190</sup>. Rıfat Bey’in İskenderiye’ye gönderilmesi ile Mehmed Ali Paşa ve dörtlü ittifak arasında barışı muhafaza etmek için yapılan son girişim, yine başarısız oldu<sup class="calibre2">191</sup>. Mısır Valisi, sadece Mısır’ın dışında kendi hakimiyeti altında olan eyaletlerden İbrahim Paşa için ayrı bir eyaletin oluşturulması yönünde bir tavizde bulundu. Bu talebe verilen cevap, Osmanlı Sultanı tarafından üçüncü kez azledilmesi oldu ve Fransızların Suriye’de kısa bir süre önce maruz kaldıkları hakaretlere rağmen<sup class="calibre2">192</sup>, davası için Avrupa’ya karşı savaştığını ileri süren Fransız konsolosu dışındaki tüm konsoloslar İskenderiye’den ayrıldılar<sup class="calibre2">193</sup>. Cüretkâr tirana karşı savaş hali asıl şimdi ilan ediliyordu.</p>

    <p class="normal">Uzun süredir Doğu Akdeniz’de bulunan İngiliz Amiral Robert Stopford başkomutanlığa atandı. Stopford, Mısır meselesi ortaya çıkmadan önce Osmanlı gemilerine refakat etmeyi teklif etmişti. Bu yaşlı deniz kurdunun yanına müşavir olarak enerjik bir şahsiyet olan Naupier verildi. General Charles Smith, Suriye’deki operasyonları yürütecek ve yanında Yunanistan’da yeni kral için ve asilere karşı savaşmış olan Prusyalı Jochmus olacaktı. Avusturya, Koramiral Bandiera’yı gönderiyordu. Londra Konferansı’nda hiçbir temsilcisi bulunmamış olan Türkiye’nin itibarını korumak için, İngiliz Walker [Paşa] emrinde birkaç gemi ve Selim Paşa emrinde 5 bin askerden oluşan bir birlik – Batılı devletler sadece deniz askeri göndermişti – Avrupa’nın barış bozucu ve Fransa’da herkesin nefretle baktığı radikallerin dostu olan Mehmed Ali Paşa’ya karşı buraya getirilmişti. Eski nâzırlardan Mehmed İzzet Paşa, Suriye Valiliği’ne atanmıştı bile. Rusya’ya gelince şimdilik ne gemi, ne de birlik göndermemişti, ama Sivastopol’de İbrahim Paşa’nın Anadolu üzerinden İstanbul’a doğru harekete geçmesi hâlinde nihai bir müdahale için herşey hazırdı. İstanbul’da bu arada 15 bin Nizâm askeri bırakılmıştı.</p>

    <p class="normal">Mehmed Ali Paşa, bu askerî gücün karşısına Suriye’de güçlü bir donanma ve 85 bin asker ile çıkabiliyordu, ama askerlerinin büyük bir kısmı huzursuz Suriyelilerden oluşuyordu ve bu askerler 18 aydır para alamıyorlardı. Bunlardan 24 bin kişi ise sadece dışa karşı acımasız tedbirlerle huzura kavuşturulan ve tamamen silahsızlandırılan Lübnan’ın denetlenmesi gerektiği için yerlerinden ayrılamıyorlardı.</p>

    <p class="normal">Hiçbir direnişle karşılaşmadan – Mehmed Ali Paşa, gemilerini daha Temmuz ayında geri çekmişti – 10 Eylül’de, Seve Süleyman Paşa tarafından başarılı bir şekilde savunulan Beyrut’un kuzeyinde yanlarında 12 top bulunan 5 bin Türk, 1.500 İngiliz ve aralarında Avusturya Arşidükü Frederik’in de bulunduğu 200 kadar Avusturyalı karaya çıktı. “Suriye’yi 5 bin Türk’le fethetmek imkânsız”, diye yazıyordu Ponsonby’ye seferin asıl komutanı General Jochmus ve İstanbul’da kalan askerlerin derhal buraya gönderilmesini talep ediyordu. İbrahim Paşa’nın dağ ahalisi karşısında hayatta kalabilen askerleri ise neredeyse tamamen dağılmıştı. Lübnan’da Hristiyanların amansız bir muameleye tâbi tutuldukları Zahle karargâhında – bundan önce Baalbek karargâhında idi – artık her yerde nefret ve alayla karşılaşan eski muzaffer “Arap milletinin” temsilcisinin sadece 4 bin askeri kalmıştı. Cebel, müttefiklerin elinde idi; Sayda’yı Naupier ele geçirmişti, Seve Süleyman Paşa, geri dönüş yolunda hiç kayıp vermeden 8 Ekim’de Beyrut’u terk etti ve bölgenin diğer limanları da tutunamadı<sup class="calibre2">194</sup>. Marunîlerin elinde buraya Avusturya nakliye gemileri ile getirilen 22 bin tüfek vardı. Temsilci Wood’un tavsiyeleri üzerine Mir Beşir bir İngiliz gemisine sığındı ve yeğeni Beşir el-Kasım 2 Eylül’de çıkartılan bir fermân aracılığıyla dağlara yeni emir [Lübnan Emiri] tayin edildi. Halep, Osmanlı’ya tâbi oldu. Bütün güçlerini bir araya toplamaya çalışan İbrahim Paşa, 10 Ekim’de Kalaat Meydan Muharebesi’nde bizzat yenilmişti ve bu mağlubiyetten dolayı cesareti kırılan Seve Süleyman Paşa Beyrut’tan kaçmıştı.</p>

    <p class="normal">Hiçbir savaş yeteneği sergilememiş olan Smith’in – ciddi şekilde kış için Kıbrıs’a geri çekilmeyi düşünüyordu! - zorunlu olarak geri çekilmesinden sonra, Jochmus genelkurmayın yönetimine getirildi. Stopford herşeye rağmen Fransız donanmasının bir saldırısından endişe duyuyordu ve 6 saff-ı harb gemisi, 2 firkateyn ve 2 korvetten oluşan filosunun zarar görmesini engellemek için<sup class="calibre2">195</sup> Marmaris Körfezi’nde güvenceye almak istiyordu. Tam o sırada Fransa ile anlaşmazlıkların çıkacağını öngören Palmerston’un Akkâ’ya derhal saldırı düzenlenmesine dair kesin emri geldi. Müttefik donanmasının dört saat süren top ateşi, bir barut deposunun patlaması büyük bir felaket meydana getirdikten sonra, 4 Kasım gecesi Akkâ’nın düşmesini sağlamaya yetti. Avusturya Arşidükü, Ortaçağ atalarının örneğine uyarak, fethedilmesi imkânsız bir kale olarak ün yapan Akkâ Kalesi’nin surları üzerine galiplerin bayraklarını dikti. Mehmed Ali Paşa’nın donanması bu arada hiçbir faaliyet göstermeden İskenderiye Limanı’nda yatıyordu. Stopford ile tekrar anlaşmazlığa düşen Naupier, onları gözetlemek için İskenderiye’ye gönderildi.</p>

    <p class="normal">Mısır ordusu çekildikten sonra Nablus’ta ayaklanma tekrar baş gösterdi ve asiler önce Kudüs’e, daha sonra da Yafa’ya girdiler. Manikli Ahmed Paşa, İbrahim Paşa ile Şam’da tekrar bir araya gelmek üzere 13 Kasım’da Halep’i boşalttı. Etrafı düşmanla sarılı İbrahim Paşa, büyük bir meydan muharebesine cesaret edemedi ve cüretkâr bir saldırıdan yana olup, Smith’in 15 Aralık’ta ülkesine geri gönderilmesi ve Mehmed İzzet Paşa’nın geri çağrılması ile zafer kazandıktan sonra bile müttefikler böyle bir muharebeye meydan vermek istemiyorlardı. İbrahim Paşa, en azından Filistin topraklarında kalabilmek için tedbirler almış olmasına rağmen<sup class="calibre2">196</sup>, çölü geçerek 40 bin asker ve 150 topla acilen güneye yöneldi. Bâbıâli, Anadolu’ya yeni destek birlikleri göndermişti ve kuzeyden Hacı Ali Paşa Hama’ya kadar ilerlemişti. İbrahim Paşa, 29 Aralık’ta Şam’ı terk ederken, onu 6 bin kadın ve çocuk da izledi<sup class="calibre2">197</sup>. Hasan Paşa’nın emrindeki Türkler tarafından gözetilen ve Araplar tarafından takip edilen ordusundan kalanlar, birkaç birliğe ayrılmış vaziyette ancak bir ay sonra Gazze’ye gelebildiler<sup class="calibre2">198</sup>. Topçular ise doğrudan Arap Körfezi’ne doğru yol almışlardı.</p>

    <p class="normal">Barış nihayet tekrar sağlanmıştı.</p>

    <p class="normal">Suriye’nin boşaltılmasına dair emir vermemiş olan Mehmed Ali Paşa, Naupier gelmeden önce meydan okuyucu ve hiçbir ölçüye sığmaz muhteris siyasetini değiştirdi. İstanbul’da Ekim ayı içerisinde Fransa’nın arabuluculuğunu barışı sağlamanın en güvenilir yolu olarak teklif etti<sup class="calibre2">199</sup>. Bu sefer sadece Mısır’ın veraset hakkı ile birlikte mülkiyetini ve ömür boyu olmak kaydı ile Suriye’yi istediğini ve kutsal yerlerden, Kandiye’den ve Adana’dan tamamen vazgeçtiğini beyan ediyordu. Naupier, tehdit edercesine İskenderiye’ye gelip, herhangi bir yetkisi olmamasına rağmen, müzakerelere başlayarak, nazik bir biçimde Osmanlı Sultanı’na ait filonun geri verilmesini ve Suriye’nin derhal boşaltılmasını talep ettiğinde, 20 binin üzerinde askerini kaybeden<sup class="calibre2">200</sup> ve kendisi de çok hasta ve kalbi kırık olan Mehmed Ali Paşa, Mısır’ın kendisine ve mirasçılarına bırakılması şartı ile bu ağır şartları kabul etti ve 27 Kasım’da bu esas üzerinden İskenderiye Antlaşması akdedildi<sup class="calibre2">201</sup>.</p>

    <p class="normal">Kıskançlık içindeki Stopford bu antlaşmayı tabii ki kabul etmek istemiyordu ve Türk nâzırları kendilerine meşru ve bağlayıcı görünmeyen böyle bir antlaşmaya uymak istemiyorlardı. Ponsonby, antlaşmayı “saçma” ve sadece Fransa’nın menfaatlerine uygun bir antlaşma olarak nitelendiriyordu. Ancak dost Fransa da Thier’in devrilmesinden sonra yerine geçen yeni bakan Guizot aracılığıyla aksi bir tavsiyede bulunamadığından, Mehmed Ali Paşa 11 Temmuz’da tekrar özür dileyince, elçiler antlaşmanın İskenderiye’de belirlenen şartlar altında kabul edilmesi yönünde görüş bildirdiler. Muhtemelen eski düşmanından böylece kurtulabilmeyi ummuş olan Bâbıâli, bu şartları nihayet kabul etti ve 1841 yılı başlarında Osmanlı heyetine Ahmed Fevzi Paşa’nın Mısır’a kaçırdığı gemiler teslim edildi<sup class="calibre2">202</sup>. Kısa bir süre sonra, 1841 yılı Mart ayında Tahir Paşa aynı gemileri tekrar geri kazanılan ve çok geçmeden teslim olan Girit Adası’ndaki asilerin üzerine gönderdi<sup class="calibre2">203</sup>.</p>

    <p class="normal">Mısır, Mehmed Ali Paşa’ya verildi. Zaten Reşid Bey’in içten içe istese ve bu amaçla Harbiye Nâzırı Hüseyin Paşa’yı Osmanlı feriği olarak faaliyet gösteren Jochmus’a gönderse de, kanı emilmiş ve zorbalıkla yönetilen ülkedeki tüm hoşnutsuzluklara rağmen, Mehmed Ali Paşa’yı Mısır’dan silah zoru ile kim çıkartabilirdi ki? Yine de çok ağır şartları kabul etmek zorunda kaldı: İstanbul’da akdedilen tüm antlaşmalar Mısır için de bağlayıcı olacaktı ve bu eyalet bundan böyle diğer bölgelerde hüküm süren rejime tâbi olacaktı. Sayısı oldukça azaltılan ordunun subayları Osmanlı Sultanı tarafından bizzat atanacaktı. Düşük rütbeli subayların tayinleri daha sonra sadrazama bırakıldı. Tıpkı Trablusgarb’ta bir paşanın göreve getirildiği dönemden önce olduğu gibi, Bâbıâli Mısır Valisi’nin ölümünden sonra mirasçılarını kendi isteğine göre aile fertleri arasından seçebilecekti. Mehmed Ali Paşa ve halefleri, makamlarından alınmak istemiyorlarsa, her yıl düzenli olarak 40 milyon akçe vergi ödeyeceklerdi<sup class="calibre2">204</sup>.</p>

    <p class="normal">Mehmed Ali Paşa’nın İstanbul’da bizzat bulunmasını gerektiren 13 Şubat tarihli onay fermânının içeriği idi bu. Ama Mehmed Ali Paşa’nın gururu İstanbul’a kadar gitmeyi kaldıramazdı. Bu yüzden kendisini küçük düşüren ve çökmesine neden olan Avrupa’ya başvurdu. Mayıs ayında Londra Konferansı, anlaşmazlık noktalarını görüşmek üzere tekrar toplandı. 10 Mayıs’ta müttefik diplomatlar, ne Mehmed Ali Paşa’nın, ne de kendisinden sonra İbrahim Paşa’nın böyle bir geleneğe tâbi tutulmayacaklarını ve Mısır Valisi’nin evlatları arasından en büyük oğlunun Mısır’da iktidara geleceğini beyan etti.</p>

    <p class="normal">Aynı yılın 1 Haziran tarihinde Bâbıâli, İstanbul’daki elçilerin Lübnan’ın da Şahab ailesinin, yani daha önce de adı geçen Kasım Şahab’ın yönetimi altında özerk bir bölge hâline getirilmesi ve Kudüs’ün, valisi tarafından neredeyse özgürce yönetilen bir şehir yapılmasına ilişkin tekliflerine itiraz etti<sup class="calibre2">205</sup>. Ama kısa bir süre sonra dağlarda Müslümanlar ve Hristiyanlar arasında, ancak Mustafa [Nuri] Paşa’nın ve halefi Hırvat devşirme [Macarlı Mirliva] Ömer Paşa’nın askerî yönetimleri ile bastırabilen düşmanlıklar çıktı<sup class="calibre2">206</sup>. Ömer Paşa, Fransa ve Avusturya’nın Marunîler lehine çaba gösterdikleri bir dönemde Dürzî liderlerini tutuklattı. Ama elçiler bununla yetinmiyorlardı. Aralarında ancak zorlukla anlaşmaya varabildiler ve 1842 yılı sonlarına doğru Bâbıâli’nin Hristiyanlar ve Müslümanlar için Sayda’daki valiye tâbi olacak iki ayrı kaymakamın tayin edilmesini istediler. Çıkan yeni iç savaştan sonra Haydar Şahab ve Ahmed Reslan bu makama getirildiler. Her iki halkın birlikte yaşadığı orta bölgelerin yönetimine daha sonra karma bir idare getirilmesi konusunda anlaşmaya varıldı. 1844 yılında Damad Halil Paşa, huzuru tekrar sağlamak için Lübnan’a gelmek zorunda kaldı. Dürzîler ve Marunîler daha büyük taşkınlıklar yapmaya başladılar. Bölgeye gönderilen Kürtler, dindaşları ile birleştiler ve Halil Paşa, barbarca bir fanatizmin kol gezdiği bu ülkeyi çaresizce terk etti ve ceza olarak makamından alındı. 1845 yılının sonbahar aylarında Hariciye Nâzırı Şekib Efendi bizzat Lübnan’a gelerek, askerî komutan Namık Paşa’dan aldığı yardımla dağ ahalisinin silahlarını toplattı. Daha sonra her kaymakamın yanına her mezhepten ilgili ruhbanlar tarafından atanan 13 üyelik bir malî ve hukukî danışma kurulu verildi<sup class="calibre2">207</sup>.</p>

    <p class="normal">Batı diplomasisi nihayet 1842 yılında çıkan İran meselesini çözmeyi başardı. İranlılar Irak’ta Süleymaniye’ye saldırırlarken, İran Şahı Van’a gelmişti. Barış sağlandıktan sonra, Irak’ın Türk komutanı Necib Paşa, 1843 yılında Hazret-i Hüseyin’in kutsal Kerbela Şehri’ni tahrip ettiğinde bile savaşa devam edilmedi<sup class="calibre2">208</sup>.</p>

    <p class="normal">Mısır’da, kendini Kuzey Afrika sahillerinde Sardunya Kralı’na Tunus Dayısı’na müdahalede bulunmasını yasaklayacak ve ancak Osmanlı gemilerinin Cezayir yakınlarında herhangi bir faaliyette bulunmalarını imkânsız hâle getiren Fransız donanması ile muhtemel bir çatışma karşısında geri çekilecek kadar güçlü hisseden<sup class="calibre2">209</sup> Bâbıâli’ye karşı tam bir huzur ve boyun eğme havası esiyordu. Tunus Beyi bu arada borçlu olduğu vergileri ödememişti ve Bâbıâli 1845 yılında büyüklük göstererek, alacaklı olduğu tutarları bağışlamaya karar verdi. Aynı dönemde ise Joinville Prensi Tunus’a gelip, Berberî korsanlarının mirasçısını Paris’e ziyarette bulunmak zorunda bıraktı. Tunus Beyi burada Türk diplomasisinin tüm itirazlarına rağmen, tamamen bağımsız bir hükümdar gibi karşılandı, ama Osmanlı Sultanı egemenlik haklarını herkese karşı savunuyordu<sup class="calibre2">210</sup>. 1846 yılında Mehmed Ali Paşa, Osmanlı başkentine geldi ve hâlâ hüküm süren eski teşrifata göre Sultan Abdülmecid tarafından ayakta karşılandı. Bu sadece ilerlemiş yaşına istinaden yapılmış bir saygı gösterisi değildi, aynı zamanda bu ziyaretçinin siyasi önemini de gösteriyordu<sup class="calibre2">211</sup>. Artık şuuru iyice bozulan Mehmed Ali Paşa, kısa bir süre sonra işleri yönetemeyecek duruma geldiğinde, hastalıktan dolayı bir ayağı çukurda olan İbrahim Paşa da 1848 yılında tayinini kabul etmek üzere İstanbul’a geldi. Ama İbrahim Paşa babasından önce hayata veda etti ve yerine geçme sırası Mısır Valisi’nin büyük oğlu Tosun’un oğlu Abbas’a geldi. Bâbıâli, bundan daha itaatkâr bir vasal isteyemezdi<sup class="calibre2">212</sup>. Yine de Bâbıâli ancak 1851 yılında, İskenderiye’ye gelen Dahiliye Nâzırı Fuad Paşa’nın çabaları sayesinde, Tanzimat’ın Mısır’da da kabul edilmesini sağlayabildi<sup class="calibre2">213</sup>.</p>

    <p class="normal">Arabistan’da, Halil Paşa’nın zalimce yönetiminin sonucu olarak, zorlukla kurulmuş Mısır hakimiyetinin yerini çok geçmeden Arap “prenslikleri”, hatta “krallıklar” aldı. Bunların başında, “kardeşlik” haracı olan kumah’ı ödedikleri Anase veya Ruala Bedevilerinin hakimiyetini de ortadan kaldıran Vehhabîler veya dinî açıdan tamamen tarafsız liderler bulunuyordu. Padişahın veya Mısır Valisi’nin küçük birer taklidi olarak Faysal, Abdullah İbn Raşid (ölümü 1844 veya 1845) ve onun oğlu Tallal gibi şahsiyetler ortaya çıkıyordu. Hepsinin saray ve hazine nâzırları, hariciye nâzırları ve tıpkı Cebel-i Şomer’in başkenti Hacel’de olduğu gibi sütunlarla süslenmiş sarayları, orduları ve topları vardı<sup class="calibre2">214</sup>. Abdullah İbn Suud’un tekrar iktidara getirilen oğlu ve Neşed’in eski başkenti Deriye’nin yerine geçen Riyad Valisi “Sultan” Türkî, öldürülmeden kısa bir süre önce, 1830 yıllarında Mısırlılar tarafından kurtarıldıktan sonra hakimiyetini tanımak istemeyen Lahsa bölgesine saldırmıştı<sup class="calibre2">215</sup>. Ölümünden sonra, Mısır Valisi Hurşid Paşa tarafından daimi olarak uzaklaştırılmayan tek oğlu Faysal yerine geçti. Faysal, aslında Arabistan’ın iç bölgelerinin valisi idi ve diğer hükümdarlardan düzenli vergi alıyordu. Mısır birliklerinin yeni bir akını esir alınması ile sonuçlandı ve Riyad’da yerine akrabası olan İbn Teneyan geçti. Ancak yeni Mısır Valisi Abbas, Faysal’ın kaçmasını ve tekrar iktidara gelmesini sağladı<sup class="calibre2">216</sup>. Faysal iyice yaşlanıp, gözleri görmemeye başlayınca, Mekke’ye girebileceğini düşünen büyük oğlu Abdullah iktidara geldi. “Vasalı” Tallal ise yol yapımı, ticaretin canlandırılması, vs. gibi önemli kültür çalışmaları ile birleştirmeye çalıştığı cesur bir ilhak politikası yürütüyordu. Dinî açıdan ne Vehhabîlik’ten, ne de Sünnîlikten yana değildi<sup class="calibre2">217</sup>: Etrafına Hristiyanları toplamayı seviyor ve kimi zaman camiye gitmeyi bile ihmal ediyordu. Hatta kimi zaman ıslahat yanlılarının yanında olmasa bile, tütün içiyordu<sup class="calibre2">218</sup>. Bunun dışında Osmanlı Sultanı’nın adının hutbelerde okunmasına dikkat ediyor ve Osmanlı memurlarını seyahatleri sırasında her zaman nazik karşılıyordu<sup class="calibre2">219</sup>. Bu sayede Tallal, 20 yıl boyunca hallerinden oldukça memnun tebaa üzerinde gerçekten bağımsız bir hükümdar gibi hüküm sürebildi. Buna karşın Faysal, mutlak gücüne tâbi etmek istediği Kasım Şehri’nin ahalisine karşı gaddarca davrandı<sup class="calibre2">220</sup> ve ellerinden Büreyde Şehri’ni aldı. Ancak Üneyze önlerinde büyür bir direnişle karşılaştı ve Mekke Şerifi, ticarî açıdan çok önemli bir yer tutan bu şehri Vehhabîlerin öfkesinden kurtarmak için bizzat buraya geldi<sup class="calibre2">221</sup>. Mekke Şerifi ayrıca Oman hükümdarını Kutsal Yerleri ziyarete ve vergi vermeye ikna etti, ama bu verginin ödenmediği söyleniyordu<sup class="calibre2">222</sup>. Ölümünden sonra oğulları arasında büyük bir mücadele başladı ve İngilizler bu fırsatı bölgeye müdahale etmek için kullandılar. Tüm bunlardan en kazançlı çıkan, Riyad “Kralı” oldu. Yeni hükümdar Tuveyni, bağış adı altında Kutsal Yerler için vergi ödüyordu (1852 yılı dolayları)<sup class="calibre2">223</sup>.</p>

    <p class="normal">Thier’in izolasyon politikası geçen sonbaharda nihayet sona erdirildikten sonra, Guizot tarafından yönetilen Fransa, Şark Meselesi’ni az bir fedakârlıkla çözümlemeyi başaran Avrupa devletleri ile 1841 yılında tekrar bir araya geldi. Rus Çarı bu arada Hünkâr İskelesi Antlaşması’nı hayata geçirmenin uzun zamandan beri, özellikle de sürekli olarak Rusya’ya itiraz eden İngiltere’nin Osmanlı Devleti’ni kurtarmasından sonra, imkânsız olduğunun bilincine varmıştı. 13 Temmuz 1841 tarihinde Londra’da akdedilen Boğazlar Antlaşması ile birlik içindeki Avrupa, Osmanlı Sultanı’nın gerek İstanbul Boğazı’nı, gerekse Çanakkale Boğazı’nı tekrar savaş gemilerine kapatma talebini kabul etmişti.</p>
  </div>

  <div class="calibre1" id="calibre_pb_124"></div>
</body>
</html>
