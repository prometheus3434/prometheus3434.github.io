<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>OsmanliCilt11</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:9abe2b6e-bd4c-4278-8a87-a8f6aff64e72" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <h3 class="bolumbaslik" id="calibre_toc_50">DOKUZUNCU BÖLÜM</h3><br class="chapter" />

    <p class="baslik">II. MEHMED’İN SALTANATI SIRASINDA OSMANLI DEVLETİNİN<br class="chapter" />
    KAYNAKLARI VE HEDEFLERİ<a href="../Text/OsmanliTarihi_split_142.html#footnote-600-2109" id="footnote-600-2109-backlink">[*]</a></p>

    <p class="normal">Yeni bir fetih hazırlığı içinde olduğu bir anda aniden hayata veda eden Sultan Mehmed, bugün bile tarihe modern bir bakış açısıyla bakan çok sayıdaki eserlerde, çağdaşı olan bazı Hristiyanların tahayyül ettikleri tek şey olarak akis bulan, onun kan dökmek, insan katletmek ve ülkeleri tahrip etmek gibi alçakça bir amaç peşinde olduğuna dair olan kesin yargılarından çok daha farklı hedefler takip etmiştir. O, geçici şan ve şeref için herşeyi feda edecek kibirli bir karaktere de sahip değildi. Büyük İskender ve Sezar’la atbaşı giden ihtirası soylu unsurlar içermekteydi. Onun en büyük amacı, sağlam temeller üzerine oturan gerçek bir devlet kurmaktı.</p>

    <p class="normal">Bu devlet, o güne kadar gevşek vasallık ilişkileri içerisindeki eyaletlerin tamamen ilhakı ile doğacak ve bütün kararların tek elden alındığı ve bütün ganimetlerin toplandığı merkez olarak devasa bir imparatorluk başkenti ile en yüksek noktasını bulacaktı; ve herşeyi en ayrıntısına kadar düşünülmüş ve uzun süreli olacak şekilde organize edilmiş devletin yönetimine ve savunmasına, artık sadece Osmanlıların birkaç devşirme ile genişletilmiş yönetici sınıfı değil, farklı ülkelerden, farklı soylardan gelen, ancak Osmanlı Devleti kurucularının temsilcisi olarak sultana tâbi olan ve uluslararası İslâm demokrasisinde yerlerini almak için Hristiyan inançlarından feragat edip, Müslümanlığa geçmeyi göze alabilecek herkes katılacaktı.</p>

    <p class="normal">Yeni imparatorlukta, tıpkı eski Roma zamanlarında olduğu gibi, barış hakimdi. Pax Romana, Bizans’ın şanlı dönemlerindeki güvenlik tekrar sağlanmıştı ve buna herkes seviniyordu. Vaat edilen tüm imtiyazlara rağmen, köylüleri ve diğer nüfusu oldukça büyük acılar çekmek zorunda kalan Leh ve Macar feodal gelenekleri; küçük Slav ülkelerinden oluşan sistemin getirdiği huzursuzluklar; uyruklarını, hiçbir karşılığı olmadan sürekli olarak sömüren son Bizans tekfurlarının ağır baskıları ve sadece kendi menfaatini düşünen İmparator Frederik’in Almanya’da yarattığı karışıklıklar ile kıyaslandığında Osmanlı Devleti’nin ülkeler manzumesi, huzurlu ve ferah bir karşıtlık sergiliyordu. Hiç kimse ne dini ne de kökeni sebebiyle korkmak zorunda değildi; alışkanlıklara ve geleneklere dokunulmuyordu. Yeniçeri saflarında uzun yıllar hizmet vermiş Sırp kökenli bir yeniçeri: “Türkler, hem kendilerine, hem de din ayrımı yapmadan yurttaşlarına ve vasal ülkelere karşı adildir.<sup class="calibre2">1</sup>”, diye yazar. Yılda dört kez, Osmanlı memurları “raiyyetleri”, yani Osmanlı Devleti’nin Müslüman olmayan tebasını denetlemek ve “zavallı insanların baskıya maruz kalmasını” engellemek için<sup class="calibre2">2</sup> ülkeyi dolaşıyorlardı. Fethedilen yerlerin, bu topraklardan yerlilerin çıkartılması ve Türk soyundan gelen yetersiz sayıda insanla istihdam edilerek, kolonileştirilmesi mümkün değildi. Örneğin Mora’da, Latin hükümdarlığının ilk zamanlarında daha Akhaya Prensi II. Wilhelm altında buraya yerleşen Müslüman boylardan<sup class="calibre2">3</sup> başka, daha sonraları buraya Müslümanlar yerleşmemişti. Her yerde yüz, hatta bin yıllık yaşam hiç değişmeden devam ediyordu.</p>

    <p class="normal">Osmanlı Sultanı, sadece kalelerde veya şehirlerde Hristiyan komutanları Müslüman komutanlarla değiştirmişti. Birçok subaşının bağlı olduğu sancakbeyi, boyun eğdirilen güçlerin eyaletlerdeki valilerinin yerine geçmişti; şehir dışındaki mülklerde kovulan veya öldürülen mülk sahiplerinin yerini, köylerden ve topraklardan âşâr vergisini toplamak üzere sipahiler ve bunlara bağlı Türkler almıştı<sup class="calibre2">4</sup>. Günlük hayattaki tek değişiklikler bunlardan ibaretti. Hiçbir köylünün elinden toprağı; hiçbir vatandaşın elinden dükkânı veya tezgahı ve hiçbir rahibin elinden hâlâ Hristiyan ayinlerinin yapıldığı kilisesi alınmamıştı. Kadı, sadece Müslümanlar arasında ve Müslümanların ya da Türklerin taraf oldukları anlaşmazlıklarda İslâm kurallarına göre mahkeme yürütüyordu. İsteyen, istediği zamanda, karar için muhtarlara, rahiplere, hatta metropolite başvurabiliyordu.</p>

    <p class="normal">Eyaletlere yerleşen Türkler, sultana - Hristiyan tekfurların talep ettiklerinden çok daha az olan - haracını ödeyen, topraklarından geçen orduya yatacak yer sağlayan, yol ve köprü yapımı ve sair hizmetlerde bulunan<sup class="calibre2">5</sup> ve sultanın ulaklarına at temin eden<sup class="calibre2">6</sup> barışçıl tüm yurttaşları esirgiyorlardı, hatta esirgemek zorundaydılar. Askerler, çok iyi ücretler alıyorlar ve gıda için iyi paralar harcıyorlardı. Koğuşları, her istediklerini temin edebilecek sayısız tüccarla sarılı idi. Ayrıca her sefer sırasında, devletin parası ile çok büyük miktarlarda erzak alınıyordu. Birçok savaşa katılan Sırp yeniçeri, bu iş için 420 devenin bulunduğuna ve ayrıca 420 devenin de yedekte tutulduğundan bahseder<sup class="calibre2">7</sup>. 1472 yılında Anadolu’ya yapılan seferde, sadece erzakların geçişi için 80 gemi kullanılmıştı<sup class="calibre2">8</sup>. Her malın belli bir fiyatı vardı. Örneğin, Uzun Hasan’a<sup class="calibre2">9</sup> karşı aynı yıl içerisinde yapılan seferde, bir ölçek arpa için 3 akçe ödeniyordu. “Fakir raiyeti” sömürmeye kalkanları en ağır cezalar bekliyordu. Yeniçeri saflarında uzun yıllar boyunca gözlemlerde bulunan adı geçen Sırp, “Bir köylüden bir tavuk bile çalındığında insanın hayatı tehlikeye giriyordu”, diye yazıyor<sup class="calibre2">10</sup>. Zira Türkler, ülkede yaşayan insanlar, Osmanlı hükümdarlığının sağladığı bariz avantajları tecrübe etmedikçe, Hristiyan eyaletlerini kendileri için kazanmanın ne kadar zor olduğunun bilincindeydiler. Kimi yerde sadece prensler, baronları ve askerleri değil, özellikle kuşatma altındaki şehirlerde halktan insanlar da işgalcilere karşı kahramanca çarpışıyordu. Ama eski yönetim bir kez gitti mi, yeniçeriler de surları işgal edip, sipahiler de topraklara yerleşti mi, hoşnutsuzluk gösterecek sebepleri kalmıyordu. İşte ondan sonra komşu Hristiyan güçlerinin, 1463 yılında, halkın Venedik yönetimi altında oldukça rahat ve huzur içinde yaşadıkları Mora gibi bazı örnekler haricinde, Osmanlı Sultanı’nın tebaası arasında düşmanca harekatlarını destekleyecek bir isyan çıkartmaları çok zordu ve nadiren görülüyordu.</p>

    <p class="normal">Daha zengin, asil veya hırslı aileler, konumlarını ve mülklerini kaybetmek istemiyorlarsa, Müslümanlığa geçmekten çekinmiyorlardı. Önceleri belki sadece dışa karşı Müslüman olsalar da, zamanla bu inanç kendi içlerinde veya Müslüman olarak dünyaya gelen çocuklarında kök salıyordu. Özellikle Arnavutluk’ta, kendisi de bir devşirme olan İskender Bey’in zamanında, genelde Katolik olan Hristiyanlarla Müslüman Türkler arasındaki dinî ayrımcılığın görüldüğü yerler vardı. Aynı şekilde Bosna’da, daha sonraki arazi ve ülkenin gerçek feodal sahipleri olan beyler, voyvodaların ve knezlerin ailelerinden geliyordu. O zamanlar da, tıpkı bugün gibi, Anadolu’nun genizden konuşulan lehçesi değil, mahalli İlirya veya Slav dili duyuluyordu ve Türklerin dilinden alınmış olan isimlerin yanında, ülkeye özgü son eklerin eklendiği aile isimleri kullanılıyordu. 14. yüzyılın savaşları sırasında birçok Boyar öldüğü için sayıları çok az olan devşirme Bulgarlar da kendi dillerini kullanmaya devam ediyorlardı. Altın sırmalı külahların altındaki adamlardan bazıları, Rum’du. Onlar da kendi dillerini kullanıyorlardı. Rum, Bulgar ve Sırp devşirmeler azınlıktayken, Bosna, Hersek ve Arnavutluk’ta bazı bölgelerin tamamı, miras hukukunun geçerli olduğu bölgelerinde mülklerini rahatsız edilmeden devam ettirebilmek için, gönüllü olarak İslâm’a geçmişlerdi. Sultan Mehmed’in en ünlü ve en önemli adamlarından biri olan ve iki kez veziriazamlığa getirilen<sup class="calibre2">11</sup> Mahmud Paşa, aslen Rum’du ve bu herkes tarafından biliniyordu. Babasının adı Mihail’di, annesi ise Sırp asıllı idi. Çocukluk yılları Sırbistan’da geçmiş ve çocukken Novobrdo’dan Semendire’ye giderken akıncıların eline düşmüştü. Mora Arhontu Manuel Bubali’nin eşi, süt annesi idi<sup class="calibre2">12</sup>. “Saraydaki en yiğit ve en âlim adam”<sup class="calibre2">13</sup> diye övülen ve sultanın veziriazamlıktan azledildikten sonra bile tavsiyelerine başvurduğu bu saygıdeğer insan; sultanının hep önünde ilerleyerek, hep en zorlu görevleri üstlenen bu yetenekli ordu komutanı (Bu yüzdendir ki, 15 yıl içinde elde edilen başarıların en büyük mimarı sayılıyordu); herkes tarafından sevilen ve kendi birliklerinin parasını ödeyen ve onları besleyen<sup class="calibre2">14</sup>, bu büyük savaş lideri, Osmanlılar ve Osmanlı Devleti’nin menfaatleri ile bütünleşmiş olmasına rağmen, muhtemelen Türkçe’yi çok iyi bilmiyordu. Hristiyan olarak kalan yönetici Rum sınıfından, Atinalı Laonikos Chalkokondylas gibi sadece çok azı, günün birinde gerçekleşir ümidiyle hâlâ bir “Rum İmparator ve onun haleflerinin” hayalini kuruyordu<sup class="calibre2">15</sup>.</p>

    <p class="normal">Adasının ileri gelenlerinden olan Gökçeadalı Kritovulos’un Osmanlıların kahramanlıklarını anlatımı Halkokondil (Chalkokondylas) gibi objektif değildir ve Dukas gibi, efsanevî bir biçimde çöken Rum hanedanı ile onun ardından gelen Osmanlı hanedanı arasında bir bağlantı oluşturmaya da çalışmaz. Kritovulos, daha ziyade coşkulu, ama tarihi gerçeklere uygun bir şekilde, Fars topraklarındaki Ahamenîlerin, dolayısıyla Rumların en eski ataları Danaos’un mahdumu, “en büyük Otokrat, İmparatorların İmparatoru, kısmetli, muvaffak, muzaffer, yenilmez, karaların ve denizlerin hakimi Mehmed”in<sup class="calibre2">16</sup> ihtişamlı hayatına methiyeler düzer.</p>

    <p class="normal">Böylece, içten içe çökmekte olan bir topluma ait oldukları sürece korkak ve disiplinsiz addedilen Rumların saflarından, meselâ Fırat boylarındaki İranlılara karşı yapılan ilk savaşta sipahilerinin başında hayatını kaybeden cüretkâr Beylerbeyi Has Murad çıkmıştır. O, eski İmparator ve despotlardan oluşan Paleologların soyundandı, ama elîm kaderleri onu ilgilendirmiyordu<sup class="calibre2">17</sup>. Babasının adı Mandrominos olan Ankara Sancakbeyi Mehmed Bey de Rum asıllı idi<sup class="calibre2">18</sup>. Veziriazam Mahmud Paşa’nın ilk halefi<sup class="calibre2">19</sup> Rum Mehmed Paşa da, adından anlaşılacağı gibi, Rumların arasından çıkmıştı. 1480 yılında Rodos’a gönderilen donanmanın komutanı genç Mesih Paşa ise yine Rum’du<sup class="calibre2">20</sup>. Ayrıca, Eğriboz’un düşmesinden sonra sultanın hizmetine giren<sup class="calibre2">21</sup> Dimitrios Sophianos gibi en iyi ve en becerikli elçiler yine Rumların arasından çıkmışlardı. Yine Sultan Mehmed’in saltanatı sırasında “Osmanlı Devleti’nin hukukî temellerinin mimarı<sup class="calibre2">22</sup>” sayılan hukuk âlimi Molla Hüsrev, Rum kanı taşıyordu. O, aynı zamanda önce İstanbul kadılığına, sonra da müftülüğe<sup class="calibre2">23</sup> yükselmeyi başaran ilk devşirme idi. O dönemin tarihçilerinden biri olan Halkokondil, sanki zamanın önemli şahsiyetlerinin kökenlerini belirlemek istiyormuş gibi, Türk isimlere Hristiyan karşılıklar vermektedir: Örneğin Hızır - Georg, İlyas - Dimitrios, vs. gibi<sup class="calibre2">24</sup>.</p>

    <p class="normal">Yüksek mevkilerde bulunan devşirmelerin çoğu, yine de kız kardeşi II. Mehmed’in (eşi olan ve kısa bir süre sonra uzaklara gönderilen Zağanos Paşa gibi)<sup class="calibre2">25</sup>, dayanıklı ve yiğit Arnavut soyundan geliyordu. İşkodra kuşatmasına katılan Rumeli Beylerbeyi Davud Paşa örneğin, Arnavut asıllı idi<sup class="calibre2">26</sup>. Mora Sancakbeyi Hamza, Zenevisi hanedanından geliyordu<sup class="calibre2">27</sup>. İskender Bey’in ailesinden amcası Musa ve birkaç aylığına Arnavutluk’un yönetimi kendisine verildikten sonra, boynu vurulan yeğeni de Müslümanlığa geçmişlerdi. Devşirmelerin arasında ayrıca Arianites hanedanı mensuplarından biri bulunuyordu<sup class="calibre2">28</sup>. Bu devşirme, 1485 yılında Chimara Sancakbeyliğine getirildi ve birkaç ay sonra kendi Arnavutları tarafından öldürüldü<sup class="calibre2">29</sup>. Daha sonra, 1501 yılında aynı yerde “Sancakbeyi Konstantin”den bahsedilir<sup class="calibre2">30</sup>. Aynı yetenekle hem bir donanmayı yönetmeyi, hem de kara birliklerinin başında savaşmayı bilen, vezirliği sırasında Osmanlı Devleti’ne Kefe’yi kazandıran ve Boğdan’ın ilhakını deneyen (1473-1477) Gedik Ahmed Paşa, Arnavutluk Dağları’nda doğmuş ve aynı dönemde yaşamış olan Yakup Paşa gibi, “Arnavut” diye anılırdı<sup class="calibre2">31</sup>.</p>

    <p class="normal">Müttefik Hristiyanlar, 1473 yılında ise Myra Sancakbeyi olarak Sırp kökenli Karaca Bey’i karşılarında buldular<sup class="calibre2">32</sup>. Rumeli Beylerbeyliği’ne kadar yükselen Hadım Süleyman Paşa ise Boşnak’tı; haremde basit bir kapıkuluyken, bilinmeyen güçlerin desteği ile önce Boğdan’a yapılan ilk seferin ve İşkodra’nın ilk kuşatmasının başına getirilmiş ve daha sonra bu görevi başaramayacağı anlaşılınca gözden düşerek, görevinden alınmıştı. Bosna Dükü Stefan’ın bir oğlu ise Ahmed Bey olarak karşımıza çıkıyor. O, kökeninin anısına “Hersekzâde” lakabını taşıyordu ve Leş kuşatmasına katılmıştı<sup class="calibre2">33</sup>.</p>

    <p class="normal">İstanbul kuşatması sırasında Osmanlı donanmasını yöneten Baltaoğlu, aslen Bulgar asilzâdesi idi. Mustafa adında bir Sicilyalı, 1473 yılında Sığın’ı Haçlı Seferi’nin askerlerine karşı savunmuştu<sup class="calibre2">34</sup>. Çocukken Türkler tarafından esir alınan ve Türk örf ve âdetlerine göre yetiştirilen bir İtalyan, 1480 yılında Mora Sancağı’nda tercüman olarak görev yapıyordu<sup class="calibre2">35</sup>. Ancak bir çoğunun adı ve kökeni zaman içinde kaybolup gitti. Onlar, Osmanlılar tarafından çoğu zaman hor görülüyor ve “kötü Hristiyanlar, ama daha da kötü Müslümanlar”<sup class="calibre2">36</sup> olarak kabul ediliyorlardı. Yahudiler ise sadece elçi olarak kullanılıyordu<sup class="calibre2">37</sup>. Çoğu, sadece “sağlık açısından”<sup class="calibre2">38</sup> bile olsa, çocuklarını Hristiyan geleneklerine göre vaftiz ettiriyorlardı.</p>

    <p class="normal">Yüksek makamlarda bulunanlarla komutanlar arasında gerçek Türk kanı taşıyanların sayısı çok azdı. Aynı dönemde yaşayan Barletius, sadece üç Osmanlı asilzâdelerin soyundan bahseder: Ali Paşa, Evrenos Paşa ve Mihal Bey. İlk ikisi hakkında çok fazla şey bilinmemekle beraber, Evrenoszâdelerden biri, İşkodra kuşatmasına katılan Ahmed Bey’di<sup class="calibre2">39</sup>. Mihaloğullarına gelince, hiçbiri beylerbeyliğine veya vezirliğe kadar yükselmemişti, ancak Tuna boylarında çok geniş topraklara, mevrusen kendilerine bırakılan kalelere ve herkes tarafından kabul edilen siyasî ve askerî bir konuma sahiptiler. Sırbistan’da, Bulgaristan’da, hatta Eflak’ta onların katılımı olmadan hiçbir şey yapılamıyordu. Tuna boylarındaki uçbeyliğin, Mihaloğullarına ait olduğu söylenebilir. Tuna boylarındaki bütün kaleler ve Böğürdelen, Semendire, Güğercinlik, Vidin, Rahova, Niğbolu, Rusçuk, Tutrakan ile Tuna’nın sol tarafında Turnu Niğbolu ve Yergöğü onların elinde idi. İstedikleri zaman Bulgar, Sırp ve Boşnak akıncılarla Erdel’e, Macaristan’a, Alman İmparatorluğu sınır topraklarına ve İtalya’daki Venedik topraklarına akınlar düzenleyip, yağma yapabiliyorlardı. Sultanın büyük seferlerine tabii ki onlar da kendi birlikleri ile katılıyorlardı, ama onları sultanın diğer kullarından ayıran ve daha çok vasallarınkine benzeyen özel bir konuma sahiptiler.</p>

    <p class="normal">Yeniçeri Ocağı’nda yetişmeyen diğer devşirmeler, askerî karargâhlarda ve İstanbul’da sürdürdükleri sakin bir hayatla Türk toplum yaşamı, Osmanlıların savaş gelenekleri, devletin yönetim bilimleri ve sultanın siyasi sırları ile tanıştırılıyorlardı. Tıpkı uluslararası, ama yine de bütünlük içinde gelişen Bizans toplumu zamanında olduğu gibi, Osmanlı Devleti’nin başkenti de yine içinden değişik elementlerin eriyip, birbirleri ile kaynaşmasından sonra, içinde yaşayanların ırklarına bakılmaksızın, sadece tek bir Tanrı’ya ve tek bir hükümdara sadakatle bağlanmış, siyasi ve askerî açıdan birlik ve bütünlük içinde bir ulusun çıktığı devasa bir ocağa benziyordu. Sultan Mehmed, başkentin bu öneminin baştan beri bilincinde idi ve İstanbul’un bu dengeleyici ve kaynaştırıcı görevini yerine getirmesini sağlamak için elinden geleni yapıyordu.</p>

    <p class="normal">İstanbul’un fethinden sonra da birkaç yıl boyunca Edirne’nin başkent olarak kullanılmasına devam edildi. Sultan, kışı burada geçiriyordu ve Sırbistan seferleri buradan Kuzey Kapısı ile Batı Kapısı’ndan hareketle yapılıyordu. Sultan Mehmed’in oğulları Bâyezid ve Mustafa’nın ihtişamlı sünnet düğünleri de burada yapılmıştı<sup class="calibre2">40</sup>. Edirne, 1457 yılında çıkan bir ateşte yerle bir olduğunda, Sultan Mehmed şehrin tekrar inşası için emir verdi<sup class="calibre2">41</sup> ve çalışmaları denetlemek için bizzat buraya geldi. Edirne’de ayrıca yeni ünvanına yakışır bir saray inşa ettirdi ve Meriç üzerine bir köprü yapılmasını sağladı. Böylelikle Edirne daha sonraları da hep devletin ikinci başkenti olarak kaldı. Sultan Mehmed’in Dulkadiroğulları Beyi’nin kızı olan zevcesi ve sultanın kızı Ayşe, buraya ayrıca birer cami yaptırdılar<sup class="calibre2">42</sup>.</p>

    <p class="normal">Aynı zamanda, uzun süren kuşatmalar ve yine uzun bir zamana yayılan ekonomik çöküş ile Osmanlılar tarafından fethedilirken yaşanan yokluklar ve mücadeleler sebebiyle nüfusu önemli ölçüde azalmış İstanbul’u tekrar iskân etmek için tedbirler alındı. İstanbul’dan kaçanlar, devlet tarafından özel koruma vaat edilerek geri dönmeye özendirildiler. Sultan Mehmed ayrıca fethedilen her yeni şehrin belli bir kısmını, genelde esir alınanların üçte birini, yeni başkenti için kaydettiriyor ve İstanbul’a getirtiyordu. Gelen her yeni sevkıyat için aynı mahallede evler, avlular, bahçeler, tarlalar ve bağlar tahsis ediliyordu. Bu esnada Müslümanlar, Rumlar ve Latinler arasında hiçbir ayrım yapılmıyordu. Sadece serseriler ve çiftçiler ayrılıyorlardı, zira tüccarlar ve zanaatkârlar tercih ediliyordu. Böylelikle İstanbul’a Eski Foça ve Yeni Foça’nın, Taşoz ve Semadirek adalarının sakinleri, birçok Moralı, hepsi aynı mahallede yaşayan Midillililer, Amasra’dan Frenkler, Karadeniz kıyılarından birçok Ermeni ve Arhos’tan Rumlar, İstanbul’a getirildi. 1472 yılında Midilli tekrar 600 nüfus ve yeniçeri ocağı için 200 çocuk sağladı<sup class="calibre2">43</sup>. 1466 yılında kol gezen vebanın yarattığı yıkımdan sonra Bosna akıncılarının esir aldıkları Dalmaçyalılar da İstanbul’a aktarıldılar<sup class="calibre2">44</sup>. Kefe, 1475 yılında alındıktan sonra, imparatorluk başkentine 500 Latin aile verdi<sup class="calibre2">45</sup>. Trabzon, Sinop ve son olarak, birçok eski Türk eserleri barındıran Konya da çok sayıda yararlı insanı buraya gönderdiler<sup class="calibre2">46</sup>. Ayrıca Otranto’dan da insanlar getirildi<sup class="calibre2">47</sup>. Bu renkli topluluk, uzun süre ortak bir karaktere sahip değildi; aksine sadece yeni bir insan topluluğu yaratmakta olan sultana saygıdan ve korkudan bir arada duruyordu. 1475 yılında Sultan Mehmed’in ölümcül derecede hasta olduğu söylentileri yayılınca, genelde itaatkâr olan şehirde isyan çıktı. Her türlü dine bağlı bir sürü ayaktakımı ama özellikle Müslümanlar, burada toplanan zenginlikleri ele geçirmek için saraya hücum etti<sup class="calibre2">48</sup>. 1481 yılında Sultan Mehmed öldüğünde, aynı çeteler, yine yağma yapmak üzere yeniçerilerle birleştiler.</p>

    <p class="normal">Daha 1453 yılında yeni bir sarayın ve caminin yapımına başlanmıştı. Sultanın oturacağı “Eski Saray”, 10 yıl boyunca 1465 yılına kadar en iyi mermerler ile altın ve gümüşten süslemelerle bezendi. Birçok odayı ve Arap mimarisine göre düzenlenmiş kabul salonu barındıran asıl sarayın çevresini büyük bahçeler sarıyordu. Kuleli yüksek surlar, sultanı, Divân-ı Hümâyûn’u, bu kutsal bölgede bulunan araziyle beraber yakınlardaki yeniçerileri kışlalarını koruyordu<sup class="calibre2">49</sup>. Saray, kendi içinde ahengi olan ve bütünlük oluşturan bir yapıya sahip değildi. Aksine yeni kompleksleri ve ilavelere teşvik eden düzensiz bir şekilde inşa edilmişti ve sonunda Vatikan’da papanın sarayı gibi bir labirent hâline geldi. Sarayın tam karşısına kapalı büyük bir çarşı (Kapalıçarşı) kuruldu ve çok güzel çinilerle süslendi<sup class="calibre2">50</sup>.</p>

    <p class="normal">Sultan Mehmed’in, Kutsal Havariler Kilisesi’nin yerine kurulan camisi, “Fatih Cami”, bir tepenin üzerindeydi ve İstanbul’un her yerinden görülebilirdi. Yüksek mermer ve granit sütunlar, Ayasofya Cami örneğine göre olağanüstü boyutlar, Kahire Cami’indeki gibi kurşundan güçlü bir kubbe, iki avluya yayılmış bakımlı geniş bahçeler ve hastaneler ve müderrisler, talebeler, hacılar ve fakir Müslümanlar için yatakhaneli ve yemekhaneli sekiz medrese, Fatih Cami’ini İstanbul’un diğer camilerinden ayıran özellikleri idi<sup class="calibre2">51</sup>. İkinci bir cami ise Türk tarihinde önemli bir yer tutan Hazreti Eyüb’ün burada keşfedilen mezarının üzerine kuruldu. Eskiden başka bir dine mensup insanların hacca geldikleri bir yerde, başkentin tamamen ıssız bir köşesinde ağaçların yeşili arasında gizlenmiş gibi duran ve yabancıların girmesine izin verilmeyen bu cami, Sultanların kılıçlarını kuşanmak için gittikleri kutsal bir yer olarak bugüne kadar önemini korudu.</p>

    <p class="normal">Sultan Mehmed, İstanbul’a ayrıca bir bedesten, yeni hamamlar, hanlar ve halk için gösterilerin yapıldığı bir yer inşa ettirdi<sup class="calibre2">52</sup>. Halk, burada hızla koşan atların üzerinde ayakta duran atlılar, ip üzerinde ve eğri hançerler üzerinde yürüyen canbazlar ve yer altında gizli yerlerden soruları dinleyen ve bunları cevaplayan “gömülü” çocuklar gibi, birçok değişik gösteriyi izleyebiliyordu<sup class="calibre2">53</sup>. Bizans’ın ana kilisesi olan Ayasofya, olağanüstü güzellikteki mimarisine dokunulmadan sultanın emri ile sadece tamiri yapıldı. Ancak mozaiklerin ve tüm resimlerin üstü kabaca kireçle kapatıldı. İstanbul’un yeni beyleri, Hristiyanlara ait diğer kiliselere de aynısını yaptılar: Kiliselerin yanlarına minareler dikildi ve tüm kutsal resimler kireçle boyandı. Sadece Kariye Kilisesi’nin resimleri aynı kaldı<sup class="calibre2">54</sup>. Bunun dışında kiliselerde hiçbir değişiklik yapılmadı<sup class="calibre2">55</sup>.</p>

    <p class="normal">Bizans surları kısmen tekrar inşa edildiler ve Yedikule’deki burclar, eskisinden daha görkemli bir biçimde göklere yükseldi<sup class="calibre2">56</sup>. Sultan Mehmed, 1472 yılında Uzun Hasan’a karşı ilk seferine çıktığında, surlar en iyi savunma durumunda idi. Daha önce de dediğimiz gibi, tehlikeleri engellemek için o dönemde üç kapı dışında surların tamamı örüldü<sup class="calibre2">57</sup>. Büyükçekmece ve Küçükçekmece’deki köprüler tekrar inşa edildi<sup class="calibre2">58</sup>, Boğaz’daki Rumelihisarı ve Anadoluhisarı yenilendi ve ağır toplarla donatıldı. Çalışmalar 1464 yılında burada tamamlandı<sup class="calibre2">59</sup>. Dış müştemilatlardaki çalışmalara ancak 1467 yılında başlanmış olsa da, bir yıl sonra Eski Saray da oturmaya hazır hâle geldi<sup class="calibre2">60</sup>. 1471 yılında İstanbul artık başkent kabul ediliyordu ve başta Mahmud Paşa olmak üzere, devletin ileri gelenleri, hükümdarlarının emrine itaat ederek, burada taştan güzel evler inşa ettirmişlerdi<sup class="calibre2">61</sup>. Nikris hastalığından muzdarip olan Sultan Mehmed, çehresi artık iyice değişmiş bu şehirde uzun aylar boyunca kaldı<sup class="calibre2">62</sup>. 1472 yılında veba baş gösterdiğinde, sadece Boğaz’da Tatlısular’da<sup class="calibre2">*</sup> inşa edilen köşküne kadar gitti ve burada vebanın geçmesini bekledi<sup class="calibre2">63</sup>.</p>

    <p class="normal">Bu değişiklikler nazarında, Osmanlıların geleneksel sade hayatlarını sürdürmeleri artık imkânsızdı, zira Sultan Mehmed Rumların “Basileus”u, Slavların Çarı, ilhak ettiği Romenlerin “İmparat”ı idi. Müslümanlar arasında ünvanı “Melik”ti ve ataları artık Cengiz ve Timur’un halefleri gibi “Han” diye anılıyorlardı. İstanbul artık tıpkı eskiden olduğu gibi, bir imparatorluk başkenti, Doğu’nun ve Batı’nın bütün ülkelerinin ticaret merkezi, büyük bir dünya metropolü olmuştu. Yeni otokrat ve kainatın efendisinin sarayı, İmparator sarayına benziyordu; Ayasofya, imparatorluğun bir simgesi idi ve Fatih Cami, halifelere layık bir camii idi. Sanki göçebe reisi ve köy kralı Osman Bey’in ölümünün üzerinden asırlar geçmişti.</p>

    <p class="normal">Böylelikle Sultan Mehmed, başkentinin caddelerinde sadece güçlü bir muhafız alayı eşliğinde görülüyordu<sup class="calibre2">64</sup>. Çavuşlar, değnekleri ile meraklı, belki de tehlikeli ve aşağılayıcı halkı geri itiyorlardı. Keçeden veya geyik derisinden biçimsiz giysileri içinde, başı tıraşlı ve bedenini saran demir bir zincirle sadaka bekleyen ve dağıtan ya da kendinden geçercesine raks eden Mevlevî dervişleri<sup class="calibre2">*</sup>, artık sultana uyarılarını veya lanetlerini duyuramayacaklardı<sup class="calibre2">65</sup>. Saraya, sadece işi olanlar girebiliyordu. Kapılar, kapıcıbaşı yönetimindeki kapıcılar tarafından korunuyordu. Bahçeler, bostancıbaşının denetiminde bostancılar tarafından düzenleniyordu. Tıpkı Bizans İmparatoru zamanında olduğu gibi, sultanın kutsal şahsına hizmet etmek üzere, etrafında ayrı işler için genelde hadımlar arasından seçilen ayrı memurlar vardı. Birine anahtarlar teslim edilirken, diğeri şerbetin korunmasından sorumlu idi; bir diğeri sultanın havlularını ya da ibriğini getiriyordu, hatta seccadesi bile özel bir vazife oluşturuyordu. Memurlardan biri erzak depolarından sorumluyken, bir diğeri asıl sarayda görev yapıyor, bir başkası da (kızlarağası) haremle ilgileniyordu. İçoğlanlar, odalara bölüştürülmüştü ve fevkalade selahiyetli bir ağanın denetimindeydiler. Sultanın kılıcı ve üzengileri için yine iki kişi gerekiyordu. Hepsi hadım bu Birûn ve Enderûn ağaları, yine de sultanın, ağalar zümresine dahildiler ve sultanın kullarının nüfuzları o kadar büyüktü ki, sancakbeyleri ve vezirler kimi zaman hediyelerle gönüllerini almak zorunda kalıyorlardı<sup class="calibre2">66</sup>. Son olarak sultanın hastalığı ile ilgilenen birkaç hekim vardı. Bu hekimlerin arasında, Venedik’ten “libri in medicina” (tıp kitapları) getirten<sup class="calibre2">67</sup> ve diplomatik görüşmelere de katılan<sup class="calibre2">68</sup> “mastro Janjacobo da Gaieta”, nam-ı diğer Yakup’un adı geçiyordu. Disiplinli sarayda müzisyenlere ve dansçılara izin verilmiyordu ve Sultan Mehmed’in hareminde Dulkadiroğulları Beyi’nin kızı olan tek zevcesi, kızı Ayşe ve birkaç köle ile birlikte yaşıyordu.</p>

    <p class="normal">II. Mehmed, yemeklerini genelde yalnız yiyordu. Sultanın çıkardığı bir kanunla gelecekte de vezirlerin sultanın sofrasına oturmalarını yasaklıyordu. Babasından farklı olarak Sultan Mehmed, yabancı elçileri kabul etmekten hoşlanmıyordu<sup class="calibre2">69</sup>. Düşmanlarına tehdit dolu; dostlarına ise övgü dolu mektuplar yazıyordu. Örneğin, Venedik Doju’na 1457 yılında şehzâdelerin sünnet düğününe davet ettiğinde “Sevgili ve saygıdeğer babamız” diye hitap ediyor ve buna bir sürü sıfat ekliyordu<sup class="calibre2">70</sup>. Bu yazıları hazırlama görevi, hitabet sanatında birer usta olan yetenekli âlimlere verilmişti. Yeni imparatorluk, tıpkı eskisi gibi, ünlü kâtiplere sahipti ve kimi nişancı, hitabet ustası Bizanslı Psellos kadar iyi idi.</p>

    <p class="normal">Sultan Mehmed, edebiyat ve bilime çok meraklı bir insandı. Bizans’ın tarihi hakkındaki eserleri Türkçe tercümesinden okuyordu ve elinde Ptolemeus’un bir nakli ve bir dünya haritası vardı<sup class="calibre2">71</sup>. Saltanatının 1470 yılına kadar görev yapan tarihçisi Kritovulos, onu sadece “Rum dostu” diye adlandırmakla kalmayıp, “en derin filozoflardan” biri olarak kabul eder<sup class="calibre2">72</sup>.</p>

    <p class="normal">Doğu’nun edebiyat tarihi, Sultan Mehmed’in saltanat döneminde, başta her ikisi de Fatih’in birer sancakbeyi olan Veliyüddinzâde Ahmed ve Cezerî Kasım olmak üzere<sup class="calibre2">73</sup>, Arap ve Fars şiir sanatının birçok taklitçisini barındırırdı. Çok yetenekli olan Cem Sultan’ın çevresindeki Defterdar Edirneli Şahidî, “Leyla ve Mecnun” destanını Türkçe’ye çevirmişti. Babası gibi coğrafya ve bunun yanında astronomi ile ilgilenen Cem Sultan, edebiyat çevrelerinde “Hurşit ve Cemşid, Güneş ve Ay” adlı nakille adını duyurdu<sup class="calibre2">74</sup>. Birçok hukuk âlimi, Sultan Mehmed’e tavsiyelerde bulunmuş ve kararlarını bildirmiş, Sultan Mehmed ise ataları gibi kanunnâmeler hazırlamıştı. Kendisi ile bütün münasebetleri kısıtlamış, başta bulunan padişah için tehlikeli olabilecek bütün şehzâdelerin katlini meşru kılmış ve askerlerin ulûfelerini yeniden düzenlemişti<sup class="calibre2">75</sup>.</p>

    <p class="normal">Giysilerde ve atlardaki ihtişam, değerli metallerin, hatta değerli taşların kullanımı bu zamandan kalmadır. Türk akıncılarla karşılaşan Macarların eline birçok “brokar başlık” geçmişti<sup class="calibre2">76</sup>. Kral Matyas’ın İtalya’ya gönderdiği esirlerin elbiselerinde “altın işlemeler” vardı<sup class="calibre2">77</sup>. “Brokar başlıklar”ın değeri hayranlık uyandırıyor ve “başlığın etrafına dolanan brokar tülbentin yedi Florin değerinde” olduğu anlaşılıyordu<sup class="calibre2">78</sup>. Rodos önlerinde “altın ve gümüş işlemeli” sancaklar göze çarpıyordu<sup class="calibre2">79</sup>.</p>

    <p class="normal">Memurlar hiyerarşisinde de belli bir düzen vardı. Vezirlerin sayısı dört<sup class="calibre2">80</sup> olarak belirlendi. Ancak bunlardan üçü “Paşa” ünvanını taşıyan üst rütbeli sancakbeyleriyken, aralarında sadece “Veziriazam” diye adlandırılan vezir, sultanın tuğrasını taşıyor, gerektiği zaman Hazine Dairesine girebiliyor, başkentin asayişinden sorumlu oluyor ve sultanın yokluğunda Divân’a başkanlık edebiliyordu<sup class="calibre2">81</sup>. Büyük yetkilere sahip olmasına rağmen o da diğerleri gibi sadece bir kuldu ve her an makamından alınabileceğini biliyordu. Şehzâde Mustafa, Vezirizam Mahmud Paşa’nın - Türk kaynaklarına göre Gedik Ahmed Paşa’nın - elinden İshak Paşa’nın kızı<sup class="calibre2">82</sup> olan zevcesini almıştı. Paşa azledilmiş<sup class="calibre2">83</sup> olarak birkaç yıl boyunca yönetimden uzak yaşadı ve Anadolu’daki büyük savaşın patlak vermesi ile devletin en üst makamına tekrar geri çağrıldı<sup class="calibre2">84</sup>, ancak düşmanlarının kanıtlanmamış iddialarına istinaden sadece ikinci kez görevden alınmakla kalmamış, bu sefer hayatını da kaybetmişti. Selefi Çandarlı Halil Paşa da, ailesinin şanlı geçmişine rağmen - ne de olsa babası İbrahim de veziriazamlık makamında bulunmuştu - aynı şekilde hayatını kaybetmişti<sup class="calibre2">85</sup>. Mahmud Paşa’nın halefi olan Arnavut Gedik Ahmed Paşa, Arnavutluk’a yapılması planlanan bir sefer için olumsuz görüş bildirdiği için makamından alındı ve bir süreliğine, 1451 yılında Bizans’ın başkenti İstanbul’a karşı kurulmuş olan Rumelihisarı’nın zindanlarına siyasî tutuklu olarak atıldı<sup class="calibre2">86</sup>. Daha sonra affedildi ve Selanik Sancakbeyliğine getirildi<sup class="calibre2">87</sup>.</p>

    <p class="normal">Avrupa sancaklarının sayısı Sultan Mehmed zamanında 36’ya yükselmişti. Anadolu’daki sancakların sayısı yine 40’tı. Bunun dışında İstanbul, Edirne ve Filibe ile Selanik ve Üsküp’te, sultanın oranın sancakbeyi ile hiçbir ilişkisi olmayan özel subayları bulunuyordu<sup class="calibre2">88</sup>. Her biri, nüfusun ve varlıkların zamanında ve eksiksiz olarak kaydedildiği birer defter tutuyordu<sup class="calibre2">89</sup>. Büyük sancakları yöneten sancakbeylerine Hazine’den yıllık 12 bin altın verilirken, daha küçük sancakları yönetenlere 2 bin altın ödeniyordu. Haraçdarlar<sup class="calibre2">90</sup> yardımı ile toplanan vergilerin onda birini kendilerine alıyorlardı<sup class="calibre2">91</sup>. Ayrıca hayvanlar için verilen vergileri<sup class="calibre2">92</sup> de topluyorlardı<sup class="calibre2">93</sup>. Bazı sancaklar oldukça büyük timar sipahileri barındırıyordu<sup class="calibre2">94</sup> ve aralarında özellikle kapıcıların adının geçtiği memurlar çalıştırıyordu<sup class="calibre2">95</sup>. Sancakbeyleri, en alttan başlayan ve bütün rütbeleri sırasıyla aşan ağaların saflarından seçiliyorlardı. Örneğin 1479-1480 yılları arasındaki Mora Sancakbeyi bir hadımdı<sup class="calibre2">96</sup>. Sultanın akrabalarından hiçbiri ne vezirliğe, ne de beylerbeyliğine getirilmiyordu. Onlara sadece sancakbeyliği açıktı. Yine de sultanın damadı Mahmud Paşa, Leş’in alınmasından sonra Süleyman Paşa’nın yerine Anadolu Beylerbeyliği’ne getirilmişti<sup class="calibre2">97</sup>. Sancaklar, bir voyvodanın eşlik ettiği beylerbeyine tâbi idi<sup class="calibre2">98</sup>. Olağanüstü görevler için bir emin, yani denetçi tayin ediliyordu<sup class="calibre2">99</sup>. Her taht değişikliğinde bütün sancakbeyleri, “beratlarını” yenilemek için saraya gelirlerdi<sup class="calibre2">100</sup>. Hazine, sultanın bizzat denetiminde idi<sup class="calibre2">101</sup>. Burada, devletin topraklarını iki katına çıkartan fetihler sayesinde son yıllarda oldukça büyüme göstermiş olan devletin bütün gelirleri toplanırdı.</p>

    <p class="normal">Askerî sınıfa mensup Türk asıllılar ve devşirmeler, vergi ödemiyorlardı. II. Mehmed, varlıklarının onda birini (aşarı) sadece savaşlar onlara ait bölgelerde yapılıyorsa talep ediyordu<sup class="calibre2">102</sup>. Hristiyanların, hane başına bir altın, yani hanedeki insan başına 40 akçe olarak ödedikleri<sup class="calibre2">103</sup> baş vergisi, 900 bin altın getiriyordu. Ayrıca padişah haslarından 250 bin altın gelmekteydi. Osmanlı kayıtlarına göre hazırlanmış Venedik kaynaklı bir listeye göre, 1470 yılında Avrupa’da 29 bin haraca tâbi hane vardı<sup class="calibre2">104</sup>. Sadece yarım asır sonra, imparatorluktaki vergiye tâbi nüfusun sayısı 3 milyon olarak veriliyor<sup class="calibre2">105</sup>. Sahillerde, geçitlerde ve ormanlarda Balkan Yarımadası’nın Slav topraklarındaki Voynuk köyleri, sınırların korunması için uçbeylikler için önem taşıyan yerler, tıpkı daha sonra nüfuzlu devşirmelerin akrabaları ve dostları gibi, vergiden muaftı<sup class="calibre2">106</sup>. Hayvanların onda biri olarak alınan âşâr vergisi, toplam 300 bin altın dolayında idi. Ayrıca ekin hasadından da âşâr alınıyordu<sup class="calibre2">107</sup>. Sultanın sürülerinden ve haralarından toplam 50 bin altın gelirken, detaylı olarak belirtilmeyen diğer gelirlerden 200 bin altın sağlanıyordu<sup class="calibre2">108</sup>. Sahipsiz kalan mülklerin getirisi ise 20 bin ’di<sup class="calibre2">109</sup>. Tuna’nın sığ geçitleri her yıl binlerce altına kiraya veriliyordu ve Halkokondil, bedelleri çok yüksek olmasına rağmen, genelde Rumlardan oluşan kiracıların büyük gelirler elde ettiklerini teyid ediyor<sup class="calibre2">110</sup>. İstanbul ve Gelibolu limanlarının 1470 civarında gelirleri 42 bin altın olarak kayıt altına alınırken, Edirne, Filibe, Sofya, Aydos ve Selanik’ten ayrıca 90 bin altın gümrük geliyordu<sup class="calibre2">111</sup>. Kastamonu için 10 bin , Bursa ve Hüdavendigâr geçitleri için 16 bin ve Anadolu’daki diğer gümrükler için 29 bin altın kaydedilmişti<sup class="calibre2">112</sup>. Özellikle Ahyolu olmak üzere, Rumeli sahil boylarındaki tuz madenleri 90 bin altın getirirken, Anadolu’dakiler sadece 12 bin altın getiriyordu<sup class="calibre2">113</sup>. İstanbul fenerinin geliri de önemli bir yer tutuyordu<sup class="calibre2">114</sup>. Anadolu’nun şap madenlerinin değeri yılda 50 bin altındı ve bunlara ayrıca Kastamonu ve Sinop’tan gelen 50 bin altın ekleniyordu. Madenlerden elde edilen toplam gelirler 200 bin altın olarak belirtildiğinden, Novobrdo ve Srebrenica gümüş madenleri de 100 bin altın getirmiş olmalı<sup class="calibre2">115</sup>. Sultan, ayrıca her ganimetten beşte bir “pencik” hakkını alırdı ve her savaş seferi için devletin ileri gelenleri 200 bin altın ödüyorlardı<sup class="calibre2">116</sup>.</p>

    <p class="normal">Balkan Yarımadası’nın ve Karadeniz sahillerinin tamamen ilhakına kadar, Hazine’ye bu bölgelerden hane başına vergi yerine topluca büyük meblağlarda haraç giriyordu. Bu haraçları ödeyenlerden son olarak sadece Eflak, Boğdan (en azından 1485 yılından sonra ödeme yapmaya başlamıştı), Ragusa Cumhuriyeti ve Sakız Adası kalmıştı. Osmanlı topraklarına katılarak, eyalet hâline getirilen diğer ülkelerde gümrükler, geçiş ücretleri, madenler ve imtiyaz vergileri ile oldukça avantajlı başka gelir kaynakları yaratılmıştı. Venedik kaynaklı bir listede, Venedik’in Mora ve Arnavutluk’taki yerler için ödenen vergiler hariç olmak üzere, vasal ülkeler tarafından ödenen vergiler şöyle sıralanmaktadır: Bosna ve Hersek 18 bin , Eflak 17 bin , Boğdan 6 bin - Petru Aron’un zamanında ödenen verginin üç katı- Trabzon 3 bin, Kefe 3 bin , Amasra ve Sinop 16 bin , Midilli 3 bin, Eğriboz ve diğerleri 25 bin, Sakız Adası 12 bin ve Ragusa 14 bin <sup class="calibre2">117</sup>. Rum tarihçilerine<sup class="calibre2">118</sup> göre “fethedilen ülkelerin” ödediği 100 bin altın vergi ve toplam 4 milyon altın gelir oldukça abartılı gibidir<sup class="calibre2">119</sup>. Orijinalinden Venedik kaynaklarına aktarılan hesaplarda ise sadece 1 milyon 196 bin Venedik altınından bahsedilmektedir. Bu rakam, Kardinal Bessarion’un Osmanlı Sultanı’nın yılda en fazla 2 milyon altın gelir elde ettiğine dair tahminine de uymaktadır<sup class="calibre2">120</sup>.</p>

    <p class="normal">Gelirlere kıyasla giderler yılda sadece 810 bin altın tutuyordu. Bunun 300 bin altını orduya harcanıyordu. Sultan, yeniçerilerini yılda iki kez kadife ve ipeklerle giydiriyordu. Ok ve yayların bedelleri de Hazine’nin kasasından çıkıyordu. Bu iki kalem, elit birliğin 7 bin ilâ 10 bin arasındaki üyesi<sup class="calibre2">121</sup> için toplam 28 bin altın ediyordu<sup class="calibre2">122</sup>. Buna, askerlerin, genelde üç ayda bir ödenen maaşları da ekleniyordu. 1451 yılındaki yeniçeri isyannından sonra yeniçeri ağası idam edilmiş ve yeniçerilerin gönülleri hediyelerle alındıktan sonra, gündelikleri yarım akçe yükseltilmişti<sup class="calibre2">123</sup>. Trabzon’un düşmesinden sonra ise sadece en iyi yeniçerilerin günde 20 akçe aldıkları söylenir<sup class="calibre2">124</sup>. Yeniçeri ağası, günde 10 altın, odaların bölükçüleri, sekizde birini, yaklaşık 5 akçe<sup class="calibre2">125</sup> ve basit bir yeniçeri bir altının onda biri olan bir akçe gündelik alıyordu. Kırmızı başlıklı<sup class="calibre2">126</sup> sipahilerin ağasına, her beş gün için bir altın ödeniyordu ve diğer sipahiler de ücret alıyorlardı<sup class="calibre2">127</sup>. Diğerlerinden daha fazla ücret alan sipahioğlanlarının<sup class="calibre2">128</sup> dışındaki atlı birliklere, 4-5 günde bir altın ödeniyordu. 600 Tatar atlı ve silahdarlar, solaklar (gündelik: 1,5 akçe; ağaları iki altın) ve 200 kapıkulunun ücretleri yeniçerilerle aynı idi<sup class="calibre2">129</sup>. Mirahur-ı Evvel 2 altın alırken, sultanın fermânlarını götüren çavuşbaşı<sup class="calibre2">*</sup> 1-2 altın alıyordu. Silahlardan sorumlu olan cebecibaşı bir altın, mehterbaşı ise yarım altın ücret alırdı<sup class="calibre2">130</sup>. Böylelikle resmî kayıtlara göre ordu için yapılan harcama 300 bin altındı<sup class="calibre2">131</sup>.</p>

    <p class="normal">1451 yılında sultan, asi yeniçerilerin tüm alacaklarını ödemiş ve bunu 1473 yılında tekrarlamıştı<sup class="calibre2">132</sup>. 1461 yılında yapılan Anadolu seferi sırasında altın yüklü bir deve düşmüş ve taşıdığı 50 bin altına dokunulmaması emredildiği halde, yençeriler, ellerine bu kadar kolay düşen bu ganimeti aralarında bölüşmüşlerdi<sup class="calibre2">133</sup>. 1462 yılında Tuna’yı geçişleri sırasında yeniçerilere yine 30 bin altın verilmişti<sup class="calibre2">134</sup>. Sultan Mehmed, Bosna seferine çıktığında ise yeniçerilerin bir yıllık maaşları peşin ödenmişti<sup class="calibre2">135</sup>. Uzun Hasan’a karşı çıkılan seferden önce de Veziriazam Mahmud Paşa, yeniçerilerin gündeliklerini verdikleri hizmete göre yükseltmiş ve yeniçeriler gösterdikleri başarıya orantılı olarak iki ilâ 10 akçe arasında gündelik alıyorlardı<sup class="calibre2">136</sup>. Üç ayda bir ödenen ücretler için her birinde 600 altın olan iki bin kese<sup class="calibre2">137</sup> gerekiyordu<sup class="calibre2">138</sup>. Sultanın ne yeni, ne de eski düşmanları ile çarpışmadığı yıllarda da, yeniçeriler giysileri, atları ve diğer eşyalarını almaya devam ediyorlardı<sup class="calibre2">139</sup>.</p>

    <p class="normal">Sultanın harcamaları sarayın ihtiyaçlarını ve içinde yaşayan insanların - 1500 yılında kölelerle birlikte 5 bin kişi<sup class="calibre2">140</sup> - masraflarını kapsıyordu. 48 bin altın hekimler ve berberler, kapıcılar, bostancılar için; 17 bin altın 200 asil oğlan ve dört yöneticileri için; 10 bin altın kızlarağası ve denetimindeki kadınlar için; 20 bin altın cariyeler için ve 50 bin altın sultanın günlük masrafları için; 80 bin altın ahırlar için; 10 bin altın çadırlar ve diğer ihtiyaçlar için; 290 bin altın giysiler için; 50 bin altın ipek ve brokar kumaşlar için; 20 bin pamuklu kumaşlar için; 60 bin altın ithal edilen pahalı kumaşlar için; 10 bin altın değişik kalemler için ve nihayet 25 bin altın bayramlarda dağıtılacak kaftanlar için tahsis ediliyordu<sup class="calibre2">141</sup>.</p>

    <p class="normal">Toplanan paralar, sadece sultanın sarayı ve savaşlardaki ihtiyaçlar için kullanılırdı. Saray, öncelikle Bizans modeline göre oluşturulurken, toplumun ilk varlık sebebi yine savaşlardı. Herkes, silah sanatına katılmak zorunda idi. Sadece yeniçeri birlikleri, sipahioğlanları ve müteferrikalar, hadımları ve diğer ağaları ile birlikte sarayın kendisi; adamları ile birlikte timarlı sipahiler<sup class="calibre2">142</sup>; savaşlara ganimet amacı ile katılan akıncılar ve denizciler değil, zorlu savaşlarda Hristiyan köylüler bile savaşa katılmak zorundaydılar. 1472 yılında, Uzun Hasan’a karşı yapılan büyük seferde, Rumeli’deki her köye sultanın ordusunda görev almak üzere ikişer kişi gönderme emri verilmişti<sup class="calibre2">143</sup>. Yirmi yaşın üzerindekiler askerî karargâhlarına gelecek, 14-20 yaş arasındakiler de başkenti savunmak üzere İstanbul’da kalacaklardı<sup class="calibre2">144</sup>. 1473 yılında burada bulunan Venedikli bir tüccar, eli silah tutan bütün erkeklerin orduya katıldığını ve terk edilmiş köylerde, sadece Osmanlı hükümdarının savaş köleliğini lanetleyen yaşlıların terk edilmiş ailelerle birlikte kaldıklarını onaylar<sup class="calibre2">145</sup>. Bu sefer sırasında Rumeli’de bırakılan Cem Sultan, eski başkenti Edirne’yi savunmak zorunda kalsaydı, bunu sadece tüccarlar ve zanaatkârlarla yapmak zorunda kalacaktı<sup class="calibre2">146</sup>.</p>

    <p class="normal">Neredeyse her yıl bahar aylarında akıncılar Mora, Arnavutluk, Bosna ve serhad uçbeylerinin yönetiminde, Osmanlı Devleti’ne bir antlaşma ile bağlı da olsa, komşu ülkelere akına çıkıyorlardı<sup class="calibre2">147</sup>. Osmanlı uçbeyi, günde bir altın karşılığında sekiz kadar süvariye sahip oluyordu<sup class="calibre2">148</sup>. Hafif giysili, tahta kalkanlı olan akıncılar, hızlı atları üzerinde<sup class="calibre2">149</sup> bildik geçitlere doğru yıldırım gibi yol alıyorlardı. Yetenekli rehberler ve tebdil-i kıyafetler içinde gözcüler kullanıyorlardı. 1477 yılında Alman sınır boylarında “küçük bir atın üzerinde, kaba bir paltosu olan Aziz Valantin kılıklı” bir adamdan bahsediliyordu. Sayıca az olan ordu, düşman topraklarına girdikten sonra genelde bilinmeyen yollarda önden giden<sup class="calibre2">150</sup>, geçitleri işgal eden, kilise ve manastırları ateşe veren ve etraftaki tüm köyleri harabeye çeviren çetelere bölünüyordu. Kimi zaman, beklenmedik bir şekilde gece yarısında ortaya çıkıyorlardı. Atlarını o kadar hızlı sürüyorlardı ki -Mora’da bir kez toplam 1.000 tane olmak üzere- atlar yolda telef oluyordu<sup class="calibre2">151</sup>. Dağlık bölgelerde iplerle dağlardan iniyorlardı. Geceleri karanlıktan faydalanarak, açık alanlarda geçiriyor ve yakınlardaki köylülerin evlerinden parlayan ışık altında yemeklerin yiyorlardı. Kimi zaman, daha güçlü görünen kasabaların önünde barış teklif ediyor ve bedel olarak “biraz para” veya “ekmek ve 20 altın”, “25 Macar altını ve bir araba ekmek” talep ediyorlardı. Kimi zaman şarap bile istedikleri oluyordu. Bunun üzerine akıncı başı istenen garantileri ve geçiş belgelerini hazırlıyor ve karşılıklı dostluğun gözetilmesi için kefiller tayin ediliyordu. Bunun için başları ve kılıçları üzerine yemin ederek, kilise ve köyün güvenliğinin teminatını veriyor ve bunu her tarafta duyuruyorlardı. Ama acımasız hileleri kısa bir süre sonra ortaya çıkıyordu. Dokunmamayı vaat ettikleri herşeyi yakıp yıkıyorlar; özgürlüğünü satın aldığını düşündükleri insanları katlediyorlardı. Vaatlerini neden tutmadıkları sorulduğunda, alaylı bir şekilde 40 duka vermeyecek olurlarsa, istemedikleri hâlde kiliseyi yakmak zorunda kalacakları cevabını vermişlerdi. Bir keresinde ise, geçiş belgelerinin hamilinin oturduğu zaman değil, sadece ayakta olduğu zaman geçerli olduğu cevabını bile vermişlerdi<sup class="calibre2">152</sup>. Hristiyanlara karşı besledikleri nefretin kaynağı sorulduğunda: “Bu, Tanrı’nın isteği; eğer O istememiş olsaydı, bunlar olmazdı. Siz Hristiyanlar birbirinize karşı bizim gibi sadık değilsiniz ve çok kibirlisiniz. Bu, sahip olduğunuz zenginliklerden kaynaklanıyor. Bu yüzden Tanrı bizi sizi cezalandırmak için gönderdi”, cevabını veriyorlardı. Akıncılar, akınlar sırasında bile dinî vecibelerini hiç aksatmadan yerine getiriyorlardı. 1483 yılının savaşları hakkında yazılan Nürnberg mektuplarında şöyle der: “Canhıraş feryatları içinde saçını başını yolarak yere yığıldılar”<sup class="calibre2">153</sup>. Geçtikleri yerlerde “yıllarca hiçbir horoz ötmüyordu” diye yazıyor Sırp yeniçeri<sup class="calibre2">154</sup>. Binlerce esir alıyorlardı ve “esir alınan halkı, para karşılığında satın almak” üzere orduyu karşılamaya gelen yaklaşık 500 tüccarın eline geçmedikleri takdirde, akıncıların topraklarına götürülüyorlardı<sup class="calibre2">155</sup>. Bu zavallı insanlar, daha sonra yeni efendilerinin yanında gördükleri birçok tuhaf alışkanlıktan bahsediyorlardı<sup class="calibre2">156</sup>. Akıncılar, dönüş yollarında onları çok nadiren de olsa takip eden Hristiyanlarla karşılaşmak zorunda kalıp, ganimetlerinin bir kısmını kaybetseler de -zira silahları sadece mızrak ve yaydan oluşuyordu<sup class="calibre2">157</sup> - Hristiyan topraklarına yaptıkları akının sonuçlarından yine de hoşnut kalıyorlardı. Ve bir sonraki bahar kırmızı, beyaz ve siyah sancakları yine beliriyor ve köylüler, çok fazla koruma sağlamasa da ormanlara ve dağlara kaçıyorlardı<sup class="calibre2">158</sup>. Kuzeybatı sınırında, sadece akınlarla yaşayan Martoloslar<sup class="calibre2">159</sup>, her zaman akına hazır durumda bekliyorlardı<sup class="calibre2">160</sup>. Nehrin diğer kıyısında ise Sırpların “çete”leri intikam almak için fırsat kolluyorlardı<sup class="calibre2">161</sup>.</p>

    <p class="normal">Bir beylerbeyi değil de, II. Mehmed bizzat savaşa çıktığında bu savaş, II. Murad’ın zamanındaki şövalyelik ruhundan ve şiirsellikten uzak bir karakter gösteriyordu. Zira, amaç artık Hristiyanlarla şanlı meydan muharebeleri yapmak değildi. Hristiyanlar da Hunyadi’den dönemindeki dindar ataları gibi artık böyle savaşmayı bırakmışlardı. Sultan Mehmed’in daha ziyade, bir ülkeyi sürekli olacak şekilde ilhak etmek ve bu topraklara şanlı birliklerin saflarından seçeceği yeni timarlı sipahileri yerleştirmek istemekteydi. Bu yüzden öncelikle tüm müstahkem şehirlerin, tüm güçlü kalelerin ve direnen hisarların alınmasına ve orada o güne kadar hüküm sürmüş hanedanın esir alınmasına veya yok edilmesine önem veriyordu. Sultan Mehmed’in savaş stratejisinin tümü, bu yeni bakış açısından ele alınmalıdır.</p>

    <p class="normal">Cihad, sultan adına ilan ediliyordu<sup class="calibre2">162</sup>. Belirlenen yerde, hatta düşman topraklarında, önce hafif birlikler toplanıyordu. Bunları, beylerbeylerinin komutasında, artık doğrudan sultana bağlı timarlar hâline gelen sipahiler<sup class="calibre2">163</sup> takip ediyordu. Genel olarak düzgün fizikli ve usta birer nişancı olan yaklaşık 30 bin Anadolu sipahisinin (1513: 22 bin 500), 20 bin (1513: 27.500) Rumeli sipahisi kadar yiğit ve dayanıklı olmadığı düşünülüyordu<sup class="calibre2">164</sup>. Her timardan, beşer sipahi geliyordu<sup class="calibre2">165</sup>. 1500 yılı civarında silahlarının arasında hafif bir zırh, çok nadir bir zırhlı gömlek (cebe) ve bir ağaç kalkan bulunuyordu; birliklerin bazıları sadece mızrak, diğerleri bir kılıç veya yay taşıyordu<sup class="calibre2">166</sup>. Önde, her bir sancağın farklı renklerde âlemi taşınıyordu. Beyazlar, çoğunlukta idi<sup class="calibre2">167</sup>. Beylerbeylerinin, kendi âlemleri vardı: Rumeli için kırmızı, Anadolu için beyaz<sup class="calibre2">168</sup>. Bu savaşlarda ayrıca her beylerbeyinin yanında biri olmak üzere iki kadıasker bulunuyordu<sup class="calibre2">169</sup>.</p>

    <p class="normal">Yeniçerilerin öncüleri daha sonra geliyorlardı. Ancak, biri yeşil ve kırmızı, diğeri sarı ve kırmızı iki sancağın altında yeniçeri ağası görüldüğü anda, sultanın bizzat geldiği anlaşılıyordu. Her iki beylerbeyi sultanın eteğini öpmek ve o ana kadar yapılan faaliyetler hakkında rapor vermek üzere derhal yanına gidiyorlardı<sup class="calibre2">170</sup>. Sultanın çadırları, önceden hazırlanmış oluyor ve kuşatma altındaki şehrin önünde geniş bir alan kaplıyorlardı. İşkodra’nın kuşatmasında tam dokuz çadır sayılmıştı. En büyük çadır, Divân toplantıları için kullanılıyordu. Sultan veya oğulları, ipekten koyu kırmızı çadır kullanılıyordu; veziriazam beyaz bir çadırda kalıyordu<sup class="calibre2">171</sup>. Çadırların etrafına birçok hendek kazılıyor ve çitler, zincirler, vs. ile güçlendiriliyordu<sup class="calibre2">172</sup>. Muharebelerde ayrıca toplar da burada korunuyordu. Sultanın yanına, iyi korunmuş tek bir kapıdan, ancak üç nöbetçi geçildikten sonra varılıyordu<sup class="calibre2">173</sup>. Sultan, hayatta olduğunu göstermek için üç günde bir ordunun karşısına çıkmak zorunda idi<sup class="calibre2">174</sup>.</p>

    <p class="normal">Türk topçusunun düzenli bir sınıf hâline gelmesi, özellikle II. Mehmed tarafından gerçekleştirilmiştir. Madenler, develer üzerinde muharebe alanına getiriliyor<sup class="calibre2">175</sup> ve toplar, tahrip edecekleri surların önünde dökülüyordu<sup class="calibre2">176</sup>. İstanbul’un fethinde kullanılan o ünlü topun ustası Urban’ın akıbeti bilinmese de 1480 yılında “doğuştan Saksonyalı olan Jorg adında bir tüfek ustası” Osmanlı Sultanı’na hizmet veriyordu. Aynı tüfek ustası, Rodos’un kuşatması sırasında Hristiyanların tarafına geçmiş ve dikkatsiz konuşmaları sebebiyle -“bir gün övünerek binlerce Hristiyan’ı öldürdüğünü söyledi”- belki de İstanbul’da kendisini bekleyen Müslüman ailesinden uzakta idam edildi<sup class="calibre2">177</sup>. Sultanın her seferinde işte bu topçular<sup class="calibre2">*</sup> ordunun toplanma yerine gönderilirdi<sup class="calibre2">178</sup>. Toplar, Osmanlıların gururu idi: Haseki Sultan bile kendi parası ile İşkodra’nın kuşatmasında kullanılan bir top yaptırmıştı<sup class="calibre2">179</sup>. Ayrıca evleri titreten ve hayranlıkla izlenen mancınıklar kullanılıyordu. İşkodra kuşatmasını gözlemleyen bir İtalyan, bu mancınıkları şöyle tarif eder: “Arka kısmı toprakta ve ağzı gökyüzüne bakacak şekilde toprağın derinine gömülen ve sesi denizin fırtınalı bir günde çıkardığı seslere benzeyen kısa ve kalın bir alet<sup class="calibre2">180</sup>”. Bu mancınıklarla taş güllelerin yanında birçok yanıcı maddenin karışımından oluşan ve aynı dönemin tariflerine göre, kuleleri ve evleri ateşe vermek üzere havada göktaşı gibi uçan yangın bombaları da atılıyordu<sup class="calibre2">181</sup>. Beylerbeylerinin küçük teşebbüslerine daha o dönemlerde tüfek taşıyan birlikler katılıyordu<sup class="calibre2">182</sup>. Daha sonraları, örneğin Kefalonya Kalesi’nin savunma sırasında olduğu gibi, siyah bir maddenin içine yerleştirilmiş bir şekilde ancak yere değdikten sonra alevler saçan “Rum ateşini” de kullanılıyordu<sup class="calibre2">183</sup>. Yaklaşık 1.500 yeniçeride kalkan, yay, kısa kılıç<sup class="calibre2">184</sup>, boynuzlu kargı ve mızrağın yanında böyle tüfekler vardı<sup class="calibre2">185</sup>. Türkler tarafından tahkim edilen kalelerde ayrıca vekil olarak bir kâhyası, birkaç bölükçüsü ve barış zamanlarında tarlalarda çalışan<sup class="calibre2">186</sup> en fazla 400 yeniçerisi olan bir dizdar ağanın<sup class="calibre2">187</sup> da çoğunlukla kalede bir topu oluyordu<sup class="calibre2">188</sup>.</p>

    <p class="normal">Türkler, henüz stratejik esaslar dahilinde surlar inşa etmeseler de bir şehri aldıktan sonra en azından artık teknik araçlar da kullanıyorlardı. Rodos’ta örneğin, 1480 yılında kaleye kadar altı atlıyı yan yana alabilecek genişlikte bir köprü kurmuşlardı189 ve tıpkı 1453 yılında olduğu gibi, yine Rodos’ta ağaç tahtalar ve toprakla üstünü örtüp, gizledikleri lağımlar döşüyorlardı. Ustalar, genelde Rum’du, ama İtalyanlardan daha az saygı görüyorlardı<sup class="calibre2">190</sup>.</p>

    <p class="normal">Hücum için hilâlin göründüğü bir gece seçiliyordu<sup class="calibre2">191</sup>. Askerler önce abdest alıp, dua ediyorlardı. Her birinin yanında esirler için ip ve ganimetler için çuvallar hazır bulunuyordu<sup class="calibre2">192</sup>. Davullar çalınarak, hücum emri veriliyordu. Savaş genelde gün doğmadan bir saat önce başlatılıyordu<sup class="calibre2">193</sup>. Sultanın yeri, herkes tarafından görülmeli idi; atının üzerinde oturuyor ve elinde demirden bozdoğanını taşıyordu<sup class="calibre2">194</sup>. Fethedilen şehirden istediği herşeyi alma hakkına sahipti. Bu hakkı suistimal etmesi ve kendisi için çok fazla şey istemesi, savaşın birden yavaşlamasına yol açardı; Rodos’un ise Bu yüzden alınamadığı söyleniyordu. Savaş bittikten sonra ganimetler paylaşılıyordu. Sultan, geri dönüş için yola çıktığında, yeniçeriler kırmızı sancağı ve beyaz sancağı onun önü sıra taşıyorlardı; çadırlar ise genelde oldukları yerde yakılıyorlardı<sup class="calibre2">195</sup>.</p>

    <p class="normal">II. Mehmed zamanında ayrıca donanma da çok önemli bir gelişme göstermişti. Artık sayısız gemi, hatta kadırga vardı ve donanma, her zaman Sultan Mehmed tarafından iki kale ile donatılmış Gelibolu Limanı’nda yatıp beklemiyordu<sup class="calibre2">196</sup>. Savaşlar sırasında ayrıca ulaklar<sup class="calibre2">197</sup> tarafından özel araçlara el konuluyordu ve donanma mürettebatı, ocaklara kaydedilen Türkler ve Hristiyanlar<sup class="calibre2">198</sup> dışında, gemilere zorla getirilen insanlardan oluşuyordu<sup class="calibre2">199</sup>. Gemiler, Gelibolu Limanı’ndan sadece dolunayda ayrılıyorlardı<sup class="calibre2">200</sup>. İşte bu donanma, birçok adanın ilhakını sağlamış ve Kefe ile Eğriboz’un, Sinop’un ve Trabzon’un alınmasına katkıda bulunmuştu. Karadeniz’e de hakimdi, ama ihtişamına karşın kara birlikleri olmadan düşmana karşı savaşacak durumda değildi. Nitekim karada destek verecek bir bey olmadığı için 1462 ve 1475 yıllarında Boğdan limanlarını alamamışlardı. Venediklilerle denizlerde açık bir çatışmaya girecek cesaretleri yoktu; hatta donanma, 1480 yılında Batılı iki yardımcı geminin Rodos Limanı’na girmesini engelleyememişti ve Hristiyan ittifak güçleri 1472 ve 1473 yılları boyunca Anadolu sahillerinde istedikleri gibi cirit atabilmişlerdi.</p>
  </div>

  <div class="calibre1" id="calibre_pb_48"></div>
</body>
</html>
