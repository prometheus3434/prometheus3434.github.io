<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>OsmanliCilt11</title>
  <link href="../Styles/stylesheet.css" rel="stylesheet" type="text/css" />
  <meta content="urn:uuid:9abe2b6e-bd4c-4278-8a87-a8f6aff64e72" name="Adept.expected.resource" />
  
<style type="text/css">
@page { margin-bottom: 10.000000pt; margin-top: 10.000000pt; }
</style>
</head>

<body class="calibre">
  <div class="chapter">
    <h3 class="bolumbaslik" id="calibre_toc_106">ÜÇÜNCÜ BÖLÜM</h3><br class="chapter" />

    <p class="baslik">KIRIM SAVAŞI VE SONUÇLARI(1853-1856)<a href="../Text/OsmanliTarihi_split_198.html#footnote-600-5303" id="footnote-600-5303-backlink">[*]</a></p>

    <p class="normal">İngiltere’nin bugüne kadar Rusya’nın İstanbul’a hakim olma heveslerini sürekli olarak denetlemesinin ve bunlarla mücadele etmesinin sebebi, sadece I. Nikola’nın anladığı anlamdaki Rus siyasetine tamamen zıt olan siyasî bir fikir değil, öncelikle yeni örf ve adetlerin ve modaların<sup class="calibre2">1</sup> uygulanması, mahalli imalathanenin ve ticaretin çökmesi<sup class="calibre2">2</sup> ve Bulgaristan, Anadolu ve Suriye’deki eski tip fabrikaların iflası<sup class="calibre2">3</sup> sebebiyle günden güne daha da önemli bir hâle gelen ticarî menfaatlerdi<sup class="calibre2">4</sup>. Müşavir Paşa olarak görev yapan tenkitlerini sert bir şekilde dile getiren Slave ve selefi Walker dışında, İngilizler siyasî ve ekonomik ıslahatların yerine getirilmesine pek katılmıyorlardı. Fransızlar<sup class="calibre2">5</sup> ise aksine tüm yeni mevkilerde görülüyorlardı: Askerî, tıp, veterinerlik ve ziraat okullarında öğretmen olarak, girişimci ve mühendis olarak, vs. – Fransız Borel, Meriç Nehri’ni gemilere açmak ve Enez Limanı’nı buna uygun hâle getirmek için planlar yapmıştı<sup class="calibre2">6</sup>. Ancak 23 Kasım 1838 tarihinde Fransa ile imzalanan antlaşmaya, tüm Doğuluların moda olan ürünler üreten Fransız fabrikalarının ürünlerine gösterdikleri rağbete ve Fransız posta idaresinin ve Rostand şirketinin buharlı gemileri ile Marsilya ile bağlantılara rağmen, Fransa’nın ticaret hacmi 1789-1850 yılları arasında gerek İngiltere’nin, gerekse Avusturya’nın Venedik’in<sup class="calibre2">7</sup> yerini tamamen alan Trieste üzerinden yaptıkları ticaret yüzünden 3/5 oranında bir kayba uğramıştı<sup class="calibre2">8</sup>. Fransa, 1846 yılında sadece 24 milyon 989 bin Frank değerinde mal ihraç ederken, 52 milyon 867 bin Frank değerinde Doğu malları satın aldı. İngiltere’nin Türkiye’den ithalatı o dönemde sadece 30 milyon Frank tutarındayken, sadece Osmanlı Devleti’ne ihraç ettiği malların değeri 58 milyon Frank ve Osmanlı topraklarından geçirilerek İran’a gönderilen malların değeri 50 milyon Frank’tı<sup class="calibre2">9</sup>. Beklenmedik bir şekilde yüksek meblağlar tutan Avusturya’nın ticareti, yani 26 milyon 153 bin Frank ihracat karşılığında Türkiye’den 42 milyon 600 bin Frank ithalatı<sup class="calibre2">10</sup> ve Rusya’nın çok daha zayıf ticarî ilişkileri, yani 22 milyon 360 bin Frank ihracat karşılığında 17 milyon 72 bin Frank ithalatı<sup class="calibre2">11</sup> ile kıyaslandığında, İngiltere özellikle pamuklu ve yünlük kumaşlar, Sheffield çeliği, Glasgow ve Manchester kupaları, kömür, makine, cam eşya ve şeker<sup class="calibre2">12</sup> açısından Doğu’nun ticarî sömürgesinde aslan payını elinde tutuyordu<sup class="calibre2">13</sup>. Zamanın ihtiyaçlarına artık cevap veremeyecek durumda olan eski ticaret şirketi onlarca yıl önce tasfiye edilmişti. Buna karşın İngiliz tüccarların girişimciliği gün geçtikçe daha da güçleniyordu. İngiliz “Yarımadalar ve Orient Kumpanyası” şirketinin gemileri İstanbul ve İzmir ile Southampton ve Liverpool<sup class="calibre2">14</sup> arasında sürekli bir irtibat sağlıyordu ve Tahran, Erzurum ve Trabzon<sup class="calibre2">15</sup> üzerinden giden kervanlardaki mal alışverişindeki payı daha düşük de olsa, İskenderun Limanı üzerinden Halep ticaretinde ve Bağdat, Şam ve Beyrut’taki ticaretinde İngilizler yine en büyük paya sahiptiler<sup class="calibre2">16</sup>. Süveyş derbendinde bir Fransız şirketi tarafından bir kanal açılmasını engelleyen İngilizler ayrıca Mısır üzerinden Hindistan ile ticaretlerini faal durumda tutuyorlardı<sup class="calibre2">17</sup>.</p>

    <p class="normal">İngiltere işte bu yüzden Rusları, sadece fabrikaların kurucusu veya yeni bir ticaret döneminin öncüsü olarak da olsa, herhangi bir zamanda Haliç’te görme fikrinden bu kadar nefret ediyordu. White, nihai Osmanlı-Rus savaşından kısa bir süre önce şöyle yazmıştı: “İstanbul ve etrafındaki denizler şu anda mevcut olanın dışında veya gelecekte oluşacak bir devletin eline geçecek olursa, Britanya’nın menfaatleri büyük zarar görür. Sadece ticaretimiz sekteye uğramış ve Doğu’daki siyasî itibarımız yerle bir olmakla kalmayıp, donanmamızı bugün Haliç’teki tarafsız donanmaya eşit bir seviyeye getirmek zorunda kalacağımızdan, donanma masraflarımız da önemli ölçüde artacaktır<sup class="calibre2">18</sup>.” Aslında bu ifadenin temelinde yine Chathman’ın 1839 yılındaki ifadesi ile aynı düşünceler yatıyordu: “Ben Osmanlı İmparatorluğu’nun varlığını sürdürmesi İngiltere için hayati önem taşıyan bir zorunluluk olmadığını söyleyen hiç kimseyle konuşmam<sup class="calibre2">19</sup>.”</p>

    <p class="normal">Diğer taraftan Fransa ıslahatlara girişmiş olan devlette kendisine uygun bir yapılanmayı; subaylarının, mühendislerinin, öğretmenlerinin ve siyasetçilerinin eserini korumak zorunda idi. Çok geçmeden (1851 sonu) III. Napoleon yönetiminde kurulan ve tüm barış vaatlerine ve “L”Empire c’est la paix” (İmparatorluk barıştır) gibi güzel sözlere rağmen, sadece büyük bir zafer ve görkemli bir şan ile kendini haklı çıkarabilen Fransa İmparatorluğu, I. Napoleon zamanında yürütülen siyasetin devamı olarak, Fransa’daki yeni oluşumları hor gören ve önceleri Napoleon’un imparatorluk ünvanına olumsuz bakan Rusya’dan<sup class="calibre2">20</sup>, 1812 yılından kalma eski hesabı, Fransa İmparatorluğu’nun işgali, parçalanmasının ve Bourbonların vesayetiyle küçük düşürülmesinin öcünü almak zorunda idi. Fransa İmparatoru da “kendi ülkesinin çıkarlarından dolayı Türkiye’nin ömrünün uzatılması gerektiğine” inanıyordu<sup class="calibre2">21</sup>. Fransızlar arasında o dönemin Türkiye’sini en iyi bilenlerden biri olan Ubicini, sanki bir kehanette bulunuyormuş gibi, Abdülmecid tarafından modernleştirilen devletin, kendini yeni bir istilaya karşı savunmak için savaşmak zorunda kaldığı takdirde “savaş alanında yalnız kalmayacağını” yazıyordu<sup class="calibre2">22</sup>.</p>

    <p class="normal">Yeni Türkiye’yi o dönemde ziyaret eden bir Fransız ise “Rusya, diplomasisi ile zaferi kazanmadan silahla fethe girişmez”, diyordu<sup class="calibre2">23</sup>. Bu sefer de Rus diplomatların baskı altındaki Hristiyan tebaa lehine verilen basit bir notadan, özel bir görevle buraya gönderilen başyaverin getirdiği ültimatoma kadar faaliyetlerini artırmaları ile Çar I. Nikola’nın görüşüne göre, Sultan Abdülmecid döneminde iç karışıklıklar ve derinlerdeki anlaşmazlıklardan dolayı zayıflamış ve çürümekte olan Osmanlı Devleti’nin parçalanması ve haçın tekrar Ayasofya Cami’inin tepesine dikilmesi ile sonuçlanacak bir savaşın ilk işaretleri önceden veriliyordu. Türklerin Karadağ’daki savaşı, 1852 yılında Avusturya’nın, Rusları taklit edip, Leiningen Kontunu İstanbul’a göndererek müdahalesi ve Fransa’nın Katolikler için mücadele edeceğinden emin olarak ortaya çıkan yeni Kutsal Yerler meselesi, şikâyetlerde ve taleplerde bulunmak için yeterince bahane yaratıyordu.</p>

    <p class="normal">1810 yılından beri Kutsal Yerler Rum Ortodoksların elinde idi. Fransız gezgin Forbin, 1819 yılında Kudüs’un Latin kökenli krallarının mezar taşlarının yerinde olmadığını keşfetti. Yapılan bir açıklamada, mezar taşlarının çok daha önceleri, 1808 yılındaki yangında kayboldukları söyleniyordu<sup class="calibre2">24</sup>. 1847 yılında Beytüllahim’de Hz. İsa’nın beşiğinin yanında duran eski gümüş yıldız yok oldu ve suçlular olarak Rumlar gösterildi. Fransa’nın Doğu Akdeniz’deki nüfûzu artıp, kararlı bir şekilde hareket ederek, ikinci Mısır savaşında tamamen izole edilmiş olmasına ve himayesi altına aldığı Mısır Valisi Mehmed Ali Paşa’yı hiç de şerefli bir şekilde teslim etmemiş olmasına dair hatıraları silebileceğini düşününce<sup class="calibre2">25</sup>, Katolik keşişler, Fransızlar, İtalyanlar ve İspanyollar bu güne kadar hep rüçhan hakkına sahip bulunan Rum Ortodokslara karşı Bâbıâli’ye başvurmaya başlamışlardı. Uzun bir aradan sonra, 1845 yılında İspanyol Valerga Kudüs Patrikliği’ne gelmişti<sup class="calibre2">26</sup>. Gerçekten de daha iyi bir konuma sahip olmayı başardılar ve gitgide daha yoğun bir şekilde dinî hislerle yönetilen ve dindar aristokrasi tarafından desteklenen ikinci Fransa İmparatorluğu’ndan parlak zaferler beklemeye başladılar<sup class="calibre2">27</sup>.</p>

    <p class="normal">Ortodokslar, Ermeniler, Kıptîler ve başka mezheplerle Kudüs ve Beytüllahim’deki Kutsal Mezar Kilisesi’ni ve Meryem Ana Mezarı’nın mülkiyetini paylaşan Katolik ruhbanlar, Sultan II. Süleyman’ın 1690 yılında kendilerine tanıdığı imtiyaza ve 1740 yılında yenilenen kapitülasyonlara<sup class="calibre2">28</sup> dayanarak, Kutsal Yerlerin ve büyük yangından önce kendilerine ait olan yerlerin geri verilmesini talep ettiler<sup class="calibre2">29</sup>.</p>

    <p class="normal">Fransa’nın, himayesi altında Bore ve Kardinal Ferrieri’nin Ortodokslarla birleşme konusunda başarısız geçen müzakerelerde bulundukları<sup class="calibre2">30</sup> İstanbul temsilcisi General Aupic, Filistin’deki dindaşlarının davasını bizzat üstlenmişti<sup class="calibre2">31</sup>. İyi bir eğitim almış olup, Fransızlara yakınlığı ile tanınan dönemin Hariciye Nâzırı Ali Paşa’nın cevabı, yıl sonuna kadar gelmeyince bir inceleme komisyonu önerisi getirildi<sup class="calibre2">32</sup>. Avusturya elçisinin kıskançlıktan dolayı<sup class="calibre2">33</sup> desteklediği Aupic, 1851 yılının Ocak ve Şubat aylarında Bâbıâli’ye tehditvâri bir biçimde kapitülasyonları 1740 tarihindeki son ve diplomatik açıdan geçerli hali ile tanımaya ve yerine getirmeye razı olup olmadığını sordurdu. Fransa ile her türlü anlaşmazlıktan kaçınan, ancak Rusya ile savaş çıkmasını da önlemeye çalışan Ali Paşa’nın cevabı yine gecikti. Nihayet Avusturya diplomasisi daha yumuşak bir davranış sergilemesine rağmen, müdahale etmek zorunda kaldı. Tüm bunlara rağmen, Louis Napoleon’un Fransa İmparatorluğu’nu ilan etmeye hazırlandığı ve bunun için dindar muhafazakârların desteğine ihtiyaç duyduğu Fransa, Aupic’in İstanbul’dan ayrılışından ve halefi Kont Lavalette’nin gelişinden sonra da ortaya attığı Kutsal Yerler meselesinde aynı sistemi sürdürüyordu. Mayıs ayında yeni elçi Lavalette, Bâbıâli’ye tekrar 1740 tarihli kapitülasyonların tanınmasına ilişkin sorusunu tekrarladı. Bu sefer – karma da olsa – bir denetim komisyonu sadece onaylanmakla kalmayıp, talep edildi. Müslümanların bu komisyondaki tek temsilcisi Divân’ın baş tercümanı, Rum Ortodoks Patriği’nin temsilcisi Logofet Aristarşi, Fransa’nın da biri Kudüs konsolosu ile diğeri İstanbul’daki elçiliğin tercümanı olmak üzere iki temsilcisi vardı<sup class="calibre2">34</sup>.</p>

    <p class="normal">Komisyonun hayli ilerleyen çalışmaları bu sefer Rus Çarı’nın itirazı ile sekteye uğradı. Ekim ayında teslim edilen şahsi bir mektubunda Çar I. Nikola, himayesindeki Ortodoksların statükosuna karşı her türlü ihlale itiraz ediyordu. Karma komisyon, yerine sadece Türklerden, müşirlerden ve kadıaskerlerden oluşan yeni bir heyet getirilmek üzere derhal tasfiye edildi. Lavalette, önceki kararın geri çekilmesine şiddetle itiraz ederek, son tarih olarak Aralık sonunu gösterdi ve Bâbıâli ile ilişkilerini keseceğini açıkladı, ama boşuna. Sadrazam Mustafa Reşid Paşa 26 Ocak 1852 tarihinde görevinden ayrıldı ve yerine Mehmed Emin Rauf Paşa getirildi<sup class="calibre2">35</sup>. Sultan Abdülmecid, 10 Şubat’ta babasının “dostu” ve devletin koruyucusu olan Rus Çarı’na talepleri yerine getirdiğini bildirdi. Aynı zamanda Fransa’ya da 9 Şubat’ta Katoliklere Beytüllahim Kilisesi’nin ana kapısının anahtarının verileceği – o güne kadar yan kapıyı kullanıyorlardı – ve ayinlerini Meryem Ana’nın Mezarı’nın yanında bulunan kilisede yapmaya yetkili olacakları vaat edildi. Buna karşılık Ortodokslar, tıpkı o güne kadar bunu yapmaya yegâne yetkili Katolikler gibi, Müslümanlar için bir minberin de bulunduğu Miracı Nebi Kilisesi’ne yılda bir kez ayak basıp, burada ayinlerini yapabileceklerdi.</p>

    <p class="normal">Rusya böyle küçük bir başarı ile tatmin olmadı ve Bâbıâli’nin şartların kabul edildiğini resmi bir fermânla ilan etmesini istedi. 8 Şubat 1852 tarihinde<sup class="calibre2">36</sup> çıkartılan bir fermânla bu isteği de yerine getirildi. Bir gün önce tatil yapmak üzere Paris’e yola çıkan Fransız elçi Lavalette Temmuz ayında geri döndü ve çok geçmeden Katolik olarak gidişatından hiç hoşlanmadığı bu meselenin düzenlenmesinin ne kadar önemli olduğunu anladı. Bu diplomatik şartlar altında Reşid Paşa da görevinden ayrıldı ve 5 Ağustos’ta [1852] yerine Âlî Paşa getirildi<sup class="calibre2">37</sup>. Eylül ayında Beylikçi Afif Bey, herhangi bir taşkınlığa sebebiyet vermemek için Kudüs Patriği’ne fermânı gizlice teslim etmek üzere Kudüs’e geldi. Ancak Kudüs Patriği Rus konsolosu ile haberleşerek, bu olayı Ortodoks Kilisesi’nin büyük bir törenine çevirdi. Katolik keşişler ise burada görevli komiser tarafından alenen azarlandılar<sup class="calibre2">38</sup>. Ortodokslar, fermânın törenle okunmasını istediler, ama bu istekleri kabul görmedi. Bunun üzerine ana kapının anahtarlarını vermeyi reddettiklerinde, Hariciye Nâzırı Fuad Paşa – Damad Mehmed Ali Paşa, 3 Ekim’den beri sadrazamlık görevini yürütüyordu<sup class="calibre2">39</sup> - Fransa’ya taahhüt edilen yükümlülüklerin bu şekilde ihlaline izin veremeyeceği cevabını verdi. Yumuşak başlı Elçi Titov yeni Elçi Oserov ile değiştirildi. Elçi Oserov derhal Küçük Kaynarca Antlaşması’nın 7. maddesi’nde iki değişik anlama da gelebilen sözlerle Rusya’ya Osmanlı İmparatorluğu’nda dindaşları lehine belirsiz bir müdahele hakkını veren hükümleri öne sürdü. Güya böyle bir hüküm olmamış olsa idi Bâbıâli Rusya’ya karşı “Hristiyan dinini”, yani Ortodoks mezhebini koruma yükümlülüğünü üstlenmemiş ve bu devletin elçisine İstanbul’da himayesi altında bulunan Rum reaya için yeni bir kilise kurma hakkını tanımamış olurdu. Rus diplomasisi zaten her zaman “antlaşmalara dayanarak” Ortodoks mezhebine mensup Hristiyan reayanın tarafını tutuyordu<sup class="calibre2">40</sup>.</p>

    <p class="normal">Sultan Abdülmecid, 15 Şubat’ta fermânın Kudüs’te resmen okunmasına izin vererek, olaya bizzat müdahale etti<sup class="calibre2">41</sup>. O dönemlerde yeni imparatorluğu’n kuruluşu ile meşgul olup, Cumhuriyetçilerin her an saldırısına hazır olan ve Rus Çarı’nı çok daha fazla incitmek istemeyen Fransa, bu sefer de suskun kaldı, hatta Petersburg’daki elçisine olayları Rus bakanlar ile mümkün olduğunca barışçıl bir şekilde çözmeye çalışmasını tavsiye edecek kadar ileri gitti<sup class="calibre2">42</sup>. Dış siyasette Aberdeen tarafından yönetilen ve savaş karşıtı olduğunu belirten İngiltere de aynı tavsiyelerde bulundu<sup class="calibre2">43</sup>. Çar I. Nikola oyunu kazanmış gibi görünüyordu ve Fransa’nın içinde bulunduğu zorlukları, sadece tek bir mezhebin değil, Osmanlı Devleti’nde aynı inancı paylaşan tüm tebaanın hamisi olarak ortaya çıkmak için kullandı. Ayrıca düşmanın Zabliyak’a<sup class="calibre2">44</sup> saldırısından sonra 1852 yılının Aralık ayında büyük bir ordu ile dağlara kadar ilerleyen Ömer Paşa’nın, Prens Danilo’nun yakın geçmişte çarın misafiri olarak Petersburg’da bulunmuş olan Karadağlılarına karşı amansız davranışları, Rus hükümdarını ezelî düşmanına karşı saldırıya geçmeye kışkırtıyordu<sup class="calibre2">45</sup>.</p>

    <p class="normal">Rus Çarı tabii ki Türkiye’deki tüm devlet ileri gelenlerinin Ruslara düşmanca tutumları ve Müslüman avam takımının cüretkâr ve doymak bilmeyen “Moskof’a” karşı olan nefretlerinden dolayı ortaya çıkabilecek kararlı bir direnişi de hesaba katmıştı: Bu durumda “hasta adam” diye nitelediği Osmanlı Devleti’ne son darbeyi vuracaktı. Fransa, siyasî krizi ile o kadar meşguldü ki, önemli bir rakip sayılmazdı. Zaten Fransa’nın Dışişleri Bakanı Drouyn de Lhuys da daha yakın zamanda o güne kadar savunduğu hakların göreceliğinden bahsetmemiş miydi<sup class="calibre2">46</sup>! Avusturya, 1848 yılında Rusya tarafından kurtarıldığından beri Rusların dümen suyundan gidiyordu ve Türkiye’nin muhtemel bir paylaşımı için Rus Çarı ile daha 1833 yılında bir antlaşma<sup class="calibre2">*</sup> yapmıştı. Rus Çarı’nın Prusya’daki akrabası<sup class="calibre2">**</sup> ise Avrupa devletleri arasında en gelişmiş güç olan Rusya’nın himayesinde bir devletin hükümdarı gibi idi. Geriye bir tek 1852 yılında arabuluculuk rolünü üstlenmek isteyen İngiltere kalıyordu. Çar I. Nikola Ocak/Şubat 1853 tarihinde İngiltere elçisi Hamilton Seymour’a da Türkiye’nin paylaşılmasına dair bir teklif götürdü<sup class="calibre2">47</sup>: Rusya için – sadece “hami” olarak – Romanya, Sırbistan ve Bulgaristan’ı isterken, kuzeni olan İngiliz Kralı’na<sup class="calibre2">***</sup> Kandiye, Mısır, vs. gibi yerler düşecekti. İstanbul serbest liman olacaktı<sup class="calibre2">48</sup>! İngiltere’nin ancak 9 Şubat’ta hazırlanan olumsuz cevabı Londra’dan gelmeden önce<sup class="calibre2">49</sup>, Başyaver Mençikov’un İstanbul’a gönderilmesine karar verildi. Mençikov, yanında aralarında Karadeniz donanmasının komutanı Korinlev’in de bulunduğu amirallerden, generallerden ve diplomatlardan oluşan görkemli bir maiyetle 28 Şubat’ta Rus donanmasının “Donnerer” adlı buharlı gemisi ile İstanbul’a geldi<sup class="calibre2">50</sup>.</p>

    <p class="normal">Beş gün süre tanıyan ve Avusturya birliklerinin Ban Yelacih komutasında Bosna’ya akın edeceklerine dair tehditte bulunan Leiningen’in talepleri, Klek ve Suttorina bölgesinin ilhakı ve Draç’ın serbest liman hâline getirilmesi hariç olmak üzere, 11 gün önce zaten kabul edilmişti. Buna göre Karadağlılar barışa, hallerinden hoşnut olmayan Bosnalılar imtiyazlara ve Avusturya tebaa tazminata sahip oluyordu<sup class="calibre2">51</sup> ve Türkler bu sayede Rus Çarı’nın endişe ile bekledikleri müdahalesini engellemiş oluyorlardı. Mençikov artık daha cüretkâr olmak ve daha büyük tavizler istemek zorunda kalıyordu, özellikle de Çariçe II. Katerina’dan beri Rus himayesinde yaşayan Karadağlıların bu sefer Avusturya’nın oldukça kararlı itirazları sayesinde kurtulmuş olduklarına bakılırsa.</p>

    <p class="normal">Böylece Mençikov doğrudan günlük kıyafetleri içinde, ama özel bir görüşme talep etmek üzere Sultan Abdülmecid’in eniştesi, Sadrazam Damad Mehmed Ali Paşa’nın<sup class="calibre2">52</sup> huzuruna çıktı<sup class="calibre2">53</sup>. Talimatlarına uygun olarak, alenen “hain bir bakan” (ministre fallacieux) olarak suçladığı Hariciye Nâzırı Fuad Paşa’yı tamamen göz ardı ederek, derhal istifa etmeye zorladı ve dört gün sonra yerine tarafsız olarak nitelediği Rıfat Paşa’nın getirilmesini sağladı<sup class="calibre2">54</sup>. Cüretkâr Rus, sadrazamı da devirebilmeyi umuyordu ve onun yerine geçecek adayı, II. Mahmud’un dul eşinin sırdaşı olup, Hünkâr İskelesi Antlaşması’nı imzalayan Koca Hüsrev Mehmed Paşa<sup class="calibre2">55</sup> olmasa bile, bir yıl önce Nisan ayında görevinden çekilen, ancak İngilizlerin en iyi dostları olarak niteledikleri Mustafa Reşid Paşa idi<sup class="calibre2">56</sup>: Büyük bir nüfûza sahip Rum Aristarşi ve Vogoridi bu yönde çalışmalar yapıyorlardı<sup class="calibre2">57</sup>. Ancak, Osmanlı Devleti’nin küçük düşürülmesine göz yummaktansa altın, gümüş ve mücevherleri satmayı yeğleyeceğini söyleyen<sup class="calibre2">58</sup> Damad Mehmed Ali Paşa’nın konumu çok güçlü idi. Mençikov’un taleplerinin reddedilmesini sağlamak için Mehmed Rüşdü Paşa ile birleşti ve muhtemel bir savaş ilanı hâlinde hazır bekleyen bir ordu ile derhal savunmaya geçebilmek için gerekli tüm tedbirler alındı<sup class="calibre2">59</sup>.</p>

    <p class="normal">Olağanüstü elçi, 8 Mart’ta Sultan Abdülmecid’in huzuruna kabul edildi, ama taleplerini ancak 16 Mart’ta dile getirdi. Bâbıâli’nin son tedbirlerinden dolayı dinî ve şahsi hisleri derinden yaralanan Rus Çarı, Osmanlı Sultanı’nın bir yıl önce bizzat verdiği vaatlerin yerine getirilmesini ve gelecek için teminat verilmesini istiyordu. Ancak sır dolu sis perdesi çok geçmeden iyice kalktı ve Türkler kendilerini birdenbire tıpkı Akkirman Antlaşması gibi yeni bir antlaşmanın (sened) önünde buluverdiler. Bu antlaşma sayesinde “Russo-Grek” Ortodoks mezhebinin tüm mensupları ileride rakiplerine verilecek tüm imtiyazlara aynen sahip olacaklardı. Ruslar, Osmanlı İmparatorluğu’nun her yerinde dindaşlarının kabul edilmiş ve savunucuları olarak hareket etmeye ve Kudüs’te milletlerinin hacıları için bir kilise ve bir hastane kurmaya yetkili olacaklardı<sup class="calibre2">60</sup>. Mençikov tüm bunların yanı sıra ayrıca Rus Çarı’nın himayesinde bulunan mezhebin keyfi azillerden dolayı onurunun küçük düşürülmesini engellemek için, Rum Ortodoks patriklerinin ömür boyu görev yapacak şekilde atanması gerektiğinden bahsediyordu<sup class="calibre2">61</sup>.</p>

    <p class="normal">Bâbıâli, oldukça hassas bir duruma dönüşen bu olayı, özellikle de Mençikov’un yeni gizli şartlardan ve Rusya’nın resmen Rum Ortodoks Kilisesi’nin hamisi olarak kabul edilmesi gerektiğinden söz etmeye başlamasını – ki böyle bir durumda 400 bin kişiden oluşan Rus birlikleri Osmanlı Devleti’ni Batılı devletlere karşı savunacaktı - boyun eğerek halletmekte acele etmiyordu<sup class="calibre2">62</sup>. Yakın zamanda gelmesi muhtemel olan Fransız donanmasının<sup class="calibre2">63</sup> Çanakkale Boğazı’na geleceğine dair tehdidini dikkatsiz bir şekilde biraz erken savurduğu için İstanbul’dan ayrılan Lavalette’nin gidişinden ve İngiliz Albay Rose’nin Amiral Dunda’nın gemilerini Malta’dan Türk sularına getirmeye çalışması Rusya tarafından kınandıktan sonra<sup class="calibre2">64</sup>, Türk tarafı kolay açıklanabilir bir sabırsızlıkla yeni Batılı elçilerin gelmesini bekledi. Doğu’daki durumları çok iyi bilen Stratford Canning ve de Lacour Nisan ayı başlarında İstanbul’a geldiler<sup class="calibre2">65</sup>. Aynı dönemde etrafı romantik müşavirler ve sıcakkanlı “vatanseverler” ile sarılı Kral Otto’nun kendi mütevazı şahsı altında Bizans İmparatorluğu’nun tekrar canlandırılmasına dair hayaller kurduğu Atina yakınlarında Salamis önlerinde büyük bir Fransız filosu göründü. Fransa bu arada sınırda ve Sivastopol’da Rus askerî güçlerinin yoğun olarak toplanması konusunda Petersburg kabinesinden hesap sormuştu<sup class="calibre2">66</sup>. Daha kış aylarında daha önce adı geçen elçi Stratford Canning’i İstanbul’a göndermiş olan İngiltere’nin gemileri şimdilik Malta’da bekliyordu<sup class="calibre2">67</sup>.</p>

    <p class="normal">Mençikov, 19 Nisan’da bir nota teslim etti. Bu notada gerek eski Hariciye Nâzırına<sup class="calibre2">68</sup>, gerekse Osmanlı Sultanı’nı bizzat kınamak üzere hakarete varan ifadeler kullanılmıştı ve Sultan Abdülmecid’in, Fuad Paşa’nın davranışları sebebiyle “yüce dostluk görevlerine” ve bir “hükümdarın onuruna” yakışmayacak bir konuma getirildiği söyleniyordu. Mençikov yine teminat istiyordu, hem de “resmen bağlayıcı” olan ve “Bâbıâli’nin Hristiyan tebaanın çoğunluğu, Rusya ve nihayet çarın bizzat kendisi tarafından paylaşılan Ortodoks mezhebinin dokunulmazlığını” güvence altına alacak teminatlar<sup class="calibre2">69</sup>. Bâbıâli’nin yükümlülükleri, “antlaşma yerine geçecek bir belgede”<sup class="calibre2">70</sup> toplanacaktı. Olağanüstü elçi ise şimdilik sadece Kutsal Yerler meselesi ile ilgileniyordu: Rum Ortodokslar için Getsemane Mağarası’nda rüçhan hakkını, Kutsal Mezarın kubbesinin “Rum Ortodoks Patriği’nin katılımını sağlayarak, ancak başka bir mezhep temsilcisinin müdahalesi olmadan” Osmanlı Devleti tarafından tamirini ve kilisenin bitişiğinde bulunan, ancak aslında içinde binalar bulunan bir bahçe olan haremin, teknik açıdan mümkün olması hâlinde yıkılmasını istiyordu. Fermân ve hatt-ı şerifin yanında, “Kudüs’teki diğer mezheplerin katılımı olsun veya olmasın”, “Şark Kilisesi’ndeki Rum-Rus-Katolik (tıpkı eskiden olduğu gibi ilginç bir tanımlama) ayinlerine ait imtiyazların” muhafaza edileceğine dair bir senedin hazırlanmasını talep ediyordu<sup class="calibre2">71</sup>. Rus elçisi ayrıca hiçbir surette Osmanlı Sultanı’nın diğer devletler ile ilişkileri için oldukça önemli olan “siyasî tavizler” istemediğini açıklıyordu!</p>

    <p class="normal">Bâbıâli, zeki bir şahsiyet olan Canning’in<sup class="calibre2">72</sup> de katılımı ile Rusya’yı Kutsal Mezarlar konusunda tam anlamıyla tatmin etti: Mayıs ayı başlarında, Kutsal Mezar Kilisesi’nin bitişiğinde hastane ve ibadet yeri olarak kullanılan binalar meselesi gibi birkaç küçük ayrıntı hariç olmak üzere, Mençikov’un talepleri yönünde iki fermân çıkartıldı<sup class="calibre2">73</sup>. Mençikov’a bu fermânla ayrıca Katoliklere verilen Beytüllahim Kilisesi anahtarlarının, onlara kilisenin içinde sahiplik iddiasıyla veya görevli rahip olarak hareket etme ya da Katolik bir kapıcı tayin etme yetkisi değil, sadece kiliseden geçerek mağaraya gitme yetkisi verdiği açıklandı. Gümüş yıldız ise sadece “Osmanlı Sultanı’nın Hristiyan milletine bir hatırası<sup class="calibre2">74</sup>” olarak kabul edilecekti. Ayrıca Meryem Ana Mezarı’nın yanındaki kilisede önce Rum Ortodokslar, en son da Katolikler ayinlerini yapacaklardı<sup class="calibre2">75</sup>.</p>

    <p class="normal">Mençikov tüm bunlara rağmen senedin hazırlanmasında direniyordu. Bu görevinin esas noktası idi ve Rus Çarı kısa bir süre önce bu konuda yeniden bir yazı yazmıştı. Bu senet, sadece “Rum Ortodoks mezhebinin” Osmanlı Sultanı tarafından himayesini, fermânın “Çarlık rejimine karşı resmi bir yükümlülük” olarak kabulünü ve Kudüs’teki Rus hacıların Batı devletlerinden gelen hacılar ile eşitliğini onaylayacaktı<sup class="calibre2">76</sup>. Emir verircesine hareket eden elçi, ayrıca Osmanlı Devleti’ne tanınan cevap süresini sadece 10 Mayıs’a kadar erteleyebileceğini ve bu sürenin sonunda “üzüntü verecek yükümlülüklerini”<sup class="calibre2">77</sup> yerine getirmek zorunda kalacağını açıkladı<sup class="calibre2">78</sup>.</p>

    <p class="normal">Bâbıâli cevabını ancak 9 Mayıs’ta Stratford, Sultan Abdülmecid tarafından özel olarak huzura kabul edildikten ve İngiliz filosu tarafından gerektiği zaman koruma alınacağı vaadi ile cesaret verdikten sonra<sup class="calibre2">79</sup> sürenin son gününde verdi. Cevap nazik, ama olumsuzdu. Sultan Abdülmecid, “egemenlik haklarını” korumak istiyordu ve Osmanlı Devleti’ndeki Ortodokslar, Osmanlı Sultanı tarafından titizlikle korunan tebaa idi. Onlar hakkında bir antlaşma yapmak, hiçbir hükümetin göze alamayacağı “küçük düşürücü bir taviz” (diminutio capitis) olurdu. Sadık bir dost olarak Rus Çarı’nın da bunu anlayışla karşılaması gerekiyordu<sup class="calibre2">80</sup>. Mençikov buna rağmen İstanbul’dan ayrılmadı. Kendini Osmanlı notasında açıkça belirtilen güvensizliğe karşı savunmak için nazik sözler sarf etti ve “çarının şefkat dolu hisler taşıdığından”<sup class="calibre2">81</sup>, Osmanlı Sultanı’nın “kutsal ve dokunulmaz gücünden”, ancak aynı zamanda Rus Çarı’nın Rum Ortodoks inancının “mukaddes savunucusu” olarak – tıpkı Fransa ve Avusturya’nın yabancı ve sayısı önemsiz Katolikler için savunucu olarak hareket ettikleri gibi – tanınma hakkından bahsetti. Ayın 14’üne kadar yeni müzakerelerin başlatılmasını bekleyebileceğini de sözlerine ekledi<sup class="calibre2">82</sup>.</p>

    <p class="normal">Mençikov, Bâbıâli’nin cevabını almak için 13 Temmuz’da sadrazamın Tophane Nâzırı Ahmed Fethi Paşa’nın da bulunduğu köşküne davet edildi. Ama Rus elçi, her zamanki davranışlarına uygun olarak, Rum dostlarının ona yanlış bilgi verdiklerini öne sürerek ve huzura kabul edilmek için hiçbir arzda bulunmadan, çok sevdiği annesi Bezm-i Alem Valide Sultanın<sup class="calibre2">83</sup> ölümünden dolayı büyük bir üzüntü içinde olan ve Cuma Namazı için camiye gitmek üzere hazırlanan Sultan Abdülmecid’in sarayının yolunu tuttu. Kabul salonuna kadar ilerlemeyi başarmış olsa da Sultan Abdülmecid, sadece nâzırlarının ona açıklama yapmaya yetkili olduklarını bildirmek için bir anlığına göründü ve perde hemen tekrar kapatıldı. Cüretkâr elçi yalnız kaldı ve kendilerini hakarete uğramış sayan nâzırlar yanına gelmeyi reddedip, istifanâmelerini arz edince, kaygılı ve utanç içinde saraydan ayrılmak zorunda kaldı<sup class="calibre2">84</sup>.</p>

    <p class="normal">Mençikov yine de eski Girit Valisi, yaşlı bir Arnavut olan yeni Sadrazam Mustafa Naili Paşa ve tekrar hariciye nâzırlığına getirilen Mustafa Reşid Paşa ile projesini başka bir şekilde de olsa, gerçekleştirebileceğini düşünüyordu. Mustafa Reşid Paşa, olayı sadece “dini imtiyaz” meselesi olarak görüyordu ve beş günlük bir süre talep etti. Kendisine Bâbıâli’nin sergilediği davranışların Rusya açısından utanç verici<sup class="calibre2">85</sup> olduğu cevabı verildi, zira bu “din eşitliğine, yüzyıllar önce belirlenen bağlantılara ve coğrafi konuma”<sup class="calibre2">86</sup> dayanıyorlardı. Mençikov, Canning tarafından tavsiye edildiği gibi, meseleleri tek tek ele alıp, ayrı ayrı çözmeyi uygunsuz ve kendisi açısından küçük düşürücü buluyordu. Rus elçiliğini derhal kapatıp, İstanbul’u terk edeceğini ileri sürdü: Rusya bundan böyle Rum Ortodoks Kilisesi’nin menfaatlerini savunacaktı ve Osmanlı İmparatorluğu’nun<sup class="calibre2">87</sup> varlığı bundan dolayı tabii ki tehlikeye düşecekti<sup class="calibre2">88</sup>.</p>

    <p class="normal">Bâbıâli, Rus elçisine bunun üzerine Sultan Abdülmecid’in Kudüs’te Ortodoks Kilisesi’nin ve hastanesinin kurulmasına izin verdiğini ve sultanın<sup class="calibre2">89</sup> Stratford’un<sup class="calibre2">90</sup> tavsiyesi üzerine, Rum tebaanın lideri ve temsilcisi olarak Kudüs Patriği’ne ve Hahambaşına kadar tüm diğer dinî makamlara bir fermân aracılığıyla haklarını korumayı ve tüm taşkınlıkları engellemeyi vaat ettiğini bildirdi<sup class="calibre2">91</sup>. Bâbıâli bunun yanı sıra “Fransız ve Rus hükümetlerine önceden haber vermeden” Hristiyan tebaanın konumunda hiçbir değişiklik yapmayacağını iltizam ve deruhde ediyordu.</p>

    <p class="normal">İngiltere, Fransa, Avusturya ve Prusya temsilcilerinin müdahalesini amansız bir biçimde reddeden<sup class="calibre2">92</sup> Mençikov, resmi bir senet yerine Bâbıâli’den basit bir nota almayı kabul etti<sup class="calibre2">93</sup>. Bu talebi de geri çevrilince son açıklamasını yaptı: Patriğe bizzat bir imtiyaz belgesinin verileceğini belirtilen vaatlere dayanarak, Rus Çarı’nın dindaşlarının sadece “ruhani imtiyazlar” değil, anılmayan ve bu yüzden tehlike altında olan başka imtiyazlara da sahip olduklarını ve bunu Rusya’ya karşı bir düşmanlık kabul ettiğini hatırlatarak, İstanbul’dan ayrıldı<sup class="calibre2">94</sup>. 26 Temmuz’da Elçi Ozerov da ayrıldı, ama sekreterini ve tercümanını yanına almadı.</p>

    <p class="normal">Savaş henüz başlamamıştı. Önce Petersburg’dan Nesselrode’nin sert bir dille yazılmış notaları ile diplomatik savaş yapılacaktı.</p>

    <p class="normal">Rus Şansölyesi Nesselrode 31 Temmuz’da İngilizlerin tüm itirazlarına ve tehditlerine<sup class="calibre2">95</sup> rağmen, Rus Çarı’nın Mençikov’un davranışını her yönü ile onayladığını ve Dannenberg’in altı aydır Besarabya’da hazır bekleyen birliklerinin “birkaç hafta içinde”, “maddi teminatlar” ve Osmanlı Sultanı özür dileyene kadar “manevi teminatları” zorla almak için sınırı geçeceğini açıkladı. Türkiye eğer bu tehlikeden kaçınmak istiyorsa, Mustafa Reşid Paşa’nın Rus elçisi tarafından İstanbul’da bırakılan ve bir antlaşma niteliği taşıyan “notayı” hiç değiştirmeden<sup class="calibre2">96</sup> imzalayıp, Odessa’ya göndermesi yeterli idi<sup class="calibre2">97</sup>. Osmanlı Hariciye Nâzırı<sup class="calibre2">98</sup>, sakin bir şekilde Bâbıâli’nin böyle bir “yükümlülük” altına girmesi mümkün olmadığından, böyle bir yükümlülüğü kabul etmeyeceği oldu. Bunun dışında Osmanlı Sultanı başka bir esas üzerinde Petersburg’a gönderilecek bir olağanüstü elçi aracılığıyla müzakerelerde bulunmaya hazırdı<sup class="calibre2">99</sup>. İstanbul’da bunun üzerine sadece Rum asıllı tercüman kaldı ve Nesselrode, 30 Mayıs tarihinde sadece sekiz günlük bir süre tanıdığı memorandumu hazırladı<sup class="calibre2">100</sup>.</p>

    <p class="normal">Ama yapılacak fazla bir şey kalmamıştı ve Türklerin Paris’te hazırlanıp, Londra’da kabul edilen 1 Temmuz tarihli notası geç kaldı<sup class="calibre2">101</sup>. 27 Haziran’da Petersburg gazetesinde Rus Çarı’nın bir gün öncesinin tarihini taşıyan manifestosu yayınlandı. Çar, bu manifestoda Ortodoks inancın hamisi olarak tedbirler ve teminat olarak Romen prensliklerini almak zorunda olduğunu açıklıyordu<sup class="calibre2">102</sup>. Bu yüzden savaş çıksın istemediği gibi, yeni fetihler yapmak niyetinde de değildi. Sadece Bâbıâli’nin daha fazla direnmesi hâlinde, “gerçek dinin savunmasına geçecekti”<sup class="calibre2">103</sup>. Derhal birlikleri ile birlikte Prut Nehri’ni geçen Rus generali Prens Gorçakov, “Boğdan ve Eflak halkına” antlaşmalarla korunmuş konumlarını, yeni yasalarını ve barışçıl çalışmalarını korumak niyeti ile geldiğini taahhüt etti<sup class="calibre2">104</sup>. Romen prensleri bundan böyle vergi ödemeyecek ve İstanbul ile ilişkilerini tamamen keseceklerdi<sup class="calibre2">105</sup>. Rus kabinesinin daha önceki vaatlerine rağmen, Mençikov’un taleplerini Osmanlı Sultanı’nın “tebaanın büyük bir kısmı<sup class="calibre2">106</sup>” üzerindeki haklarına karşı bir saldırı olarak niteleyen İngiltere ve Fransa, 1841 tarihli antlaşmanın Osmanlı Devleti’ni Avrupa devletlerinin ortak garantisine tâbi tuttuğunu<sup class="calibre2">107</sup> hatırladıklarında ve bu yönde bir açıklama yapıp, donanmalarını Çanakkale Boğazı’na gönderdiklerinde, Nesselrode bu hareketi “denizden işgal” olarak yorumlayıp, buna dayanarak Rus birliklerinin Boğdan’a akınlarını haklı çıkarmaya çalıştı<sup class="calibre2">108</sup>! Hatta Ruslar tarafından alınan önlemlerin Batılı güçlerin tevessül ettikleri tedbirlerden ötürü alındığına herkesi inandırabileceğini bile düşünüyordu!</p>

    <p class="normal">Bâbıâli, 23 Temmuz’da itirazlarını bildirdi, ama bu itirazlar sadece Viyana’daki kabinenin uzatıp durduğu arabuluculuğu ve birkaç gün sonra tekrar aynı makama getirilmek üzere<sup class="calibre2">109</sup>, Haziran ayı başlarında geri çekilmeye zorlanan Mustafa Reşid Paşa’nın barışçıl çabaları sayesinde ve Varna’ya kurulan askerî karargâhtaki birlikleri şimdilik harekete geçirmeden yapılmıştı<sup class="calibre2">110</sup>. Bâbıâli bu şekilde savaşın başladığının bilincine varmıştı, ama savaş tedbirleri ile cevap vermek istemiyordu. Şimdilik silahlı savunma durumunda bekliyordu<sup class="calibre2">111</sup> ve verebileceği her türlü tavizleri tekrarlıyordu. Avrupa’da bir savaşı engellemek için ittifak kurdukları Temmuz ayında İngiliz parlamentosunun kapanış konuşmasında<sup class="calibre2">112</sup> ortaya çıkan Avrupa devletleri, Nesselrode’nin notasını cevaplayarak, Türklerin durumu yorumlama biçimini onaylamakta hiç tereddüt etmediler<sup class="calibre2">113</sup> ve Osmanlı kabinesinin tüm üyeleri, Sadrazam Mustafa Naili Paşa ve Şeyhülislâm Arif Hikmet Efendi, eski sadrazamlar İzzet Mehmed Paşa, Koca Hüsrev Mehmed Paşa ve Damad Mehmed Ali Paşa, sonra Hariciye Nâzırı olarak Mustafa Reşid Paşa ve meslektaşları ile diğer Osmanlı ileri gelenleri, yüksek rütbeli şahıslar, yeni atanan müşavirler ve ulema sınıfı üyeleri, Rus kabinesine gönderilmesi önerilen yeni bir notayı kararlı bir biçimde reddederek, Osmanlı milletine açık ve ılımlı bir manifesto çıkarttılar. Osmanlı halkı, devletini savunmaya hazır olmalı, ama barışçıl ve vatansever Rumları rahatsız etmemeli idi. Bir kez daha Osmanlı tebaa arasında herkesin devlet tarafından eşit derecede korunma hakkına sahip olduğu hatırlatıldı. Aksine davranış gösteren herkes asi kabul edilecek ve buna göre muamele görecekti<sup class="calibre2">114</sup>. Romen prenslerine ise eyaletlerini terk etme emri verildi.</p>

    <p class="normal">Oldukça saf bir şekilde bu meselenin beş devletin ortak hareketi ile çözüme kavuşturulabileceğini düşünen<sup class="calibre2">115</sup> Avusturya, Viyana’da yapılan bir konferans ile savaş tehdidini ortadan kaldırabilmeyi umut ediyordu. Rusya, Temmuz ayında açılan bu konferansın toplantılarına bizzat katıldı. 10 Ağustos tarihinde İstanbul’a Kayser Franz Joseph’in kendi el yazısı ile yazdığı bir mektup ile birlikte beş Avrupa devletinin temsilcileri tarafından Fransız taslağına göre hazırlanan ve Rusya tarafından telgraf ile kabul edilen yeni bir notaya dair İstanbul’a gönderilen öneride, Bâbıâli’nin Rum Ortodoks Kilisesi’nin tüm imtiyazlarını bundan böyle de Küçük Kaynarca ve Edirne Antlaşmaları ışığında tanıyacağına<sup class="calibre2">116</sup> ve diğer mezheplere tanınan imtiyazları da bunlara ekleyeceğine dair bir taahhütte bulunmasını öngörüyordu<sup class="calibre2">117</sup>. Türk kabinesi, bu öneriyi derhal reddetmekte tereddüt etmedi, zira tüm tebaanı koruma hakkının yegâne sahibi olan Osmanlı Sultanı’nın egemenlik haklarına aykırı olan yeni hükümler içeriyormuş gibi görünüyordu. İstanbul’da yapılan değişiklikler önemli değildi, zira Rusya’nın himaye hakkı için Küçük Kaynarca Antlaşması esas alınıyordu ve Ortodoks mezhebinin, yabancı devletlerin değil de sadece Türk tebaa açısından diğer inançlar ile eşit olduklarına dair maddeler muhafaza ediliyordu<sup class="calibre2">118</sup>. Ancak Petersburg kabinesi bu yüzden, yani sadece “çocukça bir kibri” tatmin etmek için yapılan bu değişiklikler yüzünden kendini derinden yaralanmış hissediyordu<sup class="calibre2">119</sup> ve daha önce de öngördüğü gibi, barış teklifine onayını geri aldı. Rus Çarı, ancak bir Türk elçi Avusturya notasının orijinali ile Petersburg’a gelecek olursa ve sadece bu şart altında – ki böyle bir durumda da kesin olarak – Rus birliklerini Romen prensliklerinden geri çekmeye razı olabilecekti. Aynı zamanda Nesselrode’nin Rusların talepleri yönündeki notası, barışın muhafaza edilebileceğine dair tüm samimi ve ciddi umutları sona erdirdi, zira Avrupa’nın siyasî mahfilinde bu gibi taleplerin herhangi biri tarafından desteklenmesi mümkün değildi<sup class="calibre2">120</sup>.</p>

    <p class="normal">Avrupa devletlerinin İstanbul’daki temsilcileri barışı muhafaza etmek için artık son çabalarını gösteriyorlardı: Bâbıâli şayet Petersburg kabinesinin ültimatomunu kabul ederse, Rusya’nın elde ettiği hakları hiçbir zaman suiistimal etmeyeceğini garanti edebilirlerdi<sup class="calibre2">121</sup>. Viyana kabinesi, Kayser Franz Joseph’in Rus Çarı I. Nikola ile Eylül ayı sonunda Olmütz’deki manevralar sırasında yaptığı görüşmeden<sup class="calibre2">122</sup>; Prusya Kralı’nın bunun üzerine Varşova’ya ve Rus Çarı’nın Berlin’e gelişlerinden sonra da beş Avrupa devleti adına, Rusya’nın Osmanlı reayalarını hiçbir şeklide meşru hükümdarlarından ayırmaya niyetli olmadığını ve barışçıl niyetleri olduğunu vurgulayarak, Bâbıâli’ye son bir uyarıda bulundu, ama bu yöndeki nota geç kaldı<sup class="calibre2">123</sup>. Osmanlı kabinesinin kararı kesindi ve Fransa ile İngiltere’nin temsilcileri Bâbıâli’nin vazgeçmesini sağlamak için nüfûzlarını yeterince kullanmadılar. 25 Eylül için yine devlet ileri gelenleri arasında yeni bir toplantı kararlaştırıldı. İki gün süren bu toplantıya 172 üye katıldı ve toplantının yegâne amacı, savaş için oy kullanmak ve bu savaşa milli ve dinî bir mesele görünüşünü vermekti. 4 Ekim tarihli beyannâme geniş kapsamlı değildi, ama bundan öncekiler gibi ciddi bir üslûpla, Mustafa Reşid Paşa’nın öğrendiği Batı kancilaryalarında cari olan tarzda hazırlanmıştı<sup class="calibre2">124</sup>. Bu beyannameye göre, Rusların Romen prensliklerini 15 gün içinde boşaltmaması hâlinde, askerî yeteneklerini sergileyebilmek ve Ruslara karşı nefretini tatmin etmek için uzun zamandan beri böyle bir fırsatı bekleyen Ömer Paşa, Tuna Nehri’ni geçecekti. Avrupa devletlerine ayrıca Rus ticaret gemilerinin endişe duymalarına gerek olmadığı ve dost devletlere ait gemilerin de Boğazlar’dan rahatsız edilmeden geçebilecekleri bildiriliyordu<sup class="calibre2">125</sup>.</p>

    <p class="normal">Böylece ortaya atılan büyük mesele nihayet Doğu’da Osmanlı Devleti’ne ait toprakların gerçekten de Osmanlı’ya mı ait olacağı, yoksa Türklere her türlü hakareti reva gören Rusya’nın amansız ve tiranca “himayesi” altında mı olacağı idi. Avrupa devletleri ilk kez tekrar ve bu sefer her zamankinden daha tehlikeli bir biçimde ortaya çıkan ve sadece akıllı bir diplomasi ile desteklenip, çözülmesi gereken Şark Meselesi’nde söz söyleme hakkına sahip oldular. Softalar tarafından başlatılan bir hareketten sonra İstanbul’da huzursuzlukların çıkmasından endişe eden Türk kabinesinin davetine istinaden, Beşike Körfezi’nde [Çanakkale] bulunan bazı İngiliz ve Fransız gemileri Eylül ayın sonunda Boğaz’a girdiler<sup class="calibre2">126</sup> ve Nesselrode’nin 1841 tarihli antlaşmaya istinaden yaptığı itirazlara ne Londra’da, ne de Paris’te kulak asıldı<sup class="calibre2">127</sup>.</p>

    <p class="normal">8 Ekim’de Ömer Paşa Şumnu’daki karargâhından Bükreş’te<sup class="calibre2">128</sup> bulunan Gorçakov’a Romen prensliklerinin boşaltılması veya savaş arasında bir seçim yapmak üzere son uyarıda bulundu<sup class="calibre2">129</sup>. Rus komutanı bunun üzerine kısa ve öz bir şekilde bu gibi kararları almaya yetkili olmadığı cevabını verdi<sup class="calibre2">130</sup>. Nesselrode henüz Avusturya ile barış hakkında müzakerelerde bulunmasına rağmen<sup class="calibre2">131</sup>, Rus Çarı ancak 31 Ekim’de tüm devletlerdeki ihtilalcileri hilâlli sancağının altına çağıran – ki bunlarla Lehleri ve Macarları kastediyordu - ve sözünü tutmayan bir devlete Tanrının yardımı ile karşı çıkmanın kutsal bir görev hâline geldiğini açıklıyordu<sup class="calibre2">132</sup>. Ama yeni meseleler yaratmamaya kararlı görünüyordu ve birliklerin düşmanlıkları bizzat başlatmadan Türklerin saldırısını bekleyeceklerini bildirdi<sup class="calibre2">133</sup>. Sözlerine ayrıca “savaşın sınırlarının daha da genişletilip, genişletilmeyeceğine” Avrupa devletlerinin karar vereceğini ekledi<sup class="calibre2">134</sup>.</p>

    <p class="normal">28, 29 ve 30 Ekim’de prensler Stirbei ve Gika ülkelerinden ayrıldılar ve ilk Osmanlı-Rus çatışmaları ayın sonunda başladı. Dobruca’da ve İsakça’da birkaç Rus gemisine ateş açıldı ve Tutrakan’da Tuna Nehri’ni geçen Rus askerleri, perişan kıyafetler içinde, ama olağanüstü bir dinî fanatizmle<sup class="calibre2">135</sup> padişahın ve İslâm’ın davası için savaşan Mısırlı birliklerle karşı karşıya geldiler<sup class="calibre2">136</sup>. Tutrakan’ın karşısındaki Oltieniçe pazar kasabasında Eflak’taki işgal ordusunun bazı birlikleri ağır bir darbe yedi, ama bundan da önemlisi, İsmail Paşa’nın yanında güçlü bir birlikle, Rusların Sırplar’la irtibat kurdukları Olt bölgesindeki Kalafat’ta bulunması idi. Avusturya’nın Zemlin’deki toplarının tehdidi altındaki Sırplar, romantik bir “kardeşlik” politikası yürütmeye niyetli değildiler<sup class="calibre2">137</sup>. Türkler, General Anrep’in tüm çabalarına rağmen kış boyunca Yergöğü ve Kalafat’ta kaldılar. Daha önceki antlaşmalarda adı geçen ve Batum yakınlarında bulunan San Nikolas [Şevketil] Kalesi derhal Anadolu Seraskeri Abdi Paşa tarafından işgal edildi. Abdi Paşa, Rus Kafkas vadilerinde İslâm dininin savunucusu ünlü Şeyh Şamil’in asi Çerkesleri ile irtibata geçmişti<sup class="calibre2">138</sup>. Ama işgal ettiği kalede ancak Bubtov komutasındaki Ruslar kendilerini toparlayıp, Başgedikler Muharebesi’nde başarılı olduktan sonra İsmail Paşa’yı Kasım ayı başlarında Kars’a geri çekilmeye zorladıkları ana kadar kalabildi<sup class="calibre2">139</sup>. Genç Sultan Abdülmecid, ilkbaharda muzaffer Osmanlı Devleti’nin düşmanlarına karşı zaferi kazanmak üzere savaşçılarının başına bizzat geçeceğini ilan etti<sup class="calibre2">140</sup>. Batı’daki dost devletlerin gemileri ise Kasım ayı başlarında şehri korumak ve kışı geçirmek üzere İstanbul’a geldiler<sup class="calibre2">141</sup>.</p>

    <p class="normal">Ama daha birkaç gün sonra, 30 Kasım’da emrinde sayısız denizciyi -anlatılanlara göre 4 bin kişi- barındıran yedi firkateyn bulunduran Osmanlı donanma vekilinin [Patrona Osman Paşa] filosu Sinop Limanı’nda, Karadeniz’deki Rus filosunun komutanı Nahkimov komutasındaki altı savaş gemisi ve başka gemiler tarafından tamamen yok edildi ki bu Rusya’da biraz da gıptayla hatırlanan Çariçe Katerina’nın parlak dönemlerinde komutan Orlov’un zaferlerini de hatırlatıyordu<sup class="calibre2">142</sup>. Bu olay İstanbul’daki yönetici çevrelerin tutumunu tamamen değiştiriyordu ve Türk bayrağına ve Türk gemilerine yapılacak muhtemel bir saldırıyı engellemek için İngiliz ve Fransız gemilerine Karadeniz’e girme hakkı tanınmış olmasına rağmen<sup class="calibre2">143</sup>, İngiltere hâlâ Rusya ile anlaşmaya varabilmek için çaba gösteriyordu. Romen prenslikleri Bâbıâli’ye geri verilecek; Rus Çarı’nın hiçbir düşmanca niyet beslemediğine dair güvence verilecek; Osmanlı Devleti bundan böyle Avrupa devletleri arasında sayılacak ve 1841 tarihli antlaşma daha uygun bir hâle getirilip, onaylanacaktı. Osmanlı Devleti ise bunun karşılığında temsilcilerini Viyana notasına dayanarak bir anlaşmaya varmak üzere herhangi bir tarafsız bölgeye göndermeye hazır olduğunu Petersburg kabinesine bildirecekti<sup class="calibre2">144</sup>.</p>

    <p class="normal">Ancak Sinop Muharebesi’nin Batı’daki yankıları kararlı bir savaş ortamı yarattı: Rusya’nın savunmada kalacağı sözü, himayeci devletlerin menfaatlerine ve onuruna verdiği değer bu muydu? Osmanlı kabinesi gerçi Osmanlı Donanması’nın bundan böyle tek başına hareket etmeyeceğine dair söz vermek zorunda kaldı, ama yeni yılın ilk ayları ile birlikte Fransız-İngiliz filosu Boğaz’dan geçti ve bu hareket Rusya’nın şiddetli itirazına neden oldu. Fransa’nın konsolosu, Rusya’nın bir eyaleti gibi yönetilmesi düşünen Eflak’taki durumların değişmesi sebebiyle Bükreş’ten daha Ekim ayında ayrılmıştı. Fransızların ve İngilizlerin Karadeniz’de takip ettikleri amaçlarına dair haberler Petersburg’a geldiğinde<sup class="calibre2">145</sup>, Rus Çarı’nın İngiltere ve Fransa’daki temsilcileri de makamlarını terk ettiler<sup class="calibre2">146</sup>. İngiltere’nin önerileri, Mençikov aracılığıyla bildirilen Boğazlar’a ilişkin antlaşmanın tasfiyesi ve Bâbıâli ile doğrudan müzakerelerin başlatılmasına ilişkin şartlarda<sup class="calibre2">147</sup> hâlâ direnmekte olan Petersburg’da reddedilmişti ve III. Napoleon, gerek kendi adına gerekse Kraliçe Viktoria adına 1854 yılı Ocak ayının sonlarına doğru, ateşkes tavsiyesinde bulunmak üzere Rus Çarı’na bizzat seslendiğinde<sup class="calibre2">148</sup>, kendisine büyük amcasının Rus seferi hatırlatıldı<sup class="calibre2">149</sup>. Alman devletleri 2 Şubat’ta Rusya ile önerilen ittifakı reddettiklerinde<sup class="calibre2">150</sup>, toplantılarına devam eden Viyana Konferansı üyeleri, Rusya tarafından getirilen önerilerin kendi maddelerinin içeriğine aykırı olduğundan, bu önerilerin Bâbıâli’ye götürülmesinin mümkün olmadığını açıkladı<sup class="calibre2">151</sup>. Müzakereler yine de devam ediyordu. Rus Çarı, gün geçtikçe sadece artık 1828 yılındaki devlete hiç benzemeyen Türkiye’ye karşı değil, deniz güçlerine, hatta belki de daha 1853 yılında Romen prensliklerinin işgaline ilişkin hoşnutsuzluğunu dile getirmiş olup<sup class="calibre2">152</sup>, şimdi de Arta’daki Rumların ayaklanmasından, Yunan çetelerinin gelişinden, ilkbaharda Tuna Nehri’ni geçmek ve Bulgarlar ile Sırpların ayaklanmasını sağlamak amacı ile Romen prensliklerinde Ruslar tarafından bir Rum-Slav lejyonun kurulmasından haklı olarak endişe duyan<sup class="calibre2">153</sup> Avusturya’ya karşı bile savaş yapmak zorunda kalacağından emin oluyordu. Bu arada Prusya da 5 Aralık tarihli protokolle Türkiye lehine Avusturya ile ittifak kurmuştu<sup class="calibre2">154</sup>. Rus Çarı, Napoleon’un Fransızlara seslendiği bildiriye 21 Şubat tarihinde meydan okuyucu bir manifesto ile cevap vermiş olmasına<sup class="calibre2">155</sup> ve deniz güçleri, 27 Şubat’ta savaş tehdidinde bulunarak<sup class="calibre2">156</sup>, Romen prensliklerinin 30 Nisan’a kadar boşaltılmasını talep etmiş olmalarına rağmen, Viyana Konferansı Mart ayı başlarında Rusya’nın yeni önerilerini incelemeye aldı: Rus Çarı, barış için hazırlıklar tamamlanmadan ve Karadeniz’deki filolar Çanakkale Boğazı’na çıkartılmadan Rus birliklerin geri dönmek üzere Prut Nehri’nin öbür tarafına geçmeyeceğini ve Ortodoks Kilisesi’nin imtiyazları konusunda Bâbıâli’nin beş Avrupa devletine vereceği bir taahhütle yetinemeyeceğini, aksine bu imtiyazların Rusya ile yapılacak bir antlaşmada veya Mençikov tarafından önerilen notada, Bâbıâli’nin çıkartacağı bir fermâna istinaden yazıya dökülmesini talep ettiğini açıkladı. Ayrıca Türkiye’nin 1841 tarihli antlaşmanın tadili sırasında eşit haklara sahip bir Avrupa devleti olarak kabul edilmemesi gerektiğine inanıyordu<sup class="calibre2">157</sup>. Bu gibi şartları tabii ki derhal reddedilmeli idi<sup class="calibre2">158</sup>.</p>

    <p class="normal">Bunun sonucunda 12 Mart’ta Osmanlı Devleti ve deniz güçleri arasında bir ittifak antlaşması imzalandı. Deniz güçleri bu antlaşmaya göre, Asya’ya bile olsa, haksız yere saldırıya uğrayan Osmanlı Sultanı’na bir kara ordusu göndermeyi taahhüt ediyorlardı; barış müzakereleri sadece ortak bir biçimde yürütülecek ve karara bağlanacaktı; barış antlaşması yapıldıktan sonra, Osmanlı toprakları 40 gün içinde boşaltılacaktı<sup class="calibre2">159</sup>. Rus kabinesi, 19 Mart’ta Romen prensliklerinin boşaltılmasının mümkün olmadığını açıkladı<sup class="calibre2">160</sup>. Napoleon, bunun üzerine 27 Mart tarihli meclis açılış konuşmasında savaşın başladığına işaret etti. Aynı gün İngiltere parlamentosuna da bu yönde bilgi verildi<sup class="calibre2">161</sup>. Rusya, Romen prensliklerini hâlâ işgal altında tuttuğu için, Viyana Konferansı 9 Nisan’da bir taraftan Rusya ve diğer taraftan Fransa ve İngiltere arasında savaş durumu mevcut olduğu kararına vardı. Ayrıca İngiltere ve Fransa’nın ortak faaliyetlerinde birbirlerinden her zaman manevi desteğini gördüklerini hatırlatarak, Bâbıâli’nin bağımsızlığını ve toprak bütünlüğünü korumak için Avrupa devletleri aralarında yapılan antlaşmanın geçerli olduğunu onayladı ve dört Avrupa devletinden her birine Rusya ile tek başına nihai barış yapmasını yasakladı<sup class="calibre2">162</sup>. Avusturya ve Prusya bunun üzerine 20 Nisan’da bir savunma ve saldırı antlaşması yaparak, karşılıklı olarak Rusya’nın Türkiye’ye karşı saldırıyı durdurmasına ve Romen prensliklerini boşaltmasına ilişkin Prusya’ya yaptığı teklifin Rusya tarafından kabul edilmemesi hâlinde, Rusları dizginlemeyi taahhüt ettiler<sup class="calibre2">163</sup>. Bundan önce 10 Nisan’da deniz güçleri de Türkiye’nin ve Avrupa’daki dengenin<sup class="calibre2">164</sup> kurtarılması ve muhafaza edilmesi için, diğerlerinin de katılımına açık bir antlaşma yapmışlardı. Viyana Konferansı 23 Mayıs’ta defalarca tekrarlanan görüşlere uygun olduğunu açıkladığı her iki belgeyi de kabul etti<sup class="calibre2">165</sup>.</p>

    <p class="normal">Kış aylarında Kalafat ve Çatana Köyü dolaylarında İsmail Paşa ve Ahmed Paşa ile geri çekilmek zorunda kalan Rus General Fischbach arasında çatışmalar meydana gelmişti (7 Ocak). Şubat ayında Ruslar Yergöğü’ne girdiler. Mart ayı içerisinde Silistre’yi kuşatmaya aldılar, ama gerek burada, gerekse Tuna Nehri’nin diğer kıyısında Kalaraş önlerinde yenildiler. Çar’ın birlikleri 1 Nisan’dan önce Galati, İbrail ve Tulça üzerinden Dobruca’ya akın ettiler. Ordunun başında Gorçakov ve Lüders bulunuyordu. Daha önceki gibi İsakça, Maçin ve Hırsova derhal işgal edildi. Revan (Erivan) fatihi Paskiyeviç’in komutasında Rus askerleri bu sefer Dibiç’in 1829 yılındaki seferini tekrarlamak için hazırlıklar yapıyordu. Başkomutanları Silistre’yi kuşatma altına almak için tüm askerî gücünü buraya topluyordu. Nisan ayı sonunda, Moltke’nin Fırat Nehri’nde Hafız Paşa’nın askerî müşavirliğini yaptığı dönemde<sup class="calibre2">166</sup> Prusyalı subay Bluhme tarafından Osmanlı’nın Bulgar Tuna Nehri kenarında tahkim edilen güçlü Silistre Kalesi’nin düzenli olarak yürütülen kuşatması başlatıldı. Kaleyi kahramanca savunan ve çok geçmeden şerefli bir ölüme nail olacak<sup class="calibre2">167</sup> Musa Paşa’nın yanında destek vermek üzere bu seferde yine bir Alman olan Albay Grach bulunuyordu<sup class="calibre2">168</sup>. 9 Haziran’a kadar başarısız olan birkaç taarruz denendi ve hasta olan Paskiyeviç, efendisinin beklentilerini yerine getiremeyeceği komutanlık görevinden çekildi. Ömer Paşa, birkaç gün sonra Silistre’nin müdafaa kıtalarını güçlendirmeyi başardı ve bu fırsattan yararlanarak yapılan bir taarruz sırasında Gorçakov yaralanırken, General Schilder hayatını kaybetti. 12 bin askerini kaybetmiş, ama hiçbir şey başaramamıştı<sup class="calibre2">169</sup>.</p>

    <p class="normal">Romen prensliklerine kendisi de göz koyan ve General Ficquelmont<sup class="calibre2">170</sup> gibi sözcüleri aracılığıyla Avusturya’ya ait buharlı gemilerin yıllarca üzerinde hareket ettikleri Tuna Nehri’nde “bir damla Rus suyu akmadığını” hatırlatan Avusturya, daha 3 Haziran’da Rusya’ya Romen prensliklerini en kısa zamanda boşaltması yönünde talepte bulunmuştu<sup class="calibre2">171</sup>. 14 Haziran’da Boyacıköy’de Osmanlı Devleti ve Avusturya arasında bir antlaşma imzalandı. Kayser Franz Joseph, bu antlaşmaya göre Eflak ve Boğdan’ı işgal edildikleri “yabancı bir ordudan<sup class="calibre2">172</sup>” kurtarmak için “tüm müzakere araçlarını ve başka çareler” kullanmaya ve “gerektiğinde bu amaca ulaşmak için yeterli sayıda askerî birlik” göndermeyi taahhüt ediyordu<sup class="calibre2">173</sup>. Rus askerlerinin yerine ise barıştan ne önce, ne de sonra “Osmanlı Sultanı’nın egemenlik haklarını ve Osmanlı Devleti’nin bütünlüğünü” tehlikeye atmadan şimdilik Avusturya askerleri getirilecekti. Avusturya askerlerinin Romen prensliklerinden çekileceği süre bile titizlikle belirlendi. Rusya’nın Viyana notasına cevabı birkaç gün sonra geldi. Rusya bu cevapta Romen prensliklerini derhal boşaltmayı vaat ediyordu, ama karşılığında düşmanlarının taarruzuna uğramayacağına dair bir garanti istiyordu. Ayrıca Bâbıâli’nin mezhepler konusundaki tavizlerini Avrupa devletlerinin ortak himayesine bırakmayı da kabul ediyordu<sup class="calibre2">174</sup>. Prusya bu şartları kabul ederken, Avusturya, önceki taleplerini tekrarlamakla yetiniyordu ve Rus Çarı nihayet istemeyerek de olsa bu taleplere boyun eğmek zorunda kaldı: 26 Haziran’da Rus Çarı’nın Eflak ve Boğdan’daki yetkilisi General Budberg yönetiminde, uzun bir ara verildikten sonra nihayet Ağustos ayında tamamlanan geri çekilme çalışmaları başladı<sup class="calibre2">175</sup>. Böylece Silistre’nin kuşatması daha Haziran ayı bitmeden, 22/23 Haziran’da, yani 55 gün sonra kaldırıldı. Avusturyalılar, sınırı geçerken de Ömer Paşa, sadece dört yıl uzak kaldıktan sonra 22 Ağustos’ta büyük ve muzaffer bir ordunun başında tekrar Bükreş’e girdi<sup class="calibre2">176</sup>. Ekim ayı başlarında Romen prensleri de ülkelerine geri döndüler<sup class="calibre2">177</sup>. Dobruca’da hiçbir Rus askerî kalmamıştı: Türkler, bu eyaletin mülkiyetini Rusların Çernavoda civarındaki [Yerköyü] mağlubiyet ile [8 Temmuz] kazanmışlardı. Asya’daki savaşlar bile durmuştu ve herşey Türklerin lehine gelişiyordu. Sohumkale dışında tüm Kafkasya kaleleri de Mayıs ayında terk edilerek Türklere bırakıldı<sup class="calibre2">178</sup>.</p>

    <p class="normal">Böylece yeni Türkiye, 15 yıl zorlu bir askerlik hizmeti veren Nizâm askerlerinden, rediflerden, eski sipahilerden, Mısır birliklerinden, Çaykovski Sadık Paşa ve Sefer Paşa<sup class="calibre2">179</sup> gibi intikam peşinde koşan Leh mültecilerden, Arnavutlardan ve vahşi, tuhaf giyimli ve silahlı başıbozuklardan oluşan<sup class="calibre2">180</sup> ve başında Hırvat asıllı bir mühtedinin<sup class="calibre2">181</sup> [Macarlı Ömer Paşa (Mahaylo Latos)] bulunduğu ordusu ile neredeyse her yerde Rus Çarı’nın birliklerine karşı zafer kazanmıştı. Sadece denizlerde düşmana karşı başarısız girişimlerde deniz gücünün büyük bir kısmını kaybetmişti. Ömer Paşa’nın daha sonra İbrail ve Galaç’tan Besarabya’ya saldırmayı denemesine rağmen<sup class="calibre2">182</sup>, Avusturya’nın müdahalesi serhad boylarındaki savaşı, yani Avrupa’daki tek muhtemel savaşı sona erdirmişti. Normal şartlar altında Osmanlı Devleti lehine bir barış yapılırdı ve bu sayede Rusya’nın bazı eyaletlerin imtiyazlı konumu ve Slav-Rum Ortodoksların dinî hayatından dolayı Türkiye’nin iç işleri üzerinde sürekli, rahatsızlık verici ve kimi zaman hakarete varan kontrolü, tamamen ortadan kaldırılmasa bile oldukça hafifletilir ve bundan da önemlisi, Rusya bugüne kadar antlaşmalara dayanan haklılığı konusunda ağır bir darbe yemiş olurdu.</p>

    <p class="normal">Ama Türkler iki ay boyunca ezelî düşmanlarına karşı tek başına savaştıktan sonra, şimdi Mayıs ayından beri Osmanlı topraklarına Fransız ve İngiliz askerî birlikler girmişti ve bunların muzaffer girişimlerle sonuçlanması o kadar kolay değildi. Önce Türklerin 19 Mart’ta ve daha sonra Avrupa devletlerinin 12 Mayıs’ta Yunan hükümetine verdikleri ültimatomdan sonra, Atina’nın Pire Limanı müttefik güçler tarafından işgal edildi ve Yunan Kralı’nın ve eşinin Rusya tarafından desteklenen hayalleri yok oldu<sup class="calibre2">183</sup>. Milli öncüler olarak kabul edilen Karaiskakis, Grivas ve Çavellas’ın yönetiminde Tesalya ve Epir’de çıkartılan ayaklanma, Volo’daki asilerin çok küçük başarısından sonra fazla uzun süreli olmadı. Fuad Paşa, Batı’nın bu köşesine bizzat gelmişti ve kurnazca düşünülmüş çarelerle Rum halkı Türk hakimiyeti ile barıştırdı<sup class="calibre2">184</sup>. Sırbistan tamamen tarafsız kalıyordu<sup class="calibre2">185</sup> ve Rus Çarı’nın Bulgarlardan<sup class="calibre2">186</sup> beklediği ayaklanma gerçekleşmedi. Rum reaya arasında ise hiç kimse “Hristiyan” davası için elini bile oynatmıyordu. Ne de olsa tıpkı eskiden olduğu gibi, liderleri devletin diplomatik ve başka görevlerinde idi, hatta sultanın hekimi bile Rum’du<sup class="calibre2">187</sup>! Katolik Rumlar [Melkit] için sonbaharda buraya gelen yeni Fransız elçi General Baraguay d’Hilliers söz hakkını kullanmıştı<sup class="calibre2">188</sup>. Ama İngilizlerin danışmanlık yaptığı Bâbıâli, yine de Yunan bayrağı altında yelken açan tüm Rum gemilerini 21 gün içinde limanlarından ve Yunanistan Krallığı’nın tüm vatandaşlarını ülkeden dışarı çıkarttı<sup class="calibre2">189</sup>.</p>

    <p class="normal">11 Mayıs’ta ahalisinin kadınları titizlikle sakladığı ve en sonunda bir müddetten beri artık numaralandırılmış olan evlerini de terk ettikleri Gelibolu’da<sup class="calibre2">190</sup> 27 bin Fransız ve 5 bin İngiliz karargâh kurdu. Bu devletlerden gelen ayrıca 15 bin asker Üsküdar’a karargâh kurmuştu ve genelde kırmızı urbalarını meraklı Türklere göstermek ve şaşkınlık içindeki hatunlara serenatlar okuyup, çiçek vermekle zaman geçiriyorlardı<sup class="calibre2">191</sup>. İngiltere’nin kral hanedanına mensup bir prens olan Cambridge Dükü için Avrupa tarzında bir ziyafet verildi<sup class="calibre2">192</sup>. Fransa İmparatorunun esprili ve kaprisli kuzeni olan Prens Napoleon, Osmanlı başkentine 1 Mayıs’ta gelmişti. Ölen valide sultanın sarayında ağırlandı ve önce Sultan Abdülmecid’i, daha sonra da Hariciye Nâzırı Mustafa Reşid Paşa’yı - Kıbrıslı Mehmed Emin Paşa, 1 Haziran’dan beri sadrazamlık makamını yürütüyordu<sup class="calibre2">193</sup> - ziyaret etti. Prens Napoleon, kendisini daha sonra sarayın kapısına kadar geçiren Sultan Abdülmecid ile yemek yedi<sup class="calibre2">194</sup>. Fransız istihkâm kolordusu Gelibolu’dan Edirne’ye uzanan yol üzerinde başarısız geçen bir çalışma yaptıktan sonra<sup class="calibre2">195</sup>, hiçbir meşguliyeti olmayan birlikler<sup class="calibre2">196</sup> İstanbul’a doğru harekete geçtiler. Önce 8 Haziran’da Yusuf Paşa komutasındaki görkemli Doğu tarzındaki kıyafetleri içinde Cezayirli sipahiler hayranlık uyandırdılar. Birkaç gün sonra Davutpaşa karargâhına 10 bin Fransız gelmişti ve Sultan Abdülmecid, gerek Avrupa devletlerinden gelen bu yeni yardımcı birliklerin, gerekse Osmanlı tugayının geçit resmini bizzat izledi. Fetihlerden kaynaklanan eski siyasî haklarının ve çok daha eski olan Bizans teşrifatının ve kendi içinde kapalı İslâmi geçmişin temsilcisi Sultan Abdülmecid, yeni alışkanlıkların ve yeni ruhun atalarının mirasına engellenemez bir biçimde girdiğini gözler önüne seren bu olağandışı geçit törenini “solgun ve hareketsiz” bir biçimde, derin ve yumuşak bakan gözlerindeki<sup class="calibre2">197</sup> melankolik ve hülyalı bir bakışla izledi. Bu hareketli ve konuşkan yabancılara bol bol nişan dağıttı ve balolarına katıldı. Bu balolar sırasında oldukça iyi bir Fransızca da konuşuyordu<sup class="calibre2">198</sup>. Kısa bir süre sonra Sultan Abdülmecid’e Fransız Légion d’honneur nişanı ve İngiliz Order of the Garter Nişanı [Dizbağı Nişanı] verildi. Aslında Fransa İmparatorunu bizzat misafir edebileceğini düşünmüş ve duvarları incilerle süslü bir yatak odası hazırlatmıştı<sup class="calibre2">199</sup>. Osmanlı ileri gelenleri “kuzeyde toplanan bulutları dağıtan güney rüzgârlarını”<sup class="calibre2">200</sup> getiren bu yabancılara karşı oldukça nazik davranıyorlardı. Ne de olsa aralarından bazıları, örneğin Edhem Paşa, Reşid Mehmed Paşa, Derviş Paşa Fransa’da eğitim görmüşlerdi<sup class="calibre2">201</sup>. Zevksiz “zarafetlerine” rağmen, halk da onları gayet iyi karşılıyordu ve Pera’da sevinçle çalan çanlara kayıtsız kalıyordu<sup class="calibre2">202</sup>.</p>

    <p class="normal">Subaylar için bir Avrupa tiyatrosunun da kurulduğu<sup class="calibre2">203</sup> gizemli İstanbul’da birkaç hafta kaldıktan sonra, ünlü İspanyol General Prim<sup class="calibre2">204</sup> dışında tüm misafirler, Varna’ya doğru yola çıkmak üzere karargâhlardan ayrıldılar. Fransızlar Temmuz ayı sonlarında Dobruca’da Rus ordusundan kalanları aradı, ama boşuna. Bunun yerine bu uzak ve yabancı ülkede binlercesini alıp götüren başka bir düşman bulmuşlardı: Kolera. Tüm bunlara rağmen yine de bir hedef bulabilmek için<sup class="calibre2">205</sup>, Odessa eskiden birkaç kez top ateşine tutulduktan sonra, Fransa İmparatorunun daha Nisan ayında ortaya attığı, I. Napoleon’un Ruslara Kırım’da saldırılmasını öngören fikri benimsendi. Bu fikrin benimsenmesinde özellikle Kırım’ın büyük askerî limanı Sivastopol’un Türkler için sürekli bir tehdit oluşturması<sup class="calibre2">206</sup> ve Ruslara Karadeniz’de tam bir egemenlik kurmasını sağlaması göz önüne alınmıştı. Ama neredeyse iki yıl boyunca sayısız kurban verilerek yapılan tüm çabalara direnen Sivastopol, Rus Çarı’nın tüm düşmanlarını hayrete düşürecek şekilde Rus dayanıklılığının ve azminin bir sembolü hâline gelecekti.</p>

    <p class="normal">5 Eylül’de 58 bin asker taşıyan Fransız-İngiliz filosunun Varna’dan yola çıkışı ile başlayan girişime Türkler sadece sağ kanatta öncü birlikler olarak katılıyordu. Filonun komutanlığını önce Mareşal St. Arnaud yürütürken, ölümünden sonra yerine Canrobert geçti. Alma Çayı kenarındaki muharebede (20 Eylül), İnkerman Muharebesi’nde (5 Kasım) ve Sivastopol’un derhal başlatılan kuşatmasında, Sultan Abdülmecid’in askerleri, İnkerman Muharebesi’nde ve Balaklava’da yapılan muharebede Rusların karşısında geri çekilmek zorunda kalmalarına rağmen, büyük bir yiğitlik ve disiplin gösterdiler. [Gözleve] Eupatoria’da (Şubat 1855) Rusların kararlı bir saldırısına başarı ile direndiler. Müttefik birliklerin zaferini Türkler de onlarla eşit silah arkadaşları olarak kutladılar. Çar Nikola’nın 2 Mart 1855 tarihinde hayata veda etmesinden sonra Osmanlı Devleti’nin geleceği de çok daha güvenli görünmeye başladı<sup class="calibre2">207</sup>.</p>

    <p class="normal">Sivastopol’un bağlantılarını kesmek için ilkbaharda, isimleri 18. yüzyılda Osmanlı-Rus ilişkilerinin tarihinde defalarca tekrarlanan Kerç ve Yenikale işgal edildi ve müttefik birliklerin gemileri Azak Körfezi’ne geldiler. Atak Pelissier komutasında Sivastopol önlerinde şimdi de yeni gelen Sardunyalılar savaşıyorlardı. Sardunyalılar, savaş meydanında Cavour’un ustalıkla yürüttüğü İtalyan birliği ideali için kanlarını döküyorlardı. “Malakov kulesi” dışında tüm kapalı tahkimat tesisleri ele geçirildikten ve İtalyanların Çernaya [Karasu] Çayı’ndaki zaferinden sonra, Sivastopol nihayet 8 Eylül’de düştü ve tüm dünya uzun zamandır beklenen bu çözümden sonra derin bir nefes aldı<sup class="calibre2">208</sup>.</p>

    <p class="normal">Çok geçmeden Kılburun da fethedildi, ama müttefikler Gorçakov’un ordusuna yapılacak bir saldırıyı uygun görmüyorlardı. Türkler 1854 yılından beri sürekli daha fazla yer kaybetmelerine rağmen, Anadolu’daki savaşa da müdahale etmiyorlardı. İngilizler ve Fransızlar tam Gelibolu ve Üsküdar’a geldikleri bir sırada, Türkler Osurgeti ve Çürüksu’da yenildiler. Temmuz ayında General Wrangel tahkim edilmiş Doğubeyazıt Şehri’ne girdi ve Bebutov, Kurukdere Muharebesi’ni kazandı. Ruslar, Gürcistan’da huzuru tekrar sağladıktan sonra, 1855 yılının Haziran ayında Muraviev komutası altındaki birlikler, halkı tarafından sevinçle karşılandıkları Ermenistan üzerine yürüyerek, İsmail Paşa, Macar Kmety ve İngiliz danışmanı tarafından savunulan güçlü Kars Kalesi’ni kuşatmaya aldılar. Çok önemli bir yere sahip bu kaleyi kuşatmadan kurtarmak için Ömer Paşa Kırım’dan buraya gönderildi. Ancak Kutaisi’ye saldırma teşebbüsü başarısız oldu ve 29 Kasım’da Kars Kalesi teslim olmak zorunda kaldı. Erzurum’daki Ermeniler derhal Selim Paşa’nın huzuruna çıkıp, şehrin düşmanın saldırısına dayanabilecek güçte olmadığını bildirdiler<sup class="calibre2">209</sup>.</p>

    <p class="normal">Müttefik güçler, daha 22 Temmuz 1857 tarihinde, yapılacak barışın esas şartları olarak mutlak Rus kontrolünden nihayet tamamen kurtarılan Romen prenslikleri için Avrupa’nın garantisi; Tuna deltası için bütün Avrupa’nın iştirak edeceği bir idare tarzı; Karadeniz’de tarafsızlık ve tüm reayalara Avrupa’nın garantisi altında eşit haklar verilmesini istediklerini bildirdiler<sup class="calibre2">210</sup>. Rusya ise daha 26 Ağustos’ta bu şartları kabul edemeyeceğini gösterdi<sup class="calibre2">211</sup>. Bu kararı ile Petersburg kabinesi aslında sadece Avusturya ve Prusya arasında 26 Kasım’da imzalanan ek antlaşmanın yapılmasına neden oldu<sup class="calibre2">212</sup>. Bu antlaşma, Viyana kabinesinin 2 Aralık’tan itibaren Londra ve Paris kabinelerinin yardımcısı olarak, bundan böyle Rusya ile yapılacak ortak müzakerelerle ilgili meselede, karşılığında Avusturya’ya zaman zaman koruma sağlanacağına dair söz alarak, müttefiklerin faaliyetlerini engellememeyi taahhüt ettiği<sup class="calibre2">213</sup> yeni tutumuna uygundu. Viyana’da yapılacak yeni konferanslara Türkiye de katılacaktı. Prusya, Batılı devletlere katılmak istemiyordu, ama 26 Ocak 1855 tarihinde Sardunya katıldı<sup class="calibre2">214</sup>.</p>

    <p class="normal">Rusya 6 Kasım’da, dört maddeyi nihayet kabul ettiğini açıkladı<sup class="calibre2">215</sup>. Bunun karşılığında 1841 tarihli antlaşmaya sadece Osmanlı Sultanı lehine akdedilmiş olup, Karadeniz meselesi ile ilgili başka hükümler getirmeyerek, ilan edebileceği bir antlaşma gözü ile bakacaktı<sup class="calibre2">216</sup>. Ancak daha sonra bir metin kabul edildi ve “Türkiye’nin Avrupa’daki denge ile daha sıkı bağlantı içinde olması” ve “Rusya’nın Karadeniz’deki hakimiyetine bir son verilmesi” gerekliliği vurgulanıyordu<sup class="calibre2">217</sup>. Sırbistan da Avrupa devletlerinin himayesine alınacak ve böylece Belgrad Valisi’nin himayesinden kurtarılacaktı<sup class="calibre2">218</sup>. 15 Mart 1855 tarihinde, yeni Rus Çarı II. Aleksander’in tahta cülûsundan sonra Prusya’nın katılmadığı konferansta ortadan kaldırılması gereken sadece birkaç anlamazlık kalmıştı<sup class="calibre2">219</sup>.</p>

    <p class="normal">Konferans, 26 Nisan’a kadar sürdü ve 4 Haziran’da yeni bir toplantı tertip edildi. İlk kez Hristiyan Avrupa’nın temsilcilerinin katıldığı bir toplantıda Türkiye’nin bir temsilcisi, Arif Efendi vardı. Bu aslında, özellikle de kendi menfaatleri söz konusu olduğunda, Avrupa devletleri ile eşit haklara sahip olduğu anlamına geliyordu. Ancak Avrupa devlet hukukuna dahil edilebilmesi için bir kez daha öyle beyanatlar ve tedbirler talep edilmişti ki, bu tedbirler Müslüman fatihlerinin lideri olan Osmanlı Sultanı’nı ırk, din ve tarihi haklar arasında bir fark gözetmeksizin, hukuk çerçevesinde tarafsız davranan çağdaş bir hükümdar hâline getiriyordu. Hristiyanlara, daha 16 Mart 1854 tarihinde İstanbul’daki Zabıta Mahkemesi örneğine göre değiştirilecek mahkemeler nezdinde şahitlikte bulunma hakkı tanınmıştı. Bu her yönden yararlı ve verimli bir yenilikti. Ali Paşa, Osmanlı ırkının ve İslâm dininin yüzyıllar boyunca hor gördükleri ve köle reayaların ırkı ve inancı ile eşit görülmesine çok nazik ve diplomatik bir şekilde dirense de, reayalara Osmanlı ordusunda askerlik yapma hakkı tanındı ve haracı da bundan böyle başka bir isim altında sadece Doğuluların onur anlayışını paylaşmayıp, 15 yıl askerlik hizmeti yapma imtiyazını kullanmak istemeyenler ödeyecekti. İngilizler derhal ciddi bir biçimde emirlerindeki birliklerin sayısı oldukça az olan subaylarının komutası altında birkaç reaya birliği oluşturmayı düşündüler<sup class="calibre2">220</sup>!</p>

    <p class="normal">Müzakereler, barışın mimarı olarak ortaya çıkabilen Avusturya İmparatoru adına Buol-Schauenstein Kontu tarafından yürütülüyordu. Türk temsilcisi daha ilk toplantıda, “Osmanlı İmparatorluğu’nun bağımsızlık haklarının ve toprak bütünlüğünün” korunması için yeni garantiler talep etme hakkını saklı tuttuğunu belirtti<sup class="calibre2">221</sup>. Gorçakov, bu hakkın zaten tanınması gerektiğini, ancak bunun savaşın sonuçlarına bağlı olduğunu ve kendisinin de aldığı talimatlara uymak zorunda olduğunu beyan etti<sup class="calibre2">222</sup>. Konferansın neticesi olarak bir kongrede yapılacak müzakerelerin temeli olarak şu yeni maddeler kabul edildi: Üç prenslikten her biri kendi “bağımsız ve milli bir idareye sahip olacak” ve savunma amaçlı olmak şartı ile iç güvenliği ile sınırlarını korumak üzere “silahlı milli bir güç” bulundurabilecekti<sup class="calibre2">223</sup>; Bâbıâli, ancak Avrupa devletlerinin onayını aldıktan sonra, muhtemel karışıklıkları bastırmak amacıyla Tuna Nehri’nin karşı kıyısına birlik gönderebilecekti; prensliklerin anayasaları “resmi bir hattı- şerif” ile ilan edilecek olup, önce “bu mesele Avrupa’nın genel siyasî menfaatleri ile ilgili olduğundan, Batılı devletler ile antlaşmaya varılacaktı”. Rusya’nın eski bir isteğine istinaden komşu devletlere karşı komplo düzenleyen huzursuz unsurların prensliklerde bulunmasına izin verilmeyecekti<sup class="calibre2">224</sup>. Fransız bakan, daha ikinci toplantıda Eflak ve Boğdan’ı kendi menfaatleri için tek bir hanedan – tıpkı Yunanistan’daki gibi yabancı bir hanedan<sup class="calibre2">225</sup> - altında toplama ihtimalini gündeme getirmişti<sup class="calibre2">226</sup> ve halk oylaması ile başa getirilmiş bir imparatorun temsilcisi olarak, prensliklerde yaşayan insanların ülkelerinin gelecekteki oluşumu hakkında görüşlerinin alınması gerektiğine işaret etti<sup class="calibre2">227</sup>. Halkın görüşünü alma önerisi derhal kabul edilirken, Boğdan ve Eflak’ın tek bir hanedan altında toplanmasına ilişkin öneri, altıncı toplantıda Bourqueney tarafından etraflıca açıklandı<sup class="calibre2">228</sup>. Tuna Nehri meselesinde ise son söz Avusturya’nındı: Viyana Kongresi‘nin nehirler hakkındaki hükümlerine dayanarak, kolay ve güvenli bir nehir taşımacılığı lehine yasalar çıkartmaya ve Tuna ağızlarında sabit gemiler bulundurmaya yetkili bir Avrupa Komisyonu – Gorçakov “sendika” kelimesinin kullanılmasına karşı çıkmıştı – atandı. Tuna Nehri’nin geçtiği ülkeler, daimi olarak görevlendirilecek Aşağı Tuna komisyonu aracılığıyla idari tedbirlere riayet edilmesini sağlayacaktı. Besarabya bölgesinin Boğdan topraklarına katılması ile Rusya’nın bu yükümlülükten ve bundan kaynaklanan haklardan mahrum edilmesi öngörülüyordu<sup class="calibre2">229</sup>.</p>

    <p class="normal">Karadeniz meselesine bir çözüm bulmak amacıyla Fransa Dışişleri Bakanı Drouyn de Lhuys ve Türk meslektaşı Hariciye Nâzırı Âlî Paşa’nın gelmesi bekleniyordu. Rusya, aslında denizcilik gücünün sınırlanacağından endişe duyduğu için, teşebbüs hakkını kabul etmeyeceğini açıkladı<sup class="calibre2">230</sup>. Âlî Paşa’nın talebi üzerine Türkiye önce bağımsızlığını ve toprak bütünlüğünü koruma yükümlülüğü ile “Avrupa sisteminin” eşit haklara sahip bir üyesi olarak kabul edildi<sup class="calibre2">231</sup>. Ama Rusya, çıkartılacak fermân aracılığıyla diğer güçlere de bu gemilerin yarısını Boğaz’ın diğer tarafına gönderme hakkının tanınması ile birlikte – ki Osmanlı Devleti’ne karşı yapılacak bir saldırıda 1853 yılında olduğu gibi hareket edebileceklerdi - Karadeniz’in tarafsızlığı ve Rus deniz gücü ile Türk deniz gücünün dört saff-ı harb gemisi ve dört firkateyn bulundurmakla sınırlandırılmasını kabul etmek istemiyordu. Aksine tüm devletlerin gemileri için serbestçe geçiş hakkı istiyordu<sup class="calibre2">232</sup>. Asıl düşündüğü ise Osmanlı Sultanı’nın Boğazlar’ı istediği zaman açıp kapatma hakkının kabulü ile tam aksine bir prensip olan Kapalı Deniz (Mare Clausum) prensibine geçebilmeyi düşünüyordu<sup class="calibre2">233</sup>. Avusturya, ancak uzun bir aradan sonra 4 Haziran’da Rusların ve Türklerin aralarında anlaşmaya varmasını ve bu antlaşmanın nihai antlaşmaya dahil edilmesini teklif etti<sup class="calibre2">234</sup>. Ama bu teklif de kabul görmediğinden, savaş yavaş yavaş sona yaklaşırken, bu mesele de tıpkı Türkiye’deki ıslahatlar meselesi gibi çözümsüz kaldı. Avrupa devletlerinin temsilcileri ve Avusturya’nın temsilcisi, görevlerinin artık sona erdiğini açıklıyorlardı. Bu başarısız diplomatik müzakerelerin sonucu, Batı devletleri ile Avusturya arasındaki ilişkilerin soğuması ve müzakerelere dahil edilmeyen Prusya ile aralarının daha da açılması oldu. Müttefik diplomasisinin bundan sonraki büyük görevi, Prusya’yı diğer güçler ile birleştirmek, özellikle de Avusturya’yı belli bir noktaya kadar görüşülen dört madde ile ilgili vaatlerini geri çeken Rusya’ya karşı daha kararlı hareket etmek üzere kazanmaktı<sup class="calibre2">235</sup>.</p>

    <p class="normal">Avusturya için barışın kendi desteği ile akdedilmesi bir onur ve zaman zaman ortaya çıkan başka düşmanlarının verdikleri ağır kayıplarla eski rakibinin çökertildiği bir anda, Şark üzerindeki üstün nüfûzunu haklı çıkartmak için bir araçtı. Viyana kabinesi bu bağlamda Sivastopol düştükten iki ay sonra ve III. Napoleon, yakın gelecekte barış isteğini açıkladıktan sonra<sup class="calibre2">236</sup>, 16 Aralık’ta hâlâ muzaffer Batılı devletlere karşı gerekli görülen herhangi bir tavizde bulunmamakta direnen Rusya’ya tehdit dolu bir nota vermeye karar verdi. Anlaşmaya varılmış maddeler bir kez daha detaylı olarak açıklandı. Buol bu arada bu maddelerin kabul edilmemesinin getirebileceği “ağır sonuçlardan” ve böyle bir kararın getireceği “tahmin edilemez sorumluluktan” ve savaşın uzamasından dolayı onca insan hayatının kaybedilmesi sebebiyle insanlık namına büyük yükümlülükten bahsediyordu. “Prensliklere Bâbıâli’nin hakimiyeti altında” Hotin’den başlayarak, Salsık Gölü’ne kadar uzanan bir bölgeyi devretmek gibi ağır bir şart ilk kez bu dönemde gündeme getirildi. Karadeniz’in tarafsız bir bölge hâline getirilmesi de tekrar ortaya atıldı ve Rusya’ya müttefik birliklerin Bâbıâli ile Hristiyan tebaanın yeni imtiyazları hakkındaki müzakerelerine katılma hakkı tanındı<sup class="calibre2">237</sup>.</p>

    <p class="normal">Fransa, İngiltere ve Avusturya temsilcileri, İstanbul’da müzakerelerin bu hassas noktası ile uğraşıyorlardı. Bu yöndeki konferansta Bâbıâli’yi Âlî Paşa ve Fuad Paşa temsil ediyordu. 9 Ocak 1856 yılında bu görüş alışverişinin neticesi olarak, Sultan Abdülmecid tarafından ilan edilip, Hristiyan reayaya Müslümanlar ile eşitlik sağlayan hatt-ı hümâyûn ortaya çıktı. Sultan Abdülmecid, nihayet hiç istisnasız dinî toleransı, Hristiyanların devlet makamlarında çalışma hakkını ve yabancıların toprak edinme hakkını kabul etmeye razı olmuştu. Reayalar, artık ruhbanlar tarafından yönetilen ve idare edilen dinî topluluklar olarak kabul edilmiyor, aksine eskiden beri kullanılagelen istihzalı lakaplarıyla bile artık anılmayacak olan, eşit haklara sahip tebaa olarak sadece sayılarına ve ekonomik ve sosyal önemine bağlı olarak mahkemelere ve askerlik hizmetine katılma hakkı tanınıyordu. Kiliselerin yönetimine gelince: Bunlar artık patrikler ve piskoposlar tarafından değil, gerek sivillerden, gerekse ruhbanlar arasından seçilecek meclisler tarafından yönetilecekti<sup class="calibre2">238</sup>.</p>

    <p class="normal">İki gün sonra üç büyük devletin aynı temsilcileri ve Sırbistan ile Romen prenslikleri için hospodarların, yani basit birer “memurun” atanmasında aynı rejimi ve özellikle de İsmail’de kaleler kurma hakkını talep edecek kadar umutlu olan<sup class="calibre2">239</sup> Türk meslektaşları ile anlaşmaya vardılar ve Romen prensliklerinde makamların düzenlenmesine ilişkin nizamnâmenin artık bağlayıcı olmadığını; eski imtiyazlarının geçerli kalacağını ve yeni bir çağın gereklerini yerine getirmek için, Boğdan ve Eflak için yeni tavizlerin verileceğini açıkladılar: Önce seçilip, sonra Osmanlı Sultanı tarafından onaylanacak mahalli prensler ömür boyu görev yapacak ve her iki ülke için geçerli olacak olup, kaymakamlar tarafından atanacak “yarı Eflak, yarı Boğdan komisyonu” tarafından İstanbul’da “Osmanlı bir komiser ile anlaşma hâlinde” yeni bir anayasa hazırlanacaktı<sup class="calibre2">240</sup>. Çok zarar gören ve gerek 1848 yılında göç edenlerin yazıları, gerekse başka bildiriler ile Avrupa’nın davası için sempatilerini gösteren bu Tuna ülkeleri, tüm mülkiyeti Osmanlı Sultanı’na ait, yurtdışı ile bizzat ilişkiler kuramayan ve sadece Bâbıâli ile akdedilen antlaşmaları kabul etmek zorunda kalan eyaletler olarak görülüyorlardı. Birleşme, Avrupa hanedanlarından birinden gelecek ve veraset hakkına sahip olacak bir prens ve başka haklarla kandırılan Romenler, bunların yerine sadece Bâbıâli tarafından zorla uygulanan ortak bir idare sistemine sahip oldular. Bu arada Batılı devletler, her iki Romen prensliğinde yabancıların yeni mülkiyet edinme hakkını tesis etmeyi unutmamışlardı<sup class="calibre2">241</sup>.</p>

    <p class="normal">Rusya böylece artık dindaşları adına konuşma hakkına sahip değildi, zira Batılı devletler Osmanlı Sultanı’nın bu kararları ile yeterince tatmin olmuşlardı. Petersburg kabinesi – Anadolu’da Türklerden aldıkları toprakları geri vermeye razı olmasına ve – Hotin bölgesinin devredilmesine ve müttefiklerin yeni şartlar getirme hakkına hâlâ direnmesine rağmen, daha 5 Ocak’ta Avusturya’nın önerdiği noktaları kabul etmişti<sup class="calibre2">242</sup>. Ancak Avusturya’nın kararlı tutumu ve Prusya’nın müdahalesi ile Nesselrode nihayet 20 Ocak’ta Viyana ültimatomunu resmen tanımak zorunda kaldı<sup class="calibre2">243</sup>. Prusya böylece müttefik birlikleri ile tekrar bir araya gelmişti ve Avrupa devletlerinin kabineleri çok geçmeden bu yönde bilgilendirildiler<sup class="calibre2">244</sup>.</p>

    <p class="normal">Barış kongresinin açılışı, yeni bir konferansın toplanmasına neden olacaktı: 1 Şubat’ta Viyana’da toplantıya başlandı. Konferansın tek toplantısında barış hazırlıkları için yetkili isimler belirlendi<sup class="calibre2">245</sup>. Kısa bir süre sonra da bu yetkilileri başkentine davet etme hakkının Fransa’ya tanınmasına karar verildi.</p>

    <p class="normal">Böylece 25 Şubat’ta Prusya’nın– ancak yedinci toplantıda da olsa – ve Sardunya’nın da katıldığı Avrupa Kongresi başladı. Osmanlı Devleti’nin temsilcisi olarak deniz yoluyla Fransa’ya gelen Âlî Paşa ve Mustafa Reşid Paşa’nın oğlu ve Paris’te Osmanlı elçisi olan Mehmed Cemil Bey kongrede hazır bulunuyorlardı. Kongrenin başkanlığını ise Fransa Dışişleri Bakanı olan I. Napoleon’un gayrimeşru oğlu Kont Valevski yürütüyordu. Ateşkes antlaşması derhal sağlandı ve Batı devletleri tarafından ileri sürülecek yeni taleplere ilişkin hassas noktalar, Asya’da önemsiz bir sınır tadili ile ortadan kaldırıldı. Romen prensliklerinin gelecekteki organizasyonuna ilişkin hususlar, birinci komisyon uygulanacak “prensipleri” hazırladıktan sonra kurulacak “ikinci komisyona” bırakılacaktı. Birleşme ve halkın görüşünü alma meselelerinde ise bir tarafta Fransa ve İngiltere, diğer tarafta Osmanlı Devleti ve Avusturya karşı karşıya geldiler<sup class="calibre2">246</sup>. Nihayet ilgili ahalinin isteklerini “sırf bu amaç için toplanacak Divânlar” aracılığıyla Romen prensliklerine gönderilecek bir Avrupa-Osmanlı komisyonuna bildirmeleri üzerinde anlaşmaya varıldı. Bu temele istinaden daha sonra Paris’te bir antlaşma yapılacak ve Osmanlı Sultanı bu antlaşmayı Batılı devletler ile kararlaştırılan bir hatt-ı hümâyûn ile resmen ilan edecekti<sup class="calibre2">247</sup>. Özerk Romen prenslikleri Avrupa tarafından verilecek bir garanti ile korunacaktı<sup class="calibre2">248</sup>. Sırbistan bu arada kendi anayasasını belirleme hakkını kaybediyordu. Anayasası Türkiye ve Avrupa devletleri tarafından belirlenecekti ve Avrupa’nın vereceği garanti, Sırpları sadece Osmanlı veya Avusturya bölgelerinden gelebilecek askerî müdahalelere karşı koruyacaktı. Rusya, Karadağ için sadece “dostane eğilimler”<sup class="calibre2">249</sup> gösterdiğini, bunun da eskiden gösterdikleri “sempatinin”<sup class="calibre2">250</sup> bir ödülü olarak olduğunu açıkladı. Osmanlı’ya devredilecek topraklar konusunda Rusya sadece Prut Nehri kenarında Vadu-lui-İsac’tan, Yalpuk Gölü’ne kadar uzanan hattı feda etmek istiyordu, ama bunun karşılığında İsmail ve Kili’yi yıkmayı taahhüt ediyordu. Daha sonra başka tavizlerde bulunmaya razı olan Rusya, bu sefer Katlabuga Gölü, Trayan seddi ve Salsık Gölü arasındaki üçgeni de teklif etti. Tüm bunlara rağmen, sınır olarak Prut Nehri kenarındaki Cotul-Morii’den başlayarak, “Burna Sola Gölü’nün doğusundan bir kilometre” uzaklıkta Karadeniz’e kadar uzanan bir hat kabul edildi<sup class="calibre2">251</sup>. Tuna Nehri ağızlarındaki engellerin kaldırılmasına ilişkin meselede ise çalışmaların yürütülmesi ve denetimi, Batı Almanya’nın menfaatlerinden dolayı Boğdan, Eflak ve Türkiye ile Avusturya’nın yanı sıra Bavyera ve Württemberg krallıklarının da temsil edildiği daimi bir komisyona devredildi. Rusya’nın “Osmanlı Sultanı’nın Hristiyan tebaa için gösterdiği özel ilgiyi<sup class="calibre2">252</sup>” kullanma teşebbüsü, derhal itirazlarla karşılandı. Yapılan antlaşma, bundan böyle her devlete Osmanlı Sultanı’nın tebaa ile ilişkilerine karışmayı yasaklıyordu.</p>

    <p class="normal">Antlaşmanın imzalandığı 30 Mart tarihinde – Kongre daha birkaç gün sürdü ve onaylar ancak Nisan ayı sonlarında teslim edildi – milli olmayan eski Osmanlı Devleti, artık ıslah edilmiş “Türkiye” devleti olarak, Avrupa devletleri arasına resmen kabul edilmişti ve Osmanlı Devleti ile antlaşmada adı geçen ülkelerden herhangi biri ile arasındaki anlaşmazlıklar, silahlara sarılmadan önce, barışçıl çözümler bulmak üzere diğer devletlerin önüne getirilecekti<sup class="calibre2">253</sup>. Fransa, İngiltere ve Avusturya, 15 Nisan’da “Osmanlı Devleti’nin bağımsızlığını ve toprak bütünlüğünü korumak” ve yeni akdedilen antlaşmadaki hükümlerden herhangi birinin ihlali hâlinde bunu savaş sebebi (casus belli) saymak üzere bir anlaşma yaptılar<sup class="calibre2">254</sup>. Âlî Paşa bu arada Osmanlı Devleti’ni eski ve Batılı devletlerin menfaatlerini engelleyici olarak gösterdiği kapitülasyonlardan kurtarmaya da çalışmıştı ve Hristiyan Avrupa devletlerinin temsilcileri de bu yönde görüş bildirmişlerdi, ama bu zor ve çok yönlü meseleye hemen bir çözüm getirmek istememişlerdi<sup class="calibre2">255</sup>. Nihai karar, bu meselenin daha sonra İstanbul’da görüşüleceği ve Avrupa devletlerinin bu konudaki tutumlarının vaat edilen ıslahatların yerine getirilmesine bağlı olacağı oldu<sup class="calibre2">256</sup>.</p>

    <p class="normal">Aralarında asil düşünceli Fransa İmparatorunun da bulunduğu romantik hayalcilere göre, Şark’ta yeni bir çağ başlıyordu. Ancak birkaç ay sonra mantıklı düşünen herkes, Avrupa ıslahatlarının gerçek değerini ve Avrupa devletlerini İstanbul’da ortak hareket etme olanaklarını değerlendirebilecek durumda idi<sup class="calibre2">257</sup>.</p>
  </div>

  <div class="calibre1" id="calibre_pb_129"></div>
</body>
</html>
