<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title>Sabahattin Alinin Bütün Öyküleri 1_001</title>
  <link href="../Styles/stylesheet.css" rel="stylesheet" type="text/css" />
</head>

<body class="main">
  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0" style="text-align: center;"><b>Üçüncü Kısım</b></p>

  <p class="heading0"></p>

  <p class="heading0" style="text-align: center;"><b>Bir Cinayetin Sebebi</b></p>

  <p class="heading0"></p>

  <p class="heading0">Ağır ceza muhakeme salonunun önü hıncahınç kalabalıktı. Efendi kılıklı adamlar, külhanbeyler, hukuk fakültesi müdavimleri, lise talebesi hanımlar, kahvede tavla oynamaktansa&nbsp;burada muhakeme seyretmeyi ekonomiye daha muvafık bulan geçkin işsizler koridorlarda geziniyorlardı. Salon dolmuştu, iğne atacak yer yoktu. Zaten dışarıda dolaşanlar da içeride yer bulamayanlardı. Hiç olmazsa girerken, çıkarken suçluyu görürüz, neticeyi de öğreniriz diye bekliyorlardı.</p>

  <p class="heading0"></p>

  <p class="heading0">Kızının nafaka davası için ikinci hukuka gelen ihtiyarca bir kadın bir orta mektep talebesine sordu:</p>

  <p class="heading0"></p>

  <p class="heading0">-Evladım, burası neden kalabalık?-</p>

  <p class="heading0"></p>

  <p class="heading0">-Hüsameddin'in muhakemesi de ondan!..-</p>

  <p class="heading0"></p>

  <p class="heading0">-Ne yapmış bu Hüsameddin?-</p>

  <p class="heading0"></p>

  <p class="heading0">Çocuk, kadının cahilliğine güldü:</p>

  <p class="heading0"></p>

  <p class="heading0">-Adam öldürmüş, adam!..-</p>

  <p class="heading0"></p>

  <p class="heading0">Ve izah etti:</p>

  <p class="heading0"></p>

  <p class="heading0">-Bu sene muallim çıkmış, Anadolu'ya tayin etmişler, harcırahını şurada burada yemiş, sonra da, yol parası için, tanıdığı bir komisyoncuyu tabancayla öldürmüş...-</p>

  <p class="heading0"></p>

  <p class="heading0">-Genç desene!-</p>

  <p class="heading0"></p>

  <p class="heading0">-Öyle, daha çocuk bile... Dört defadır da bir bahaneyle muhakemesini talik ettiriyor, (erteletiyor) bakalım bu sefer...-</p>

  <p class="heading0">Sözü yarım kaldı. Halk harekete gelmişti. Başlar birbirinin omuzundan merakla uzanıyordu:</p>

  <p class="heading0">-Geliyor!-</p>

  <p class="heading0">-Geliyor!-</p>

  <p class="heading0">-Hani yahu?-</p>

  <p class="heading0">-Kör müsün be! Elleri kelepçeli, başını önüne eğmiş...- Siyah şapkasının altında sararmış yüzü bir kat daha zayıf görünen ince, orta boylu bir genç iki candarmanın arasında hızlı, dolaşık adımlarla geçti. Üzerine dikilen gözlerin tesirinden kurtulmak için etrafına bakınıyordu.</p>

  <p class="heading0">Salonun yanındaki ufak aralıkta ellerinden kelepçeyi çıkardılar. Kendisini pencerenin yanına attı. Ayasofya'nın önündeki ağaçlara, aşağıdaki ayran, kuru poğaça, simit satan adamlara baktı. Gözünü etrafta bir gezdirdi. Bu açık göklere, bu gri kaldırımlara hasret çektiği besbelliydi.</p>

  <p class="heading0"></p>

  <p class="heading0">Pos bıyıklı mübaşir çağırınca şapkasını eline alarak içeri girdi. Yerine oturuncaya kadar dinleyici sıralarını süzdü. Kendisine bakan gözlerden azap duyduğu görülüyordu. Nefsini zorlayarak yukarı locaları, sıraları falan bir daha gözden geçirdi, aradığını bulamadığı anlaşılıyordu. Yumrukları sıkıldı, yüzü buruştu, çenesi titredi. Az daha ağlayacaktı. Sonra büyük bir gayret sarf ederek başını çevirdi ve yerine oturdu.</p>

  <p class="heading0"></p>

  <p class="heading0"></p>

  <p class="heading0">Reis bey, müsaade ederseniz artık her şeyi, bütün hakikati söyleyeceğim! Ben, reis bey, komisyoncu Nuri Efendi'yi sizin bildiğiniz, şimdiye kadar da benim söylediğim gibi, para için öldürmedim. Ben onu, kendisiyle münasebeti bile olmayan bir mesele yüzünden, bir aşk, bir gönül meselesi yüzünden öldürdüm. Bunu size başlangıcından anlatayım:</p>

  <p class="heading0"></p>

  <p class="heading0">Bir gün, arkadaşlarım, İstanbul liselerinden birinden bu sene mezun olan bir hanımın benimle tanışmak istediğini söylediler. Peki dedim, fakat pek o kadar da alakadar olmadım.</p>

  <p class="heading0">Çünkü bilirsiniz ki erkekle kadın arasında daimi bir arz ve talep vardır: Birincisi kadın, ikincisi erkek tarafından; eğer talep kadın tarafından olursa o kadar hoş olmuyor.</p>

  <p class="heading0"></p>

  <p class="heading0">Neyse, tanıştık... Görünüşte alelade bir kızdı. Beni bizim mektebin müsamerelerinde görmüş, rollerimi beğenmiş, onun için konuşmak istiyormuş.</p>

  <p class="heading0"></p>

  <p class="heading0">İlk günlerde o beni arıyor, ben çekingen durdukça üstüme düşüyordu. Elimde olmayarak alaka gösterdim. Uzun uzun her mevzudan konuştuk. O zaman anladım ki bu kız göründüğü gibi değil: Çok zeki, her şeyi kavrıyor, her şeye aklı eriyor.</p>

  <p class="heading0">Zeki kimseler çok hoşuma gider. Ben de onu aramaya başladım. Ve bu sefer de gördüm ki reis bey, bu kız bana çok benziyor: Huyları, düşünceleri, hayata karşı felakkileri, itiyatları... Hatta yüzü bile... Görenler bizi kardeş sanıyorlardı.</p>

  <p class="heading0"></p>

  <p class="heading0">Bu defa da ben onun üstüne düştüm... Ve münasebetimizi arkadaşlık hududunun dışına çıkarmak istedim... O zaman aramızda birbirimize hissettirmeden bir mücadele başladı... Bu mücadelede ikimiz de bütün zekamızı kullanıyorduk. Ben bu gibi şeylerde pek acemiydim reis bey, onun için her mübahaseden (konuşmadan) yenilerek çıkıyordum. O serseri ruhluydu, birleşmeyi, bir bağla -velev manevi olsun- bağlanmayı havsalası almıyordu. Ben kapalı olarak onu ne kadar iknaya çalıştımsa olmadı. Ne cepheden hücum etmek istesem daha evvel anlıyor, cevabını veriyordu. O çok zekiydi: İnsanın söyleyeceği şeyleri değil, söylemek isteyebileceği şeyleri bile hissediyordu. Bir gün dedim ki:</p>

  <p class="heading0">İki kişi mücadele ederken birisi mağlubiyeti kabul ederek diğerine dehalet etmek (sığınmak) istese ötekisi ne yapar?</p>

  <p class="heading0">-Muhtariyet (özerklik) verir!- dedi.</p>

  <p class="heading0"></p>

  <p class="heading0">Benim dehaletimi bile kabul etmiyordu.</p>

  <p class="heading0"></p>

  <p class="heading0">Düşünün efendim, bu kadar alıştıktan, onu bu kadar tanıdıktan, kendime bu kadar yakın bulduktan sonra ondan nasıl ayrılabilirdim? Bunun imkanı yoktu reis bey. Ben de artık her şeyi bırakarak yalnız ona sahip olmak gayesine kendimi verdim... O yavaş yavaş kendini çekti. Benimle konuşmamak için bahaneler buluyor, bana elinden geldiği kadar az rastlamaya çalışıyordu. Şimdi başka arkadaşları, başka ahbapları vardı.</p>

  <p class="heading0">Ah, reis bey, sevmek, hele benim gibi sevmek berbat bir şeydir. Hayatımda yalnız o vardı. Gözümü kapadığım zaman onu, açtığım zaman onu, uyuduğum zaman onu, uyandığım zaman onu görüyordum.</p>

  <p class="heading0"></p>

  <p class="heading0">Halbuki ben onun için bir hiçtim; gelmiş ve geçmiş birisi... Nasıl anlatayım efendim, çorabının yırtığı, şapkasının kurdelesi kadar benimle alakadar olmuyor, evlerindeki kedi kadar bile beni sevmiyordu.</p>

  <p class="heading0"></p>

  <p class="heading0">(Dinleyiciler arasında iki üç kişi güldü. O, müfrit (aşırı) jestler yaparak, ellerini göğsüne vurarak devam etti.)</p>

  <p class="heading0"></p>

  <p class="heading0">Ne yaptımsa, reis bey, fayda etmedi. Üstüne düştükçe benden kaçtı. Her şeyi açıkça söylemek istiyor, fakat cesaret edemiyordum.</p>

  <p class="heading0">Hatta bir akşam, arkadaşların tertip ettiği bir vapur gezintisinde, ona bir kelime, -Seni seviyorum!- kelimesini söyleyebilmek için, içtim, yıkılıncaya kadar içtim.</p>

  <p class="heading0"></p>

  <p class="heading0">Beni dinlemedi bile... Yanına gittiğim zaman kaçtı, en sonra da: -Sarhoş olduğun zaman çok müziç (can sıkıcı, rahatsız edici) oluyorsun!- dedi.</p>

  <p class="heading0"></p>

  <p class="heading0">Artık birbirimize karşı son derece soğuk ve resmiydik.</p>

  <p class="heading0">Gelelim asıl vakaya reis bey:</p>

  <p class="heading0"></p>

  <p class="heading0">Bir gün buna birkaç arkadaşıyla beraber yolda tesadüf ettim. -Adliyeye gidiyoruz- dediler, -Necmi'nin muhakemesine. Haydi bize yer bul!..-</p>

  <p class="heading0">Döndüm; ona hizmet etmek bile tatlıydı. İçeride yer bulamadık. Fevkalade üzüldüler. Adeta büyük bir fırsatı kaçırmış gibi telaş ediyorlar, -Ne diye az daha erken gelmedik!..- diyorlardı.</p>

  <p class="heading0">Bir han bekçisini para için keserle parçalayan bir katilin muhakemesine bu kadar alaka göstermek bana garip geldi; bu alelade bir merak falan değil, bir hırstı.</p>

  <p class="heading0"></p>

  <p class="heading0">Uğraşa uğraşa onları yerleştirdim, kendim de aşağıda katili beklemeye başladım. Ben de elimde olmayarak merak ediyordum. Biraz sonra hasır şapkasıyla göründü. Yirmi beşlik, çilli yüzlü, basit, hatta bayağı tavırlı; aşağılık bir tenasübü (burada dış görünüşü anlamında) olan birisiydi.</p>

  <p class="heading0"></p>

  <p class="heading0">O da tıpkı demin benim geldiğim gibi elleri kelepçeli, iki tarafı candarmalı olarak geçti. Bir sirk gibi buraya toplanan halk onu görmek için de birbirinin omuzuna çıkıyordu.</p>

  <p class="heading0">Muhakeme bittikten sonra kızların yanına gittim. Necmi'nin mübahasesiydi. Şaşırdım: Aman yarabbi, sokakta görseler başlarını bile çevirmeyecekleri bu adam katil olunca gözlerinde bir ehemmiyet almıştı. Bir kahraman gibi ondan bahsediyorlar, ağzını açışında, söz söyleyişinde, elini kaldırışında, her hareketinde bir güzellik, bir kibarlık buluyorlardı.</p>

  <p class="heading0"></p>

  <p class="heading0">Bunlar lisede okumuş, liseyi bitirmiş kızlardı. Bilhassa o en baştaydı.</p>

  <p class="heading0"></p>

  <p class="heading0">-Ah- dedi, -hiç adam öldürecek kıyafet var mı onda! Yazık vallahi...-</p>

  <p class="heading0"></p>

  <p class="heading0">-Yahu- dedim, -katil olacak surat olmasa katil olmazdı.-</p>

  <p class="heading0">O zaman hepsi birden itiraz ettiler: Erkeklerin zaten birbirlerini beğenmediklerini, birbirlerirıi kıskandıklarını söylediler.</p>

  <p class="heading0">Kendimi araştırınca Necmi'yi sahiden kıskandığımı hissettim: Güzelliğini; tavırlarını değil, katilliğini...</p>

  <p class="heading0"></p>

  <p class="heading0">Çünkü onun bu kadar beğenilmesine sebep, yalnız katil olmasıydı. Adam öldürünce bunların gözünde yükselmişti...</p>

  <p class="heading0"></p>

  <p class="heading0">Düşündüm: O bana bu kadar alaka gösterse ben neler yapmazdım?..</p>

  <p class="heading0">Acaba, dedim, birisini öldürsem benimle bu kadar meşgul olurlar mı?</p>

  <p class="heading0"></p>

  <p class="heading0">Düşündükçe bu fikir beynimi sarmaya başladı.</p>

  <p class="heading0"></p>

  <p class="heading0">Gözümün önüne, bu salonda muhakeme olunurken onun alaka ile beni dinlemesi geldi. Kaşlarını kaldırmış, zeki, afacan gözlerini açmış, bana bakıyor, şimdiye kadar görmediği güzellikler keşfediyordu.</p>

  <p class="heading0"></p>

  <p class="heading0">Adam öldürmek ve mahkemeye düşmek bende değişmez bir fikir oldu.</p>

  <p class="heading0"></p>

  <p class="heading0">Halbuki hoca olmuş, harcırahımı almıştım. Düşündüm, aklıma bir fikir geldi: Bu parayı barlarda falan yer, yol parası için de birisini öldürürdüm.</p>

  <p class="heading0"></p>

  <p class="heading0">Öyle yaptım.</p>

  <p class="heading0"></p>

  <p class="heading0">Kumar falan bilmiyordum. Elimdeki yüz lirayı iki gecede yemek için çekmediğim kalmadı. Onu bitirir bitirmez, bir gece, eskiden tanıdığım komisyoncu Nuri Bey'in evine gittim.</p>

  <p class="heading0">Hiçbir şeyden haberi olmayan zavallı adamı üç dört kurşunda yere serdim..</p>

  <p class="heading0"></p>

  <p class="heading0">Hapishanede, reis bey, muhakeme gününün heyecanıyla yaşadım. Seyirciler arasında onun ince uzun yüzünü görüyordum. Halbuki ilk muhakemede gelmedi. Belki haberi yoktu, dedim, yahut işi çıkmıştır. İkincide gene yoktu. Gözlerimi bütün localar ve sıralarda gezdirdimse de onu bulamadım. Bilseniz reis bey, üzerinize garip bir hayvana bakar gibi merakla dikilen yüzlerce göze bakmak ne zor şey... Ben üçüncü muhakemede, dördüncü muhakemede hep baktım, gelmemişti. Her bulamayışımda, muhakkak gelecek sefere gelir, diyordum. Onun nazarında bu kadar hiç olacağımı tahayyül edemiyordum.</p>

  <p class="heading0">Hele bu sefer, evvelden gelen bir his onu herhalde içeride bulacağımı söyledi. Dışarıda da birkaç arkadaşı gözüme ilişince, muhakkak, dedim, gelmiştir.</p>

  <p class="heading0"></p>

  <p class="heading0">Aman Allahım, reis bey!.. Ben onun için, yalnız onun için adam öldürmüşken, bu sefer de gelmedi reis bey, bu sefer de gelmedi..</p>

  <p class="heading0"></p>

  <p class="heading0" style="text-align: right;"><i>1927</i></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0" style="text-align: center;"><b>Bir Siyah Fanila İçin</b></p>

  <p class="heading0"></p>

  <p class="heading0">Kadıköy vapuru bir lodos dalgası gibi şiddetle çarparak köprüye yanaştı. Evvela bir iki cesaretli kendini iskeleye fırlattı. Arkasından sarsıntıyla çözülüp içindekiler dağılan bir kırpıntı bohçası gibi alacalı bulacalı bir kalabalık söküldü.</p>

  <p class="heading0"></p>

  <p class="heading0">Kısa lacivert etek, beyaz bere giymiş, uzun burunlu, gözlüklü, elindeki çantasından mektepli, hatta darülfünunlu olduğu anlaşılan bir hanım kız İstanbul tarafına yürüdü. Tam Ada iskelesinin yanından geçerken kulağının dibinde birisi bağırdı:</p>

  <p class="heading0">-Boyyalıııım!.. Ayna gibi... Küçük hanım tozunu alalım!..-</p>

  <p class="heading0">Mektepli kız tozdan beyazlaşan iskarpinlerine baktı, o tarafa yürüdü, sildirdi.</p>

  <p class="heading0"></p>

  <p class="heading0">Sandığın üstüne bir yüzlük atıp giderken boyacı arkasından seslendi:</p>

  <p class="heading0">-Güzin Hanım!.. Beni tanımadınız mı?..-</p>

  <p class="heading0"></p>

  <p class="heading0">Güzin Hanım hayretle döndü. Bu eski püskü elbiseli, siyah fanilalı, ince kumral bıyıklı külhanbeyini süzdü. Evet, gözleri yabancı değildi, ama ne münasebet! Şiddetle başını salladı:</p>

  <p class="heading0">-Hayır!-</p>

  <p class="heading0"></p>

  <p class="heading0">Öteki güldü:</p>

  <p class="heading0"></p>

  <p class="heading0">-Azıcık gelir misiniz?..- dedi.</p>

  <p class="heading0"></p>

  <p class="heading0">Güzin Hanım istemeyerek yaklaştı:</p>

  <p class="heading0"></p>

  <p class="heading0">-Tanıyamadım dedim ya!-</p>

  <p class="heading0"></p>

  <p class="heading0">-Düşünün bakalım!.. O kadar uzak değil canım... Söyle bir sene evvel... Ömer... Mülkiyeli Ömer!..-</p>

  <p class="heading0"></p>

  <p class="heading0">-Ömer!.. Sahi sen misin?..-</p>

  <p class="heading0"></p>

  <p class="heading0">-Ha bileydin şunu!..-</p>

  <p class="heading0"></p>

  <p class="heading0">-Fakat bu ne hal?..-</p>

  <p class="heading0"></p>

  <p class="heading0">-İşte böyle Güzin abla, boyacılık yapıyoruz!..- Öteki hala inanamıyor gibiydi.</p>

  <p class="heading0"></p>

  <p class="heading0">-Hani seni bir yere kaymakam yapmışlardı ya?.. Neydi oranın ismi?.. Tuhaf bir şey canım... Adana mıydı?..- -Adana kaymakamlık değildir!..-</p>

  <p class="heading0">-Peki, nasıl oldu bu? Anlatsana!..-</p>

  <p class="heading0">-Tuhafsın be Güzin!.. Burada olur mu?.. Dur yahut, gel şuraya girelim!..-</p>

  <p class="heading0">Beraber yürüdüler, Ada iskelesinin ikinci mevki bekleme salonuna girdiler... Tahta kanapelerden birine yan yana oturdular. Ara sıra kapıdan uzanıp bakanlar, sandığını yanına koymuş genç bir boyacıyla gözlüklü bir mektepli kızın hararetle konuştuğunu görüyorlar, acayip acayip başlarını sallayarak çekiliyorlardı.</p>

  <p class="heading0">Erenköy'üne gidiyormuş kadar basit ve üzüntüsüz, İstanbul'dan ayrıldım. Öyle Pendik'i geçince içime bir gariplik falan da çökmedi; gittiğim kazayı, staj gördüğüm vilayetin ufak bir numunesi gibi tahayyül ediyor, -İki sene oturmaktan ne çıkar?..- diyordum, -İnsan pişkinleşir, hayatı anlar!-</p>

  <p class="heading0"></p>

  <p class="heading0">Kasaba, istasyona üç saat uzaktaydı. Ancak gece yarısı gelebilen köhne forda binerken şoför:</p>

  <p class="heading0"></p>

  <p class="heading0">-Yollar bozukçadır beyim- dedi, -birkaç yerde ineceğiz!-</p>

  <p class="heading0">Bu laf biraz zihnimi bulandırdı.</p>

  <p class="heading0"></p>

  <p class="heading0">Yarım saat ancak gitmiştik, birden durduk.</p>

  <p class="heading0"></p>

  <p class="heading0">-Yolu kaybettik!..- dediler.</p>

  <p class="heading0"></p>

  <p class="heading0">-Şose yok mu?..-</p>

  <p class="heading0"></p>

  <p class="heading0">-Var ama tamir ediliyor, otomobil geçmez!..-</p>

  <p class="heading0"></p>

  <p class="heading0">-Ne yapacağız?..-</p>

  <p class="heading0"></p>

  <p class="heading0">-Yolu arayacağız!..-</p>

  <p class="heading0"></p>

  <p class="heading0">Gece zindan gibiydi. Otomobil karanlık bir odaya kapatılmış bir kedi gibi alevden gözleriyle dört tarafa atılıyor, duruyor, geriye dönerek tekrar koşuyordu. Ova düzdü. Zulmet (karanlık) göz alabildiği kadar uzuyordu. Tam iki saat böyle kah otomobille, kah inerek fenerle dolaştık. Nihayet yol dedikleri birkaç araba izini bulabildik.</p>

  <p class="heading0"></p>

  <p class="heading0">Sallana sallana yarım saat daha gitmiştik, arabamız gene durdu:</p>

  <p class="heading0">-İneceksiniz beyim!..-</p>

  <p class="heading0">İndik, önümüzde yaya çıkılması bile güç bir yokuş vardı. Kısa fakat dik bir yokuş. Otomobil evvela geriledi. Sonra avına atılan bir tazı gibi şiddetle fırladı. Bu hız onu ancak yarıya kadar çıkarabildi. Artık canlı bir mahluk gibi soluyor, homurdanıyor, lakin bir adım ileri gidemiyordu. Döndü, yokuşa arkasını verdi; böyle çıkmak istedi... Ama yalnız bir iki adım fazla yürüdü. Şoför kan ter içinde iniyor, artık isyan eden motörün kolunu çeviriyor, arkadan dayanıyor, bu esnada küfürlerin de binini bir paraya savuruyordu. Nihayet bizim de yardımımızla makine yokuşun başını buldu.</p>

  <p class="heading0"></p>

  <p class="heading0">Bu şekilde birkaç kere daha inip bindikten sonra hızlı hızlı sarsılmamızdan kasabanın kaldırımlarına geldiğimizi anladım.</p>

  <p class="heading0">Güneş uzaktaki dağların arkasında kollarını gererek uyanırken ben belediye reisinin evinde yumuşak bir yer yatağında uykuya sarılıyordum...</p>

  <p class="heading0"></p>

  <p class="heading0">Birkaç hafta zarfında şehri ve civarını gezdim. Ahalisini gözden geçirdim.</p>

  <p class="heading0"></p>

  <p class="heading0">Hayatımda bu kadar inkisara uğrayacağımı tasavvur edemezdim.</p>

  <p class="heading0">Memleketin bende bıraktığı yegane intiba basitlik oldu. Burada tabiat basit, muhit basit, halk basit, hulasa her şey basitti...</p>

  <p class="heading0">Benim gibi karmakarışık ruhlu bir adamın böyle yerlerde ne hale gireceğini tasavvur et.</p>

  <p class="heading0"></p>

  <p class="heading0">Ahali manasız ve fesattı.</p>

  <p class="heading0"></p>

  <p class="heading0">Bilir misin Güzin, bambu bastonlar olur, ben onları çok severim; çünkü bünyelerinde değişiklik vardır, düz değildirler...</p>

  <p class="heading0">Bir de hezaren bastonlar vardır: Bunlar düz olmakla beraber ağaçları asildir, temizdir, onun için iyidirler.</p>

  <p class="heading0"></p>

  <p class="heading0">Bazan kavak ağacından da baston yaparlar... Düşün ne berbat şeydir bunlar!.. Düz, basit, sonra da nevileri adi.</p>

  <p class="heading0">Hadi bunlara da saf oldukları için tahammül edilebileceğini farz et!.. Ya içleri de kurtlu olursa?..</p>

  <p class="heading0"></p>

  <p class="heading0">İşte burada halk adi, alelade ve çürük ruhluydu.</p>

  <p class="heading0"></p>

  <p class="heading0">Anadolu'da işsizliğin doğurduğu yegane iş olan dedikodu, almış yürümüştü. Mektep muallimi hususi muhasebe memurunu, tapucu müddeiumumiyi (savcıyı), malmüdürü şube reisini çekiştirir, on dakika sonra da kahvede beraberce tavla oynayıp garson kızlara sarkıntılık etmekten sıkılmazdı.</p>

  <p class="heading0"></p>

  <p class="heading0">İlk mektep müdürü müfettiş olmak için çalışırdı, çünkü alacağı harcırahlarla, çalgılı kahve kızları uğruna girdiği borçları ödeyecekti...</p>

  <p class="heading0">Belediye reisi mebus olmak için faaliyet gösterirdi, çünkü şimdi diş geçiremediklerinin o zaman tepesine binecek, ahbaplarına caka satacaktı...</p>

  <p class="heading0"></p>

  <p class="heading0">Tabiatta da hiç değişiklik yoktu... Oh... O birbiri arkasına uzanan nihayetsiz sıra dağlar!.. Gerçi kasabanın karşısında -herkesin ilk vesilede methini yaptığı- bir çamlık vardı, güzeldi, ama buraya yakışmıyordu. Bu esmer dağların ortasında, kirli bir bakkal önlüğüne yamanmış yeşil kadifeyi andırıyordu.</p>

  <p class="heading0">Dağların üstünde ne bir ağaç, ne iri bir kaya vardı. Yalnız ufak ufak çakıllar... Hani şose yollarına dökerler, en büyüğü yumruk kadar taşlar olur ya, sanki onları almışlar, avuç avuç serpmişler... Neye benziyordu biliyor musun?.. Zımpara kağıdına; ömrümüzü, zevklerimizi törpüleyecek bir zımpara kağıdına...</p>

  <p class="heading0">Köyler, bilmem neden, dağ köşelerine, çukur vadilere yapılmıştı. Kireçli, beyaz dağların dibine sığınan bu mamureler (bayındır, insan bulunan yer) insana cibinlik köşelerindeki tahtakurusu yuvalarını hatırlatıyordu.</p>

  <p class="heading0"></p>

  <p class="heading0">-Konuşacak, dert yanacak bir adam!..- diye kendi kendime haykırdım...</p>

  <p class="heading0"></p>

  <p class="heading0">Yoktu... Malumat sahibi, derin, muğlak bir kimseye rast gelmek mümkün değildi.</p>

  <p class="heading0"></p>

  <p class="heading0">Müthiş surette yalnız kaldığımı hissettim. Ah!.. Bilhassa bu kadar kalabalığın içinde yalnızlık ne acı oluyor yarabbi!..</p>

  <p class="heading0">İstanbul hasreti beni fena halde sardı. Evleri, sokakları, denizleri, insanları gözümden gitmiyordu. Aksaray'da karpuz satan bir külhanbeyi, bana bu Orta Anadolu kazasının en yüksek memurundan daha cana yakın, daha tabii, daha konuşulur geliyordu.</p>

  <p class="heading0">Bir gün İstanbul'a gönderilen bir tahriratı (yazıyı) imzalatmaya getirdikleri zaman:</p>

  <p class="heading0"></p>

  <p class="heading0">-Ah!..- dedim, -Şu mübarek yerin ismini yazmak bile tatlı!..-</p>

  <p class="heading0">Yerli katibin yanında yaptığım bu hafifliğe sonra kendim de kızdım.</p>

  <p class="heading0"></p>

  <p class="heading0">Her şeyi bırakarak buraya gelmek isteyince, karşıma istikbal hülyalarım, mektepte muhayyilemin süsleyip püsleyerek kafama yerleştirdiği tasavvurlarım çıkıyordu. Ama öyle bir hale geldim ki, çıldıracaktım. Düşünüyordum: Gidersem istikbalimi kaybedecektim, fakat durursam aklımı... Yalnız kaldığım günlerde benim yegane dostum olan aklımı... Her şeyden fazla sevip beğendiğim akılcağızımı!</p>

  <p class="heading0">Ne kuvvetliymişim ki; bir siyah fanila bana oradan ayrılmak çılgınlığını yaptıracak tahassüsleri (duyguları) verinceye kadar tahammül ettim.</p>

  <p class="heading0"></p>

  <p class="heading0">Kış gelmiş; kar, yerli tabirle, güdük devenin kuyruğuna çıkmıştı. İstanbul'unki onun yanında konfetidir. Orada kar her yerdeki gibi yumuşak, tatlı değil; dolu gibi iri, yerleri tekmeler gibi sert yağar, biraz sonra da rüzgar onları alarak çöl kumları gibi yüzünüze fırlatırdı... Güneşi bulutların arasından alay eder gibi dilini çıkardığı zaman görebilirdik...</p>

  <p class="heading0"></p>

  <p class="heading0">Bir sabah uyanınca gene kar yağmakta olduğunu gördüm. Hava bazan önümüzdeki camii göstermeyecek kadar bulanıyor, bazan da ta uzaklardaki dağlar bile görünüyordu. Sanki tabiat büyük bir sinema makinesini net yapmaktaydı... Karşımızdaki çamlığa yakın karlar, aktörlerin beyazlatmak için saçlarına serptikleri pudraları andırıyordu.</p>

  <p class="heading0"></p>

  <p class="heading0">Titreye titreye kalktım. Ceketi omuzuma atarak yüzümü yıkamaya gittim...</p>

  <p class="heading0"></p>

  <p class="heading0">Gelip aynanın karşısına geçince, tanımadığım birisi bana baktı... Şaşırdım. Aynada ince bıyıklı, siyah fanilalı, ceketi omuzunda bir külhanbeyi duruyordu. Bu... Bu... Bendim, yeni bırakmaya başladığım bıyıklarım, dağınık saçlarım, aba ceketimle bendim... Ama sırtımdaki siyah fanila? Nereden gelmişti bu?.. Bu bıçkın fanilasını ne zaman giymiştim?..</p>

  <p class="heading0"></p>

  <p class="heading0">Zihnimde bir şimşek çaktı: Dün bir kutu fanila alarak eve yollamıştım, demek içlerinde bir tane de siyah varmış; ben de gece çamaşır değiştirirken farkında olmadan giymişim!..</p>

  <p class="heading0">Birden değiştiğimi hissettim... O kadar süratle değişmiştim ki, eski benliğimle yeni benliğim arasındaki ayırıcı çizgiyi elimle tutabileceğimi zannediyordum...</p>

  <p class="heading0"></p>

  <p class="heading0">Aynadaki adam gözleriyle bana şöyle diyordu:</p>

  <p class="heading0">-Gafil!.. Burada seni sıkan, halk, muhit değil kendi mevkiindir; sen efendi olmak kabiliyetinde değilsin... Sen nizam, kanun gibi kayıtlara tabi olamayacak kadar serserisin... Muayyen bir daire, muayyen bir ikametgah seni sıkar, sana hergün değişen bir iş, her gece değişen bir yatak lazımdır... Ne yazık ki bunları daha şimdi anlayabiliyorsun... Artık yapacağın, mukadderin olan yaşayışa avdettir. Bunun için de evvela başından melon şapkayı, sırtından kolalı gömleği çıkarmalı, siyah fanilanla tam bir uçarı olmalısın... Göreceksin ki hayatın zevki değişikliktedir... Ama öyle elbise değiştirir kadar basit olanlarında&nbsp;değil, hayatına yeni bir istikamet verecek kadar büyük tenevvülerde (çeşitliliklerde)...</p>

  <p class="heading0">Bundan sonra aç kalmayı spor, dayak yemeyi eğlence bilecek, kendinden kuvvetli olanlara aktör, kendinden zayıf olanlara hakim, enayilere karşı insafsız olacaksın... Bilmelisin ki, yaptıkların zekanın hamakate (aptallığa) galebesinden ibarettir... Artık hayatının sahifelerinden yeisi, bedbinliği, kederi sil, çünkü kuvvetli bir kafanın sevince çeviremeyeceği ıstırap yoktur... Hadi... Düşünme... İstanbul'a dön... Kendi hayatına dön!..-</p>

  <p class="heading0"></p>

  <p class="heading0">Aynadaki adam sustu. Dikkat ettim, eski kaymakama hiç benzemiyordu. Vücudunda bir kıvraklık, gözlerinde hayatı anlayan bir parıltı vardı...</p>

  <p class="heading0"></p>

  <p class="heading0">Bu adam saçlarını tarar, kollarını gerdiği zaman fanilasının altında şişkin memeleri belirirse çok güzel olacaktı... Siyah elbiselerine aykırı düşen bıyıkları bile, şimdi dudaklarını tatlı tatlı gölgelendirmeye başlamıştı.</p>

  <p class="heading0"></p>

  <p class="heading0">İki gün sonra İstanbul'daydım. Tasavvur ettiğim hayata kavuştum. Bana vatanperverlikten, oraların tenvire (aydınlığa, aydınlatılmaya) ihtiyacından bahsetme! Söyleyeceklerin doğrudur, lakin -burada sesini alçalttı- lakin bizim için, yani benim içinde yetiştiğim gençlik için, memleket muhabbeti bir fantezi, feragat lügatten silinen bir kelime, hodbinlik en makul seciyedir.</p>

  <p class="heading0">Benim başkalarından farkım; samimiyetim, düşüncelerimi açıkça söyleyip yapmamdır.</p>

  <p class="heading0"></p>

  <p class="heading0">Adaaam sen de, işte aç kaldığım yok. Ara sıra ahbaplara da rastlıyorum, beni davet ediyorlar, gülüp eğleniyoruz. Ama bazıları yol göstermeye, nasihat etmeye kalkıyorlar ki, gece yarısı evlerini bırakıp kaçtığım oluyor.</p>

  <p class="heading0"></p>

  <p class="heading0">Yavaşça ellerini uzatarak sandığın kayışını yakaladı.</p>

  <p class="heading0">-Uzun konuştuk, Güzin!- dedi, -Canını sıktım. Ara sıra geçerken uğrarsan hem boyarız, hem de bir iki laf atarız... Bana müsaade...-</p>

  <p class="heading0">Kutusunu afili bir tavırla omuzuna vurarak yürüdü. Güzin Hanım arkasından baktı, baktı, sonra dudaklarını bükerek o da yürümeye başladı. Ve bir parça uzaklaştıktan sonra yavaşça mırıldandı: -Kaçık!-</p>

  <p class="heading0"></p>

  <p class="heading0" style="text-align: right;"><i>1927</i></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0"></p>

  <p class="heading0" style="text-align: center;"><b>Komik-i Şehir (Ünlü Komik)</b></p>

  <p class="heading0"></p>

  <p class="heading0"></p>

  <p class="heading0">-Yeni bir tiyatro kumpanyası gelmiş!..-</p>

  <p class="heading0"></p>

  <p class="heading0">Bu haber kasabaya seferberlik havadisleri kadar çabuk yayıldı.</p>

  <p class="heading0">Akşamüzeri bir elinde çıngırak, öteki elinde kocaman bir levha ile eşeğe binerek sokakları dolaşan boyalı cüce, arkasında şalvarlı çocuklardan, kahveci çıraklarından bir kuyruk sürükledi.</p>

  <p class="heading0">Çınarlı çeşmede su dolduran kadınlar, testilerin üstüne oturarak, biri gitmeden biri gelen bu tiyatrolara beddua ettiler.</p>

  <p class="heading0"></p>

  <p class="heading0">Müddeiumumi, mugayiri ar ve haya (edep ve namusa, ahlaka aykırı) danslara, oyunlara karşı ne gibi tedbirler alınacağını düşündü...</p>

  <p class="heading0">Kopuklar, kör Veysel'in meyhanesinde kafa kafaya vererek daha yüzlerini görmedikleri kızların güzellikleri hakkında iddialar yaptılar.</p>

  <p class="heading0"></p>

  <p class="heading0">Münevver gençler, meydan yerindeki eczanenin önüne iskemle atıp bu heyetin -kıymetli sanatkaranesine- dair münakaşada bulundular.</p>

  <p class="heading0"></p>

  <p class="heading0">Kırtasiyeci, dekor yapmak için mukavva alıp parasını vermeden giden öteki kumpanyayı düşünerek birkaç küfür savurdu...</p>

  <p class="heading0">Herkes boştu, herkese iş lazımdı, herkes az çok alakadar oldu.</p>

  <p class="heading0">Candarma kaymakamlığından (eskiden yarbay karşılığı bir rütbe) mütekait belediye mimarının eseri olan taş tiyatro binası daha tamamlanmamıştı. Fakat içinde oyun verilebiliyordu. Memleket büyükleri erkenden locaları doldurmuşlardı.</p>

  <p class="heading0"></p>

  <p class="heading0">Birinci loca kaymakamın...</p>

  <p class="heading0"></p>

  <p class="heading0">Bu, mülkiyeden yeni çıkmış, İşkodralı bir gençtir... Emsalinde bulunan her şey kendisinde var: Ukala, kendini beğenmiş, kötücül (kötü göz sahibi)...</p>

  <p class="heading0"></p>

  <p class="heading0">Sokakta başını ileri uzatarak, bastonunu kaldırımlara sert sert vurarak bir yürüyüşü var ki...</p>

  <p class="heading0"></p>

  <p class="heading0">Akıl itibariyle herkesten üstün olduğuna kanaat etmiştir... Kazanın doktorlarıyla bile, ders anlatan bir müderris tavrıyla konuşur...</p>

  <p class="heading0">Hayatta namuslu adam tasavvur edemez: Ona göre bütün kadınlar orospu, bütün erkekler buna benzer illetlerle malul, yahut hırsızdır..</p>

  <p class="heading0"></p>

  <p class="heading0">Yanında oturan da candarma kumandanı. Kaymakamın hemşerisi... Bilseniz ne habistir... Memlekete yeni gelen memurlara her türlü kolaylığı gösterir... Sırf onlarla ahbap olarak gece toplanmaları yapmak, böylece aile kadınlarıyla çeşmiçerez (içli dışlı olmak) geçinmek için...</p>

  <p class="heading0"></p>

  <p class="heading0">Büyük bir hırsı da -iki kelimeyi bir araya getiremediği halde- içtimalarda nutuk söylemektir. Her milli bayramda hükümet meydanında masanın üstüne çıkar:</p>

  <p class="heading0"></p>

  <p class="heading0">-Evet arkadaşlar... Evet... Bu memleket, evet...- diye saatlerce öter...</p>

  <p class="heading0"></p>

  <p class="heading0">Nedense kaymakamla da pek anlaştılar.</p>

  <p class="heading0"></p>

  <p class="heading0">Öteki loca müddeiumuminin...</p>

  <p class="heading0"></p>

  <p class="heading0">Bu da Manastır'ın Ohri kazasından bir Arnavut'tur. Domuz itlafındaki (öldürmedeki) hizmetinden dolayı nasıl takdirname aldığını anlatan ziraat müdürünü dinliyor, ara sıra:</p>

  <p class="heading0"></p>

  <p class="heading0">-Dil mi fendım?.. Şayanı ayret!- diye kafasını sallıyor...</p>

  <p class="heading0">Diğer localar da boş değil.</p>

  <p class="heading0"></p>

  <p class="heading0">Hususi muhasebe memuru, harcırahları eksik tahakkuk ettirmekteki maharetiyle meşhurdur. Şişman göbeğini locanın kenarına dayayarak aşağıya, iki polis refakatinde umumhaneden gelen sermayelere bakıyor.</p>

  <p class="heading0"></p>

  <p class="heading0">Gazete müdürü, yanındakilere, devlet ricaliyle nasıl içlidışlı olduğunu, mebusların çoğunu nasıl isimleriyle çağırdığını anlatmakla meşgul.</p>

  <p class="heading0"></p>

  <p class="heading0">Belediye azaları ara sıra koridora çıkıyor, biraz sonra bıyıklarını silip ağızlarına leblebi atarak giriyorlar... Bu kasabanın kaçak rakıları pek enfestir...</p>

  <p class="heading0"></p>

  <p class="heading0">Eşraf kızlarına süzgün süzgün bakan genç zabitler, arkadaşlarının ensesine vurarak kibar şakalar yapan muallimler de&nbsp;bu localardadır.</p>

  <p class="heading0"></p>

  <p class="heading0">Aşağıda ise herkes sarhoş, kafayı çeken gelmiş... Kimisi bol keseden kabak çekirdeği ısmarlıyor, kimisi yanındakinin yakasından tutmuş, dili dolaşarak:</p>

  <p class="heading0">-Söyle... Yakarız değil mi... Ha?.. Ha?.. Söylesene, yakarız... Değil mi?..- diye bağırıyor. Öteki onu dışarı çıkararak hava aldırmaya çalışıyor.</p>

  <p class="heading0">Perde açıldı...</p>

  <p class="heading0">Alakadarları birkaç kişiden ibaret olan kantolar oynandı. Son açılışta herkes karşısında çarlistoncu Suzan'ı buldu.</p>

  <p class="heading0">Bir alkış koptu. Klarnet, ud, trampetten ibaret olan cazbantla beraber dans başladı. Belli ki çok oynamış, fakat üstünden çiftetelli edasını atamamıştı. Ayakları yumurta çalkalamak için kullandıkları teller gibi birbirine dolaşıyor, gözlerine inen oksijenli saçlar, kibar bir el vuruşuyla geriye atılıyordu.</p>

  <p class="heading0">El şakırtıları, tekmeler, ıslıkların gayretiyle bu numara birkaç kere tekrar edildi.</p>

  <p class="heading0"></p>

  <p class="heading0">Perde kapandığı zaman herkes coşkundu, müddeiumumi ziraat müdürüne eğildi:</p>

  <p class="heading0"></p>

  <p class="heading0">-Akiki zenatkar... Dil mi fendım?..- dedi; mutadı (alışkanlığı) üzere başını bir daha salladı...</p>

  <p class="heading0"></p>

  <p class="heading0">Bir sürü düettolar, kuvarettolar oynandı, yırtık sesli kız, karşısındaki pazen şalvarlı cücenin karnına vurarak:</p>

  <p class="heading0">-İnandın mı hey budala hah hah ha...</p>

  <p class="heading0"></p>

  <p class="heading0">Turp sıkayım aklına hah hah ha... -</p>

  <p class="heading0"></p>

  <p class="heading0">Dedikçe, hususi muhasebe memurunun karnı, gülmekten locanın kenarını yıkacak gibi sarsılıyordu...</p>

  <p class="heading0"></p>

  <p class="heading0">Bunlar da bitti...</p>

  <p class="heading0"></p>

  <p class="heading0">On beş dakika istirahatten sonra feci dramlar, kahkahalı komediler başlayacaktı...</p>

  <p class="heading0"></p>

  <p class="heading0">Komik-i şehir Rahmi, sahnenin arka kapısından dışarı bakarak söylendi:</p>

  <p class="heading0">-Of... be, ne kar bu?..-</p>

  <p class="heading0"></p>

  <p class="heading0">Sonra arkasında duran aktris Viktor'a döndü:</p>

  <p class="heading0"></p>

  <p class="heading0">-Amma berbat memleket ha!..- dedi, -Üç gün evvelki hava neydi, şimdiki hava ne!..-</p>

  <p class="heading0"></p>

  <p class="heading0">Yavaş yavaş kapıları kapadı, etrafına bakındı... Kimse yoktu... Viktor'u elinden tutarak kendine çekti, kucakladı...</p>

  <p class="heading0">Dört seneden beri beraberdiler... Rahmi bir mızıka binbaşısının Harbiye'yi yarıda bırakarak tuluatçılığa heves eden oğlu, Viktor İzmirli bir Yahudi zengininin kızıydı...</p>

  <p class="heading0"></p>

  <p class="heading0">Babası galiba bir para meselesi yüzünden intihar edince -herkesin kolayca tasavvur edebileceği birtakım safhalardan sonra- bu seyyar tiyatro kumpanyalarına girmiş, Garbi Anadolu'yu senelerce dolaşmıştı...</p>

  <p class="heading0"></p>

  <p class="heading0">Bir gün, Edremit'te, yarım yamalak bir heyetle oyunlar veren Rahmi'ye tesadüf etti...</p>

  <p class="heading0"></p>

  <p class="heading0">Bu kızıl saçlı, yeşil gözlü, güzel ve biraz da delişmen komik kendisini yanına aldı...</p>

  <p class="heading0"></p>

  <p class="heading0">Seviştiler, fakat bu aşkları, nedense kumpanya değiştikçe değişen aktris sevdalarından biri olmadı...</p>

  <p class="heading0"></p>

  <p class="heading0">Rahmi artık onu kantoya falan çıkarmadı, piyeslerde, komedilerde ufak tefek roller verdi.</p>

  <p class="heading0"></p>

  <p class="heading0">Böyle olduğu halde, Viktor, boyalı aktrislerin yanında çok göze çarpıyordu. Hatta birkaç akşam evvel birisi altın saatini:</p>

  <p class="heading0">-Var ol be!..- diyerek bağırarak dramın en heyecanlı yerinde sahneye fırlatmıştı...</p>

  <p class="heading0"></p>

  <p class="heading0">Rahmi onu bir dakika yanından ayırmıyordu... Öteki aktörlerle konuşmasına bile razı değildi... Kendisinden başkasının onun sarı saçlarına, güzel yüzüne bakmasına dayanamazdı...</p>

  <p class="heading0">Dolgun vücudunu kucakladığı zaman, mavi damarları belli olacak kadar şeffaf yüzüne bakıyor, sevincinden ağlamak istiyordu. Biliyordu ki, yaşadıkları yaşamak değildir... Fakat bu tuluatçılık öyle bir şeydir ki, bir kere yakalanan yakasını kolay kolay sıyıramaz... Kumar gibi, sigara gibi bir şeydir. Aç kalır, soğuk han odalarında geceler, herkesten istihfaf (aşağılama) ve tahkir görür, lakin onu gene bırakamazlar...</p>

  <p class="heading0"></p>

  <p class="heading0">En iyi sanatlar, en kazançlı işler onun bir nüktesine, bir sahne irticaline (doğaçtan oynanan bir sahne anlamında) feda edilir...</p>

  <p class="heading0">Rahmi sahneye girdi:</p>

  <p class="heading0">-E...- dedi, -hazırlandınız mı bakalım?..-</p>

  <p class="heading0">Tiran rollerini yapan Münir yanına sokuldu:</p>

  <p class="heading0">-Hazırız!..- Sonra kulağına eğilerek:</p>

  <p class="heading0"></p>

  <p class="heading0">-Biliyor musun Rahmi?- dedi, -Birkaç akşamdan beri ön tarafa oturup mariz çıkaran, patırtı yapan külhanbeyler yok mu?.-</p>

  <p class="heading0">-Bu akşam yoklar değil mi?.. Ben göremedim...-</p>

  <p class="heading0">-Tabii göremezsin... İki üç tanesi dışarıda dolaşıyor, ötekiler de içeride kuytu köşelere sinmişler... Bir gidip gelmeler falan var ama... Hani biraz tetik olsak fena olmaz...-</p>

  <p class="heading0"></p>

  <p class="heading0">-Dağ başında mıyız yavrum?..-</p>

  <p class="heading0"></p>

  <p class="heading0">Ayrıldılar, Rahmi kuşkulandı... Fakat ehemmiyet vermemeye çalıştı... Aldırmadı...</p>

  <p class="heading0"></p>

  <p class="heading0">-Evhamlı çocuk...- diye güldü.</p>

  <p class="heading0"></p>

  <p class="heading0">Oyun başladı...</p>

  <p class="heading0"></p>

  <p class="heading0">Oyun epeyce ilerledi...</p>

  <p class="heading0"></p>

  <p class="heading0">Rahmi sahnedeydi...</p>

  <p class="heading0"></p>

  <p class="heading0">Viktor Rahmi'nin boynuna sarılmıştı...</p>

  <p class="heading0"></p>

  <p class="heading0">Piyes Namık Kemal'in -Zavallı Çocuk-uydu...</p>

  <p class="heading0"></p>

  <p class="heading0">Viktor söylüyordu:</p>

  <p class="heading0"></p>

  <p class="heading0">-Muhabbet, Atacığım... Muhabbet...-</p>

  <p class="heading0"></p>

  <p class="heading0">Birden ortalık karıştı...</p>

  <p class="heading0"></p>

  <p class="heading0">Birbiri arkasına tabancalar patladı... Salondaki ve sahnedeki lüks lambaları söndü; korkanlar, üzerlerine lambaların sıcak gazları dökülenler bağırışıyorlardı...</p>

  <p class="heading0"></p>

  <p class="heading0">Herkes birbirini çiğneyerek kaçıştı...</p>

  <p class="heading0"></p>

  <p class="heading0">Rahmi paltosunun cebinde elektrik fenerini ararken bir tabanca kabzası yedi...</p>

  <p class="heading0"></p>

  <p class="heading0">Aklı başına geldiği zaman sahne, polisler, candarmalarla dolmuştu... Ayağa kalkar kalkmaz bağırdı:</p>

  <p class="heading0"></p>

  <p class="heading0">-Viktor... Nerede Viktor?..-</p>

  <p class="heading0"></p>

  <p class="heading0">Müddeiumumi ifadesini almak için susturdu:</p>

  <p class="heading0"></p>

  <p class="heading0">-Anlatmanız lazımdır nasıl oldu mesele... Dil mi fendım?..-</p>

  <p class="heading0">O gece sabaha kadar uyuyamadı... Ortadan kaybolanlar Viktor'la Suzan'dı...</p>

  <p class="heading0">Halbuki Suzan biraz sonra geldi... Çok çabalandığı için herifler bırakmışlardı: -Tırnaklarımla yüzlerini parçaladım...- diyordu... Viktor'un baygın ve Çömlekçizade'nin kucağında olduğunu söyledi...</p>

  <p class="heading0">Rahmi sabahı zor yaptı... Şafakla beraber candarma kumandanının dairesine gitti... Ortalığı süpüren bir neferden başka kimse yoktu...</p>

  <p class="heading0">Dışarıda, kar altında dolaştı... Kahvelere girdi çıktı... Vakit geçmiyordu.</p>

  <p class="heading0"></p>

  <p class="heading0">Meydan yerindeki büyük saat dokuzu vurdu...</p>

  <p class="heading0"></p>

  <p class="heading0">Rahmi topuklarına kadar kara gömülerek dolaştı...</p>

  <p class="heading0"></p>

  <p class="heading0">Saat buçuğu çaldı...</p>

  <p class="heading0"></p>

  <p class="heading0">Saat onu çaldı...</p>

  <p class="heading0"></p>

  <p class="heading0">Candarma kumandanı gocuğuna bürünmüş, çizmelerini çekmiş, elinde dikenli bastonuyla göründü.</p>

  <p class="heading0"></p>

  <p class="heading0">Rahmi koştu. Fakat öteki bunu görür görmez: -Gördünüz mü akşam yaptığınızı?.. Başımıza iş açtınız!- diye azarladı..</p>

  <p class="heading0">-Biz mi beyim?..-</p>

  <p class="heading0"></p>

  <p class="heading0">-Elbet siz... Hep kendi ihtiyatsızlığınız!-</p>

  <p class="heading0"></p>

  <p class="heading0">-Niçin efendim?.. Ne yapabilirdik ki?..-</p>

  <p class="heading0"></p>

  <p class="heading0">Cevap vermedi... Rahmi sordu:</p>

  <p class="heading0"></p>

  <p class="heading0">-Yalnız... Bir takip falan çıkmadı mı daha?..-</p>

  <p class="heading0"></p>

  <p class="heading0">Yürüye yürüye odaya gelmişlerdi. Dik dik baktı:</p>

  <p class="heading0"></p>

  <p class="heading0">-Ne takibi?.. Bu havada mı?..-</p>

  <p class="heading0"></p>

  <p class="heading0">Şaşırdı: -Nasıl... Onları bırakacak mısınız?..-</p>

  <p class="heading0"></p>

  <p class="heading0">-Getirirler!..-</p>

  <p class="heading0"></p>

  <p class="heading0">-Ne zaman?.. İstediklerini yaptıktan sonra, değil mi?.. Neye yarar?..-</p>

  <p class="heading0">Öteki, çizmelerini sobada kurutarak, cevap verdi:</p>

  <p class="heading0">-Pencereden dışarı bak bakalım... Bu havada sen gider misin?..- -Giderim... Yanıma iki candarma verin, giderim!..-</p>

  <p class="heading0">-Hadi be sersem...- diye mırıldandı.</p>

  <p class="heading0">Rahmi coştu... Çıldıracaktı... Bağırdı:</p>

  <p class="heading0">-Peki ama, siz bu memleketin inzibatını temine memur değil misiniz?.. Herkes canını ve namusunu size emanet etmedi mi?.. Mesul olacağınızı düşünmez misiniz?.. Bu yaptığınızın korkaklık olduğunu düşünmez misiniz?-</p>

  <p class="heading0"></p>

  <p class="heading0">-Posta!-</p>

  <p class="heading0"></p>

  <p class="heading0">Bir nefer girdi.</p>

  <p class="heading0"></p>

  <p class="heading0">-At şunu dışarı!..-</p>

  <p class="heading0"></p>

  <p class="heading0">-Baş üstüne beyim!- Rahmi'ye döndü:</p>

  <p class="heading0"></p>

  <p class="heading0">-Buyurun!-</p>

  <p class="heading0"></p>

  <p class="heading0">O zaman: -Yapmayın yüzbaşım!- diye yalvardı, -Allah aşkına yapmayın... Bir tek candarma... Ben yayan yürüyeyim... Yalnız bir tek süvari candarma verin. Beraber gidelim.-</p>

  <p class="heading0">-At dışarı!-</p>

  <p class="heading0"></p>

  <p class="heading0">Nefer kolundan tuttu.</p>

  <p class="heading0"></p>

  <p class="heading0">O, sallana sallana çıktı.</p>

  <p class="heading0"></p>

  <p class="heading0">Rüyada gibiydi... Ne yapacaktı?.. Kime gidebilirdi bu yabancı yerde?..</p>

  <p class="heading0">Hükümet yok muydu?.. Başlarında kendilerinin hür, namuslarının emniyette olduğunu söyleyen bir hükümet yok muydu?..</p>

  <p class="heading0">-Oh!- dedi, -Sahi... kaymakama çıkmadım. Ona söylerim, yalvarırım, hatta tehdit ederim.-</p>

  <p class="heading0"></p>

  <p class="heading0">Yürüdü... Hükümet konağına girdi:</p>

  <p class="heading0"></p>

  <p class="heading0">-Beyim... Akşam siz de vardınız... Kadınlarımızdan birisini kaçırdılar... Bir takip çıkarsanız.-</p>

  <p class="heading0">-Hay hay... Şimdi candarma kumandanına yazarım.-</p>

  <p class="heading0">-Efendim, ben ona gittim: Beni dışarı attı. Bu havada takip olmaz, dedi. Yalvardım... Bağırdım... Dinlemedi...-</p>

  <p class="heading0">-Ya...-</p>

  <p class="heading0">Düşündü... Herhalde kumandanın istemeyişinde bir sebep vardı... Pencereden baktı... Hakikaten kar çılgın gibi savruluyordu. -Peki... Siz gidin, ben çaresine bakarım.-</p>

  <p class="heading0">-Çok teşekkür ederim beyim.-</p>

  <p class="heading0">Rahmi çıktı. Söz almış demekti... Handa biraz oturdu... Öğleden sonra hükümete uğradı. Kaymakamın yanına girdi: -Beyim... Takip çıktı mı?..-</p>

  <p class="heading0">-Haaa... Bak unutmuştum!-</p>

  <p class="heading0">-Oh... beyim, nasıl olur ya?..-</p>

  <p class="heading0">-Hem biliyor musun... Boşuna külfet... Nasıl olsa birkaç güne kadar getirirler.-</p>

  <p class="heading0">-Fakat bu birkaç günde... Buna nasıl tahammül edilir?..- -Canım herhalde kadının da gönlü vardı. Bak... Öteki nasıl kurtulup gelmiş...-</p>

  <p class="heading0"></p>

  <p class="heading0">-Baygınmış efendim...-</p>

  <p class="heading0">-Laf!..-</p>

  <p class="heading0">-Beyefendi... Boş şeyler konuşuyoruz... Vakit geçecek!..-</p>

  <p class="heading0">Öteki kızdı... Kendisine, kazanın kaymakamına bu laf söylenir miydi?..</p>

  <p class="heading0">-Boş şeyler mi konuşuyoruz?.. Biliyor musun ne dediğini?.. Bir orospu için başımıza iş mi açacaksın?-</p>

  <p class="heading0"></p>

  <p class="heading0">Bu sefer Rahmi kızdı:</p>

  <p class="heading0"></p>

  <p class="heading0">-Orospu... Orospu ha... Kaymakam bey... O, sizin namuslu geçinenlerinizden bile namusludur!..-</p>

  <p class="heading0"></p>

  <p class="heading0">Bu lafa da kızmak lazım geldiğini hissetti:</p>

  <p class="heading0"></p>

  <p class="heading0">-Edepsiz... Takip çıkarmıyorum!..-</p>

  <p class="heading0"></p>

  <p class="heading0">Nasıl?.. Takip çıkarmıyor muydu?..</p>

  <p class="heading0"></p>

  <p class="heading0">Niçin kendisine hakim olamamıştı, niçin böyle münasebetsiz laflar söylemişti?.. Bunu tamir etmeliydi:</p>

  <p class="heading0"></p>

  <p class="heading0">-Beyim...- dedi, -beyciğim... Kusuruma bakmayın... Pek perişan oldum... Aklım başımda değil... O benim için her şeydir beyim... Ben onsuz yapamam... Siz de gençsiniz; siz de sevmek nedir bilirsiniz... Şimdi onun ne halde olduğunu düşünmek bile beni çıldırtıyor... Yalvarırım kaymakam bey...</p>

  <p class="heading0">Emredin de iki candarma olsun çıkarsınlar...-</p>

  <p class="heading0"></p>

  <p class="heading0">-Havalar açılsın da o zamana kadar gelmezse karakollara sordururuz...-</p>

  <p class="heading0"></p>

  <p class="heading0">-Bekleyemem... O kadar bekleyemem... Muhakkak deli olurum...-</p>

  <p class="heading0"></p>

  <p class="heading0">Ellerini uzatarak yalvardı:</p>

  <p class="heading0"></p>

  <p class="heading0">-Oh beyim... Onu buldurunuz, onu buldurursanız size ne kadar dua edeceğiz... Sizi ne kadar seveceğiz... İnsanlardan büsbütün yüksek bir kimse olarak tanıyacağız, -sözlerine bir dram edası verdi- siz bizim aşkımızın yegane mabudu olacaksınız... Siz bizim...-</p>

  <p class="heading0">-Amma yapışkan şeysin be!- diye bağırdı, -Odacıyı çağıracağım şimdi...-</p>

  <p class="heading0">Bu adamı rikkate (duygulandırmaya çalışmak anlamında) getirmeye çalışmak neticesizdi... Gözyaşlarını avuçlarına silerek çıktı... Kaymakam koltuğunun arkasına yaslanarak derin bir oh çekti:</p>

  <p class="heading0">-İyi ki candarma kumandanına sordum... Çömlekçizadelerle uğraşıp dertsiz başıma dert mi açacaktım?..- diye söylendi.</p>

  <p class="heading0">Rahmi akşama kadar dolaştı ve bedelinin yarısını vererek birkaç gün için bir at kiraladı... Tek başına Viktor'u aramaya gidecekti... Atı alır almaz sabahı falan beklemeden yola çıktı...</p>

  <p class="heading0"></p>

  <p class="heading0">Şehirden uzaklaşınca gece olmuştu. Hayvanını onların gittiği söylenen Türkmen köylerine doğru sürdü. Kar kesilmiş, bulutlar hafiflemişti, ay bunların arkasında kurşuni abajurlu bir elektrik ampulü gibi hafif hafif parlıyordu... Yalnız soğuk bir rüzgar vardı. Nihayetsiz ovaların karlarını yalayıp gelen bu rüzgar sanki her mesamesine (deri üzerindeki gözle görülmeyen delikler, gözende) kızdırılmış bir iğne sokuyordu... Muşambasına daha iyi sarıldı, fakat ayakları fena halde üşüdüğü için attan indi, dizginleri koluna geçirerek hızlı hızlı yürümeye başladı...</p>

  <p class="heading0"></p>

  <p class="heading0">Karlar ayaklarının altında, ağızda kauçuk çiğneniyormuş gibi sesler çıkarıyordu... En ufak bir hareket bile yoktu... Ara sıra durarak etrafı dinlediği zaman, cebindeki saatin tıkırtısından başka şey duyulmuyordu...</p>

  <p class="heading0"></p>

  <p class="heading0">Kağnı tekerleklerinin siyah izlerini taşıyan yollar, beyaz kar sahralarının ortasında, bir ölü elinin mor damarları gibi kıvrıntılar yaparak uzuyordu...</p>

  <p class="heading0"></p>

  <p class="heading0">-Ne bitmez yollar yarabbi!..- diye söylendi... Üç gün, tam üç gün yürüdü... Hastalıklı köylülerden ekmek istedi. Tezek alevinde ısınan çocuklara bir kerpicin üstüne oturarak ders anlatmaya çalışan köy muallimlerinden yol ve haber sordu...</p>

  <p class="heading0"></p>

  <p class="heading0">Üçüncü gündü. Öğleye doğru büyük bir çam ormanından eli tabancasında, kurt sesleri dinleyerek geçerken, uzaklarda at nallarının sesini duydu...</p>

  <p class="heading0"></p>

  <p class="heading0">Biraz sonra tepeden dört beş süvari göründü. O, kenara çekilerek bekledi, yaklaştıkları zaman gördü ki bunlar aradıklarıdır ve birisinin kucağında Viktor yatıyor. Hemen önlerine çıktı... Onlar bunu görür görmez filintalarını doğrultarak:</p>

  <p class="heading0"></p>

  <p class="heading0">-Depreşme!..- diye bağırdılar... Yaklaşınca kendi aralarında müzakereler oldu. Sonra birisi inerek Rahmi'nin üstünden silahlarını aldı, tekrar atına atladı. Kucaklarında baygın duran kadını karların üstüne bırakarak gerisingeriye dörtnala uzaklaştılar...</p>

  <p class="heading0">Siyah yamçılarının eteklerini savurarak beyaz çam dalları arkasında gözden kayboldukları vakit Rahmi ne yapacağını düşündü...</p>

  <p class="heading0"></p>

  <p class="heading0">-Dönmeli!..- dedi.</p>

  <p class="heading0"></p>

  <p class="heading0">Viktor'u kucağına alarak hayvana atladı... Ağır ağır yürüdü... Soğuk yoktu... Hele ormandan çıktıkları zaman güneş bile görünmeye başlamıştı. Kış günlerinin bu tatlı öğle güneşi bulutların arasından ovaya, karların üstüne uzandıkça insan kendisini altın sütunlu bir kubbenin altında ve bir mermer sarayda zannediyordu.</p>

  <p class="heading0"></p>

  <p class="heading0">Dört gün sonra, bir gece yarısı kasabaya girdiler... Zayıflamışlar, sararmışlar, boğazlarına kadar çamura batmışlardı... Karlar eridikçe balçıklaşan yollar, zamklı kağıtlara yapışan sinekler gibi onları çabalandırmıştı...</p>

  <p class="heading0"></p>

  <p class="heading0">Handa, Rahmi Viktor'u kendi eliyle soydu, yatağa yatırdı... Onun rutubetten sızlayan ayaklarını avuçlarıyla ovarak ısıttı...</p>

  <p class="heading0"></p>

  <p class="heading0">Sac sobalı ufak odaya bütün kumpanya efradı birikmiş:</p>

  <p class="heading0">-Aşkolsun be- diyorlardı, -biz seni gürültüye gitti sanmıştık...-</p>

  <p class="heading0">O anlattı... Heriflerin Viktor'u şehre kadar getirmek zahmetine bile katlanmayarak karların ortasında nasıl bıraktıklarını; dönüşte kalmak istedikleri köylerin kendilerini nasıl istemeyerek kabul ettiklerini anlattı..</p>

  <p class="heading0"></p>

  <p class="heading0">Kaymakamla candarma kumandanının kendisine neler yaptığını anlattı.</p>

  <p class="heading0">İki gün sonraydı; öğle üzeri Rahmi yol tedarikleri yapmak için çarşıya gitmişti. Bir candarma geldi:</p>

  <p class="heading0"></p>

  <p class="heading0">-Viktor Hanım'ı kaymakam bey istiyor, bazı şeyler soracakmış!- dedi...</p>

  <p class="heading0">Başını cama dayayarak uzak dağlara bakan Viktor, duygusuz bir makine gibi hazırlandı. Çünkü komiserlerin, candarma kumandanlarının, kaymakamların çağırmasına alışkındı... Bu vukuatı eksik olmayan hayatta kaç kere istintaklar (sorgular) geçirmiş, kaç kere toprak zeminli tevkifhanelerde yatmıştı... Kaymakam odada yalnızdı... Viktor girince:</p>

  <p class="heading0">-Geçmiş olsun- dedi, -inşallah hepsi cezalarını bulacaklar...- Evvelce bir takip bile çıkarmayan adam şimdi alakadar oluyor, ince ince sualler soruyordu. Bunun tek sebebi işgüzarlıktı. Bazı kötü niyetlilerin: -Meseleyi örtbas etti!- demelerine meydan vermemek için, hazır kadın da bulunmuşken, bir faaliyet göstermeliydi. Nasıl olsa işin gürültülü patırtılı kısmı geçmişti... Yalnız konuşma ilerledikçe tuhaf tuhaf bir şeyler olduğunu hissetti... Gözlerini Viktor'un beyaz, solgun yüzünden, koyu mavi gözlerinden ayıramıyordu. İçinden: -Amma enfes şey be!..- diye söylendi.</p>

  <p class="heading0"></p>

  <p class="heading0">Bu kadına karşı zapt edilemez bir hırs duyuyordu...</p>

  <p class="heading0"></p>

  <p class="heading0">Koltuğundan kalkarak kızın yanındaki iskemleye oturdu. Elleri iradesini dinlemeyerek, onun aşağıya doğru mecalsizlikle sallanan uzun kollarını yakalamak istiyordu.</p>

  <p class="heading0"></p>

  <p class="heading0">Niçin çekiniyordu sanki?.. Bu sapa kazanın kralı demek değil miydi o?.. Kim hesap sorabilirdi kendisinden?.. Bilhassa böyle bir tiyatrocu kız için!..</p>

  <p class="heading0"></p>

  <p class="heading0">Yüzü kıpkırmızı olmuştu. Damarlarında dolaşan kan değil, yanardağ lavlarıydı sanki. Her uzvu geriliyor, titriyor, dudakları, farkında olmadan, dişleri arasında parçalanıyordu. Ne söylediğini şaşırmıştı:</p>

  <p class="heading0"></p>

  <p class="heading0">-Senin bu kadar güzel olduğunu bilseydim takibe kendim çıkardım!- diyor, müfrit hareketlerden menetmeye çalıştığı elleriyle onun omuzlarına dokunuyordu.</p>

  <p class="heading0"></p>

  <p class="heading0">Nihayet kaynayan bir çaydanlık gibi taştı... Viktor'un kollarını sımsıkı yakaladı:</p>

  <p class="heading0"></p>

  <p class="heading0">-Gel!- dedi, -Gel!.. Bitirdin beni!..-</p>

  <p class="heading0"></p>

  <p class="heading0">Genç azalarının kuvvetiyle unu kucakladı... Bazan solan, bazan kırmızılaşan titrek dudaklarını kadının gerdanına yapıştırdı...</p>

  <p class="heading0">Viktor serbest kalan bir eliyle onun başını itmeye çalışıyor:</p>

  <p class="heading0">-Ne yapıyorsunuz?.. Çıldırdınız mı?.. Ne yapıyorsunuz?..- diye bağırıyordu...</p>

  <p class="heading0"></p>

  <p class="heading0">Odanın öteki başındaki kanepeye götürmek için kucakladığı esnada kadın silkindi... Kollarını kurtardı, o zaman kaymakamın aklına bile getirmediği bir şey oldu:</p>

  <p class="heading0"></p>

  <p class="heading0">Beyaz, zayıf bir kol kalktı... Kaymakamın suratına şiddetle indi. Kaymakam ince parmakların tombul yanağında bıraktığı izleri ovuşturarak masanın yanına sıçradı.</p>

  <p class="heading0"></p>

  <p class="heading0">Aç bir köpek iştahla sarıldığı bir et parçası ağzından kapıldığı zaman, nasıl kızar ve vahşileşirse, kaymakam da öylece kızdı, vahşileşti ve kudurdu...</p>

  <p class="heading0">Öyle adamlar vardır ki, haysiyet, şeref gibi kayıtlara aşina olmadıkları halde, gurur ve nahvetlerine (kibir, burnu büyüklük) dokunulur, acizleri yüzlerine çarpılırsa kendilerini kaybedecek kadar hiddetlenirler.</p>

  <p class="heading0"></p>

  <p class="heading0">Bu da, her ne kadar sakin olmaya, itidalini (soğukkanlılığını) muhafazaya çalışıyorsa da, gözleri bir noktaya dikilmiş, bu tokada mükemmel bir mukabelede bulunabilmek için düşünüyordu:</p>

  <p class="heading0">Masanın üstündeki kalemi şiddetle aldı... Titreyen elleriyle beş altı satır yazdı.</p>

  <p class="heading0"></p>

  <p class="heading0">Kapının önündeki hademeye karakol kumandanını acele çağırmasını söyledi, o gelince kağıdı uzatarak:</p>

  <p class="heading0"></p>

  <p class="heading0">-Bu kadını al...- dedi. -Fahişelik yapıyormuş; Çömlekçizadelerle dağa falan kaçmış, evvela hükümet doktoruna, sonra da umumhaneye götürürsünüz...-</p>

  <p class="heading0"></p>

  <p class="heading0">Birbiri arkasına gelen bu vakaların aptallaştırmış olduğu Viktor'u kolundan tutarak götüren karakol kumandanına:</p>

  <p class="heading0">-Dikkat edin ha... Mesul ederim!- diye bağırdı.</p>

  <p class="heading0"></p>

  <p class="heading0">Biraz sonra odaya gelen candarma kumandanına vakayı anlattı ve hiddetle mırıldandı:</p>

  <p class="heading0"></p>

  <p class="heading0">-Görsün kaymakam tokatlamayı!..-</p>

  <p class="heading0"></p>

  <p class="heading0">Dişlerini çıkararak sırıttı... Islık gibi bir sesle: -Hem ne zaman olsa elimizde demektir- dedi, -yalnız arası biraz soğusun!..-</p>

  <p class="heading0">Bu son vaka Rahmi'yi fena halde sarstı, muvazenesi bozuldu. Bir meczup gibi sokaklarda dolaşıyor, her gördüğü adamın yanına sokularak derdini anlatıyor, muavenet (yardım), merhamet dileniyordu.</p>

  <p class="heading0"></p>

  <p class="heading0">Kaç gece kaymakamın kapısı önünde bir köpek gibi uluyarak ağladı... Kaç kere candarma kumandanının yolunu bekleyerek onun eteklerine sarıldı... Kaç gece umumhaneye girmek isteyerek nöbetçi candarmadan azar ve tekme yedi.</p>

  <p class="heading0">Kumpanya efradı da artık dağılmaya başlamışlardı. Yalnız eski patronlarını bu halde bırakıp gitmeye gönülleri razı olmayan dört beş kişi, onu kandırmaya, buradan götürmeye çalışıyordu.. Gene bir akşamdı, alacakaranlıkta evine giden kaymakam, yolda Rahmi'ye tesadüf etti:</p>

  <p class="heading0">-Gene mi sen?..-</p>

  <p class="heading0">-Viktor'u bana ver!- dedi. -Viktor'u bana ver, bir saat bile beklemeden buradan gideceğim.-</p>

  <p class="heading0">Beklenmedik bir cesaretle kaymakamın yakasından tuttu: -Eğer vermezsen... O zaman... Biliyor musun... O zaman seni öldürürüm... Bu elimle... Boğazını sıkarım... Seni zevkle... Kahkahayla öldürürüm... Bilsen seni öldürmek ne tatlı olur... Yarın dairene geleceğim... Onu orada bulurum değil mi?.. Yoksa!..-</p>

  <p class="heading0">Ellerini uzatarak korkunç işaretler yaptı... Hızlı adımlarla dolaşık sokaklarda kayboldu...</p>

  <p class="heading0"></p>

  <p class="heading0">Kaymakam şaşırmıştı, bu gözlerin sahibi dediğini yapacağa benziyordu... Bu adam bir deliydi... Öyle ya... Adamakıllı deli.</p>

  <p class="heading0">Sonra bu vaziyet, halk arasında ufak tefek mırıltılar çıkmasına da sebep oluyordu...</p>

  <p class="heading0"></p>

  <p class="heading0">Bir çare... Bütün bunları toptan temizleyecek bir çare lazımdı...</p>

  <p class="heading0">Güldü... Bir fabrika gibi şeytani fikirler yapan kafası, bu çareyi de bulmuştu:</p>

  <p class="heading0"></p>

  <p class="heading0">Ertesi gün, Komik-i Şehir Rahmi Bey kumpanyası, birçok vukuata, memleket inzibatını ihlal edecek ahvale sebebiyet verdiklerinden, bir yaylıya doldurularak, idareten kaza hududu&nbsp;haricine, -iki candarma refakatiyle- çıkarılıyordu...</p>

  <p class="heading0">Yaylı, çamurlu yollarda acı, boğuk sesler çıkararak ilerliyordu... Hava kapanık ve sıkıntılıydı... Üzerinde yer yer su birikintileri duran ova, kirli bir sofra muşambasını andırıyordu... Alçak bir tavan gibi, ıslak yerlere yaklaşan bulutlarla, ufkun manzarası münasebetsiz ve çirkindi. Tepelerinde beyaz kar yığınları duran kırmızı topraklı dağlar, Rahmi'nin gözüne, iltihaplı kan çıbanları gibi görünüyordu...</p>

  <p class="heading0"></p>

  <p class="heading0">Öğleye doğru Üzümcü Deresi'nin çağıltısı işitildi... Arabacı:</p>

  <p class="heading0">-Çay taşmış diyorlardı... Galiba köprü korkuluklarını da sel götürmüş... Su çoksa geçemeyiz...- dedi. Geldikleri zaman suyun epeyce alçalmış olduğunu gördüler... Araba, tekerlekler dokundukça yerinden oynayan kalasların üzerinde sarsılarak yürüdü. Dere, aşağıda, çağlayan şiddetiyle akıyordu. Çamurlu, asabi sular bazı büyük taşlara çarparak köpürüyorlar, sonra beyaz bir sakal gibi uzayarak kayboluyorlardı... Köprünün ortasına gelmişlerdi... Birdenbire atlar şaha kalktı... Başlarını kaldırıyorlar, tepine tepine köprünün kenarına yaklaşıyorlardı. İçeride feryatlar koptu... Nasıl oldu bilinemez, araba -birbiriyle konuşarak yanından giden iki candarmayı da sürükleyerek- aşağıya uçtu. Kahverengi sulara gömüldü...</p>

  <p class="heading0">Bir gün odasında:</p>

  <p class="heading0">-Teverrüm ettiği melfuf tabip raporuyla de teeyyüd eden umumhane sermayelerinden (verem olduğu ilişteki doktor raporuyla da doğrulanan genelev kadınlarından) Viktor'un hastaneye sevki...- hakkındaki evrakı okuyan kaymakamın yanına topal birisi girdi ki bu, mahut vakadan -sakat olarak kurtulabilen yegane adam- candarmalardan biriydi...</p>

  <p class="heading0"></p>

  <p class="heading0">Hastaneden yeni çıktığı için dermansızdı, bir kanapenin ucuna ilişti:</p>

  <p class="heading0">-Beyefendi!.. İçime dert olacak da...- diye başlayarak birçok şeyler söyledi.<br /></p>

  <p class="heading0">Bilhassa, o vakanın, söylendiği gibi kaza olmadığını, çünkü köprünün üstünde giderken arabanın içindekilerden kızıl saçlı bir adamın atılıp dizginleri yakaladığını, şiddetle asılarak arabacının ve hayvanların mukavemetine rağmen dereye sürüklendiklerini anlattı...<br /></p>

  <p class="heading0">Fakat kaymakam kendisine, -Herhalde korkuyla hayalet görmüş olduğunu, böyle zırva lafları bırakmasını, sonra elalemin alay edeceğini, hatta mesuliyeti bile olduğunu, hülasa çenesini kapatmasını- söyledi...<br /></p>

  <p class="heading0" style="text-align: right;">1928<br /></p>

  <p class="heading0"><br /></p>
</body>
</html>
