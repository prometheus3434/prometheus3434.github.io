<?xml version='1.0' encoding='utf-8'?>
<html xmlns="http://www.w3.org/1999/xhtml">
  <head>
    <title>Unknown</title><meta content="http://www.w3.org/1999/xhtml; charset=utf-8" http-equiv="Content-Type"/><link href="stylesheet1.css" type="text/css" rel="stylesheet"/><style type="text/css">
		@page { margin-bottom: 5.000000pt; margin-top: 5.000000pt; }</style></head>
  <body class="calibre">
<p class="calibre4" id="calibre_pb_1">ikinci tablet</p>
<p class="whitespace"> </p>
<p class="calibre1">Ey, bilmediğim bir çağın içinden gelen kişi.</p>
<p class="calibre1">Ey. binlerce yıldır beni pençesinde inleten,</p>
<p class="calibre1">bu büyük laneti kaldırmak için,</p>
<p class="calibre1">tanımadığım ülkelerin, kentlerin içinden gelen kişi.</p>
<p class="calibre1">Sen artık benim ailemden birisin.</p>
<p class="calibre1">Sen benim öz kardeşim,</p>
<p class="calibre1">hiç doğmamış çocuğum gibisin.</p>
<p class="calibre1">Madem ki Ninatta’nın sözlerine inandın,</p>
<p class="calibre1">onun yazdıklarını okumayı sürdürdün.</p>
<p class="calibre1">Madem ki onun acısını dindirmeye karar verdin,</p>
<p class="calibre1">madem ki şefkatli yardım elini uzattın,</p>
<p class="calibre1">artık olanları bilmeye hakkın var.</p>
<p class="calibre1">Ninatta’nın yaşadıklarını,</p>
<p class="calibre1">Kral Muvatalli ve Kral Hattuşili devrinde,</p>
<p class="calibre1">Bin Tanrılı Hatti ülkesinde neler olduğunu öğreneceksin, merakım gidereceksin.</p>
<p class="calibre1">Mısır Kralı Ramses’in tutkusunu öğreneceksin,</p>
<p class="calibre1">merakını gidereceksin.</p>
<p class="calibre1">Ninatta’nın Nuvanza’ya duyduğu büyük aşkı,</p>
<p class="calibre1">başımıza gelen belaları,</p>
<p class="calibre1">istemeden söndürdüğümüz yaşamları,</p>
<p class="calibre1">bizi lanetlerle ayırmaya çalışan zalim Tanrıları öğreneceksin, merakını gidereceksin.</p>
<p class="calibre1">Ama dur bekle, acele etme.</p>
<p class="calibre1">Dağların doruklarında görünmeden önce,</p>
<p class="calibre1">yıldızların tek tek sönmesini bekleyen güneş gibi sabırlı ol.</p>
<p class="calibre1">Sadık yazmanıma yazdırdığım her sözcüğü dikkatle oku.</p>
<p class="softbreak"> </p>
<p class="calibre1">Dikkatle ve yüksek sesle oku.</p>
<p class="calibre1">Sesi duy ve anlamını hisset.</p>
<p class="calibre1">Ben de, görünmek için zamanın gelmesini bekleyen ay gibi sabırla, her bir sözcüğü düşünerek, seçerek yazdıracağım.</p>
<p class="calibre1">Ama öyküme başlamak için,</p>
<p class="calibre1">ilk sözcüğü bulmakta hiç güçlük çekmeyeceğim.</p>
<p class="calibre1">Çünkü, her gün defalarca mırıldandığım</p>
<p class="calibre1">o sözcük, işte kendiliğinden dökülüyor ağzımdan: Nuvanza.</p>
<p class="calibre1">Sana önce Nuvanza’yı anlatacağım.</p>
<p class="calibre1">Nuvanza olmasaydı,</p>
<p class="calibre1">ne doğan güneşin, ne yağan yağmurun,</p>
<p class="calibre1">ne tohumun, ne toprağın, ne meyveye durmuş ağacın, ne de güzel Hattuşa’nın anlamı olurdu.</p>
<p class="calibre1">Nuvanza olmasaydı,</p>
<p class="calibre1">gelin, gelin olmazdı, damat da damat.</p>
<p class="calibre1">kral hükmünü yitirirdi, kraliçe sıradan bir kadın olurdu.</p>
<p class="calibre1">Nuvanza olmasaydı,</p>
<p class="calibre1">damarlarımızdaki kan akmaz, çiçek açmaz,</p>
<p class="calibre1">mucize yavan bir gerçeğe dönüşür,</p>
<p class="calibre1">heyecan, susuz kalmış bir çiçek gibi birden sönerdi.</p>
<p class="calibre1">Sana, Nuvanza’yı anlatacağım.</p>
<p class="calibre1">Soylu erkeğim, gözlerimin ışığı, dizlerimin dermanı, kalbimin umudu, tenimin sırdaşı, biricik aşkım Nuvanza’yı.</p>
<p class="calibre1">Nuvanza’yı gördüğümde,</p>
<p class="calibre1">onu daha önce de görmüştüm…</p>
<p class="calibre1">Ama onu ilk gördüğüm an, onu sevdiğim andı.</p>
<p class="calibre1">Nuvanza’yı gördüğümde küçüktüm,</p>
<p class="calibre1">küçüktüm, Hattuşa’dan, erkeklerden,</p>
<p class="calibre1">kendimden habersiz küçük bir kızdım.</p>
<p class="calibre1">Onu gördüm,</p>
<p class="calibre1">erkekleri bilmeye başladım.</p>
<p class="calibre1">Onu gördüm,</p>
<p class="calibre1">kendimi bilmeye başladım.</p>
<p class="calibre1">Onu gördüm,</p>
<p class="calibre1">hayatı bilmeye başladım.</p>
<p class="calibre1">Onu gördüm ve istedim.</p>
<p class="calibre1">Ben hiçbir şeyi bu kadar çok istemedim.</p>
<p class="softbreak"> </p>
<p class="calibre1">Ben istediğim hiçbir şeyi bu kadar çok sevmedim.</p>
<p class="calibre1">Onu gördüm, onu sevdim, onu istedim.</p>
<p class="calibre1">Ben. onu ilk kez bir meyve bahçesinde gördüm.</p>
<p class="calibre1">Bahçede büyük ağaçlar vardı,</p>
<p class="calibre1">ağaçların dallarında olgun meyveler vardı.</p>
<p class="calibre1">Meyveler ağaç dallarını yere eğiyordu.</p>
<p class="calibre1">Ben bahçedeydim.</p>
<p class="calibre1">yanımda saray başyazmanı soylu Zuvappiş’in oğlu, benim çocukluk arkadaşım, talihsiz İnara vardı.</p>
<p class="calibre1">Ben bahçedeydim,</p>
<p class="calibre1">kendimden habersizdim.</p>
<p class="calibre1">Bahçede oyun vardı. Bahçede neşe vardı.</p>
<p class="calibre1">Nuvanza o bahçeye geldi.</p>
<p class="calibre1">Yanında soylu babam Maruvaş’la geldi,</p>
<p class="calibre1">yanında karısı Manni’yle geldi.</p>
<p class="calibre1">Nuvanza o zamanlar Manni’yle evliydi.</p>
<p class="calibre1">Ama sevgim o kadar büyüktü ki, ben onu yine de istedim.</p>
<p class="calibre1">O benden habersizdi.</p>
<p class="calibre1">O benim sevgimden habersizdi.</p>
<p class="calibre1">Ama biliyordum:</p>
<p class="calibre1">Beni görecekti,</p>
<p class="calibre1">beni sevecekti,</p>
<p class="calibre1">beni isteyecekti.</p>
<p class="calibre1">Nuvanza o zamanlar gençti.</p>
<p class="calibre1">Gözleri Hattuşa kartallarının gözleri gibi keskindi.</p>
<p class="calibre1">Bedeni, Fırtına Tanrısı’nın boğaları gibi güçlüydü.</p>
<p class="calibre1">Arinna’nın Güneş Tanrıçası’nın aslanları gibi çevikti.</p>
<p class="calibre1">Nuvanza, genç yaşında sayısız savaşa katılmıştı.</p>
<p class="calibre1">Hattuşa’ya saldıran Kaşga askerleriyle dövüşmüştü, Pala ülkesinin çapulcularını püskürtmüştü.</p>
<p class="calibre1">Nuvanza bir kahramandı,</p>
<p class="calibre1">Nuvanza bir efsaneydi,</p>
<p class="calibre1">Nuvanza bir destandı,</p>
<p class="calibre1">Nuvanza benim sevdiğim adamdı.</p>
<p class="calibre1">İnsanlar ondan çekinirdi,</p>
<p class="calibre1">çünkü o iyi bir savaşçıydı.</p>
<p class="calibre1">insanlar Nuvanza’ya saygı duyardı,</p>
<p class="calibre1">çünkü o dürüst biriydi.</p>
<p class="calibre1">Ben Nuvanza’dan çekinmezdim,</p>
<p class="calibre1">ben Nuvanza’ya ötekiler gibi saygı da duymazdım,</p>
<p class="softbreak"> </p>
<p class="calibre1">çünkü onu seviyordum.</p>
<p class="calibre1">Benim sevgim, saygıdan da, korkudan da büyüktü,</p>
<p class="calibre1">Benim sevgim daha derindi, daha güçlüydü.</p>
<p class="calibre1">Nuvanza’yı andığımda hep bir gülümseyiş gelir aklıma: Cesur, umut dolu, biraz muzip ama kendinden</p>
<p class="calibre1">ve dünyadan emin bir gülümseyiş.</p>
<p class="calibre1">Nuvanza’yı meyve bahçesinde gördüğümde,</p>
<p class="calibre1">yine aynı gülümseyiş vardı yüzünde.</p>
<p class="calibre1">Yanında benim soylu babam Maruvaş vardı,</p>
<p class="calibre1">yanında onun karısı güzel Manni vardı</p>
<p class="calibre1">ve Nuvanza’yı, Nuvanza yapan o gülümseyiş vardı yüzünde.</p>
<p class="calibre1">Ben bir incir ağacının dalındaydım,</p>
<p class="calibre1">saray başyazmanı Soylu Zuvappiş’in oğlu,</p>
<p class="calibre1">benim çocukluk arkadaşım, talihsiz İnara’yla oynuyordum.</p>
<p class="calibre1">İnara durgun göller gibi sakin bir çocuktu,</p>
<p class="calibre1">ben çağlayanlar kadar coşkuluydum.</p>
<p class="calibre1">İnara incir ağacından inmem için yalvarıyordu,</p>
<p class="calibre1">ben inatçıydım;</p>
<p class="calibre1">ben inmiyordum.</p>
<p class="calibre1">işte o anda gördüm Nuvanza’yı,</p>
<p class="calibre1">işte o anda gördüm Nuvanza’nın gülümseyişini.</p>
<p class="calibre1">O gülümseyiş beni aldı,</p>
<p class="calibre1">beni incir ağacından indirdi.</p>
<p class="calibre1">Beni aldı, beni genç kız yaptı.</p>
<p class="calibre1">Beni çocukluğumdan kurtardı,</p>
<p class="calibre1">bana kadın olacağımı müjdeledi</p>
<p class="calibre1">Ben, Nuvanza’yı görünce,</p>
<p class="calibre1">duru bir derede yüzen kırmızı balıklar gibi gördüm yazgımı.</p>
<p class="calibre1">Ben, Nuvanza’yı görünce,</p>
<p class="calibre1">anladım onsuz bir hayatın olamayacağım.</p>
<p class="calibre1">Oysa Nuvanza benden yaşlıydı,</p>
<p class="calibre1">oysa Nuvanza babamın arkadaşıydı,</p>
<p class="calibre1">oysa Nuvanza’nın karısı vardı,</p>
<p class="calibre1">oysa Nuvanza’nın karısı,</p>
<p class="calibre1">karnında üç ay sonra doğuracağı bir oğlanı taşıyordu.</p>
<p class="calibre1">Ama Nuvanza’nın gülümseyişi, hiç korkma diyordu, gördüklerin geçici,</p>
<p class="calibre1">bir sen hakikisin, bir de bana duyduğun sevgi.</p>
<p class="calibre1">Ve ben inandım onun gülümseyişine,</p>
<p class="softbreak"> </p>
<p class="calibre1">Ve ben sevdim onu.</p>
<p class="calibre1">Ve ben sonsuza kadar bekledim onu.</p>
<p class="whitespace"> </p>
<p class="calibre1">üçüncü tablet</p>
<p class="whitespace"> </p>
<p class="calibre1">Ey,göğün Güneş Tanrısı ile</p>
<p class="calibre1">Hâkimem Arinna’nın Güneş Tanrıçası’nın müjdelediği kişi. Ey. biricik aşkım Nuvanza’nın geleceğini söylediği kişi. Sana sevgi, sana saygı, sana minnetle uzanıyor ellerim. Sana teşekkürlerin en içtenini, en sahicisini sunuyorum, Lütfen kabul et. Bu tabletleri okuduğun için, bana inandığın için, bu kutsal yolculuğa çıktığın için, kendini Tanrıların buyruğuna bıraktığın için. Bu kavuşamayan sevgilinin, bu huzursuz ruhun, bu yazgısı tamamlanmamış kadının iyi dileklerini kabul et.</p>
<p class="calibre1">Belki şimdi yollardasın.</p>
<p class="calibre1">Zaten hayat bir yolculuk değil midir?</p>
<p class="calibre1">Hayat. Tanrıların olaylarla ördüğü bir patikada, yürümekten başka nedir?</p>
<p class="calibre1">Sen. Tanrıların yolunda yürürken,</p>
<p class="calibre1">ben de sana hikâyemi anlatacağım.</p>
<p class="calibre1">Sen sıkılmayasın diye,</p>
<p class="calibre1">hikâyemi sana yol arkadaşı yapacağım.</p>
<p class="calibre1">Ey. yılların ötesinden gelen kişi,</p>
<p class="calibre1">işte bir kez daha söylüyorum,</p>
<p class="calibre1">tatlı bir meyvenin balı gibi dudaklarıma yapışan o kelimeyi, “Nuvanza”yı.</p>
<p class="softbreak"> </p>
<p class="calibre1">Ben Nuvanza’yı istiyordum.</p>
<p class="calibre1">Başak güneşi, arı çiçeği, yeni doğmuş bebek anneyi, tarla tohumu, kadın erkeği nasıl isterse,</p>
<p class="calibre1">ben de Nuvanza’yı öyle istiyordum.</p>
<p class="calibre1">Ama Nuvanza’nın haberi yoktu.</p>
<p class="calibre1">Ben Hattuşa’nın her yerinde onu arıyordum.</p>
<p class="calibre1">Gözüm görüntüsünü, kulağım sesini,</p>
<p class="calibre1">burnum kokusunu arıyordu.</p>
<p class="calibre1">Ama onu görünce, bir çekingenlik geliyordu üstüme.</p>
<p class="calibre1">Kaçıp, bir kuytuya sığınıyordum.</p>
<p class="calibre1">Bir kuytuyu sığınıp doya doya onu seyrediyordum.</p>
<p class="calibre1">Yanına gitmiyordum,</p>
<p class="calibre1">yanına gidersem,</p>
<p class="calibre1">Tanrıların beyaz büyüsü bozulacak diye korkuyordum.</p>
<p class="calibre1">Yanına gidersem,</p>
<p class="calibre1">beni sıradan bir genç kız gibi görecek,</p>
<p class="calibre1">öyle tanıyacak, öyle bilecek, öyle alışacak diyordum.</p>
<p class="calibre1">Konuşurken kaşlarının çatılmasını, bira içmesini, şakalaşmasını saklandığım kuytudan seyrediyordum, gür ama şefkat yüklü sesini uzaktan dinliyordum.</p>
<p class="calibre1">Kendimi saklayamayıp da o beni gördüğünde ise</p>
<p class="calibre1">sadece bakıyordum.</p>
<p class="calibre1">O anda, bakışlarım kendi başına bir insan oluyordu, bakışlarıma söz geçiremiyordum,</p>
<p class="calibre1">bakışlarım istedikleri gibi bakıyordu Nuvanza’ya.</p>
<p class="calibre1">Nuvanza anlamıyordu bakışlarımı.</p>
<p class="calibre1">Anlamaya çalışıyordu ama anlamıyordu.</p>
<p class="calibre1">Belki konuşmak istiyordu benimle ama anlamıyordu.</p>
<p class="calibre1">Ben bu büyünün bozulmasından korkuyordum, kaçıyordum.</p>
<p class="calibre1">işte böyle, kara yazgımı değiştirecek kişi, günler işte böyle geçti.</p>
<p class="calibre1">Nuvanza’nın karısı Manni ona bir çocuk doğurdu. Çocuğun ay gibi bir yüzü vardı, gördüm. Çocuğun kara saçları vardı, gördüm. Çocuğun ışıltılı gözleri vardı, gördüm. Çok güzel bir çocuktu, gördüm. Kıskanmadım. Ne onu, ne annesi Manni’yi. Sevindim; çünkü Nuvanza da sevindi. Nuvanza’nın oğlunun adını Kral Muvatalli koydu.</p>
<p class="softbreak"> </p>
<p class="calibre1">Ona Zitiş adını verdi.</p>
<p class="calibre1">Onu kıskanmadım.</p>
<p class="calibre1">Zitiş’i kendim doğurmuş gibi mutlu oldum.</p>
<p class="calibre1">Zitişi sevdim. Zitiş dillendi, kıskanmadım.</p>
<p class="calibre1">Zitiş yürüdü, kıskanmadım.</p>
<p class="calibre1">Zitiş öteki çocuklarla oyunlar oynadı, kıskanmadım.</p>
<p class="calibre1">Annesi onu sokakta unuttu, ben unutmadım.</p>
<p class="calibre1">Onu tehlikelerden, belalardan korudum.</p>
<p class="calibre1">Onu kendi kanımdan bildim.</p>
<p class="calibre1">Onu kendi oğlum bildim.</p>
<p class="calibre1">Onu sevdim. Çünkü Nuvanza da seviyordu.</p>
<p class="calibre1">Ben mutluydum; çünkü Nuvanza da mutluydu.</p>
<p class="calibre1">Ama uzun sürmedi.</p>
<p class="calibre1">Çünkü Kral Muvatalli’nin işleri vardı.</p>
<p class="calibre1">Çünkü Muvatalli’nin işleri,</p>
<p class="calibre1">Nuvanza’nın mutluluğundan daha önemliydi.</p>
<p class="calibre1">Nuvanza, Kral Muvatalli’nin sadece komutanı değildi.</p>
<p class="calibre1">Onun arkadaşıydı, sır saklayanıydı, güvencesiydi.</p>
<p class="calibre1">Muvatalli sıkıntıya düşünce, Nuvanza da sıkıntıya düşerdi.</p>
<p class="calibre1">Nuvanza tasalıydı; çünkü Muvatalli tasalıydı.</p>
<p class="calibre1">Ben tasalıydım; çünkü Nuvanza tasalıydı.</p>
<p class="calibre1">Muvatalli’nin düşmanı çoktu.</p>
<p class="calibre1">Yukarıda Kaşgalılar, aşağıda Mısırlılar.</p>
<p class="calibre1">Kaşgalılar dizgine vurulmaz yabani bir domuz gibiydi.</p>
<p class="calibre1">Topraklarımıza saldırıyor, evlerimizi talan ediyor, bahçelerimizi, bağlarımızı yağmalıyorlardı.</p>
<p class="calibre1">Göğün Güneş Tanrısı</p>
<p class="calibre1">ve Hâkimem Arinna’nın Güneş Tanrıçası’nın yardımıyla Yiğit Nuvanza,</p>
<p class="calibre1">ve kralın kardeşi, ordunun Büyük Meşedi, Hattuşuli, Kaşgalıları yendiler.</p>
<p class="calibre1">Kaşgalılar, Hitit kılıcı ve baltasının önünde boyun eğdiler.</p>
<p class="calibre1">Mısır Firavunu Sethos, Kadeş’e düzenlediği akınlarda yenildi.</p>
<p class="calibre1">Kargamış ve Halep’teki Hitit savaşçıları,</p>
<p class="calibre1">onun kanlı ordusunu pişman ettiler.</p>
<p class="calibre1">Firavun Sethos yenilgisini yırtık bir çuval gibi sırtlayıp, utanç içinde ülkesine dönmek zorunda kaldı.</p>
<p class="calibre1">Hatti ülkesini çevreleyen düşmanlar sustu,</p>
<p class="calibre1">sindi, inlerine çekildi.</p>
<p class="softbreak"> </p>
<p class="calibre1">Ne ki Mutatalli’nin sıkıntısı bitmedi.</p>
<p class="calibre1">Muvatalli’nin sıkıntısı saraydaydı.</p>
<p class="calibre1">Muvattali’nin sıkıntısı içerdeydi. Muvatalli’nin sıkıntısı, kara bir yılan gibi yüreğine çöreklenmiş oturuyordu.</p>
<p class="calibre1">Bu sıkıntının adı Hattuşili’ydi.</p>
<p class="calibre1">Muvatalli’nin öz kardeşi Hattuşili,</p>
<p class="calibre1">şimdi Tanrı olan büyük kral Murşili’nin küçük oğlu, Muvatalli’nin küçük kardeşi Hattuşili.</p>
<p class="calibre1">Kendi küçük ama hırsı büyük Hattuşili.</p>
<p class="calibre1">Muvatalli kardeşine Kaşga’nın valiliğini vermişti, ama o fazlasını istiyordu.</p>
<p class="calibre1">Muvattali kardeşini ordunun meşedi yaptı,</p>
<p class="calibre1">ama o fazlasını istiyordu.</p>
<p class="calibre1">Kaşga ülkesinden Hattuşili’nin aşırılık haberleri geliyordu.</p>
<p class="calibre1">Hattuşili gözünü Muvatalli’nin tahtına dikmişti, Hattuşili kardeşinin yerini istiyordu.</p>
<p class="calibre1">Muvatalli öleceğini bilen bir hasta gibi bunu biliyordu.</p>
<p class="calibre1">Muvatalli bunu Nuvanza’ya anlatıyordu.</p>
<p class="calibre1">Nuvanza bunu bildiği için sıkıntıdaydı.</p>
<p class="calibre1">Ben, Nuvanza sıkıntıda olduğu için sıkıntıdaydım.</p>
<p class="calibre1">Muvatalli’nin önünde iki yol uzanıyordu.</p>
<p class="calibre1">ilki, Tanrı olmuş Büyük Kral Telipinu Yasası’nı çiğnemek, kendi kardeşini, kendi eliyle öldürmek.</p>
<p class="calibre1">İkincisi, tahtı Hattuşili ile paylaşmak.</p>
<p class="calibre1">Muvatalli düşündü, günlerce, gecelerce düşündü;</p>
<p class="calibre1">çare bulamadı.</p>
<p class="calibre1">Nuvanza’ya danıştı;</p>
<p class="calibre1">Nuvanza, kardeş kanı dökme dedi.</p>
<p class="calibre1">Tanrılara sordu;</p>
<p class="calibre1">Tanrılar, kardeş kanı dökme, dediler.</p>
<p class="calibre1">Falcılara gitti;</p>
<p class="calibre1">falcılar kardeş kanı dökme, dediler.</p>
<p class="calibre1">Yaşlılara danıştı;</p>
<p class="calibre1">yaşlılar kardeş kanı dökme, dediler.</p>
<p class="calibre1">Yaşlılar şimdi Tanrı olan Telipinu Fermanı’nı oku dediler.</p>
<p class="calibre1">Muvatalli, Kral Telipinu Fermanı’nı okudu.</p>
<p class="calibre1">Kral Telipinu Fermanı eskiyi söylüyordu,</p>
<p class="calibre1">Kral Telipinu’nun eski fermanı şöyle diyordu:</p>
<p class="calibre1">Kral ailesinde kan dökmeler çoğaldı.</p>
<p class="softbreak"> </p>
<p class="calibre1">Kraliçe Iştapariya öldü.</p>
<p class="calibre1">Üstelik Prens Ammuna da öldü.</p>
<p class="calibre1">Tanrı’nın insanları şöyle dediler:</p>
<p class="calibre1">Hattuşa’da kan dökmeler çok arttı.</p>
<p class="calibre1">Bunun üzerine ben Telipinu,</p>
<p class="calibre1">Hattuşa’da asiller meclisini toplantıya çağırdım.</p>
<p class="calibre1">Bu andan itibaren Hattuşa’da kral ailesinin bir çocuğuna hiç kimse kötülük yapmayacak, ona bıçak çekmeyecek!</p>
<p class="calibre1">Öndeki en büyük erkek çocuk, prens, kral olsun!</p>
<p class="calibre1">Eğer önde bir prens yok ise,</p>
<p class="calibre1">kim ikinci sıradaki oğul ise, kral o olsun!</p>
<p class="calibre1">Eğer varis olacak bir prens yok ise,</p>
<p class="calibre1">hangi kız çocuk öndeki ise, ona bir içgüveysi alsınlar, kral o olsun!</p>
<p class="calibre1">Gelecekte kim benden sonra kral olursa,</p>
<p class="calibre1">kardeşleri, oğullan, hısımları, akrabaları</p>
<p class="calibre1">ve askerleri birlik olsunlar!</p>
<p class="calibre1">Kral ailesinden hiç kimseyi öldürme.</p>
<p class="calibre1">Bu, iyi değildir.</p>
<p class="calibre1">Muvatalli Tanrı olmuş Kral Telipinu Fermanı’nı okudu.</p>
<p class="calibre1">Ve Muvatalli kararını verdi; kan dökmeyecekti.</p>
<p class="calibre1">Hattuşili’nin hatalarını bağışladı.</p>
<p class="calibre1">Telipinu Yasası’nı çiğnemedi,</p>
<p class="calibre1">Tanrılara özgü bir cömertlikle elini kardeşine uzattı, kardeşine sevgiyle sarıldı.</p>
<p class="calibre1">Tacını, tahtını ve ülkeyi kardeşiyle paylaşmaya karar verdi, ama Hattuşili daha fazlasını isteyecekti.</p>
<p class="calibre1">Ta ki çölde eski bir düşman, iri bir akrep gibi</p>
<p class="calibre1">sıcak kumların içinden çıkıp,</p>
<p class="calibre1">Hatti ülkesine yürümeye başlayıncaya kadar.</p>
<p class="whitespace"> </p>
<p class="calibre1">dördüncü tablet</p>
<p class="whitespace"> </p>
<p class="calibre1">Ey,iyiliği, sade bir elbise gibi giyen yüce kişi.</p>
<p class="calibre1">Ey,aradıkça arayacakları çoğalan, ey. buldukça bulacakları çoğalan, benim uzaklardan gelen akrabam. Sana. Nuvanza’yı anlattım, sana Nuvanza bizim eve geldiğinde, babam soylu Maruvaş’la konuşurken duyduklarımı anlattım. Ben ki devlet işlerini sevmem, ben ki konuşmaları Nuvanza’nın sesini duymak için dinlerim.</p>
<p class="calibre1">Ama öğrendim kralların işlerini,</p>
<p class="calibre1">öğrendim kralların kirli işlerini,</p>
<p class="calibre1">öğrendim kralların kanlı işlerini,</p>
<p class="calibre1">öğrendim kralların Asurlu bir tüccarınkinden daha ucuz, daha acımasız işlerini.</p>
<p class="calibre1">Babamla, Nuvanza’nın konuştuklarından başka,</p>
<p class="calibre1">İnara da anlattı bana,</p>
<p class="calibre1">soylu babası saray yazmanı Zuvappiş’ten duyduklarını.</p>
<p class="calibre1">Böylece öğrendim ben her şeyi.</p>
<p class="calibre1">Böylece ben, öğrendiğim her şeyi sana anlattım.</p>
<p class="calibre1">Sana taht için neredeyse birbirinin kanını dökecek iki kardeşi anlattım.</p>
<p class="calibre1">Sana iki kardeş kralın</p>
<p class="calibre1">şimdilik kılıçlarını kınlarına soktuklarını anlattım.</p>
<p class="calibre1">Ama çölde çıkacak bir fırtınanın ülkemin gökyüzünü nasıl kara bulutlarla kaplayacağını daha anlatmadım.</p>
<p class="calibre1">Hatti ülkesi gençlerinin kanlı yağmurlarla yıkanıp, Savaş Tanrısı’na adak olarak sunulacaklarını anlatmadım.</p>
<p class="softbreak"> </p>
<p class="calibre1">Sana oğullarını yitiren annelerin acısını anlatmadım.</p>
<p class="calibre1">Dul kalan gelinlerin yasını,</p>
<p class="calibre1">öksüz çocukların umutsuzluğu anlatmadım.</p>
<p class="calibre1">Sana bunları anlatmadım.</p>
<p class="calibre1">Çünkü sana daha kendi aşkımı anlatmadım.</p>
<p class="calibre1">Benim aşkımı bilmeden, olanları bilemezsin.</p>
<p class="calibre1">Oysa sen olanları tam olarak bilmelisin,</p>
<p class="calibre1">gökte gezinen dolunay gibi tam ve gerçek olarak.</p>
<p class="calibre1">Ne Hattuşili’nin tabletlere yazdırdığı gibi,</p>
<p class="calibre1">ne de Ramses’in tapınakların kapılarına kazıttığı gibi.</p>
<p class="calibre1">Krallar hep yanlış, hep eksik anlatır.</p>
<p class="calibre1">Krallar kılıçlarının gölgesi halkın üzerinden eksilmesin ister.</p>
<p class="calibre1">Krallar şöyle düşünür:</p>
<p class="calibre1">Nasıl olur da tahtta daha çok kalırız.</p>
<p class="calibre1">Nasıl olur da daha çok ülkeyi istila ederiz.</p>
<p class="calibre1">En iyisi, en adili bile böyle düşünür.</p>
<p class="calibre1">Çünkü böyle düşünmezse kral olamaz.</p>
<p class="calibre1">Böyle düşünmek kral olmanın şanındandır.</p>
<p class="calibre1">Muvatalli böyle düşünüyordu.</p>
<p class="calibre1">Hattuşili böyle düşünüyordu.</p>
<p class="calibre1">Ramses böyle düşünüyordu.</p>
<p class="calibre1">Nasıl olur da daha çok toprak ele geçiririz,</p>
<p class="calibre1">nasıl olur da daha çok köle, daha çok vergi toplarız.</p>
<p class="calibre1">Onlar böyle düşünürken,</p>
<p class="calibre1">ben, günbegün imkânsız bir sevgiyi büyütüyordum, ben, imkânsız bir sevgiyi büyütüyordum bedenimde.</p>
<p class="calibre1">Nuvanza bir gülümseyişle genç kız yapmıştı beni.</p>
<p class="calibre1">Nuvanza bir gülümseyişle genç kız yapmıştı,</p>
<p class="calibre1">çocuk bedenimin içindeki ruhumu.</p>
<p class="calibre1">Şimdi bedenim, ruhuma ayak uydurmaya çalışıyordu.</p>
<p class="calibre1">Tıpkı güçlü efendisinin hızlı yürüyüşüne</p>
<p class="calibre1">ayak uydurmaya çalışan, çırpı bacaklı bir köle gibi.</p>
<p class="calibre1">Ruhumun istediği gibi biçimleniyordu bedenim.</p>
<p class="calibre1">Bedenim iyi sulanmış, iyi güneş almış,</p>
<p class="calibre1">iyi bakılmış bir ağaç gibi günbegün büyüyordu.</p>
<p class="calibre1">Boyum uzuyordu, kalçalarım yuvarlaklaşıyordu,</p>
<p class="calibre1">memelerim irileşiyordu.</p>
<p class="calibre1">Bedenim ruhumun isteğine uymuş,</p>
<p class="calibre1">imkânsız bir aşka büyüyordu.</p>
<p class="calibre1">Bir ben değildim bedenimdeki değişimi fark eden, biri daha vardı, keşke olmasaydı.</p>
<p class="calibre1">Biri daha vardı, ben nasıl Nuvanza’yı seviyorsam, o da beni seven; keşke sevmeseydi.</p>
<p class="calibre1">Ama seviyordu, en az benim Nuvanza’yı sevdiğim kadar.</p>
<p class="calibre1">Soylu Zuvappiş’in oğlu, benim çocukluk arkadaşım İnara. Zavallı İnara, talihsiz İnara, tek suçu beni sevmek olan İnara.</p>
<p class="calibre1">Eğer Nuvanza olmasaydı,</p>
<p class="calibre1">eğer Nuvanza’ya duyduğum bu aşk olmasaydı,</p>
<p class="calibre1">İnara’nın sevgisi yeterdi onunla evlenmem için.</p>
<p class="calibre1">İnara’nın sevgisi öyle büyüktü ki,</p>
<p class="calibre1">onu bir kardeş gibi sevmeme rağmen,</p>
<p class="calibre1">yine de evlenirdim onunla hiç düşünmeden.</p>
<p class="calibre1">Onun bana duyduğu sevgi,</p>
<p class="calibre1">sadece benim Nuvanza’ya duyduğum sevgiyle kıyaslanabilirdi.</p>
<p class="calibre1">O kadar sahici, o kadar içten, o kadar çaresiz,</p>
<p class="calibre1">o kadar kederli, o kadar umut dolu.</p>
<p class="calibre1">İnara bana bakarken yıldızlar basardı gözlerini.</p>
<p class="calibre1">İnara bana bakarken, yüzü incelirdi.</p>
<p class="calibre1">Yüzü bir kızın yüzü gibi alımlı olurdu, çekici olurdu.</p>
<p class="calibre1">O kadar çok kız vardı ki Hattuşa’da,</p>
<p class="calibre1">İnara kendisine baksın diye kıvranan.</p>
<p class="calibre1">Ama İnara’nın gözleri onları görmezdi,</p>
<p class="calibre1">İnara gözlerini benden alamazdı.</p>
<p class="calibre1">Bunu benim babam soylu Maruvaş bilirdi,</p>
<p class="calibre1">bunu İnara’nın babası soylu Zuvappiş de bilirdi.</p>
<p class="calibre1">Bilirler ama birbirlerine söylemezlerdi.</p>
<p class="calibre1">ikisi de emindi söz zamanının yakında geleceğinden.</p>
<p class="calibre1">Soylu Zuvappiş hediyeler göndermek için</p>
<p class="calibre1">hazırlıklara başlamıştı bile.</p>
<p class="calibre1">Onlara göre, bu evlilik Fırtına Tanrısı Teşup’un hükmü gibiydi, kaçınılmazdı. Vakti gelince olacaktı.</p>
<p class="calibre1">Ama hepsi de yanılıyordu.</p>
<p class="calibre1">Çünkü benim açlığı büyüyen ruhum,</p>
<p class="calibre1">benim açlığı büyüyen bedenim Nuvanza’ya aitti.</p>
<p class="calibre1">Bu kutsal açlığı ancak Nuvanza giderebilirdi,</p>
<p class="calibre1">ama Nuvanza’nın haberi yoktu bundan.</p>
<p class="calibre1">Nuvanza sadece bakışlarımız karşılaştığında,</p>
<p class="calibre1">iki kor parçası gibi yanan gözlerimi bilirdi,</p>
<p class="softbreak"> </p>
<p class="calibre1">kızaran yüzümü bilirdi,</p>
<p class="calibre1">rüzgârda yaprak gibi titreyen ince bedenimi bilirdi.</p>
<p class="calibre1">Nuvanza belki halimi anlıyordu,</p>
<p class="calibre1">anlıyordu ama anlamazlıktan geliyordu.</p>
<p class="calibre1">Belki de anlamıyordu,</p>
<p class="calibre1">benim deli dolu bir kız olmama veriyordu bu hallerimi.</p>
<p class="calibre1">Ya da bilmemek işine geliyordu.</p>
<p class="calibre1">Ama bilmezden gelmek koruyamayacaktı onu.</p>
<p class="calibre1">Çünkü etimdeki ateş hem onu,</p>
<p class="calibre1">hem beni yakacak kadar harlıydı, alevliydi, güçlüydü.</p>
<p class="calibre1">Ve aklım yapma dese de, yüreğim,</p>
<p class="calibre1">etim sürükleyip götürecekti beni Nuvanza’nın yatağına.</p>
<p class="calibre1">Ve o gün uzak değildi.</p>
<p class="calibre1">Ve ben Hasat bayramında yaptım yapacağımı.</p>
<p class="calibre1">O sabah erkenden kalktık,</p>
<p class="calibre1">o sabah temizlendik,</p>
<p class="calibre1">o sabah en güzel giysilerimizi giydik.</p>
<p class="calibre1">O sabah Hattuşa’nın sıcak havasını ciğerlerimize çektik.</p>
<p class="calibre1">O sabah sarayın önüne gittik.</p>
<p class="calibre1">Kral ve Kraliçe sarayın kapısına çıkınca,</p>
<p class="calibre1">kırmızı giysili çalgıcılarla ilahiciler,</p>
<p class="calibre1">Kral ve Kraliçe’nin yanlarında yerlerini alınca, Kral ve Kraliçe hazır olunca tören alayı yola koyuldu.</p>
<p class="calibre1">Yürüyüşle birlikte çalgıcılar müzik aletlerini çaldılar.</p>
<p class="calibre1">ilahiciler dualar söyleyerek dans etmeye başladılar.</p>
<p class="calibre1">Kral Muvatalli ve Kraliçe yürüdü.</p>
<p class="calibre1">Kral ve Kraliçe yürürken halkı selamladı.</p>
<p class="calibre1">Biz soylular, Kral ve Kraliçe’nin arkasından yürüdük.</p>
<p class="calibre1">Biz soylular, halkı selamladık.</p>
<p class="calibre1">Bizim ardımızdan saray görevlileri geliyordu.</p>
<p class="calibre1">Saray görevlileri Tanrılara sunulacak adakları taşıyordu.</p>
<p class="calibre1">Herkesin gözü, muhteşem giysiler içindeki</p>
<p class="calibre1">Kral Muvatalli ile Kraliçe’deydi.</p>
<p class="calibre1">Ama ben Kral’la Kraliçe’ye bakmıyordum.</p>
<p class="calibre1">Ben, Muvatalli’nin bir sıra arkasında yürüyen</p>
<p class="calibre1">Nuvanza’ya bakıyordum.</p>
<p class="calibre1">Gözlerim ona kenetlenmişti,</p>
<p class="calibre1">oysa tören yeri rengarenkti.</p>
<p class="calibre1">Oysa ülkenin en yetenekli müzisyenleri,</p>
<p class="calibre1">en güzel şarkılarını söylüyordu.</p>
<p class="softbreak"> </p>
<p class="calibre1">Oysa ülkenin en yetenekli dansçıları,</p>
<p class="calibre1">en güzel danslarını yapıyordu.</p>
<p class="calibre1">Oysa ülkenin en yetenekli akrobatları,</p>
<p class="calibre1">en muhteşem gösterilerini yapıyordu.</p>
<p class="calibre1">Halk toplanmış onları izliyordu,</p>
<p class="calibre1">benim umrumda değildi.</p>
<p class="calibre1">Ben sadece Nuvanza’ya izledim.</p>
<p class="calibre1">Adım atışını, kaslı bedeninin kendinden emin sarsılışını, dik başını, tanıdıklarına sıcacık gülümseyişini izledim.</p>
<p class="calibre1">Karısı Manni yanında yoktu,</p>
<p class="calibre1">ben, Nuvanza’yı izledim.</p>
<p class="calibre1">Tapmağa vardık,</p>
<p class="calibre1">ben, Nuvanza’yı izledim.</p>
<p class="calibre1">Tapınakta başrahip karşıladı bizi,</p>
<p class="calibre1">ben, Nuvanza’yı izledim.</p>
<p class="calibre1">Başrahip töreni başlattı, dualar okudu,</p>
<p class="calibre1">Kral ve Kraliçe, Tanrıların önünde diz kırdılar, saygıyla eğildiler,</p>
<p class="calibre1">ben, Nuvanza’yı izledim.</p>
<p class="calibre1">Tütsülerin kokusu tapmağı tuttu, Tanrılara adaklar sunuldu, ben, Nuvanza’yı izledim.</p>
<p class="calibre1">Kafile neşelendi, hep birlikte yemek yenildi,</p>
<p class="calibre1">şarap içildi, bira içildi,</p>
<p class="calibre1">ben, Nuvanza’yı izledim.</p>
<p class="calibre1">Tören bitti, Kral ile Kraliçe önde bütün kafile saraya döndü, ben, Nuvanza’yı izledim.</p>
<p class="calibre1">Vakit öğleyi buldu, Nuvanza yalnız kaldı,</p>
<p class="calibre1">ben, Nuvanza’yı izledim.</p>
<p class="calibre1">Nuvanza şaraptan ve sıcaktan bunaldı, nehre yürüdü, ben, Nuvanza’yı izledim.</p>
<p class="calibre1">Nuvanza kuytu bir köşe buldu,</p>
<p class="calibre1">Nuvanza ağacın gölgesine uzandı,</p>
<p class="calibre1">Nuvanza gözlerini kapadı,</p>
<p class="calibre1">ben, Nuvanza’yı izledim.</p>
<p class="calibre1">Ve izlemek dayanılmaz olunca,</p>
<p class="calibre1">ben sadece izlemekten vazgeçtim;</p>
<p class="calibre1">yaklaştım.</p>
<p class="calibre1">Bir yılan gibi sürünerek değil,</p>
<p class="calibre1">sahibini uyandırmaktan çekinen sadık bir köpek gibi.</p>
<p class="calibre1">Binicisine yakın olmak isteyen bir kısrak gibi ama sessizce yaklaştım.</p>
<p class="softbreak"> </p>
<p class="calibre1">Heyecandan dudaklarım kurudu,</p>
<p class="calibre1">ona yaklaştım.</p>
<p class="calibre1">Kalbim bir kuş gibi kanatlandı, delice çarpmaya başladı, ona yaklaştım.</p>
<p class="calibre1">Bacaklarım titremeye başladı,</p>
<p class="calibre1">ona yaklaştım.</p>
<p class="calibre1">Soluk alışlarını duydum,</p>
<p class="calibre1">duydukça daha çok yaklaştım.</p>
<p class="calibre1">Nuvanza’nın geniş göğsünün</p>
<p class="calibre1">bir körük gibi inip kalktığını gördüm,</p>
<p class="calibre1">yaklaştım.</p>
<p class="calibre1">Ayağımın altında bir dal kırıldı,</p>
<p class="calibre1">yaklaştım.</p>
<p class="calibre1">Nuvanza gözlerini açtı, beni gördü,</p>
<p class="calibre1">yaklaştım.</p>
<p class="calibre1">Nuvanza beni görünce şaşırmadı,</p>
<p class="calibre1">gülümsemedi,</p>
<p class="calibre1">gözlerinde hiç görmediğim bir parıltıyla baktı.</p>
<p class="calibre1">Yaklaştım.</p>
<p class="calibre1">Nuvanza’nın bakışları vahşileşti, parıltı derinleşti.</p>
<p class="calibre1">Ürkmedim, korkmadım,</p>
<p class="calibre1">ben Nuvanza’ya yaklaştım.</p>
<p class="calibre1">Nuvanza bana uzandı.</p>
<p class="calibre1">Nuvanza elimi tuttu.</p>
<p class="calibre1">Nuvanza beni kendine çekti.</p>
<p class="calibre1">Nuvanza uzanıp boynumdan öptü.</p>
<p class="calibre1">Nuvanza elini bacaklarımın arasına soktu.</p>
<p class="calibre1">Nuvanza’nın parmaklan ıslandı.</p>
<p class="calibre1">Nuvanza başını geniş elbisemin altına soktu.</p>
<p class="calibre1">Memelerimi buldu, memelerimi öptü,</p>
<p class="calibre1">benim hoşuma gitti.</p>
<p class="calibre1">Nuvanza benim giysilerimi çıkardı,</p>
<p class="calibre1">hoşuma gitti.</p>
<p class="calibre1">Nuvanza kendi giysilerini çıkardı.</p>
<p class="calibre1">Otlar gibi, ağaçlar gibi, nehir gibi çıplak kaldık, hoşuma gitti.</p>
<p class="calibre1">Nuvanza bedenini bana sürdü,</p>
<p class="calibre1">hoşuma gitti.</p>
<p class="calibre1">Nuvanza beni sevdi,</p>
<p class="calibre1">Nuvanza beni aldı,</p>
<p class="calibre1">Nuvanza beni kadın yaptı, hoşuma gitti.</p>
<p class="softbreak"> </p>
<p class="calibre1">Önce biraz canım yandı ama hoşuma gitti.</p>
<p class="calibre1">Önce biraz korktum ama hoşuma gitti.</p>
<p class="calibre1">Ve sonra yan yana uzandık.</p>
<p class="calibre1">Ve sonra o bana dedi ki:</p>
<p class="calibre1">Neden koynuma girdin?</p>
<p class="calibre1">Ve ben ona dedim ki:</p>
<p class="calibre1">Çünkü seni sevdim.</p>
<p class="calibre1">Nuvanza yüzüme baktı ve dedi ki;</p>
<p class="calibre1">Ben senin babanın arkadaşıyım.</p>
<p class="calibre1">Dedi ki:</p>
<p class="calibre1">Ben senin babanın yaşındayım.</p>
<p class="calibre1">Dedi ki:</p>
<p class="calibre1">Benim karım var.</p>
<p class="calibre1">Dedi ki:</p>
<p class="calibre1">Benim oğlum var.</p>
<p class="calibre1">Dedim ki:</p>
<p class="calibre1">Ben senden bir şey istemiyorum.</p>
<p class="calibre1">Dedim ki:</p>
<p class="calibre1">Bir insan, bir nehri nasıl severse</p>
<p class="calibre1">ki nehir o insanı bilmez,</p>
<p class="calibre1">ben seni öyle seviyorum.</p>
<p class="calibre1">Dedim ki:</p>
<p class="calibre1">Ben senden bir şey istemiyorum.</p>
<p class="calibre1">Bir çocuk, oyunu nasıl severse</p>
<p class="calibre1">ki oyun o çocuğu bilmez,</p>
<p class="calibre1">ben seni öyle seviyorum.</p>
<p class="calibre1">Dedim ki:</p>
<p class="calibre1">Bir genç kız, bir çiçeği koparmadan, uzaktan koklayarak nasıl severse, ki çiçek o genç kızı bilmez,</p>
<p class="calibre1">ben seni öyle seviyorum.</p>
<p class="calibre1">Dedim ki:</p>
<p class="calibre1">Ben senden bir şey istemiyorum,</p>
<p class="calibre1">gülümsemeni eksik etme yeter.</p>
<p class="calibre1">Nuvanza yüzüme baktı.</p>
<p class="calibre1">Nuvanza yüzüme bakarken gözleri nemlendi.</p>
<p class="calibre1">Nuvanza’nın gözlerinde iki çiy tanesi belirdi.</p>
<p class="calibre1">Nuvanza’nın esmer yanakları iki çiy tanesiyle nemlendi.</p>
<p class="calibre1">Ama Nuvanza, tek söz söylemedi.</p>
<p class="calibre1">Ben de söylemedim.</p>
<p class="calibre1">Öylece durduk nehrin kenarında.</p>
<p class="calibre1">Öylece durduk ağaçların altında.</p>
<p class="softbreak"> </p>
<p class="calibre1">Öylece durduk birbirimizin yakınında. Öylece durduk, Hattuşa’da bayram vardı.</p>
<p class="whitespace"> </p>
<p class="calibre1">beşinci tablet</p>
<p class="whitespace"> </p>
<p class="calibre1">Ey, uzak günlerin kokusunu,</p>
<p class="calibre1">renklerini, soluğunu bana getiren kişi.</p>
<p class="calibre1">Ey, beni tanımadan bilmeden, benim için yollara düşen kişi.</p>
<p class="calibre1">Ey, yazdırdıklarımın sadık okuru.</p>
<p class="calibre1">Umarım aşk nedir bilenlerdensin,</p>
<p class="calibre1">umarım yaptıklarıma bakıp,</p>
<p class="calibre1">beni aklın acımasız yasalarıyla mahkum etmezsin.</p>
<p class="calibre1">Umarım yaptıklarımı değerlendirirken</p>
<p class="calibre1">kalbin de katılır yargılamaya.</p>
<p class="calibre1">Umarım beni suçlamazsın.</p>
<p class="calibre1">Çünkü ben kendimi suçladım.</p>
<p class="calibre1">Çünkü sen, beni benim kadar suçlayamazsın.</p>
<p class="calibre1">Çünkü kimse beni, benim kadar suçlayamaz.</p>
<p class="calibre1">Ama kendini suçlamak aşkı öldürmez, alevlendirir.</p>
<p class="calibre1">Onun koynundan çıktığım gün,</p>
<p class="calibre1">Nuvanza’nın erkekliğini içimde hissetiğim gün,</p>
<p class="calibre1">îşte o gün, Nuvanza benden ayrılınca,</p>
<p class="calibre1">ben Hattuşa’nın içine yürüdüm.</p>
<p class="calibre1">Yürüdüm ama Hattuşa artık aynı Hattuşa değildi.</p>
<p class="calibre1">Evler aynı ev değildi.</p>
<p class="calibre1">Duvarlar aynı duvar değildi.</p>
<p class="calibre1">Taşlar aynı taş değildi.</p>
<p class="calibre1">Ağaçlar aynı ağaç değildi.</p>
<p class="calibre1">Kuşlar aynı kuş değildi.</p>
<p class="calibre1">Nehir aynı nehir değildi.</p>
<p class="calibre1">Ve insanlar aynı insan değildi.</p>
<p class="calibre1">Sanki Göğün Güneş Tanrısı asasını</p>
<p class="softbreak"> </p>
<p class="calibre1">iyilikle dokundurmuş gibi her şey güzelleşivermişti. Hani Şarap Tanrısı, çanağından size içirir de, dünyanın kötülüklerini görmez olursunuz ya, ben de öyle olmuştum işte. Oysa bir tek yudum şarap koymamıştım ağzıma.</p>
<p class="calibre1">Oysa bir tek yudum bira koymamıştım ağzıma.</p>
<p class="calibre1">Ama Şarap Tanrısı’nın nimetleriyle</p>
<p class="calibre1">aklı hafifleyen biri gibiydim yine de.</p>
<p class="calibre1">Bir tarlakuşu olmuştum da uçuyordum</p>
<p class="calibre1">Hattuşa sokaklarında.</p>
<p class="calibre1">Bir kelebek olmuştum da savruluyordum</p>
<p class="calibre1">Hattuşa rüzgârının önü sıra.</p>
<p class="calibre1">Bedenimden kurtulmuştum, aklımdan kurtulmuştum,</p>
<p class="calibre1">beni bağlayan ne varsa kurtulmuştum.</p>
<p class="calibre1">Ama hatırlattılar.</p>
<p class="calibre1">Babamın sevgisinden kurtulmuştum,</p>
<p class="calibre1">soyluluğumdan kurtulmuştum,</p>
<p class="calibre1">Hattuşa’nın yasalarından kurtulmuştum.</p>
<p class="calibre1">Ama hatırlattılar.</p>
<p class="calibre1">Beni gökyüzünden alıp, yeniden toprağın üzerine bıraktılar.</p>
<p class="calibre1">Bunu yapan İnara’ydı.</p>
<p class="calibre1">Benim oyun arkadaşım, benim biricik dostum,</p>
<p class="calibre1">hep benim mutluluğumu istediğini söyleyen İnara.</p>
<p class="calibre1">Mutluluğu sadece benim yanımda bulan İnara.</p>
<p class="calibre1">Benim için canından olan İnara.</p>
<p class="calibre1">Onun sesini duyduğumda,</p>
<p class="calibre1">anladım ki, Aslanlı Kapı’nın gölgesindeyim.</p>
<p class="calibre1">Onun sesini duyduğumda,</p>
<p class="calibre1">anladım ki ben,</p>
<p class="calibre1">Güneş Tanrıçası’nın gökyüzündeki evinde değil,</p>
<p class="calibre1">Hattuşa’nın içindeyim.</p>
<p class="calibre1">İnara yüzüme baktı,</p>
<p class="calibre1">İnara yüzüme bakınca anladı mutluluğumu.</p>
<p class="calibre1">İnara yüzüme bakınca,</p>
<p class="calibre1">anladı mutluluğu bir başkasında bulduğumu.</p>
<p class="calibre1">Soldu İnara’nın genç yüzü.</p>
<p class="calibre1">Soldu İnara’nın iki iri yıldız gibi parlayan ışıltılı gözleri.</p>
<p class="calibre1">Anladı artık ondan sonsuza kadar koptuğumu.</p>
<p class="softbreak"> </p>
<p class="calibre1">İnara bunu anlayınca öfkeyle sordu:</p>
<p class="calibre1">Serdeydin?</p>
<p class="calibre1">Ben de dedim ki:</p>
<p class="calibre1">Niye soruyorsun?</p>
<p class="calibre1">O da bana dedi ki:</p>
<p class="calibre1">Ben değil, soylu baban Maruvaş merak ediyor.</p>
<p class="calibre1">Ben de ona dedim ki:</p>
<p class="calibre1">Ben, babamla konuşurum.</p>
<p class="calibre1">İnara bir daha sormadı. Yanımda yürümeye başladı.</p>
<p class="calibre1">Birbirine karışmadan akan iki nehir gibi yürüdük.</p>
<p class="calibre1">Sonra İnara bana dedi ki:</p>
<p class="calibre1">Size hediyeler göndereceğim.</p>
<p class="calibre1">Ben ne demek istediğini anladım ama konuşmadım.</p>
<p class="calibre1">Birbirine karışmadan akan iki nehir gibi yürüdük.</p>
<p class="calibre1">İnara dedi ki:</p>
<p class="calibre1">Artık benim evimde kalmanı istiyorum.</p>
<p class="calibre1">Birbirine karışmadan akan iki nehir gibi yürüdük.</p>
<p class="calibre1">Sonra İnara bana dedi ki:</p>
<p class="calibre1">Biz evlenelim.</p>
<p class="calibre1">Ben yine konuşmadım.</p>
<p class="calibre1">İnara önüme geçti.</p>
<p class="calibre1">Ben, önü toprakla kesilen bir nehir gibi</p>
<p class="calibre1">kendi içime akmaya başladım.</p>
<p class="calibre1">İnara karşımda durdu ve dedi ki:</p>
<p class="calibre1">Biz evlenelim.</p>
<p class="calibre1">Anladım ki söylemeden olmayacak.</p>
<p class="calibre1">Anladım ki İnara’nın kalbini kırmadan,</p>
<p class="calibre1">İnara beni anlamayacak.</p>
<p class="calibre1">Anladım ki, söylemezsem İnara beni bırakmayacak.</p>
<p class="calibre1">Dedim ki:</p>
<p class="calibre1">Biz evlenemeyiz.</p>
<p class="calibre1">Dedim ki:</p>
<p class="calibre1">Ben, seni bir arkadaş gibi seviyorum, bir koca gibi sevemem.</p>
<p class="calibre1">Dedim ki:</p>
<p class="calibre1">Güzel bir eş seç, bu senin hakkın ama o eş ben olmayayım.</p>
<p class="calibre1">Dağ Tanrısı öfkelenir de nasıl yeri sarsarsa,</p>
<p class="calibre1">İnara da öyle sarsıldı karşımda.</p>
<p class="calibre1">Fırtına Tanrısı öfkelenir de,</p>
<p class="calibre1">şimşekleriyle nasıl gökyüzünü parçalara bölerse</p>
<p class="calibre1">öyle ışıklar çaktı İnara’nın kara gözlerinde.</p>
<p class="calibre1">Dedi ki:</p>
<p class="softbreak"> </p>
<p class="calibre1">Bir eş seçmek benim hakkım.</p>
<p class="calibre1">Ama Tanrılar bilsin ki, o senden başkası değildir.</p>
<p class="calibre1">Seni sevmek benim hakkım ama Tanrılar bilsin ki, eğer sen İnara’nın eşi olmazsan,</p>
<p class="calibre1">hiçbir kadın onun eşi olmayacaktır.</p>
<p class="calibre1">Ben dedim ki:</p>
<p class="calibre1">Biz Tanrıların sürüşüyüz.</p>
<p class="calibre1">Tanrılar bize demiştir ki, biri size eş olmazsa, öbürünü seçin.</p>
<p class="calibre1">İnara bana dedi ki:</p>
<p class="calibre1">Ben seçimimi yaptım. Sen de yap.</p>
<p class="calibre1">Ben ona dedim ki:</p>
<p class="calibre1">Ben kimseyi seçmeyeceğim.</p>
<p class="calibre1">İnara bana dedi ki:</p>
<p class="calibre1">Ninatta yalan söylüyor.</p>
<p class="calibre1">Ninatta seçimini yaptı.</p>
<p class="calibre1">Ama Ninatta’nın seçtiği kişi ona koca olmaz.</p>
<p class="calibre1">Ben ona dedim ki:</p>
<p class="calibre1">Ben koca istemiyorum. Ben kendimi Tannlara adayacağım.</p>
<p class="calibre1">İnara başını salladı ve dedi ki:</p>
<p class="calibre1">Ninatta yalan söylüyor. O kendini Nuvanza’ya adadı.</p>
<p class="calibre1">İnara başını salladı ve dedi ki:</p>
<p class="calibre1">Ninatta yanlış yapıyor. Nuvanza’dan ona koca olmaz.</p>
<p class="calibre1">Nuvanza’nın karısını var. Nuvanza, karısını seviyor.</p>
<p class="calibre1">Nuvanza’nın oğlu var. Nuvanza, oğlunu seviyor.</p>
<p class="calibre1">Nuvanza, Ninatta’yı sevmez.</p>
<p class="calibre1">Nuvanza, Ninatta’ya bakmaz.</p>
<p class="calibre1">Nuvanza, Ninatta’yla konuşmaz.</p>
<p class="calibre1">Nuvanza, Ninatta’ya dokunmaz.</p>
<p class="calibre1">İnara böyle deyince,</p>
<p class="calibre1">ben Göğün Güneş Tanrısı’nın aslanları gibi öfkelendim.</p>
<p class="calibre1">İnara böyle deyince, benim mutluluğumun yerini öfke.aldı.</p>
<p class="calibre1">İnara böyle deyince, ben İnara’nın kalbini kırmak istedim.</p>
<p class="calibre1">Ve ona dedim ki:</p>
<p class="calibre1">Nerden geldiğimi soruyordun söyleyeyim.</p>
<p class="calibre1">Nuvanza’nın yanından.</p>
<p class="calibre1">Nuvanza bana baktı, benimle konuştu, bana dokundu.</p>
<p class="calibre1">Nuvanza’nın bedeniyle benimki bir oldu.</p>
<p class="calibre1">Nuvanza benim oldu.</p>
<p class="calibre1">Ben Nuvanza’nın oldum.</p>
<p class="calibre1">Ben böyle dedim.</p>
<p class="calibre1">Oysa Nuvanza’yla yaptığımız zinaydı.</p>
<p class="softbreak"> </p>
<p class="calibre1">Nuvanza’yla yaptığımız suçtu.</p>
<p class="calibre1">BU suçun cezası ağırdı.</p>
<p class="calibre1">Bu suçun cezası ölümdü.</p>
<p class="calibre1">Ama tutamadım kendimi, söyledim.</p>
<p class="calibre1">İnara söylediklerimi duyunca,</p>
<p class="calibre1">okunu fırlatmaya hazırlanan bir yay gibi gerildi yüzü.</p>
<p class="calibre1">Keskin bir bıçak gibi inceldi gözleri.</p>
<p class="calibre1">Daha fazla durmadı,</p>
<p class="calibre1">baharda karlar eriyip de bir ırmak nasıl akar giderse, öyle hiddetle aktı gitti.</p>
<p class="calibre1">O gidince üzüldüm, onu üzdüğüm için. O gidince pişmanlık duydum, onu pişman ettiğim için. Ama biraz da rahatladı içim. Çünkü bugün değilse yarın, hiç çaresi yok ona aynı sözleri söyleyecektim. İnara mutluluğumu alıp gidince ben de evimin yolunu tuttum. Tanrıların bana kızdığını bilseydim evime gitmezdim. İnara’nın peşinden koşar, onu durdururdum, olacakları bilseydim, İnara’nın elini tutar, onun öfkesini tatlı sözlerle yatıştırırdım. Bilseydim İnara’nın benden ayrılınca Nuvanza’ya gideceğini, İnara’dan özürler diler, kendimi onun önünde aşağılardım. Ama bilemedim. Akıl edemedim. Anlayamadım. Ah! Hiç bilemedim.</p>
<p class="calibre1">Bildiğimde ise Tanrılar çoktan kusmuşlardı öfkelerini üzerimize.</p>
<p class="calibre1">Haberi soylu babam Maruvaş getirdi eve.</p>
<p class="calibre1">İnara ölmüştü.</p>
<p class="calibre1">İnara, Nuvanza’nın kılıcının ucunda canını teslim etmişti.</p>
<p class="calibre1">Babamın yüzü karardı.</p>
<p class="calibre1">Kendi öz oğlu ölmüş gibi yaşlar döküldü gözlerinden.</p>
<p class="calibre1">Kendi öz kardeşi katil olmuş gibi dövündü.</p>
<p class="calibre1">Duyunca ben felaketin haberini babamdan, öylece kaldım.</p>
<p class="calibre1">En keskin bıçakla kesseler zerre kan çıkmazdı etimden.</p>
<p class="calibre1">Kutsal dağdaki kayalar gibi kıpırdayamaz oldum,</p>
<p class="calibre1">göremez oldum, soramaz oldum.</p>
<p class="calibre1">Babam gözyaşlarını silip, anlattı olanları.</p>
<p class="calibre1">İnara öfkeyle yürümüş üstüne Nuvanza’nın</p>
<p class="calibre1">Hattuşa’nın orta yerinde.</p>
<p class="calibre1">Nuvanza alttan almış önce. Gençliğine vermiş İnara’nın.</p>
<p class="softbreak"> </p>
<p class="calibre1">Törende içtiği şarapların kötü etkisine vermiş</p>
<p class="calibre1">bu genç adamın küstahlığını.</p>
<p class="calibre1">Geçip gitmek istemiş, huzurlu evine.</p>
<p class="calibre1">İnara bırakmamış fakat, sürdürmüş hakaretlerini.</p>
<p class="calibre1">Nuvanza alaya vurmuş bu kez.</p>
<p class="calibre1">Demiş ki:</p>
<p class="calibre1">Eğer yenmek istiyorsan beni, boğalarla güreşelim ikimiz de.</p>
<p class="calibre1">Kim önce yenerse boğayı o galip gelsin.</p>
<p class="calibre1">Ama dinlememiş İnara.</p>
<p class="calibre1">Demiş ki:</p>
<p class="calibre1">Sen bir korkaksın aslında.</p>
<p class="calibre1">Askerlerin olmasa hiçbiri olmazdı zaferlerinin.</p>
<p class="calibre1">Demiş ki:</p>
<p class="calibre1">Sen bir yalancısın aslında.</p>
<p class="calibre1">Herkes soylu biliyor seni.</p>
<p class="calibre1">Oysa sen ihanet ediyorsun arkadaşlarına.</p>
<p class="calibre1">Demiş ki:</p>
<p class="calibre1">Sen bir alçaksın.</p>
<p class="calibre1">insanların mutluluğuyla oynuyorsun karanlık kuytularda.</p>
<p class="calibre1">Bu kadarı fazla gelmiş Nuvanza’ya.</p>
<p class="calibre1">Demiş ki:</p>
<p class="calibre1">Artık yeter.</p>
<p class="calibre1">Demiş ki:</p>
<p class="calibre1">Bu kadar hakaret yeter. Eğer susmazsan,</p>
<p class="calibre1">kılıcım konuşacak seninle.</p>
<p class="calibre1">İnara kabul etmiş bu meydan okumayı.</p>
<p class="calibre1">Demiş ki:</p>
<p class="calibre1">Hadi gel.</p>
<p class="calibre1">Nuvanza temkinli dövüşmüş yine de.</p>
<p class="calibre1">Belli ki öldürmek niyetinde değilmiş.</p>
<p class="calibre1">Belli ki niyeti küçük bir cezayla haddini bildirmekmiş, bu haddini bilmez delikanlıya.</p>
<p class="calibre1">Ama İnara sanki karşısında Mısırlı bir düşman varmış gibi yalın kılıç saldırmış Nuvanza’ya.</p>
<p class="calibre1">Ve omzunu çizince İnara’nın kılıcı,</p>
<p class="calibre1">Nuvanza’da kaybetmiş aklını, kaybetmiş temkinliliğini.</p>
<p class="calibre1">Ve üçüncü hamlede delip geçmiş Nuvanza’nın usta kılıcı, benim oyun arkadaşım,</p>
<p class="calibre1">zavallı İnara’nın benim için çarpan yüreğini.</p>
<p class="calibre1">Ve İnara daha düşerken yere pişman olmuş Nuvanza yaptığına.</p>
<p class="calibre1">Kaldırıp çarpmış kılıcını taşa.</p>
<p class="softbreak"> </p>
<p class="calibre1">Ağlamış kendi öz oğlunu öldürmüş gibi kendi kılıcıyla.</p>
<p class="calibre1">Sonra gitmiş, kendi muhafızlarına teslim olmuş.</p>
<p class="calibre1">Demiş ki:</p>
<p class="calibre1">Beni tutuklayın.</p>
<p class="calibre1">Genç bir adamı öldüren bu katili tutuklayın.</p>
<p class="calibre1">Askerleri şaşırmışlar komutanlarının bu isteğine.</p>
<p class="calibre1">Nuvanza demiş ki:</p>
<p class="calibre1">Daha ne duruyorsunuz. Ben birini öldürdüm.</p>
<p class="calibre1">Birini öldüren Panku Meclisi karar verene kadar tutukludur.</p>
<p class="calibre1">Beni tutuklayın.</p>
<p class="calibre1">işte bunları söyledi soylu babam.</p>
<p class="calibre1">Ben böylece duydum. İnara ölmüştü.</p>
<p class="calibre1">Ben böylece duydum, duymaz olaydım.</p>
<p class="calibre1">Nuvanza katil olmuştu, ben böylece bildim, bilmez olaydım.</p>
<p class="calibre1">Tanrılar bana kızmıştı,</p>
<p class="calibre1">ben böylece anladım, anlamaz olaydım.</p>
<p class="calibre1">Ben böylece çaresiz kaldım, kutsal dağdaki taş gibi.</p>
<p class="whitespace"> </p>
<p class="calibre1">altıncı tablet</p>
<p class="whitespace"> </p>
<p class="calibre1">Ey, sevincin sönmüş ateşini yeniden yakacak,</p>
<p class="calibre1">umutları mutluluk, mutluluğu gerçek yapacak kişi.</p>
<p class="calibre1">Biliyorum, güzel değil hikâyem.</p>
<p class="calibre1">Biliyorum, karartıyor duydukların yüreğini.</p>
<p class="calibre1">Bunun için bağışla beni.</p>
<p class="calibre1">Ama Tanrılar daha iyi bir yazgı bağışlamadılar bana.</p>
<p class="calibre1">Tanrılar Kadeş’le lanetledi beni,</p>
<p class="calibre1">oysa ben Kadeş’i bilmezdim.</p>
<p class="calibre1">Tanrılar Kadeş’le mühürledi ömrümü,</p>
<p class="calibre1">oysa ben Kadeş’in adını bile duymamıştım.</p>
<p class="calibre1">Tanrılar Kadeş’te aldı mutluluğu elimden,</p>
<p class="calibre1">oysa ben Tanrılara karşı gelmemiştim.</p>
<p class="calibre1">Tanrılar bana akıl verdi, ben kullandım.</p>
<p class="calibre1">Tanrılar bana gönül verdi, ben kullandım.</p>
<p class="calibre1">Tanrılar bana beden verdi, ben kullandım.</p>
<p class="calibre1">Niye beni cezalandırdılar, ben anlamadım.</p>
<p class="calibre1">Ben sadece Nuvanza’yı sevdim.</p>
<p class="calibre1">Ben İnara ölsün istemedim.</p>
<p class="calibre1">Ben Nuvanza katil olsun istemedim.</p>
<p class="calibre1">Ben babam ağlasın istemedim.</p>
<p class="calibre1">Ben İnara’nın babası Zuvappiş ağlasın istemedim.</p>
<p class="calibre1">Ben Nuvanza’nın karısı Manni ağlasın istemedim.</p>
<p class="calibre1">Ben Nuvanza’nın oğlu Zitiş ailesinden ayrı kalsın istemedim.</p>
<p class="calibre1">Ben sadece Nuvanza’yı sevdim.</p>
<p class="calibre1">Ama Tanrılar beni cezalandırdılar.</p>
<p class="calibre1">Ve ben günlerce taşa kestim.</p>
<p class="calibre1">Ve ben günlerce yemedim, içmedim,</p>
<p class="calibre1">görmedim, dokunmadım, kımıldamadım, sadece dinledim.</p>
<p class="softbreak"> </p>
<p class="calibre1">Her akşam eve dönen babamdan Nuvanza’nın, hayatta sevdiğim tek adamın başına gelenleri dinledim.</p>
<p class="calibre1">Nuvanza kendi askerlerine teslim olunca, Nuvanza’nın İnara’yı öldürdüğü duyulunca, yer yerinden oynamıştı Hattuşa’da.</p>
<p class="calibre1">Zavallı İnara’nın babası, Panku Meclisi’nin önemli adamı, yazman Zuvappiş, oğlunun ölüm haberini alınca,</p>
<p class="calibre1">inanamamış kulaklarına.</p>
<p class="calibre1">Kötü bir şaka sanmış bunu.</p>
<p class="calibre1">Ama İnara’nın kanlı cesedi evinin önüne gelince, yaşlı elleri oğlunun genç kanına değince,</p>
<p class="calibre1">anlamış felaketin bu kez kendi kapısını çaldığını.</p>
<p class="calibre1">Sarılıp ağlamış oğluna, karısıyla birlikte uzun uzun.</p>
<p class="calibre1">Sonra bırakmış oğlunun henüz soğumamış bedenini.</p>
<p class="calibre1">Doğrulmuş ve demiş ki:</p>
<p class="calibre1">Adalet istiyorum.</p>
<p class="calibre1">Demiş ki:</p>
<p class="calibre1">Kanıma kan istiyorum.</p>
<p class="calibre1">Demiş ki:</p>
<p class="calibre1">Canıma can istiyorum.</p>
<p class="calibre1">Demiş ki:</p>
<p class="calibre1">Kral bu cinayeti görsün.</p>
<p class="calibre1">Demiş ki:</p>
<p class="calibre1">Panku Meclisi toplansın.</p>
<p class="calibre1">Demiş ki:</p>
<p class="calibre1">Katil cezalandırılsın.</p>
<p class="calibre1">Kral Muvatalli de Hattuşalılar gibi,</p>
<p class="calibre1">şaşkınmış, üzgünmüş, perişanmış.</p>
<p class="calibre1">iki dost, iki önemli adam arasında öylece kalmış.</p>
<p class="calibre1">Bir yanda en güvendiği komutam Nuvanza ki,</p>
<p class="calibre1">onu kaybederse hem dış düşmanlara karşı,</p>
<p class="calibre1">hem öz kardeşi Hattuşili’ye karşı zayıf düşecek.</p>
<p class="calibre1">Öte yanda Panku Meclisi’nin güçlü adamı, yazman Zuvappiş ki, onu kaybederse saygınlığı zedelenecek.</p>
<p class="calibre1">Kral Muvatalli bir gün beklemiş.</p>
<p class="calibre1">Kral Muvatalli iki gün beklemiş.</p>
<p class="calibre1">Kral Muvatalli üç gün beklemiş.</p>
<p class="calibre1">Kral Muvatalli,</p>
<p class="calibre1">talihsiz İnara’nın genç bedeni yakılana kadar beklemiş.</p>
<p class="calibre1">Beklemiş ki Zuvappiş’in acısı dinsin.</p>
<p class="softbreak"> </p>
<p class="calibre1">Beklemiş ki Zuvappiş’in yüreğini kabartan fırtına geçsin.</p>
<p class="calibre1">Ama evlat acısı geçer mi?</p>
<p class="calibre1">Genç İnara’nın bedeni yanarken kutsal odunların üzerinde, İnara’nın bedeni ateş olup Tanrıların gücüne güç katarken, İnara’nın dumanı Tanrıların sisine bürünürken,</p>
<p class="calibre1">Zuvappiş çıkmış Kral Muvatalli’nin huzuruna.</p>
<p class="calibre1">Demiş ki:</p>
<p class="calibre1">Adalet istiyorum.</p>
<p class="calibre1">Demiş ki:</p>
<p class="calibre1">Kanıma kan istiyorum.</p>
<p class="calibre1">Demiş ki:</p>
<p class="calibre1">Canıma can istiyorum.</p>
<p class="calibre1">Demiş ki:</p>
<p class="calibre1">Kral bu cinayeti görsün.</p>
<p class="calibre1">Demiş ki:</p>
<p class="calibre1">Panku Meclisi toplansın.</p>
<p class="calibre1">Demiş ki:</p>
<p class="calibre1">Katil cezalandırılsın.</p>
<p class="calibre1">Muvatalli bilgece sözlerle yatıştırmaya çalışmış, yaşlı adamın deli bir boğa gibi öfkeli yüreğini.</p>
<p class="calibre1">Muvattali sarmaya çalışmış,</p>
<p class="calibre1">yaşlı adamın yaralı bir aslan gibi kanayan yüreğini.</p>
<p class="calibre1">Muvattalli yumuşatmaya çalışmış,</p>
<p class="calibre1">yaşlı adamın aç bir kartal gibi acımasız yüreğini.</p>
<p class="calibre1">Ama Zuvappiş vazgeçmemiş.</p>
<p class="calibre1">Demiş ki:</p>
<p class="calibre1">Kanıma kan istiyorum. Canıma can.</p>
<p class="calibre1">Muvatalli demiş ki:</p>
<p class="calibre1">Tamam. Panku Meclisi toplansın yarın.</p>
<p class="calibre1">Tamam. Panku Meclisi yarın versin bu suçun cezasını.</p>
<p class="calibre1">Muvatalli bunları demiş,</p>
<p class="calibre1">ama Nuvanza’yı kendi yazgısına teslim etmemiş.</p>
<p class="calibre1">Konuşmuş tek tek Panku Meclisi’nin soylu üyeleriyle.</p>
<p class="calibre1">Olayı anlatmış onlara tek tek.</p>
<p class="calibre1">Demiş ki:</p>
<p class="calibre1">Nuvanza’yı bilirsiniz.</p>
<p class="calibre1">Demiş ki:</p>
<p class="calibre1">Nuvanza bu ülke için çok şey yaptı.</p>
<p class="calibre1">Demiş ki:</p>
<p class="calibre1">Nuvanza katil değil.</p>
<p class="calibre1">Demiş ki:</p>
<p class="softbreak"> </p>
<p class="calibre1">Tanıkları dinledim. İnara sürüklemiş onu kavgaya.</p>
<p class="calibre1">Demiş ki:</p>
<p class="calibre1">Siz de dinleyin tanıkları.</p>
<p class="calibre1">Demiş ki:</p>
<p class="calibre1">Bir can gitti, gitmesin biri daha.</p>
<p class="calibre1">Ertesi gün Panku Meclisi’nin soyluları açıklamış kararı.</p>
<p class="calibre1">Soylular kararda demişler ki;</p>
<p class="calibre1">İnara’yı Nuvanza öldürdü, doğrudur.</p>
<p class="calibre1">İnara’yı Nuvanza kılıcıyla öldürdü, doğrudur.</p>
<p class="calibre1">Ama İnara başlattı kavgayı. Tanıklar görmüş bunu.</p>
<p class="calibre1">Tanıklar bize söylediler bunu. Biz bunu öğrendik.</p>
<p class="calibre1">İnara başlatmış kavgayı.</p>
<p class="calibre1">Ama İnara öldü.</p>
<p class="calibre1">Onu Nuvanza öldürdü. Tanıklar söyledi bunu da bize.</p>
<p class="calibre1">Biz bunun için şöyle karar verdik:</p>
<p class="calibre1">Nuvanza suçludur, İnara’yı öldürdüğü için.</p>
<p class="calibre1">Ama Inara çaresiz bırakmıştır onu.</p>
<p class="calibre1">Bu yüzden Nuvanza ölümü hak etmiyor.</p>
<p class="calibre1">Ama bir can borcu varİInara’nın ailesine.</p>
<p class="calibre1">Bu yüzden Nuvanza öz oğlu Zitiş’i verecek Zuvappiş’e.</p>
<p class="calibre1">Ve Zuvappiş hiç kin duymayacak Nuvanza’ya.</p>
<p class="calibre1">Eğer Zuvappiş kin duyarsa, Meclis yeniden toplanacak.</p>
<p class="calibre1">Ama Nuvanza, kan borcunu ödemezse,</p>
<p class="calibre1">eğer Nuvanza oğlu Zitiş’i, borçlu olduğu Zuvappiş’e vermezse, kendi canını verecek oğlunun yerine.</p>
<p class="calibre1">Babam bu haberi getirince benim çözüldü bedenim.</p>
<p class="calibre1">Konuşmayı unutan ağzımdan bir çığlık yükseldi,</p>
<p class="calibre1">gözlerimden kanlı yaşlar boşandı.</p>
<p class="calibre1">Düştüm bir taş gibi evimizin taştan zeminine.</p>
<p class="calibre1">Aynı anda bir çığlık daha yükseldi,</p>
<p class="calibre1">bir kadının daha gözlerinden kanlı yaşlar boşandı.</p>
<p class="calibre1">Aynı anda bir kadın daha düştü taş gibi evinin taştan zeminine.</p>
<p class="calibre1">O Nuvanza’mn karısı, Zitiş’in anası Manni’ydi.</p>
<p class="calibre1">Günahsız Manni, olanlardan habersiz Manni, zavallı Manni.</p>
<p class="calibre1">Kurban Zitiş’in anası, kurban Manni.</p>
<p class="calibre1">Duyunca Panku Meclisi’nin kararını, inanamadı duyduklarına.</p>
<p class="calibre1">Suçsuzdu onun inancına göre kocası Nuvanza.</p>
<p class="calibre1">Cahil bir çocuktu İnara ve biraz da deli.</p>
<p class="calibre1">Hiç yoktan önüne çıkmıştı Nuvanza’nın. Öldürtmüştü kendini.</p>
<p class="calibre1">Manni duyunca Panku Meclisi’nin kararını,</p>
<p class="calibre1">yıkıldı taş gibi, evinin taştan zeminine.</p>
<p class="softbreak"> </p>
<p class="calibre1">Ve kendine gelmesi için su serptiler yüzüne.</p>
<p class="calibre1">Manni kendine gelince, hemen çıktı Kraliçe’nin huzuruna.</p>
<p class="calibre1">Dedi ki:</p>
<p class="calibre1">Benim kocam suçsuz.</p>
<p class="calibre1">Dedi ki:</p>
<p class="calibre1">Benim kocam kötülük bilmez.</p>
<p class="calibre1">Dedi ki:</p>
<p class="calibre1">Benim kocamı siz tanırsınız. Benim kocam bir kahraman.</p>
<p class="calibre1">Dedi ki:</p>
<p class="calibre1">Bu karar çok ağır.</p>
<p class="calibre1">Dedi ki:</p>
<p class="calibre1">Bu karar insafsızca.</p>
<p class="calibre1">Dedi ki:</p>
<p class="calibre1">Almayın çocuğumu elimden.</p>
<p class="calibre1">Kraliçe biliyordu durumu.</p>
<p class="calibre1">Muvatalli anlatmıştı Kraliçe’ye siyasetin neyi istediğini.</p>
<p class="calibre1">Kraliçe dedi ki:</p>
<p class="calibre1">Nuvanza’yı biliriz. Kötülük nedir bilmez.</p>
<p class="calibre1">Dedi ki:</p>
<p class="calibre1">Nuvanza’yı biliriz. Nuvanza bir kahraman.</p>
<p class="calibre1">Dedi ki:</p>
<p class="calibre1">Ama genç bir adam öldü. Soylu Zuvappiş’in oğlu İnara.</p>
<p class="calibre1">Dedi ki:</p>
<p class="calibre1">Bir at değil, bir koyun değil, bir dana değil. Bir insan öldü. Soylu Zuvappiş’in oğlu İnara. Dedi ki: Karar insafsız değil. Karar adil. Dedi ki:</p>
<p class="calibre1">Üzülme. Gençsin, bir çocuğun daha olur. Bunun üzerine Manni baktı Kraliçe’ye. Bunun üzerine Manni anladı bu kararın değişmeyeceğini. Bunun üzerine Manni içine akıtmaya başladı yaşlarını. Bunun üzerine Manni çıktı saraydan. Bunun üzerine Manni döndü evine. Sarıldı gün ortasında, olanlardan habersiz derin bir uykunun içindeki oğluna. Uyandırmaya kıyamadan sarıldı oğluna. Uyandırmaya kıyamadan kokladı oğlunu. Uyandırmaya kıyamadan öptü oğlunu. Ve sonra Nuvanza geldi eve. Zitiş’e sarılmış Manni’yi görünce kabardı yüreği.</p>
<p class="softbreak"> </p>
<p class="calibre1">Ve Nuvanza dedi ki karısına:</p>
<p class="calibre1">Ben canımı vereyim. Vermeyelim Zitiş’i onlara.</p>
<p class="calibre1">Ve Nuvanza dedi ki karısına:</p>
<p class="calibre1">Zitiş’in bir suçu yok.</p>
<p class="calibre1">Ve Nuvanza dedi ki karısına:</p>
<p class="calibre1">Senin bir suçun yok. Ben öldürdüm İnara’yı.</p>
<p class="calibre1">Ben ödemeliyim döktüğüm kanın bedelini.</p>
<p class="calibre1">Manni baktı Nuvanza’ya. Dedi ki:</p>
<p class="calibre1">Neden?</p>
<p class="calibre1">Dedi ki:</p>
<p class="calibre1">Söyle bana. Neden düşman oldu sana İnara?</p>
<p class="calibre1">Nuvanza dedi ki:</p>
<p class="calibre1">Bilmiyorum.</p>
<p class="calibre1">Nuvanza dedi ki:</p>
<p class="calibre1">Biri kışkırtmış olmalı.</p>
<p class="calibre1">Dedi ki:</p>
<p class="calibre1">Belki şaraptan. Belki biradan. Hava da sıcaktı.</p>
<p class="calibre1">Yanlış anladı belki beni. Bilmiyorum, neden.</p>
<p class="calibre1">Nuvanza korudu beni.</p>
<p class="calibre1">Nuvanza korudu benim kahrolası adımı.</p>
<p class="calibre1">Nuvanza söylemedi Manni’ye benim adımı.</p>
<p class="calibre1">Nuvanza söylemedi kimseye,</p>
<p class="calibre1">benim ölümlere neden olan adımı.</p>
<p class="calibre1">Manni baktı kocasına.</p>
<p class="calibre1">Manni kocasını tanıyordu.</p>
<p class="calibre1">Manni kocasına inanmadı.</p>
<p class="calibre1">Ama başka bir şey sormadı.</p>
<p class="calibre1">Ertesi gün alıp götürdüler Zitiş’i.</p>
<p class="calibre1">Bir çığlık yükseldi Manni’nin evinden.</p>
<p class="calibre1">Bir çığlık asılı kaldı</p>
<p class="calibre1">Nuvanza’nın evinin üzerinde kara bir duman gibi.</p>
<p class="calibre1">Manni oğluyla birlikte gönderdi aklını.</p>
<p class="calibre1">Manni oğluyla birlikte gönderdi yüreğini.</p>
<p class="calibre1">Manni oğluyla birlikte gönderdi sevincini.</p>
<p class="calibre1">Manni oğluyla birlikte gönderdi umudunu.</p>
<p class="calibre1">Manni oğluyla birlikte gönderdi ne bekliyorsa hayattan.</p>
<p class="calibre1">Ve Manni o kadar çok şey gönderdi ki oğluyla birlikte, geriye ölümden başka bir şey kalmadı.</p>
<p class="calibre1">Ve Manni verdi canını, Hattuşa’ya can veren nehre.</p>
<p class="calibre1">Nuvanza, karısının ölüsünü nehirde bulunca,</p>
<p class="softbreak"> </p>
<p class="calibre1">nehrin kızıl suları Manni’nin tatlı canını alınca, Nuvanza çıldırdı.</p>
<p class="calibre1">Nuvanza başkaldırdı Tanrılara.</p>
<p class="calibre1">Ne tapınaklara girdi, ne adak sundu, ne de yalvardı.</p>
<p class="calibre1">Yaralı bir arslan gibi ölümü arar oldu.</p>
<p class="calibre1">Muvatalli yeni bir belaya meydan vermemek için</p>
<p class="calibre1">Nuvanza’yı yolladı Hattuşa’dan.</p>
<p class="calibre1">Yolladı onu ayaklanan bir Kaşga Beyi’nin üstüne.</p>
<p class="calibre1">Nuvanza severek kabul etti bu görevi.</p>
<p class="calibre1">Ölüme yakın olmak artık onun en büyük sevinciydi.</p>
<p class="calibre1">Ben Hattuşa’da kaldım.</p>
<p class="calibre1">Aklım Nuvanza’yla birlikte yürüdü Kaşga Beyi’nin üzerine.</p>
<p class="calibre1">Ben Hattuşa’da kaldım.</p>
<p class="calibre1">Yüreğim Nuvanza’yla birlikte arar oldu ölümü.</p>
<p class="softbreak"> </p>
<p class="calibre1">Ben Hattuşa’da kaldım.</p>
<p class="calibre1">Ruhum Nuvanza’yla birlikte atıldı,</p>
<p class="calibre1">Kaşga savaşçılarının üzerine.</p>
<p class="calibre1">Ve çok geçmeden karşılaştı Nuvanza,</p>
<p class="calibre1">Ölüm Tannsı’nın soğuk yüzüyle.</p>
<p class="calibre1">Ve Nuvanza karşılaşmadan Ölüm Tanrısı’yla,</p>
<p class="calibre1">ben gördüm bunu rüyamda.</p>
<p class="calibre1">Beyaz bir ata binmişti Nuvanza. Beyaz bir giysi vardı ü|erinde. Beyaz bir kalkanla koruyordu kendini. Beyaz bir kabzası vardı elindeki baltanın. Bir savaşçı çıktı karşısına. Siyah bir ata binmişti. Siyah bir giysi vardı üzerinde, Siyah bir kalkanla koruyordu kendini. Ve siyahtı kılıcının kabzası. Nuvanza, siyahlı adamı görünce, ölmüş karısıyla karşılaşmış gibi gülümsedi. Günlerdir görmediği oğlunu görmüş gibi istekle atıldı, siyah kabzalı kılıcın önüne. Siyah giysili savaşçının kılıcı yardı rüzgârı. Siyah giysili savaşçının kılıcı, indi Nuvanza’nın beyaz kalkanın üstüne. Nuvanza sendeledi, bir boğa tarafından boynuzlanan adam nasıl sendelerse. Nuvanza güçlükle durdu güçlü atının üzerinde.</p>
<p class="softbreak"> </p>
<p class="calibre1">Siyahlı adam bir tay gibi çevikti. Yeniden savurdu kalıcını.</p>
<p class="calibre1">Nuvanza hazırlıksızdı bu kez.</p>
<p class="calibre1">Kalkanını kaldıramadı bu kez.</p>
<p class="calibre1">Kılıç Nuvanza’nın başına inecekti bu kez.</p>
<p class="calibre1">Ama Manni göründü birden. Beyaz bir bulutun içinde.</p>
<p class="calibre1">Manni belirdi birden beyaz tüller içinde.</p>
<p class="calibre1">Manni belirdi birden,</p>
<p class="calibre1">dudaklarında oğlunu yitirmeden önceki gülümsemesiyle.</p>
<p class="calibre1">Manni’nin bulutu girdi kılıçla Nuvanza’nın arasına.</p>
<p class="calibre1">Ve Manni’nin bulutu korudu Nuvanza’yı.</p>
<p class="calibre1">Ve ben çığlık atarak uyandım.</p>
<p class="calibre1">Ve Nuvanza’ya bir şey oldu, ben anladım.</p>
<p class="calibre1">Ve o geceden sonra ben,</p>
<p class="calibre1">Nuvanza’dan gelecek haberleri bekledim.</p>
<p class="calibre1">Ve o geceden sonra ben uykuyu yitirdim.</p>
<p class="calibre1">Ve o geceden sonra ben düş yerine,</p>
<p class="calibre1">Nuvanza’dan gelecek haberi sayıkladım.</p>
<p class="calibre1">Haberi yerine kendi geldi Nuvanza’nın.</p>
<p class="calibre1">Yaralı, neredeyse ölüme yakın.</p>
<p class="calibre1">Ve büyücüler ve hekimler toplandı başına büyük kumandanın.</p>
<p class="calibre1">Ve evinde kim varsa, hizmetçileri, köleleri toplandılar başına.</p>
<p class="calibre1">Ve ben evimde kalamadım artık.</p>
<p class="calibre1">Ve ben gündüzleri gidip Nuvanza’nın evine,</p>
<p class="calibre1">onun başında bekledim.</p>
<p class="calibre1">Ve ben, sen neden geldin diyenlere dedim ki:</p>
<p class="calibre1">Nuvanza babamın arkadaşıdır. Nuvanza bizim yakınmazdır.</p>
<p class="calibre1">Dedim ki:</p>
<p class="calibre1">Nuvanza yalnızdır. Nuvanza’nın bir yakım yoktur.</p>
<p class="calibre1">Dedim ki:</p>
<p class="calibre1">Nuvanza bizim yakınmazdır.</p>
<p class="calibre1">Böylece kaldım ben Nuvanza’nın kederli evinde.</p>
<p class="calibre1">Böylece kaldım ben,</p>
<p class="calibre1">kendi elimle ocağını söndürdüğüm evin dört duvarı altında.</p>
<p class="calibre1">Böylece bekledim başında Nuvanza’nın.</p>
<p class="calibre1">Nuvanza ölmesin diye…</p>
<p class="calibre1">Nuvanza ölürse, onunla birlikte ben de öleyim diye.</p>
<p class="calibre1">Ama şükür Nuvanza ölmedi.</p>
<p class="calibre1">Şükür açtı Nuvanza gözlerini.</p>
<p class="calibre1">O gözlerini açtığında ilk beni gördü.</p>
<p class="calibre1">Gözlerinde yorgunluk vardı.</p>
<p class="softbreak"> </p>
<p class="calibre1">Gözlerinde derin bir keder.</p>
<p class="calibre1">Gözlerinde bilmediğim bir karanlık vardı.</p>
<p class="calibre1">Gözleri görünce, hemen tanıdı beni.</p>
<p class="calibre1">Dedi ki:</p>
<p class="calibre1">Ninatta.</p>
<p class="calibre1">Dedi ki:</p>
<p class="calibre1">Tatlı Ninatta.</p>
<p class="calibre1">Dedi ki:</p>
<p class="calibre1">Cesur Ninatta. Rüyamda hep seni gördüm.</p>
<p class="calibre1">Rüyamda hep seninle Manni’yi gördüm.</p>
<p class="calibre1">Manni’nin yanında hep Zitiş vardı. Sen yalnızdın.</p>
<p class="calibre1">Sen sadece bana bakıyordun.</p>
<p class="calibre1">Dedi ki:</p>
<p class="calibre1">Ninatta, karanlığın içinde bir güneş gibi ışıldıyordu yüzün.</p>
<p class="calibre1">Manni elini tutmuştu senin. Manni elimi tutmuştu benim.</p>
<p class="calibre1">Manni kederli bir şarkı mırıldanıyordu.</p>
<p class="calibre1">Manni yazgısını mırıldanıyordu kendi kendine.</p>
<p class="calibre1">Ninatta sen susuyordun.</p>
<p class="calibre1">Ninatta ben de susuyordum.</p>
<p class="calibre1">Suskunluğumuz Kutsal Dağ’dan daha ağırdı.</p>
<p class="calibre1">Suskunluğumuz zalim Tanrıların vereceği cezadan daha ağırdı.</p>
<p class="calibre1">Ninatta, sen ne yaptın bana?</p>
<p class="calibre1">Ninatta, ben ne yaptım sana?</p>
<p class="calibre1">Ninatta biz ne yaptık karımla, oğluma?</p>
<p class="calibre1">Nuvanza böyle deyince,</p>
<p class="calibre1">gözyaşlarım tutamadı kendini.</p>
<p class="calibre1">Nuvanza böyle deyince,</p>
<p class="calibre1">utanç kapkara bir kan gibi yürüdü yüzüme.</p>
<p class="calibre3">Nuvanza böyle deyince, suçunu bilen bir köle gibi küçüldüm kendi bedenimin içinde.</p>
<p class="calibre1">Nuvanza böyle deyince,</p>
<p class="calibre1">kaçmak için kendi utancımdan,</p>
<p class="calibre1">kaçtım Nuvanza’nın evini saran duvarlardan.</p>
<p class="calibre1">Ama kurtuluş yoktu bundan.</p>
<p class="calibre1">Utanç her yerdeydi. Utanç her yerde benimleydi.</p>
<p class="calibre1">Ben günlerce Nuvanza’nın evine gidince,</p>
<p class="calibre1">anlamıştı insanlar İnara’nın neden öldüğünü</p>
<p class="calibre1">Anlamıştı insanlar Zitiş’in neden verildiğini İnara’nın ailesine.</p>
<p class="calibre1">Anlamıştı insanlar, Manni’nin neden kendini nehre attığını.</p>
<p class="calibre1">Anlamıştı insanlar Ninatta’nın bir günahkâr olduğunu.</p>
<p class="whitespace"> </p>
</body>
</html>
