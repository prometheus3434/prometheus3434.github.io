<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Sandık Odası</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
    <section>
			<span epub:type="pagebreak" id="page308" title="308"></span>
      <h1><st c="0">Sen Alkol Kokuyorsun!</st></h1>
			
			<p><st c="22">Günseli, bir süredir dertlenmeye başlamıştı annesine. </st><st c="77">Dertlenmeyecekti; sık sık ve büyük bir zevkle hatırlattıkları gibi, kendi bulmuş, kendi evlenmişti, ama kocası avareliğe bir de sarhoşluğu ekleyince dayanamamıştı daha fazla. </st><st c="252">Altı aylık karnı vardı, üç ay sonra doğuracaktı. </st><st c="301">İnsan hamileyken daha duygusal oluyor, daha fazla ilgi bekliyordu. </st><st c="368">Bayram da yaklaşıyordu üstelik. </st><st c="400">Ramazan’ın on sekiziydi. </st><st c="425">On iki gün kalmıştı.</st></p>
			<p><st c="445">“Canıma tak etti anne!”</st></p>
			<p><st c="469">Annesi iç geçiriyor, kalın dudaklarını yermiş gibi yapıyordu. </st><st c="532">“Söylemeyeyim diyordum ama, söyleyeceğim...” diyerek başladı söze. </st><st c="599">“Kendin buldun, kendin evlendin. </st><st c="632">Bize sormadın bile. </st><st c="652">Şimdi ne demeye dertleniyorsun? </st><st c="684">Ayakkabı değil ki bu; aldın, eve geldin, baktın ki sıkıyor, gidip değiştiresin! </st><st c="764">İnsan, insan! </st><st c="778">Koca bu! </st><st c="787">Eş! </st><st c="791">Kusursuzunu arıyorsan zor bulursun biraz. </st><st c="833">Geldiği gibi, ilk görüp de ilk sevdiğin gibi kabul edeceksin. </st><st c="895">Bu olmadı, yenisini verin denilecek şey değil.”</st></p>
			<p><st c="942">Günseli de iç geçirip dudaklarını yermiş gibi yapmaya başladı o zaman.</st></p>
			<p><st c="1013">“Ama çok değişti. </st><st c="1032">Ne geldiği zamanki halleri kaldı, ne ilk görüp de ilk sevdiğim zamanki halleri.”</st></p>
			<p><st c="1112">Yaşlı kadın, bu kez sahiden ısırdı dudaklarını.</st></p>
			<p><span epub:type="pagebreak" id="page309" title="309"></span><st c="1160">“Bir de Cemil’e mi sorsak?”</st></p>
			<p><st c="1188">Günseli hırçınlaştı.</st></p>
			<p><st c="1209">“Ne demek istiyorsun?”</st></p>
			<p><st c="1232">“Hiç!” dedi annesi. </st><st c="1253">“Sen ilk geldiğin, onun seni ilk görüp de ilk sevdiği zamanki gibi misin bakalım? </st><st c="1335">Sen değişmedin mi?”</st></p>
			<p><st c="1354">“Amaan...” dedi Günseli. </st><st c="1380">“Ben o değişmeden bahsetmiyorum ki... </st><st c="1418">İnsani bakımdan diyorum. </st><st c="1443">Bambaşka, tuhaf, ilgisiz, kopuk bir adam oldu çıktı. </st><st c="1496">Bak, önümüz bayram, benim karnım burnumda, saat olmuş akşamın kaçı, daha ortalarda yok. </st><st c="1584">Hiç düşünmüyor, Karım evde bir başına ne yapıyordur? </st><st c="1637">Bir ihtiyacı falan var mıdır? </st><st c="1667">Dağıttı, iyice dağıttı.”</st></p>
			<p><st c="1691">“Bilemezsin.”</st></p>
			<p><st c="1705">Günseli, annesinden, “Boşan o zaman!” demesini zaten beklemiyordu. </st><st c="1773">Hiç olmazsa biraz anlayış, şefkat, incelik görebilseydi! </st><st c="1830">Umduğu buydu.</st></p>
			<p><st c="1843">“Neyi bilemem Allah aşkına anne!” diye çıkıştı. </st><st c="1892">“Neyi bilemem? </st><st c="1907">Nasıl bilemem? </st><st c="1922">Her şey ortada işte. </st><st c="1943">O beni merak etmiyor belki ama, ben onu merak ediyorum. </st><st c="1999">Araştırdım, soruşturdum, her şeyi öğrendim... </st><st c="2045">Sabahtan, “Okula gidiyorum,” deyip çıkıyor, ama öğrendim, kapısından bile geçtiği yokmuş okulun. </st><st c="2142">Kayboluyor ortadan. </st><st c="2162">Kim bilir nerelerde sürtüyor! </st><st c="2192">Sonra, akşama doğru bir kuru temizlemeci arkadaşı var ya bunun... </st><st c="2258">Hani biz nişanlıyken sizin eve de gelir giderdi kuyruk gibi peşine takılıp... </st><st c="2336">Harun Harun... </st><st c="2351">Ortaya çıkıp onun yanına uğruyormuş... </st><st c="2390">Ondan sonra da ver elini Kimene Halil’in meyhanesi...”</st></p>
			<p><st c="2444">“Kimene Halil mi? </st><st c="2463">Oraya mı gidiyormuş her gece?”</st></p>
			<p><st c="2493">Günseli, annesinin titreyiveren, evhamlanıveren sesini işitince nihayet dize gelip uzun uzun dinleyeceğini, kendisine hak vereceğini ve hatta birlikte kahırlanıp acısını paylaşacağını umdu. </st><st c="2684">Kimene Halil, babasının da uzun seneler boyunca akşamdan akşama kapılandığı, ana-baba-çocuktan oluşan çekirdek ailelerini kökünden salladığı yılların sabıkalı, batakhane şöhretli meyhanesiydi.</st></p>
			<p><st c="2876">“Evet!” dedi, derin bir iç çekerek. </st><st c="2913">“Sen üzülme, babam üzülmesin diye sustum, içime attım bugüne kadar, ama dayanma </st><span epub:type="pagebreak" id="page310" title="310"></span><st c="2993">gücüm kalmadı. </st><st c="3008">Kimene Halil... </st><st c="3024">Evet... </st><st c="3032">Bir gece bile sektirmeden oraya gidiyormuş arkadaş! </st><st c="3084">Ben burda hamileyim... </st><st c="3107">Her zamankinden fazla ilgiye, sevgiye ihtiyacım var... </st><st c="3162">Okulunu okumasından da vazgeçtim, batakhanelerde arkadaşlarıyla berduşluk ediyor beyefendi.”</st></p>
			<p><st c="3254">“Ne biliyorsun?”</st></p>
			<p><st c="3271">Bu şamar gibi cevabı hiç beklemiyordu Günseli. </st><st c="3319">Hazırlıksız yakalandı, karşısındakinin, altmışına merdiven dayamış annesi olduğunu unutup bağırdı:</st></p>
			<p><st c="3417">“Ne mi biliyorum! </st><st c="3436">Ne mi biliyorum! </st><st c="3453">Daha ne bileyim! </st><st c="3470">Fotoğrafını mı çektireyim ayyaşlık ederken? </st><st c="3514">Dalga mı geçiyorsun sen benimle! </st><st c="3547">Kendi kocama iftira mı atıyorum yani? </st><st c="3585">Bilmesem söyler miyim anne!”</st></p>
			<p><st c="3613">Annesi, uzun uzun yedi dudaklarını, sonra ayaklandı, başörtüsünü başına çekerek kapıya doğru yürüdü.</st></p>
			<p><st c="3714">“Anne!”</st></p>
			<p><st c="3722">“Görüyorsun...” dedi annesi, kapıyı açarken. </st><st c="3768">“Herkes değişiyor. </st><st c="3787">Sen eskiden hiç sesini yükseltmezdin bana karşı.”</st></p>
			<p><st c="3836">Günseli de fırladı ayağa.</st></p>
			<p><st c="3862">“Anne! </st><st c="3870">Yapma böyle! </st><st c="3883">Kafam çok karışık. </st><st c="3902">Anlayış göster! </st><st c="3918">Affet!”</st></p>
			<p><st c="3925">“Baban iftara çorba istemişti,” dedi annesi. </st><st c="3971">O sırada kapıdan çıkıp gitmek üzereydi. </st><st c="4011">“Geciktim. </st><st c="4022">Senin yüzünden değil, üzme kendini.”</st></p>
			<p><st c="4058">Günseli, yaşlı kadının arkasından bir kez daha seslendi:</st></p>
			<p><st c="4115">“Anne! </st><st c="4123">Dur, Allah aşkına gitme! </st><st c="4148">Akıl ver bana. </st><st c="4163">Ne yapayım? </st><st c="4175">Sen ne tavsiye ediyorsun?”</st></p>
			<p><st c="4201">Bir yıl olmamıştı evleneli. </st><st c="4230">Oldukça fırtınalı bir flört dönemi, sonra daha fırtınalı bir sözlülük ve kasırga gibi bir nişanlılık...</st></p>
			<p><st c="4333">Baştan itibaren karşı çıkmıştı ailesi Cemil ile evlenmesine. </st><st c="4395">İşin tuhaf tarafı, Cemil’in ailesi de karşıydı bu evliliğe. </st><st c="4455">İstemeye istemeye gelip kızı istemişler, karşı taraf da istemeye istemeye vermiş, sonra iki tarafın da istemediği söz yüzükleri takılmış, iki tarafın da istemediği nişan töreni yapılmış, iki tarafın da istemediği nikâh gerçekleştirilmişti...</st></p>
			<p><st c="4696">İstemeye istemeye...</st></p>
			<p><span epub:type="pagebreak" id="page311" title="311"></span><st c="4717">Her iki aile için de, bu evliliğin gerçekleşmemesini zorunlu kılan bir ton sebep varken, gene her iki aile için de bu evliliğin illa ki gerçekleşmesini makul kılan sadece bir tek sebep vardı: Cemil, bir ailenin bir oğluydu ve hayatında ilk defa bu kadar kararlı davranıyordu. </st><st c="4994">Benzer şekilde, Günseli de bir ailenin bir kızıydı ve o da hayatında ilk defa karşı çıkıyordu ailesine. </st><st c="5098">Her iki aile de çocuklarını her şeyden çok seviyordu. </st><st c="5152">Onların iyiliği için bu evliliğe karşıydılar, ama gene onları çok sevdikleri için bu evliliğe “evet” demek zorunda kalıyorlardı.</st></p>
			<p><st c="5280">İstemeye istemeye...</st></p>
			<p><st c="5301">Cemil’in babası, “Ben yük kaldıracak halde değilim,” diyerek başlamıştı söze, istemeye istemeye kız istemeye geldiklerinde. </st><st c="5426">“Oğlum talebe. </st><st c="5441">Okuyor, okuyacak... </st><st c="5461">Bana sorarsanız, evliliğin hiç sırası değil... </st><st c="5508">Ama?.. </st><st c="5515">Ne yaparsınız... </st><st c="5532">Pek de iyi bir talebe sayılmaz üstelik. </st><st c="5572">Yani, okulu ne zaman bitirir, Allah bilir. </st><st c="5615">Evliliğin sırası mı şimdi? </st><st c="5642">Ee, daha askerlik var okuldan sonra... </st><st c="5681">Ondan sonra da gelip bir iş bulmaya çalışacak. </st><st c="5728">Dediğim gibi, ben yük taşıyamam bu yaştan sonra. </st><st c="5777">Fazla destek olamam onlara. </st><st c="5805">Ama, ne çare ki istiyorlar. </st><st c="5833">İstiyorlarmış. </st><st c="5848">Biz de onlara uyduk, sırası değil, sırası değil diye diye çıktık, geldik, kızınızı Allahın emri, peygamberin kavli ile istiyoruz istemesine ama, inanın, bu durumda bir evlilik yapmalarını hiç istemiyoruz. </st><st c="6053">Neylersiniz ki yapabileceğimiz hiçbir şey kalmadı. </st><st c="6104">Veriyor musunuz?”</st></p>
			<p><st c="6121">Günseli’nin babası, içmeye çalıştığı kahveden bir yudum zorlukla alıp yutmuş, fincanını hırsla bırakmıştı sehpanın kenarına.</st></p>
			<p><st c="6246">“Enteresan bir kız isteme şekli,” demişti. </st><st c="6290">“Mamafih, biz de size katılıyoruz bütünüyle. </st><st c="6335">Bu evliliğe ebeveyn olarak katiyyen razı değiliz, ama verdik gitti.”</st></p>
			<p><st c="6403">“Anne... </st><st c="6413">Ne olursun!”</st></p>
			<p><st c="6425">Günseli’nin annesi merdivenin başından geri döndü.</st></p>
			<p><st c="6476">“Gireyim o zaman beş dakika daha,” dedi. </st><st c="6518">“İnşallah bu sefer dinlersin nasihatimi.”</st></p>
			<p><st c="6559">“Dinlerim dinlerim, söz!”</st></p>
			<p><st c="6585">Yaşlı kadın, az önce kalktığı kanepenin ucuna ilişti.</st></p>
			<p><span epub:type="pagebreak" id="page312" title="312"></span><st c="6639">“Kızım...” dedi. </st><st c="6657">“İnsan, huzursuzluktan kaçar. </st><st c="6687">Senin burnunun kötü kokudan kaçtığı gibi. </st><st c="6729">Kocana iyi davran. </st><st c="6748">Geç de gelse, alkollü de gelse, seni ihmal de etse ‘Hoş geldin,’ de, o kapıdan girdiği zaman. </st><st c="6842">Hesap s orma...”</st></p>
			<p><st c="6858">Günseli, ağzı bir karış açık dinliyordu. </st><st c="6900">Annesi değil miydi baştan beri bu evliliğe karşı olan? </st><st c="6955">Neler söylüyordu şimdi?</st></p>
			<p><st c="6978">“Bir süre dayan, diren ve güleryüzlü davranmayı başar. </st><st c="7034">Katiyyen yakasına yapışma, katiyyen huzurunu kaçırma. </st><st c="7088">Bırak, nasıl biliyorsa öyle yapsın.”</st></p>
			<p><st c="7124">“İyi ama?..”</st></p>
			<p><st c="7137">“Nasihat istedin, ben de veriyorum. </st><st c="7174">Babanı nasıl eve döndürdüm sanıyorsun? </st><st c="7213">Bu sefer dinle. </st><st c="7229">Dinlemezsen, bir daha benden tek kelime nasihat alamazsın.”</st></p>
			<p><st c="7288">Günseli, oturduğu yerde ikiye katlanarak, şişmiş göğüslerini kaynayan midesine bastırdı.</st></p>
			<p><st c="7377">“Tamam, sözünü dinleyeceğim ama, ne geçecek elime? </st><st c="7429">İyice azıya almaz mı gemini? </st><st c="7458">Tamamen başıboş bırakınca, zaten ailesi öyle yetiştirmiş, iyice bir hayırsız olup çıkmaz mı? </st><st c="7551">İpleri gevşetecek olursam, hepten kopup gitmez mi?”</st></p>
			<p><st c="7602">Yaşlı kadın dudaklarını sarkıttı.</st></p>
			<p><st c="7636">“Onun orasını Allah bilir,” dedi. </st><st c="7671">“Ama, hesap sormaya, surat asmaya, kapıda kollarını kavuşturup cehennem zebanisi gibi dikilmeye, çocuğun zaten az olan ağız tadını büsbütün kaçırmaya başladığın anda, ben bile bilirim, ‘Sokakta daha mutluydum,’ deyip, giderek daha fazla ısınacaktır dışarıdaki hayatına. </st><st c="7941">Asıl korktuğun da o zaman gelir işte başına.”</st></p>
			<p><st c="7986">“Neymiş korktuğum?”</st></p>
			<p><st c="8006">“Ne olacak? </st><st c="8019">Kaçar gider... </st><st c="8034">Boşar seni.”</st></p>
			<p><st c="8046">Annesine söylemedi ama, bundan korkmuyordu Günseli. </st><st c="8099">Hatta böylesini tek çıkar yol olarak görüyordu. </st><st c="8147">Bir süredir, korka korka bu fikrin serin kıyılarında boy vermiş, gire çıka, sonunda kendini alıştırmıştı. </st><st c="8253">Tek çare ayrılmak, daha da iyisi boşanmaktı. </st><st c="8298">Cemil, eski Cemil değildi. </st><st c="8325">Evliliğin sorumluluğunu taşıyabilecek biri olmadığını defalarca göstermişti. </st><st c="8402">Daha dur, okuldan bile atılmıştı belki. </st><st c="8442">Hiç uğramadığına göre... </st><st c="8467">Profesörler oturup bunu bekleyecek değildi ya. </st><st c="8514">Devamsızlık devamsız</st><span epub:type="pagebreak" id="page313" title="313"></span><st c="8534">lık bir yere kadar, sonunda limitini aşmıştı muhakkak. </st><st c="8590">Kendi de üniversite okumuştu, bilirdi o kadarını. </st><st c="8640">Bir seferinde üşenmemiş, kalkıp Öğrenci İşleri’ne bile gitmiş, ama bilgi alamamıştı. </st><st c="8725">Çokbilmiş sekreter, “Eşi olabilirsiniz hanfendi, ama kişinin kendisi dışında hiç kimseye bilgi veremiyoruz,” deyip, kestirip atmıştı.</st></p>
			<p><st c="8858">O kuru temizlemeci arkadaşını da hiç sevmemişti Cemil’in. </st><st c="8917">Sırtlan gibi bir gülüşü vardı. </st><st c="8948">Haytanın, hayırsızın teki olduğu belliydi. </st><st c="8991">“Kalk gidelim Cemil”, “Kalk gezelim Cemil”, “Bu akşam arkadaşlarla toplanıyoruz, sen de gel Cemil...” Dostluğa, arkadaşlığa başka bir katkısı yoktu herifin. </st><st c="9148">Gerçi, “Ben evli barklı adamım Harun. </st><st c="9186">Kusura bakmayacaksın artık; yeni evlilerin evine o kadar sık gelmez bekâr arkadaşlar,” diyemeyen, “Karımı evde yalnız başına bırakıp da gezmeye gidecek değilim,” diyemeyen Cemil’deydi asıl kabahat, ama gene de Harun’u kusurlu bulurdu hep. </st><st c="9425">O öyle olmasaydı Cemil de böyle olmazdı.</st></p>
			<p><st c="9465">Severek evlenmişti ve belki de halen devam ediyordu sevmeye. </st><st c="9527">Her cevrine bir yere kadar katlanabilirdi sevdiği adamın, her cefasını bir yere kadar sineye çekebilirdi. </st><st c="9633">Aşerdiği günlerde, gecelerde bile evde olmayışını, sabahları bir tatlı söz etmeyişini, okuldan kaytarışını bile bir yere kadar idare edebilir, hoş bile görebilirdi, ama şu içme meselesi yok muydu? </st><st c="9830">Nereden çıkmıştı o? </st><st c="9850">Bekârken bile ağzına alkol koymayan adam, nereden icap etmişti de her gece içmeye başlamıştı? </st><st c="9944">Durup dururken, kibrit çaksan havaya uçacak hallere düşmesinin sebebi ne olabilirdi? </st><st c="10029">Hepsi bir yana, oruç ayında, ramazanda içmek neyin nesiydi? </st><st c="10089">Hamile eşin yanına leş gibi rakı kokarak gelmek nasıl bir duygunun, düşüncenin, ruh halinin eseriydi? </st><st c="10191">Bu nasıl bir insanlıktı? </st><st c="10216">Ne olmuştu onun sevdiği adama?</st></p>
			<p><st c="10246">“Peki anne,” dedi sonunda. </st><st c="10274">“Nasihatini tutacağım. </st><st c="10297">Sana söz.”</st></p>
			<p><st c="10307">Annesi kalktı.</st></p>
			<p><st c="10322">“Ben kaçıyorum,” dedi. </st><st c="10346">“İftara az kaldı. </st><st c="10364">Babanın çorbasını yapmazsam gücenir.”</st></p>
			<p><st c="10401">“Ben de geleyim mi? </st><st c="10422">Canım tarhana çekti.”</st></p>
			<p><span epub:type="pagebreak" id="page314" title="314"></span><st c="10443">“Otur evinde, kocanı bekle. </st><st c="10472">Ben sana bir tas getiririm pişince.”</st></p>
			<p><st c="10508">Annesini uğurladı Günseli, sonra salona geçip pencerenin kenarına oturdu.</st></p>
			<p><st c="10582">“Gelmiyor ki...” diye sızlanıp ağlamaya başladı. </st><st c="10632">“Şimdi o kuru temizlemeci itin yanındadır. </st><st c="10675">Biraz sonra da Kimene Halil’in yerinde olacak.”</st></p>
			<p><st c="10722">Dudaklarını ısırıp düşünmeye çalıştı. </st><st c="10761">Annesi, “Huzursuzluk insanı kaçırtır,” gibi bir şey demişti. </st><st c="10822">Bunu derken, yaşlı kadın bilmiyordu ki, Günseli zaten aylardır iyi olmaya, iyi davranmaya, hoş geldin demeye, huzursuzluk çıkartmamaya çalışıyordu. </st><st c="10970">Kocasına bir kere olsun, “Nerde kaldın?” dememiş, bir kere olsun, “Sen alkol kokuyorsun,” dememiş, bir kere olsun, “Her sabah beni bırakıp bırakıp okula gidiyormuş gibi kayboluyorsun ortadan, ama gitmediğini biliyorum,” dememiş, bir kere olsun ayıbını yüzüne vurmamıştı onun.</st></p>
			<p><st c="11245">Belki de zamanı gelmişti artık.</st></p>
			<p><st c="11277">Nereye kadar gidecekti böyle?</st></p>
			<p><st c="11307">Üç ay sonra bebek doğacaktı. </st><st c="11337">Sonra bir tamam kördüğüm olmayacak mıydı işler? </st><st c="11385">İyice içinden çıkılmaz bir hal almayacak mıydı? </st><st c="11433">Bir tarafta bebek, bir tarafta işe gitme, eve ekmek getirme mecburiyeti, kocadan hayır olmadığına göre, bir tarafta üçe, beşe katlanacak olan masraflar...</st></p>
			<p><st c="11587">Nereye kadar?</st></p>
			<p><st c="11601">Ani bir kararla ağlamayı, sızlanmayı kesip ayağa kalktı, mutfağa gidip kendine koca bir çaydanlık çay demledi.</st></p>
			<p><st c="11712">Kocası anahtarıyla kapıyı açıp, bir ton anason kokusuyla birlikte eve girdiğinde vakit gece yarısına yaklaşıyordu ve Günseli, ikinci çaydanlığın dibini görmek üzereydi. </st><st c="11882">Mutfak masasının oradan kafasını uzatıp baktı.</st></p>
			<p><st c="11928">“Hoş geldin canım!” dedi.</st></p>
			<p><st c="11954">“Hoş bulduk.”</st></p>
			<p><st c="11968">“Çay içersen gel. </st><st c="11987">Bitmek üzere.”</st></p>
			<p><st c="12001">Cemil mutfağa girdi. </st><st c="12023">Leş gibi rakı kokuyordu.</st></p>
			<p><st c="12047">“Kahvemiz var mıydı?” diye sordu.</st></p>
			<p><st c="12081">Günseli, “Seni acı kahveden başkası paklamaz zaten!” dememek için zor tuttu kendini.</st></p>
			<p><span epub:type="pagebreak" id="page315" title="315"></span><st c="12166">“Hemen hazırlarım canım. </st><st c="12192">Sen otur şöyle,” dedi, onun yerine. </st><st c="12228">“Yorulmuşsundur.”</st></p>
			<p><st c="12245">Cemil, oturup başını eğdi.</st></p>
			<p><st c="12272">“Yok canım,” dedi. </st><st c="12292">“Biliyorsun işte. </st><st c="12310">Okul çıkışı sağa sola takılıyoruz arkadaşlarla.”</st></p>
			<p><st c="12358">Günseli gene sıktı dişlerini, kapağını açmakta zorlanıyormuş gibi arkasını dönüp, kahve kavanozunun üzerine kapandı.</st></p>
			<p><st c="12475">“Ben de öyle düşündüğüm için yemek yapmadım,” dedi. </st><st c="12528">“Ama gene de açsan, hemen bir sandviç, tost falan...”</st></p>
			<p><st c="12581">“Yok canım, yok. </st><st c="12599">Kahve kâfi. </st><st c="12611">Sade olsun.”</st></p>
			<p><st c="12623">Cemil sade kahvesini, Günseli de son bardak çayını içtikten sonra yatağa girdiler birlikte. </st><st c="12716">Rakı kokusu midesini kaldırıyordu kızın. </st><st c="12757">Yorganı teperek fırladı, banyoya koştu. </st><st c="12797">Döndüğünde, Cemil çoktan horlamaya başlamıştı. </st><st c="12844">Salona geçti, vitrinin üstünde duran imsakiyeye bir çentik attı. </st><st c="12909">“On iki gün kaldı,” dedi içinden.</st></p>
			<p><st c="12942">Kararı şuydu:</st></p>
			<p><st c="12956">O akşam, annesi gittikten sonra, çayı demleyip de bardağını alıp salon penceresinin önüne, bu kez ağlayıp sızlanmadan oturduğunda, bir son kullanma tarihi, bir miat biçmişti evliliklerine:</st></p>
			<p><st c="13145">Bayramın birinci günü!</st></p>
			<p><st c="13168">Eğer bu iş o zamana kadar düzelmezse, kocası, Cemil, bayram namazından dönüp de, tabii o da giderse, karısı ile bayramlaştıktan hemen sonra, Günseli birkaç ufak tefeğini alıp evi terk edecekti. </st><st c="13363">Annesinin evi birkaç apartman ötedeydi. </st><st c="13403">“Gezmeye gider gibi,” diye düşünmüştü.</st></p>
			<p><st c="13441">Sonra annesi gelmiş, bir tas tarhana çorbası getirmiş, kızını ferahlamış, güleryüzlü görünce memnun olmuştu.</st></p>
			<p><st c="13550">“Aferin!” demişti. </st><st c="13570">“Hep böyle güleç ol. </st><st c="13591">Ağlayan yüz, insanın huzurunu kaçırır.”</st></p>
			<p><st c="13630">Sonraki günler ve geceler de aynı biçimde geçince, Günseli, daha kararlı bir hal almıştı giderek. </st><st c="13729">Hiçbir şey değişmiyordu yaşantılarında. </st><st c="13769">Cemil, gece geç vakit bulut gibi bir rakı kokusunu ardı sıra sürüyerek eve geliyor, çok çok, bir acı kahve içinceye kadar Günseli ile birlikte oturuyor, o arada ağzından </st><span epub:type="pagebreak" id="page316" title="316"></span><st c="13939">kerpetenle iki-üç cümle ya çıkıyor, ya çıkmıyor, sonra da yatağa girip başlıyordu horlamaya. </st><st c="14032">O horlarken Günseli, yorganın içine sızan rakı kokusundan fenalıklar geçiriyor, kalkıp kalkıp kusuyor ve her kusmadan sonra salondaki imsakiyeye yeni bir çentik daha atıyordu.</st></p>
			<p><st c="14207">“On bir gün kaldı!”</st></p>
			<p><st c="14227">“On gün kaldı!”</st></p>
			<p><st c="14243">“Kaldı dokuz gün!”</st></p>
			<p><st c="14262">“Sekiz!”</st></p>
			<p><st c="14271">“Yedi!”</st></p>
			<p><st c="14279">Birkaç defa annesine, bir defa da kayınvalidesine gitmişti oturmaya.</st></p>
			<p><st c="14348">“Nasıl gidiyor evlilik?” diye sormuştu her iki yaşlı kadın ayrı ayrı.</st></p>
			<p><st c="14418">“İyi,” demişti, ikisine de.</st></p>
			<p><st c="14446">Kendi annesi, bu “iyi” cevabını deşmişti bir miktar.</st></p>
			<p><st c="14499">“Nasıl iyi?”</st></p>
			<p><st c="14512">“Benden yana iyi,” diye cevaplamıştı Günseli onu. </st><st c="14563">“Kendimi sıkmıyorum artık. </st><st c="14590">Düzelir diye umut ediyorum; bekliyorum.”</st></p>
			<p><st c="14630">“Düzeldiği var mı peki?”</st></p>
			<p><st c="14655">“Yok şimdilik. </st><st c="14671">Ama sabrediyorum.”</st></p>
			<p><st c="14689">“Aferin!” demişti annesi. </st><st c="14716">“Sabretmek lazım. </st><st c="14734">Sabırsızlık, insanın huzurunu kaçırır, huzuru kaçan insan da evinden, yuvasından kaçar. </st><st c="14822">Aferin! </st><st c="14830">Hep böyle davran.”</st></p>
			<p><st c="14848">Cemil’in annesi ise, oğlunun ne mal olduğunu bildiğinden olsa gerek, bu “iyi” cevabını olduğu gibi havada bırakıp konuyu değiştirmişti hemen:</st></p>
			<p><st c="14990">“Hamilelik nasıl gidiyor peki yavrum? </st><st c="15029">Miden yanmaya başladı mı?”</st></p>
			<p><st c="15055">“Çok!”</st></p>
			<p><st c="15062">“Bebeğin tüyleniyor, saçları uzuyor da ondan.”</st></p>
			<p><st c="15109">“Hıı...”</st></p>
			<p><st c="15118">“Bir akşam Cemilciğimizi de alıp gelsen ya iftara! </st><st c="15170">Babanız darılıyor vallahi. </st><st c="15197">Koskoca bir ramazan geldi de geçiyor kızım!”</st></p>
			<p><st c="15241">“Ben de çok istiyorum ama, Cemil okuldan çok geç çıkıyor.”</st></p>
			<p><span epub:type="pagebreak" id="page317" title="317"></span><st c="15300">“Bir gün de girmeyiversin birkaç derse canım. </st><st c="15347">Dünya yıkılmaz ya!”</st></p>
			<p><st c="15366">“Bakalım... </st><st c="15379">İnşallah.”</st></p>
			<p><st c="15389">Üzmek istemiyordu ihtiyarları, ama bu, yapmaya karar verdiği şeyi yapmasına engel olmayacaktı. </st><st c="15485">Kayınvalidesiyle kayınpederini sever, sayardı. </st><st c="15532">Muhterem insanlardı. </st><st c="15553">Tek kusurları, tek çocuk diyerek Cemil’i fazla şımartmış olmalarıydı. </st><st c="15623">Ama Allah var, her zaman Günseli’ye destek olmuşlardı. </st><st c="15678">O tuhaf kız isteme faslından bu yana, ne kayınpederinin çizgisinde bir oynama, ne kayınvalidesinin yaklaşımında bir terslik. </st><st c="15803">Dört dörtlük insanlardı. </st><st c="15828">Konu her açıldığında dürüstçe teslim ediyorlardı. </st><st c="15878">“Evet,” diyorlardı, konu komşuya, “Biz bu evliliğe baştan beri karşıydık, ama Günseliciğimizi beğenmediğimiz için değil. </st><st c="15999">Oğlumuzu bir evliliğin sorumluluğunu üstlenmeye hazır görmüyorduk... </st><st c="16068">O yüzden... </st><st c="16080">Yoksa Günseli, bizim arayıp da bulamayacağımız değerde bir cevher. </st><st c="16147">Mükemmel bir gelin. </st><st c="16167">Her şeyiyle dört dörtlük. </st><st c="16193">Allah nazardan saklasın!”</st></p>
			<p><st c="16218">“Altı gün kaldı!”</st></p>
			<p><st c="16236">“Beş gün kaldı!”</st></p>
			<p><st c="16253">“Dört!”</st></p>
			<p><st c="16261">“Üç!”</st></p>
			<p><st c="16267">“İki!”</st></p>
			<p><st c="16274">Bir gün kala, “Ne olursa olsun, arife gününde oruç tutacağım,” demişti Günseli.</st></p>
			<p><st c="16354">“Deli olma,” dedi annesi. </st><st c="16381">“Karnında can taşıyorsun. </st><st c="16407">Sen oruç tutabilirsin, ama o tutamaz.”</st></p>
			<p><st c="16445">“Bir şey olmaz. </st><st c="16462">Sahura kalkar, güzelce yer, içerim, sonra da yatıp ikindiye kadar uyurum. </st><st c="16536">Hiç mi aç kalmıyoruz bir-iki saat?”</st></p>
			<p><st c="16571">“Olmaz. </st><st c="16580">Cemil tutsun.”</st></p>
			<p><st c="16594">“Ben de onun için tutmak istiyorum ya zaten. </st><st c="16640">Evin beti bereketi kaçacak. </st><st c="16668">Bir ramazan geçti, eve ne oruç girdi, ne iftar, ne sahur. </st><st c="16726">Bir de rakı belası var başımızda... </st><st c="16762">biliyorsun, Kimene Halil’in yeri.”</st></p>
			<p><st c="16796">Annesi durulmuştu o zaman.</st></p>
			<p><st c="16823">“Hâlâ devam ha?”</st></p>
			<p><span epub:type="pagebreak" id="page318" title="318"></span><st c="16840">“Giderek kötüleşiyor. </st><st c="16863">Kokusuna bile dayanamıyorum artık.”</st></p>
			<p><st c="16898">“Aman kızım... </st><st c="16914">Evin huzurunu koru. </st><st c="16934">Bak, önümüz bayram. </st><st c="16954">Günahtır. </st><st c="16964">Hem, bakarsın...”</st></p>
			<p><st c="16981">“Deniyorum Anne!” dedi Günseli. </st><st c="17014">“Bir milim sapmadım nasihatinin yolundan. </st><st c="17056">Canımı dişime taktım, deniyorum.”</st></p>
			<p><st c="17089">“Aferin! </st><st c="17099">Denemeye devam et sen. </st><st c="17122">Göreceksin, her şey düzelecek.”</st></p>
			<p><st c="17153">“İnşallah!”</st></p>
			<p><st c="17165">Bu “İnşallah” az kaldı ağlatıyordu Günseli’yi. </st><st c="17213">İplerin kopmasına bir gün kala, “İnşallah”... </st><st c="17259">Cezasının infaz edileceği darağacına doğru ilerleyen idam mahkûmunun, “İnşallah gökten Cebrail iner de, bir kınalı koç bırakıp beni kurtarır,” demesi gibi. </st><st c="17415">Nafile dua! </st><st c="17427">“İnşallah!”</st></p>
			<p><st c="17438">Gene de, kaşla göz arasında çarşıya çıktı. </st><st c="17482">Açık hava iyi gelmişti biraz. </st><st c="17512">Zihninin bulutları değilse bile, kararlılığının üzerindeki gölgeler dağılmıştı. </st><st c="17592">Bu da bir şeydi. </st><st c="17609">Büyük mağazalardan birine girip, Cemil’in en sevdiği renkte bir yün bere ile kazak satın aldı, güzelce ambalajlattı.</st></p>
			<p><st c="17725">Son bayram hediyesi!</st></p>
			<p><st c="17746">Gece, çayını içip, ayrılacağı o bayram sabahı yanına hangi eşyalarını alması gerektiğini düşünürken, çıktı geldi kocası. </st><st c="17868">Anasonu üstünde tütüyordu.</st></p>
			<p><st c="17894">“Hoş geldin canım. </st><st c="17914">Erkencisin? </st><st c="17926">Kahveni yapayım mı?”</st></p>
			<p><st c="17946">“İyi olur.”</st></p>
			<p><st c="17958">Gene, her şeye rağmen, kapının ağzına belli etmeden bakıp bir hediye paketi falan görmeye çalıştı Günseli. </st><st c="18066">Hani olur da, ondan bundan, belki annesigilden borç alıp karısına bir bayram hediyesi vermeyi düşünürdü.</st></p>
			<p><st c="18170">Kapının her tarafı kapıydı. </st><st c="18199">Paket falan yoktu.</st></p>
			<p><st c="18217">Geri çekilip kahveyle uğraşmaya başladı. </st><st c="18259">Bir gün sonra ayrılacak olduğunu bilmek yüreğini sızlatıyordu. </st><st c="18322">Suskunluk, gözlerini yaşarttı. </st><st c="18353">“Niye böyle olduk biz?” diye bağırıp ağlamak geldi içinden. </st><st c="18413">Ama yapmayacaktı. </st><st c="18431">Evde en küçük bir dramatik hava estirmeyecek, duygularını son ana kadar kendine saklayacaktı. </st><st c="18525">Nihayet ayrılırken, her iki taraf da bilecekti ki, Günseli, üzerine düşen her şeyi yapmıştır.</st></p>
			<p><span epub:type="pagebreak" id="page319" title="319"></span><st c="18618">Düşüncelerinden sıyrılmak için, arkasına dönmeden,</st></p>
			<p><st c="18669">“Yarın ben de oruç tutayım diyorum,” dedi. </st><st c="18713">“İlk gün tutamadık, bari son gün...”</st></p>
			<p><st c="18749">Cevap alamayınca döndü. </st><st c="18774">Cemil, oturduğu yerde sızmış, çenesini yasladığı dirseği salyaya bulanmıştı. </st><st c="18851">O zaman tutamadı kendini, sessizce ağlamaya başladı.</st></p>
			<p><st c="18903">Kocasının horultularını dinleyerek ve ağlamaya devam ederek kahveyi kendi içti. </st><st c="18984">Banyoya gidip yüzünü yıkadı, geri dönüp bin bir güçlükle uyandırdı Cemil’i, kolundan tutup yönlendirerek yatağa götürdü.</st></p>
			<p><st c="19104">Uyur uyanık, “Sen yatmıyor musun?” gibi bir şeyler mırıldandı Cemil, Günseli’nin ne dediğini duyamadan tekrar sızdı.</st></p>
			<p><st c="19221">Günseli, sahura, sonra da sabaha kadar oturdu. </st><st c="19269">Uykusu gelsin diye bekliyordu. </st><st c="19300">Yatacak, kocasının evindeki son gününü uykuda geçirecek, orucu da uykuya tutturacaktı. </st><st c="19387">Hem böylelikle, gün boyu kara kara düşünmekten de kurtulmuş olurdu. </st><st c="19455">Aynen öyle yaptı. </st><st c="19473">Gün ağarırken bastırıveren uykusu kaçmasın diye salondaki kanepeye kıvrıldı, birkaç defa esnedi, derin bir uykuya daldı.</st></p>
			<p><st c="19593">Gözünü açtığında hava kararıyordu. </st><st c="19629">Bir an, tavana boş boş bakıp, “Acaba yatmadım mı? </st><st c="19679">Hâlâ mı akşam?” diye düşündü, sonra aklına saate bakmak geldi.</st></p>
			<p><st c="19741">İftar vakti.</st></p>
			<p><st c="19754">Kulak kabarttı; ezan okunuyordu.</st></p>
			<p><st c="19787">Cemil, çıkmadan önce üstüne battaniye örtmüştü. </st><st c="19836">Kullanmadıkları bir battaniyeydi. </st><st c="19870">Yine de anason kokuyormuş gibi geldi ona o an. </st><st c="19917">Midesi bulandı.</st></p>
			<p><st c="19932">Kalktı, banyoya gidip yüzünü yıkadı, dönüşte evi dolaşıp bütün ışıkları yaktı, sonra mutfağa geçti, bir yudum su içti. </st><st c="20052">Canı hiçbir şey yemek istemiyordu. </st><st c="20087">Orucu uykuya tutturduğundan olmasa gerekti. </st><st c="20131">Başka bir şey, bir sıkıntı, bir ağırlık, bir dolgunluk, tıka basalık vardı üstünde. </st><st c="20215">Şurasına kadar tokmuş, daha sofradan yeni kalkmış gibiydi. </st><st c="20274">Masaya çöktü, alnını avcunun içine yasladı, ağlamaya başladı.</st></p>
			<p><st c="20335">Yarın gidecekti!</st></p>
			<p><st c="20352">İş bitmişti!</st></p>
			<p><span epub:type="pagebreak" id="page320" title="320"></span><st c="20365">Koca, giderse eğer bayram namazına gidecek, sonra gelip bir güzel sözü çok gördüğü karısıyla bayramlaşacak, sonra da sahici bir aile reisi olabilmiş gibi koluna takıp büyükleri ziyarete gitmeye yeltenecekti.</st></p>
			<p><st c="20573">Öyle mi?</st></p>
			<p><st c="20582">Hayır!</st></p>
			<p><st c="20589">İşte hep bu anı beklemiş olacaktı zaten Günseli.</st></p>
			<p><st c="20638">“Dur bakalım!” diyecekti o zaman.</st></p>
			<p><st c="20672">“Dur bakalım! </st><st c="20687">Ne oluyoruz? </st><st c="20700">Şimdi mi aklına geldi evin reisi olduğun? </st><st c="20742">Nerdeydin dört aydır Reis Bey? </st><st c="20773">Ben aşererken, mide kramplarıyla uyanıp, ağlaya ağlaya kusarken nerdeydin sen? </st><st c="20852">Bütün gün sen geleceksin, karnını doyurayım diye midem ağzıma gele gele hazırladığım yemekleri masaya yerleştirip yolunu gözlediğim akşamlarda nerdeydin? </st><st c="21006">En duygusal, en hassas olduğum, ilgine, şefkatine en çok ihtiyaç duyduğum zamanlarda nerdeydin? </st><st c="21102">Bu evi ben tek başıma geçindirir, çekip çevirir, üstelik de senin okul masraflarını göğüslerken, sen, aile reisi olarak nerdeydin? </st><st c="21233">Okula gittin mi bari? </st><st c="21255">Dersler nasıl dersler? </st><st c="21278">Haa, az kaldı unutuyordum; bu da senin bayram hediyen. </st><st c="21333">Al canım. </st><st c="21343">Güle güle kullan. </st><st c="21361">Ben gidiyorum.”</st></p>
			<p><st c="21376">Sonra iş bitecekti.</st></p>
			<p><st c="21396">Çeyiziyle, gelinliğiyle çıktığı baba ocağına, elinde ufak bir valiz, karnında ailesine karşı çıkmasına sebep olan adamın tohumuyla geri dönecekti.</st></p>
			<p><st c="21543">Ağladı... </st><st c="21554">Nasıl dayansın!</st></p>
			<p><st c="21569">Gece yarısına doğru, anahtar kapının içinde dönmeye başladığında, gene çay içiyordu Günseli. </st><st c="21663">Kafasını uzatıp baktı, Cemil’in anason buğusunu beraberinde taşıyarak içeri girdiğini gördü. </st><st c="21756">Belki sallanıyor, belki de sallanmıyordu. </st><st c="21798">Emin olamadı. </st><st c="21812">Kendi sallanmadığı ne malum?</st></p>
			<p><st c="21840">Renk vermeyecekti sabaha kadar. </st><st c="21873">İmsakiyeyi çoktan kaldırıp, ufak tefeğini doldurduğu valizin bir köşesine tıkmıştı.</st></p>
			<p><st c="21956">Evlilik hatırası!</st></p>
			<p><st c="21974">“Hoş geldin canım!”</st></p>
			<p><st c="21994">“Hoş bulduk. </st><st c="22008">Nasılsın bugün?”</st></p>
			<p><st c="22024">“İyi. </st><st c="22031">Kahve içecek misin?”</st></p>
			<p><span epub:type="pagebreak" id="page321" title="321"></span><st c="22051">“Yok... </st><st c="22060">Sana bakmaya geldim. </st><st c="22081">Aşağıda Harun bekliyor da...”</st></p>
			<p><st c="22110">Çileden çıktı Günseli. </st><st c="22134">Planlarını unuttu, unutmadıysa bile bir kalemde sildi attı.</st></p>
			<p><st c="22193">“Yaa?” dedi, en iğneleyici sesiyle. </st><st c="22230">“Bütün gün okuldasın sanki de... </st><st c="22263">Sanki akşamleyin Halil Bey’in dükkânında saçı başı dağıtıp ödev yapıyorsun da... </st><st c="22344">Anlıyorum. </st><st c="22355">Arkadaşını özlemişsindir tabii. </st><st c="22387">Git gene sen. </st><st c="22401">Beni merak etme. </st><st c="22418">Gayet iyiyim, bak!”</st></p>
			<p><st c="22437">Cemil, kapısında dikildiği mutfağa bir adım attı.</st></p>
			<p><st c="22487">“Ne demek istiyorsun? </st><st c="22510">Okula gitmediğimi falan nerden biliyorsun sen? </st><st c="22557">Halil Bey dediğin, Kimene Halil mi? </st><st c="22593">Onu nerden biliyorsun peki?”</st></p>
			<p><st c="22621">Günseli, abartılı bir iç çekişle havayı kokladı, yüzünü buruşturdu.</st></p>
			<p><st c="22689">“Yanlış soru,” dedi. </st><st c="22711">“Ne zamandır biliyorsun, demen gerekirdi.”</st></p>
			<p><st c="22753">Cemil, bir adım daha attı mutfağa.</st></p>
			<p><st c="22788">“Ama, ayıp olmadı mı şimdi beni takip ettirmek?”</st></p>
			<p><st c="22837">Günseli, biraz da planlarının altüst olmasına sinirlenerek sesini yükseltti:</st></p>
			<p><st c="22914">“Sen misin bana ayıptan, günahtan, hak hukuktan bahseden? </st><st c="22973">Hamile karını tek başına, yapayalnız bırakıyorsun. </st><st c="23024">Ayıp budur! </st><st c="23036">Ramazan’da gece yarılarına kadar içki içiyorsun. </st><st c="23085">Günah da bu! </st><st c="23098">Sen okulda haylazlık, tembellik ediyorsun, ben de seni tek maaşımla okutmaya, geçindirmeye çalışıyorum. </st><st c="23202">Hak ve hukuk! </st><st c="23216">İşte hepsini sayıyorum sana! </st><st c="23245">Ama haklısın. </st><st c="23259">Takip ettirmeme hiç gerek yoktu seni aslında. </st><st c="23305">Anason kokusu sabaha kadar ensenden inmiyor nasıl olsa. </st><st c="23361">Sen sussan da konuşuyor o.”</st></p>
			<p><st c="23388">Cemil, önce sokak kapısına doğru gidecek oldu, sonra vazgeçip bir adım daha yaklaşarak mutfak masasına çöktü, gülümsemeye çalıştı.</st></p>
			<p><st c="23519">“Ciddi misin?” dedi.</st></p>
			<p><st c="23540">“Aylardır hem de... </st><st c="23561">Doktora gidip, hamile oduğumu öğrendiğim ve sana söylediğim o günden beri çok ciddiyim... </st><st c="23651">Her gece, sen ciddiyetsiz bir biçimde horluyorsun, ben ciddi ciddi dü</st><span epub:type="pagebreak" id="page322" title="322"></span><st c="23720">şünüyorum...” Bunları söylerken, bir taraftan da “Fazla ileri gittim,” diye düşünüyordu Günseli. </st><st c="23818">“İşi vaktinden önce dillendirerek hata ediyorum. </st><st c="23867">Sabaha kadar tartışmaya kalkacak şimdi. </st><st c="23907">Beni ikna etmeye, özür dileyip ayaklarıma kapanarak kendini affetirmeye çalışacak, yalvarıp yakaracak... </st><st c="24012">Belki de başaracak... </st><st c="24034">Şu saat, her şeyin kesilip atılacağı saat değil... </st><st c="24085">Gecenin bu vaktinde çekip gitmeye de kalkamam. </st><st c="24132">Susmam lazım. </st><st c="24146">Sinirlerime hakim olmam lazım.”</st></p>
			<p><st c="24177">Söylemesi kolay!</st></p>
			<p><st c="24194">Susamadı...</st></p>
			<p><st c="24206">Ağzına ne geldiyse sayıp döktü, bulabildiği en ağır sözleri diline dolayarak, dakikalar boyunca tekrar tekrar hakaret etti kocasına. </st><st c="24340">Söylediği her söz kendi canını acıtıyordu aslında. </st><st c="24391">Cemil’e değil, kendine vuruyordu acımadan. </st><st c="24434">Bir ağzından çıkan, bir daha geriye giremeyeceği için, her seferinde kendine “İnsafsız!” deyip köpürüyor, o öfkeyle bir sonraki söyleyeceği sözü daha acılısından seçiyordu.</st></p>
			<p><st c="24606">Cemil susuyor, dinliyor ve kafası önünde bekliyordu yalnızca. </st><st c="24669">Bir kere olsun şekil değiştirmiyor, masada, karısının karşısında ilk çöktüğü gibi durup duruyor, kımıldamıyordu. </st><st c="24782">Yalnız, ara sıra, dışarıdan, apatmanın önünden bir klakson sesi işitiliyordu. </st><st c="24860">O zaman kafasını kaldırıyordu Cemil; karısına bir şey söyleyecek gibi oluyor, vazgeçip tekrar başını öne eğiyordu.</st></p>
			<p><st c="24974">Onun bu hali daha da öfkelendiriyordu Günseli’yi. </st><st c="25025">Tartışmaya, kendini haklı çıkarmaya, hiç değilse özür dilemeye kalkışmaması, ölü gibi susması, buna karşılık, kapının önünde kornaya basıp duran o serseri herif için telaşlanıp dirilir gibi olması, genç kadının aklını başından alıyordu. </st><st c="25262">Vurdukça vurası geliyor, sövdükçe sövesi geliyor, söyledikçe söyleyesi geliyordu. </st><st c="25344">Bir taraftan da kendi kendine, “İnsafsız!” deyip kızmaya devam ediyordu ki, bu kızgınlığı, kocasına olan öfkesine katalizör etkisi yapıyor, onu daha da artırıyor, kaynatıp fokurdatıyordu.</st></p>
			<p><st c="25531">“Senin gibi koca olmaz olsun!”</st></p>
			<p><st c="25562">Cevap yok!</st></p>
			<p><st c="25573">İstimini atamıyordu Günseli. </st><st c="25603">Öfkesi, arttıkça artan bir iç ba</st><span epub:type="pagebreak" id="page323" title="323"></span><st c="25635">sınca dönüşüyor, bebeğini huzursuz ediyor, onun yalvaran, huzursuz kımıltıları karnına bıçak gibi saplanıyordu.</st></p>
			<p><st c="25747">Biliyordu, acıttığı Cemil’in canı değildi sadece; kendi canını da acıtıyordu. </st><st c="25826">Onu o kadar sevmişti ki.</st></p>
			<p><st c="25850">“Nasıl oldu böyle? </st><st c="25870">Bu hale nasıl geldin sen? </st><st c="25896">Utanmadan okul harçlığını benden alıp okulu kırdın. </st><st c="25948">O kılıksız arkadaşınla gezmeyi, eğlenmeyi, üstelik de benim paramla gece yarılarına kadar içip zıkkımlanmayı erkekliğe nasıl sığdırabildin? </st><st c="26088">Sana soruyorum! </st><st c="26104">Yok mu bir cevabın?”</st></p>
			<p><st c="26124">Cemil susuyor, nefes bile almıyormuş gibi kımıltısız oturuyordu. </st><st c="26190">Kafasını, sadece apartmanın önünden korna sesi işittiğinde kaldırıyordu.</st></p>
			<p><st c="26262">Günseli saldırmaya devam etti. </st><st c="26294">Ömrü boyunca ağzına almadığı, en ağır, en incitici sözleri bulup çıkardı, içi acıyarak haykırdı, her seferinde de bir misli daha kızdı kendine: “Ah insafsız!” En sevdiğine en ağır sitem! </st><st c="26481">Belki de böyle olması gerekiyordu. </st><st c="26516">En sevdiği az mı acıtmıştı onun canını aylar boyunca!</st></p>
			<p><st c="26569">Taarruz, sabaha kadar sürecekti belki, ama aniden sancılandı. </st><st c="26632">Kasılıp kaldı, nefesi kesildi, inleyerek yere yığıldı.</st></p>
			<p><st c="26686">“Bebek!” diyebildi acı içinde. </st><st c="26718">“Bebek gidiyor!”</st></p>
			<p><st c="26734">Cemil, o zaman hareketlendi. </st><st c="26764">Fırlayıp kucakladı karısını, bacaklarının arasından sızan kanı saklamaya gerek duymadan merdivenlerden aşağıya koştu.</st></p>
			<p><st c="26881">Günseli, kapının ağzında kabin lambası yanık bekleyen arabayı bir yerlerden hatırladığını fark etti yarı baygın.</st></p>
			<p><st c="26994">“Harun, di mi?” diye sordu. </st><st c="27023">“Şu meşhur Harun’un senin.”</st></p>
			<p><st c="27050">“Harun...” dedi Cemil. </st><st c="27074">“Beni bekliyordu. </st><st c="27092">Söylemiştim.”</st></p>
			<p><st c="27105">O sırada Harun ön kapıyı açıp fırlamış, “Hayrola?” dedikten sonra cevap beklemeden arka kapıyı açmıştı.</st></p>
			<p><st c="27209">Cemil, karısını arabanın arka koltuğuna bıraktı, kendisi de diğer taraftan dolaşıp içeri girdi, omuzlarından, biraz da kuvvet kullanarak bastırıp yatırdı, başını dizine yaslamasını sağladı, saçlarını okşamaya başladı.</st></p>
			<p><st c="27427">“Korkma canım!” diyordu. </st><st c="27453">“Harun şimdi yetiştirir bizi hastaneye. </st><st c="27493">“</st></p>
			<p><st c="27494">“Ama bebek? </st><st c="27506">Kanıyor...”</st></p>
			<p><span epub:type="pagebreak" id="page324" title="324"></span><st c="27517">“Korkma. </st><st c="27527">Bir şey olmayacak.”</st></p>
			<p><st c="27546">Bayıldı Günseli.</st></p>
			<p><st c="27563">Kendine geldiğinde, hastane odasındaydı ve başucunda sadece Cemil vardı.</st></p>
			<p><st c="27636">“Ne oldu?”</st></p>
			<p><st c="27647">Cemil, refakatçi koltuğunu itip ayağa kalktı, karısının elini tuttu.</st></p>
			<p><st c="27716">“Ufak bir kanama,” dedi. </st><st c="27742">“Ama atlattın... </st><st c="27759">Sağlığın iyiye gidiyor.”</st></p>
			<p><st c="27783">“Ya bebek?”</st></p>
			<p><st c="27795">“Taş gibi.”</st></p>
			<p><st c="27807">Cemil, başını önüne eğdi. </st><st c="27834">Günseli rahatlamıştı.</st></p>
			<p><st c="27855">“Bugün bayramın kaçıncı günü?”</st></p>
			<p><st c="27886">“İlk.”</st></p>
			<p><st c="27893">Planını uygulamaya koyabilirdi Günseli. </st><st c="27934">Bu kâbusu bir daha yaşamayacaktı. </st><st c="27968">Elini usulca, kaydırırcasına çekti “sabık” kocasının elinden, karnının üzerine attı.</st></p>
			<p><st c="28052">“Bu iyi...” dedi, zehir gibi bir fısıltıyla. </st><st c="28098">“Günlerdir yatıyormuşum gibi geldi birden. </st><st c="28141">Çıkabilirsin artık.”</st></p>
			<p><st c="28161">Cemil irkildi.</st></p>
			<p><st c="28176">“Nereye?”</st></p>
			<p><st c="28186">“Onu bilemem. </st><st c="28201">Ama ‘nereden’ deseydin çok güzel bir cevap verirdim.”</st></p>
			<p><st c="28254">“Odadan mı?”</st></p>
			<p><st c="28267">“Evet. </st><st c="28275">Hem odadan, hem de hayatımdan. </st><st c="28306">Sonsuza kadar!”</st></p>
			<p><st c="28321">“Nasıl?”</st></p>
			<p><st c="28330">“Çık dışarı.” Bunu, gene fısıldayarak söylemişti.</st></p>
			<p><st c="28380">“Günseli? </st><st c="28391">Canım...”</st></p>
			<p><st c="28400">“Çık! </st><st c="28407">Bir daha da asla uğrama, arama, sorma. </st><st c="28446">Bitti.”</st></p>
			<p><st c="28453">“Ama?..”</st></p>
			<p><st c="28462">Haykırdı Günseli:</st></p>
			<p><st c="28480">“Çıık!”</st></p>
			<p><st c="28488">Bir anda oda kapısı açıldı, içeriye her iki tarafın anne babası girdi. </st><st c="28560">Yetmezmiş gibi, ardına kadar açık duran kapının dışında tırnaklarını kemirip duran Harun dahil oldu görüntüye.</st></p>
			<p><st c="28670">Günseli tamamen çileden çıktı.</st></p>
			<p><span epub:type="pagebreak" id="page325" title="325"></span><st c="28701">“O ikisini çıkartın bu hastaneden!” diye bağırıyordu. </st><st c="28756">İşaret parmağı, ihtiyarların arasında kaybolmaya başlayan Cemil’i nişan almıştı.</st></p>
			<p><st c="28836">“Çıksın! </st><st c="28846">Çıksınlar! </st><st c="28857">Gitsinler burdan!”</st></p>
			<p><st c="28875">Tekrar bayıldı.</st></p>
			<p><st c="28891">Yarım saat sonra kendine geldiğinde, sırtı beyaz yastıklarla beslenmiş, oturur vaziyette, kendi annesiyle babasına, ağlaya ağlaya arife gecesinin hikâyesini anlatıyordu. </st><st c="29062">Öteki aile yoktu görünürde. </st><st c="29090">Kayınaile!</st></p>
			<p><st c="29100">“Her şeye aklım erdi de, sabah bayram, bizimkinin o serseriyi gecenin o vaktinde kapıya getirip tekrar çıkacağını söylemesine ermedi. </st><st c="29235">Bu kadar da olur mu artık?Ama tabii ya... </st><st c="29277">Cemil bu... </st><st c="29289">Olur olur.” Alnını sıktı, saçlarını sıvazladı. </st><st c="29336">Annesinin uzattığı meyva suyunu elinin tersiyle itti. </st><st c="29390">“İnanamıyorum!” diye devam etti sızlanmaya. </st><st c="29434">“İnanamıyorum. </st><st c="29449">Boş vermişliğin, vurdumduymazlığın bu kadarını almıyor kafam! </st><st c="29511">İnsan, yarın bayramdır deyip arife suyuyla bir yıkanır, pisliğinden, kokusundan arınır... </st><st c="29601">İnanamıyorum!” Gene alnını sıktı, başparmaklarıyla şakaklarına bastırdı.</st></p>
			<p><st c="29673">Annesi, uzanıp elini tuttu kızının. </st><st c="29710">Babası da hemen onun arkasında duruyordu.</st></p>
			<p><st c="29751">“Bitti mi senin hikâyen?” dedi, karısının yanından sarkarak. </st><st c="29813">Gözlerinin altı şişmişti.</st></p>
			<p><st c="29838">İç çekti Günseli.</st></p>
			<p><st c="29856">“Bitti baba...” dedi. </st><st c="29879">“Benim hikâyem bitti.”</st></p>
			<p><st c="29901">Annesi de iç çekti bunun üzerine.</st></p>
			<p><st c="29935">“Bizim daha başka bir hikâyemiz var sana anlatılacak,” dedi. </st><st c="29997">“Kocanın ne demeye okulu boşlayıp gece yarılarına kadar eve uğramadığının hikâyesi.”</st></p>
			<p><st c="30081">Günseli, başını sertçe pencereden tarafa çevirdi.</st></p>
			<p><st c="30131">“Onunla ilgili bir şey duymak istemiyorum artık,” dedi. </st><st c="30188">“Kapattım o defteri. </st><st c="30209">Bitti.”</st></p>
			<p><st c="30216">Babası, uzanıp çensini tuttu kızın, kendilerinden tarafa çevirdi.</st></p>
			<p><st c="30282">“Hayır efendim!” dedi. </st><st c="30306">“Duyacaksın.”</st></p>
			<p><st c="30319">“Ama baba?”</st></p>
			<p><span epub:type="pagebreak" id="page326" title="326"></span><st c="30331">“Anneni dinle.” Usul usul geri çekildi yaşlı adam, pencerenin önüne dikilip yatağa arkasını döndü, dışarıya bakmaya başladı.</st></p>
			<p><st c="30456">“Kayıt dondurmuş Cemil...” diyerek söze başladı Günseli’nin annesi. </st><st c="30525">“Okuldan kaçıyor falan değilmiş. </st><st c="30558">Devamsızlıktan atılmamak için kayıt dondurmuş.”</st></p>
			<p><st c="30605">“Ne şeref! </st><st c="30617">Kimene Halil bir liyakat ödülü versin bari.”</st></p>
			<p><st c="30661">Annesi sabırla gülümsedi, dudaklarını hicranlı hicranlı ısırdı.</st></p>
			<p><st c="30725">“Dinle kızım...” dedi. </st><st c="30749">“Kocan, kayıt dondurmuş, çünkü hamile olduğunu öğrendiği gün, çalışıp para kazanmaya, bir kenara üç-beş kuruş atmaya, okulunu o parayla okumaya, bebek doğduktan sonra artacak masraflara karınca kararınca, az da olsa katkıda bulunmaya karar vermiş...”</st></p>
			<p><st c="30999">“Ne?”</st></p>
			<p><st c="31005">“Evet... </st><st c="31015">İş aramasına da gerek yokmuş üstelik. </st><st c="31053">Harun, ona babasının kömür tevzii deposunda kürekçilik ayarlamış. </st><st c="31119">Kocan, sabahtan akşama kadar o depoda çuvallara, kamyonlara ve kamyonetlere kömür doldurmuş, senin şikâyet edip durduğun şu aylar boyunca...”</st></p>
			<p><st c="31260">“Ama... </st><st c="31269">bunu hayırlı bir iş için yapmış gibi konuşuyorsunuz... </st><st c="31324">Hamile kaldım diye iş bulmaya karar verdiğini söyleyip, işse iş, iş çıkışında gece yarılarına kadar gidip de içen o değil miydi Kimene Halil’in yerinde? </st><st c="31477">Gündüz kazandı, gece tüketti işte... </st><st c="31514">Öyle değil mi?”</st></p>
			<p><st c="31529">“Değil!” diyerek sözü devraldı babası. </st><st c="31569">Pencerenin önünde, sırtı kızına dönük duruyordu hâlâ. </st><st c="31623">“Halil’le hukukumuz çok eskilere dayanır,” diye sürdürdü konuşmasını. </st><st c="31693">“Oğlan, beni de ziyaret etti dairemde. </st><st c="31732">Durumunu anlatıp, bir de gece işi ayarlamamı istedi. </st><st c="31785">Bunları senin bilmenden çok korkuyordu. </st><st c="31825">Okumaktan vazgeçtiğini zannedip hamile halinle üzüntü çekersin diye dertleniyordu. </st><st c="31908">Ben de, annene bile söylemeden, ona Kimene Halil’in meyhanesinde gece işi ayarladım... </st><st c="31995">O haylaz dediğimiz çocuk, bütün günün yorgunluğunu, akşam tevzii çıkışında Harun’un kuru temizlemeci dükkânına gidip bir çay içerek atıyordu. </st><st c="32137">Üstünü değiştirdikten sonra da ver elini Kimene Halil.”</st></p>
			<p><span epub:type="pagebreak" id="page327" title="327"></span><st c="32192">“Ama? </st><st c="32199">Dün gece Harun’u da alıp gelince...”</st></p>
			<p><st c="32235">Annesi lafını kesti.</st></p>
			<p><st c="32256">“Harun, bayram hediyesi olarak karyola almış doğmamış bebeğinize,” dedi. </st><st c="32330">“Bayramda Ankara’da olmayacakmış. </st><st c="32364">Kendi getirip vermek istiyormuş, ama vakit geç olduğu için aşağıda beklemesi gerektiğini düşünmüş. </st><st c="32463">Cemil de onu haber vermeye gelmiş sana. </st><st c="32503">“Müsaitsen Harun iki dakikalığına çıksın yukarı,” diyecekmiş.”</st></p>
			<p><st c="32565">Günseli ağlamaya başladı.</st></p>
			<p><st c="32591">“O anason kokusu...”</st></p>
			<p><st c="32612">“Siner kızım,” dedi babası. </st><st c="32641">“Kimene Halil’in yerine bir saat uğra, karşı kaldırımdan alırlar üstüne sinen anason kokusunu.”</st></p>
			<p><st c="32736">“Anlıyorum,” dedi Günseli, ağlamaya devam ederek. </st><st c="32787">“Nerde şimdi Cemil? </st><st c="32807">Gitti mi sahiden de?”</st></p>
			<p><st c="32828">“Gider mi hiç? </st><st c="32844">İnsan, sevdiğini bırakır da gider mi bir yere? </st><st c="32891">Kapının önüne çöktü çocuk, senin çağırmanı bekliyor.”</st></p>
			<p><st c="32944">“Ya Harun?”</st></p>
			<p><st c="32956">“Bilmiyorum. </st><st c="32970">O arabaya koşturmuştu Cemil’in isteği üzerine. </st><st c="33017">Cemil, seni yeni aldığı bayramlık giysilerinle çıkartmak istiyormuş hastaneden. </st><st c="33097">Onlar da arabanın bagajındaymış. </st><st c="33130">Belki geri gelmiştir şimdiye.”</st></p>
			<p><st c="33160">“Kayınvalidemler?”</st></p>
			<p><st c="33179">“Kapının ağzında Cemil’i teselli ediyorlardı son gördüğümde.”</st></p>
			<p><st c="33241">Günseli, ayaklarını aşağı sarkıttı, terliklerini giydi.</st></p>
			<p><st c="33297">“Çağırmayla olmaz,” dedi. </st><st c="33324">“Kapıda karşılamak gerek!”</st></p>
			</section>
  <div id="charCountTotal" value="33350"></div></body>
</html>
