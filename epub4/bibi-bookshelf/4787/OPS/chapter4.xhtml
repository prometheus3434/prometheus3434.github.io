<?xml version="1.0" encoding="utf-8"?>
<html xmlns="http://www.w3.org/1999/xhtml" xmlns:epub="http://www.idpf.org/2007/ops">
  <head>
    <title>Sandık Odası</title>
    <meta http-equiv="Content-Type" content="text/html; charset=utf-8" />
  

</head>
  <body epub:type="chapter">
    <section>
			<span epub:type="pagebreak" id="page52" title="52"></span>
      <h1><st c="0">Geleneksel Kömüş Günü Şenlikleri</st></h1>
			
			<p><st c="33">Ailecek obezdik biz; yani şişko, obur, fıçı, duba; aklına ne gelirse oyduk. </st><st c="110">Domates gibi yuvarlana yuvarlana bir yürüyüşümüz vardı, utanırdık insanlığımızdan. </st><st c="193">Birbirimize bakar, aşırı şişmanlığımızdan ötürü birbirimizi kınar, her birimiz bir diğerimizde kendimizi gördüğümüz için, kendimize esef eder ve her esef edişimizde ciddi, kesin, azimli bir karar verirdik:</st></p>
			<p><st c="398">“Yarından itibaren perhize başlıyorum!!!”</st></p>
			<p><st c="440">Bu kesin karar, çok gönendirir, gururlandırırdı bizi. </st><st c="495">Bir irade meselesiydi perhiz ve “yarından itibaren” örnek bir irade sergileyeceğimiz besbelliydi. </st><st c="593">Gece, bir nevi perhizin sahur yemeğini yerdik gönül rahatlığıyla. </st><st c="659">Ben ne zaman, “yarından itibaren” perhize başlayacak olsam, hemen seri adımlarla mutfağa koşar, fırının düğmesini çevirir, o ısınmaya başladığında buzdolabını açıp nevaleyi düzmeye koyulurdum.</st></p>
			<p><st c="851">Beyaz peynir kalıbını dolgun dolgun dilimleyeceksin, kaşar peyniri tekerini de ince sayılmayacak şekilde yaprak yaprak ayırıp sereceksin o beyaz peynir dilimlerinin üstüne... </st><st c="1027">O arada iki-üç tane ekmeği çeyrek ekmek formatına sokup, içlerine kaşık kaşık margarin süreceksin, bu margarinlenmiş çeyrek ekmeklerin arasına, evvelce hazırlamış olduğun üstü kaşarlı beyaz peynir kalıplarını yerleştireceksin, sonra tepsiyi çıkar</st><span epub:type="pagebreak" id="page53" title="53"></span><st c="1273">tıp, artık ısınmış fırının içine sürmek üzere, bu bol yağlı, beyaz ve kaşar peynirli soğuk sandviçleri onun üstüne sereceksin, ki fırına sokup çıkardın mıydı, artık sıcak sandviç olsun her bir çeyrek ekmek; afiyetle, yağlarını dudaklarının kenarından akıta akıta yiyebil...</st></p>
			<p><st c="1547">Nasılsa “yarından itibaren” kesin perhiz var.</st></p>
			<p><st c="1593">İrademe güvenirdim her zaman. </st><st c="1624">Bilirdim ki, ne ablam gibi daha sabahtan ağlamaya başlayacağım, ne annem gibi, “Aman, şu kadarcık şeyden ne olur Allah aşkına!” deyip kuşluğa varmadan perhizi bozacağım, ne babam gibi, “Bana ne lan perhizden merhizden?” deyip, dünden beter yiyeceğim, ne de kıl abim gibi, “Ben sizin gibi lop lop yutmuyorum. </st><st c="1932">Ağır ağır, İngiliz usulü, her lokmayı yirmi dokuz kere çiğneyerek enzimlerine ayırıyor, sindirimi daha ağzımdayken hallediyorum. </st><st c="2061">Bu yüzden, benim o kadar katı perhiz yapmama gerek yok,” deyip, bir de üstelik ukalalık ederek, perhizi başlatmadan bitireceğim.</st></p>
			<p><st c="2189">Adam gibi, madem ki bir karar vermişim, hakkını vere vere perhiz yapardım ben ve bunu yapacak irade her zaman mevcuttu bende.</st></p>
			<p><st c="2315">Kendimce bir metodum vardı tabii. </st><st c="2350">İrade ne kadar sağlam olursa olsun, çeşitli lojistik, çeşitli takviye ve çeşitli destek gerek. </st><st c="2445">Örneğin, tembel Müslüman’ın orucu uykuya tutturduğundan pay biç; bol bol uyuyacaksın. </st><st c="2531">Gene buna benzer şekilde, sigarayı bırakmak isteyenin, mümkün mertebe sigara içilmeyen mekânlara yazılmasından emsal, yemek kokularından, tavada cızırdayan yağ seslerinden, ağız şapırtılarından uzak duracaksın. </st><st c="2742">Yoksa, perhiz o demek değildir; onun o kadarını herkes bilir; tatlı yeme, tuzlu yeme, karbonhidratı ağzına koyma, yağa el uzatma... </st><st c="2874">Öyle basit değil o iş. </st><st c="2897">İradenin lojistiğe ihtiyacı var... </st><st c="2932">Bunu bilecek, buna göre hareket edeceksin.</st></p>
			<p><st c="2974">Söz verdim miydi tutardım ben; hemen ertesi sabah, o son geceki sahur mahiyetinde yemelerin, içmelerin üzerine, şedit bir perhize başlayıverirdim. </st><st c="3122">Bir de derler ki; acı çekmeden perhiz yapıp, usul usul kilo vermeliymiş kişi. </st><st c="3200">Hadi canım sen de! </st><st c="3219">Soyunup da kantarın üstüne çıktın mıydı bir kere, her gün, en </st><span epub:type="pagebreak" id="page54" title="54"></span><st c="3281">azından yüz elli-iki yüz gram verdiğini görmüş olmalıydın. </st><st c="3340">Ayda bir kilo bir kilo, insanın sabrı taş olsa çatlar; iki ay, bilemedin üç ay sonra teslim bayrağını çekersin. </st><st c="3452">Verdikçe vereceksin, verdikçe vereceksin ki, motivasyonun artsın, azminin ecirini mütemadiyen aldığını görebil, iradenin kıymetini bilebil. </st><st c="3592">İnsan, iradesine sarılacak ki perhizine sarılabilsin. </st><st c="3646">Acı çekmeden perhiz yapacaksan nerde kaldı iradenin mukavemeti? </st><st c="3710">Herkes zayıflar o zaman.</st></p>
			<p><st c="3734">Bizim evde normal baskül kullanılmazdı; ağır kantar kullanılırdı... </st><st c="3803">Perhiz demişken onu da söyleyeyim.</st></p>
			<p><st c="3837">Dedim ya, şiddetli başlardım perhize. </st><st c="3876">Acımayacaksın kendine! </st><st c="3899">Ben de acımazdım. </st><st c="3917">Lojistik bakımdan, ilk gün, sabaha kadar durmadan yiyip morallendiğim için, o uykusuzluğun da yardımıyla, hemen hemen akşama kadar uyur, sauna eşofmanlarımı sıkı sıkı giyinip yaka kısmını çenemin altına kadar çeker, ne kadar terlersem terleyeyim, uyandıktan sonra da bir müddet çıkmazdım yataktan.</st></p>
			<p><st c="4214">Ablam, eve geldiyse eğer babam ve de zaten aylak gezenin önde gideni kıl abim, kıskanç nazarlarla bakarlardı bana tuvalete gitmek için yataktan her çıktığımda. </st><st c="4375">Perhizimden taviz vermeyeceğimi bilirlerdi çünkü. </st><st c="4425">Bir tek annem kıskanmazdı beni. </st><st c="4457">Ağzı, atıştırmakta olduğu portakal kabuklu, tarçınlı, mis kokulu kekle dolu, tuvaletin kapısına dayanır, cıvıl cıvıl, umut dolu seslenirdi dışardan:</st></p>
			<p><st c="4605">“Tartıldın mı oğlum? </st><st c="4627">Kaç gram gitmiş?”</st></p>
			<p><st c="4644">“Dur, soyunuyorum daha,” diye cevap verirdim. </st><st c="4691">Ağır ağır soyunur, terimi bir iyi kurular, üzerimde ekstra ağırlık yapabilecek her şeyden kurtulduktan sonra, banyonun çamaşır makinesi için ayrılmış köşesine konuşlandırdığımız ağır kantarın üzerine çıkar, büyük ibreyi yüz kırk kilo baremine sürükler, küçük ibreyi milim milim oynatarak şakülün dengeye gelmesini sağlardım. </st><st c="5016">Tabii ya; sabır selamet, hayırdır akıbet... </st><st c="5060">Muhakkak iki yüz elli ila üç yüz gram arası kilo verdiğimi görürdüm. </st><st c="5129">Üç yüz ortalamadan hesap et, ayda dokuz kilo eder; iki ayda on sekiz, üç ayda yirmi yedi, dört ayda otuz altı, beş ayda kırk beş, altı ayda elli dört kilo... </st><st c="5287">Neye düştük? </st><st c="5300">Yüz kırk dokuz, </st><span epub:type="pagebreak" id="page55" title="55"></span><st c="5316">eksi elli dört, eşittir doksan beş kilo. </st><st c="5357">Yok. </st><st c="5362">Hedef kaçtı? </st><st c="5375">Seksen beş. </st><st c="5387">Eh, sıkacaksın dişini bir ay daha. </st><st c="5422">Yedi, bilemedin sekiz ayda işlem tamam.</st></p>
			<p><st c="5461">Ben asıl, yüz altmış yedi kilo çekerindeki anneciğime, yüz seksen küsür kilo çekerindeki babama, yüz elli iki kilo çekerindeki ablama acırdım. </st><st c="5605">Kıl abimle kilomuz hemen hemen hep kafa kafaya giderdi; ama ona acıdığım falan yoktu. </st><st c="5691">Üç yüz kiloya da vurdursa ibreyi, anca ukalalık yapmasını bilirdi o;</st></p>
			<p><st c="5759">“Yavaş yiyeceksin. </st><st c="5779">Her lokmayı, İngiliz stili, en az yirmi dokuz defa çiğneyerek, daha ağzındayken enzimlerine ayıracaksın... </st><st c="5886">Bak, ben hiç kilo alıyor muyum? </st><st c="5918">Kendimi bildim bileli aynı kilodayım mesela.”</st></p>
			<p><st c="5963">Aman da aman. </st><st c="5978">Enzimlerine ayırıyormuş! </st><st c="6003">Sevsinler! </st><st c="6014">Ayır o zaman da görelim kardeşim. </st><st c="6048">Ne o öyle fıçı gibi? </st><st c="6069">Madem o kadar çok biliyorsun? </st><st c="6099">Di mi?</st></p>
			<p><st c="6105">Ama, dedim ya, lojistik çok önemliydi. </st><st c="6145">Daha banyodan iyi haberi sesler seslemez, negatif bir elektrik yüküyle ürperdiğimi hissederdim...</st></p>
			<p><st c="6242">Nazar!</st></p>
			<p><st c="6249">Nazardı bunun adı.</st></p>
			<p><st c="6268">Kıl abimin huysuz, haset dolu bakışları, içinde kötülük olmadığını bilsem bile, ablamın imrenç, kıskanç iç çekmeleri, ki ablam ayrıca mavi gözlüdür, anneciğimin, “Tü tü tü maşallah!” dese bile, içten içe; “Ah Allah’ım, bizden niye esirgersin bu kudretli iradeyi bilmem ki!” falan diyerek bilmeden, istemeden nazar etmeleri, irademin çiviye takılmış bir kazak gibi sökülmesine yol açardı. </st><st c="6657">Hissederdim bunu; hissetmemek mümkün değil. </st><st c="6701">Herkes hisseder. </st><st c="6718">O negatif elektrik öyle bir şey ki, mutlaka belli ediyor kendini. </st><st c="6784">“Hani...” diyorsun hemen içinden, “Şöyle hafif bir şeyler atıştırsam? </st><st c="6854">Perhizi bozacak kadar değil, içimi bastıracak kadar?”</st></p>
			<p><st c="6907">Ondan sonra olacakları çok iyi bilirdim. </st><st c="6949">Az gelmemiştir başıma çünkü. </st><st c="6978">Kıl abim, ordan, bir yanında kiloluk kese kâğıdı, çitlediği tuzlu çekirdeklerin kabuğunu göbeğinin üstüne yerleştirdiği tepsiye tükürürken seslenirdi anneme:</st></p>
			<p><st c="7135">“Annee, akşama patlıcan közleyip...” Patlıcana, hele hele </st><span epub:type="pagebreak" id="page56" title="56"></span><st c="7194">közlenmiş patlıcana hiç dayanamadığımı bilirdi, “... </st><st c="7247">şöyle iki büyük tepsi, bol soğanlı, bol yağlı, biber salçalı filan bi salata yapsak mı? </st><st c="7335">Canım çekti kız.”</st></p>
			<p><st c="7352">Ben, perhizin devamını gene uykuya tutturmak üzere, sauna eşofmanımı burnuma kadar çekip yatağıma koşarken, mutfaktan, annemin ağzından damlayan suların şırıltısı gelirdi:</st></p>
			<p><st c="7524">“Tabii aşlanım. </st><st c="7541">Yaparış tabii. </st><st c="7556">Yeter ki şen işte.”</st></p>
			<p><st c="7575">Uyu uyuyabilirsen bakalım.</st></p>
			<p><st c="7602">Hayır, üç yüz gram vermişsin, kolayına kilo sahibi olunmuyor... </st><st c="7667">Kalkıp yesen iki lokma, bu demek değil ki anında geri alacaksın verdiğini... </st><st c="7744">Bir şey olmaz, biz de biliyoruz ama, direnmek lazım gene de.</st></p>
			<p><st c="7804">O yana bu yana dönmeye başlardım artık. </st><st c="7845">“Dayan! </st><st c="7853">Dayan koçum!” diye telkin ederdim kendime.</st></p>
			<p><st c="7895">İradeye yapılacak empozasyon çok önemlidir. </st><st c="7940">Hafiften yatışır gibi olurdum bu telkin tekniğim sayesinde... </st><st c="8002">Ama, bu sefer de közlenen patlıcanların mis kokusu gelmeye başlardı burnuma.</st></p>
			<p><st c="8078">Aklım başımdan giderdi.</st></p>
			<p><st c="8102">Var ya...</st></p>
			<p><st c="8112">Bunları közledikten sonra salata yapacağım falan diye uğraşmayacaksın. </st><st c="8184">Daha sıcakken, kabuğunu soyacak, göbeğini tel tel ayırıp, basacaksın içine tuzlu tereyağını, basacaksın o yavruyu da yarım ekmeğin arasına, alacaksın koca bir bardak acılı şalgam suyunu da bir eline, oturacaksın televizyonun karşısına, hem yiyeceksin, hem içeceksin, hem seyredip hem ter içinde kalacaksın. </st><st c="8491">Bir de güzel olur ki tereyağlı közlenmiş patlıcan. </st><st c="8542">Hele ki yanında şalgam suyu oldu muyduuu! </st><st c="8584">Var ya!.. </st><st c="8594">Tereyağın yoksa da dert etme hiç. </st><st c="8628">Margarin sür. </st><st c="8642">O da farklı bir damak tadı. </st><st c="8670">Apayrı bir şey. </st><st c="8686">Tereyağı keçi sütü gibi kokar, margarin inek sütü gibi.</st></p>
			<p><st c="8741">Süt süt...</st></p>
			<p><st c="8752">Hayır, bir de işin mantık tarafı var tabii. </st><st c="8797">Perhiz yapabildiğini, yapabileceğini, kuvvetli bir irade sergileyebildiğini ve her istediğinde de sergileyebileceğini ispat etmişsin; “yarından itibaren” gene başlarsın istersen. </st><st c="8976">İnsan, o halde bunu da düşün</st><span epub:type="pagebreak" id="page57" title="57"></span><st c="9004">meden edemiyor. </st><st c="9021">Artı, sen gene uğraşıp didinmiş, üç yüz grama yakın kilo vermişsin. </st><st c="9089">Sen niye dert edeceksin? </st><st c="9114">Öbürküler dert etsin.</st></p>
			<p><st c="9135">Az yersin, olur biter.</st></p>
			<p><st c="9158">Zaten nazar eden edene. </st><st c="9183">Bunu bilim de kabul ediyor artık. </st><st c="9217">Nazar, cidden çok ciddi bir realite.</st></p>
			<p><st c="9253">Daha fazla uzatmaya gerek yoktur. </st><st c="9288">Zaten uyku girmeyen göz, şer giren akıl demektir. </st><st c="9338">Yatakta kan ter içinde, kötü kötü şeyler düşünerek dönüp duracağına, kalkarsın, azmini bozmayacak şekilde, az ondan, az öbüründen ikişer lokma alır, nefsini köreltir, biraz televizyona bakıp uykunun gelmesini bekler, sonra geri yatar, yarın daha geç kalkıp ödeştirirsin borcunu. </st><st c="9617">Acı çekebileceğini kanıtlamışsın; fizikman da daha ilk günden kendini tüketmeye gerek yok ayriyeten.</st></p>
			<p><st c="9717">Kalkardım yataktan.</st></p>
			<p><st c="9737">Abim pis pis gülerdi.</st></p>
			<p><st c="9759">Hiç aldırmaz, mutfağa geçip, güzelce közlenmiş, salataya katılmak üzere soğumaya bırakılmış patlıcanlardan birkaç tane seçer, kabuklarını usulünce soyar, göbeklerini yarıp aralarına, tam da hayalini kurduğum şekil, tuzlu tereyağını basar, bu güzel paçalı yarım ekmek arası yapar, acılı şalgam suyumu da alıp, tepsi kucağımda, televizyonun karşısına geçerdim. </st><st c="10119">Ben kendimi biliyorum... </st><st c="10144">Fazla yemeyeceğim. </st><st c="10163">Kararınca, yeterince, hatta belki daha bile az.</st></p>
			<p><st c="10210">“Tabii oğlum,” derdi hemen canım annem. </st><st c="10251">“Yarından itibaren gene başlarsın.”</st></p>
			<p><st c="10286">“Sen bozmasaydın, ben de sana uyup yarından itibaren perhize başlayacaktım,” derdi ablam; perhizi bozduğum için hafiften sevinçli, yalandan sitemkâr.</st></p>
			<p><st c="10436">“Ben senin perhiz merhiz yapamayacağını biliyordum zaten, ama gene insanlık bende kalsın, söyleyeyim; yavaş ye, yavaş. </st><st c="10556">Kaçmıyor lokmaların!” derdi ukala abim. </st><st c="10596">“Bol bol çiğne ağzında da, o kadar ceremesini çektin... </st><st c="10652">Bir seferde boşa gitmesin hepsi. </st><st c="10685">Yirmi dokuz, yirmi dokuz... </st><st c="10713">İngiliz usulü... </st><st c="10730">Kaç senedir bir gram almıyorum bu sayede ben.”</st></p>
			<p><st c="10776">Onun aklına kalmadık.</st></p>
			<p><span epub:type="pagebreak" id="page58" title="58"></span><st c="10798">Yedikten sonra, ha ağır ağır yemişsin, ha çabuk çabuk. </st><st c="10854">Midene girenin miktarı mı değişiyor yani? </st><st c="10896">Hem, değişiyor olsa, senin o göbeğin nerden çıktı canım?</st></p>
			<p><st c="10952">Bir şey denmiyor tabii. </st><st c="10977">Ne de olsa büyüğümüz.</st></p>
			<p><st c="10998">“Şuna bak şuna, nasıl tıkınıyor. </st><st c="11032">Boğulacak, geberip gidecek de o olacak.”</st></p>
			<p><st c="11072">“Rahat bırak çocuğu oğlum sen de. </st><st c="11107">İstediği gibi yesin, elleşme, günahtır.”</st></p>
			<p><st c="11147">“Yok anne... </st><st c="11161">Ben onun iyiliği için söylüyorum. </st><st c="11195">Yoksa, dedim ben, perhiz merhiz yapamaz bu.”</st></p>
			<p><st c="11239">Elimdekini yiyip bitirinceye kadar, “Görürsün sen perhizin kralını!” diye geçirirdim içimden. </st><st c="11334">“Şu lokmayı da bitireyim, bir daha dönüp ağzıma sürmeyeceğim. </st><st c="11396">Afallayacaksın. </st><st c="11412">Sen yirmi dokuz – otuz diye sayıncaya kadar en az yarım kilo vermiş olacağım ben! </st><st c="11494">Hey yavrum hey!”</st></p>
			<p><st c="11510">Ama, o noktada annem bozardı bizim işi.</st></p>
			<p><st c="11550">“Oğlum, salata hazır. </st><st c="11573">İki lokma da ondan al hazır ağzın değmişken. </st><st c="11618">Şöyle zeytinyağlıca, iyi gelir bağırsaklarına, çalıştırır perhiz üstü,” der, beni masaya davet ederdi.</st></p>
			<p><st c="11720">“Çay da demledim hem. </st><st c="11743">Üzerine de güzelce alırız çayımızı, kurabiyemizi... </st><st c="11795">Tuzludan sonra tatlı çeker insanın canı.”</st></p>
			<p><st c="11836">Ah anne! </st><st c="11846">Yapma işte şunu. </st><st c="11863">Perhiz yapmaya çalışıyoruz şurda.</st></p>
			<p><st c="11896">Bir taraftan da düşünüyor insan; bunun yarını var, öbür günü var. </st><st c="11963">“Tamam tamam,” diyorsun ister istemez. </st><st c="12002">“Madem çağırdın, gelir alırım iki lokma.”</st></p>
			<p><st c="12043">“Tabii yavrum. </st><st c="12059">Yarından itibaren başlarsın. </st><st c="12088">Kaçıyor mu perhiz?”</st></p>
			<p><st c="12107">Bende de acayip bir karakter vardı yani. </st><st c="12149">Öyle, “Tamam, kıvıramadım, ama bugün bakın nasıl da altından kalkıyorum bu işin,” gibisine, dünkü çocuk tavırları sergilemeyi hiç sevmezdim. </st><st c="12290">Ne o öyle, “Düşmeseydim de inecektim...” numaraları? </st><st c="12343">Değil mi ki bozdun perhizi, nasıl olsa istediğin zaman gene başlayabilirsin, birkaç gün müsaade et, hem ortalık durulsun, hem de yüzüne gözüne kan gelsin; biraz ye iç, sonra düşün yeniden başlamayı. </st><st c="12542">İrade işi bu. </st><st c="12556">Çocuk oyuncağı mı?</st></p>
			<p><st c="12574">Devrisi gün, yer içerdim hırçın bir inatla. </st><st c="12619">Çünkü niye? </st><st c="12631">Çün</st><span epub:type="pagebreak" id="page59" title="59"></span><st c="12634">kü, bir kere bozmuşum perhizi ve milletin gözünde, “kazara bozmuş” pozları atan bir beceriksiz yalancı durumuna düşmek istemezdim. </st><st c="12766">Nedir? </st><st c="12773">Şudur: Bozmuşsam da kendi arzum ve emelim doğrultusunda bozmuşumdur ve de bundan dolayı kimseye “Ay pardon, istemeden oldu!” rolü kesmeye ihtiyaç duymam ben!</st></p>
			<p><st c="12930">Sonraki günler de, bilhassa kıl abim, “Nooldu lan senin çelik iradene?” diyerek dalga geçtiği için, yiyip içmeye devam ederdim. </st><st c="13059">Nasıl ki o dedi diye başlamadıysam perhize, aynen o vaziyet, o dalga geçti diye eğilip bükülmez, bu kez de bile isteye, iradi ve kasti olarak bozmayı sürdürürdüm perhizimi. </st><st c="13232">İrade budur! </st><st c="13245">O veya bu dedi diye kararımdan dönecek değildim ben.</st></p>
			<p><st c="13297">İnsan kendini bilecek! </st><st c="13321">Birisine inat olsun diye yapılmaz perhiz denen şey!</st></p>
			<p><st c="13372">Bendeki keskin kenarlı, sivri köşeli tutum ve tarzı görür, hayran hayran iç çekip imrenir, ablam başlardı birkaç gün sonra. </st><st c="13497">Tabii “Yarından itibaren...” diyerek, sabaha kadar bir tatlı, bir tuzlu, küpünü iyice doldurmaya bakar, fakat onda, bendeki mukavemetten eser olmadığı için, daha perhiz sahurunun sabahı, “Ay, çay kaşıklarını da nasıl şıngırdatıyorsunuz anam, kan uykusundan uyandırıyorsunuz insanı,” diyerek cozlar, “Hadi bugün de yiyelim de ağız tadıyla, yarından itibaren başlayalım bari,” diyerek, kuşluk vakti gelmeden topu atardı. </st><st c="13916">Zavallım! </st><st c="13926">Üzülürdüm onun nam-ı hesabına.</st></p>
			<p><st c="13956">“Tabii ye kızım! </st><st c="13974">Yeter ki yirmi dokuzdan az çiğneme!” diyerek yangına körükle giderdi abim. </st><st c="14049">Kıl herif, kıl! </st><st c="14065">Şimdi bir araba laf edeceksin, ordan annen başlayacak, burdan baban:</st></p>
			<p><st c="14133">“Oğlum! </st><st c="14142">Abinle öyle konuşma! </st><st c="14163">Ayıp! </st><st c="14169">O sizin iyiliğiniz için diyor.”</st></p>
			<p><st c="14200">Anneciğim, öbür zavallım, “Midemde kedi yavruları geziniyor çocuğum,” deyip, daha perhiz sahurunu yerken cayardı titiz bir perhizden. </st><st c="14335">Onun “yarından itibaren”i, hep “yarından itibaren” olarak kalmaya mahkûmdu. </st><st c="14411">Asla gelmeyen, gelmeyecek olan bir “yarın”... </st><st c="14457">Bütün sıkı perhizler “yarın” başlarmış ya... </st><st c="14502">Aynen öyle.</st></p>
			<p><st c="14513">Bizim kıl desen, aklınca, bozguna uğradığını belli etmemek </st><span epub:type="pagebreak" id="page60" title="60"></span><st c="14573">için kendi kendine niyet ederdi perhiz yapmaya. </st><st c="14621">Bize çaktırmayacak uyanık, gizliden gizliye tutacak diyet orucunu... </st><st c="14690">Ama yemezdim ben. </st><st c="14708">Hemen çakardım vaziyeti ve karşısına dikilip, “Perhizin hayırlı olsun Abi!” derdim. </st><st c="14792">“Yirmi dokuz dakikalık mı?” “Hadi lan, sen de!” der, saklı gizli perhiz yapmadığını ispat etmeye çalışır havalarında, dakikasına da bozup mutfağa pike yapar, “Zaten ben perhize falan başlamadıydım” pozları atardı her enselendiğinde. </st><st c="15025">O ne zaman; “Ben zaten perhize karşıyım. </st><st c="15066">Ağır ağır çiğneyeceksin. </st><st c="15091">Yeter de artar,” dese, biz anlardık ki perhize niyet etmiş ve tez vakitte caymıştır; ablamla birbirimizi dürtüp gülüşürdük.</st></p>
			<p><st c="15214">Babam, gönlü geniş adamdı. </st><st c="15242">“Ne perhizi lan!” derdi. </st><st c="15267">“Biz bunca kiloyu bedava mı aldık? </st><st c="15302">Her miligramına avuçlan para saydık biz bu yağların, kolesterollerin, lipidlerin. </st><st c="15384">Var mı öyle parayı sokağa atmak?”</st></p>
			<p><st c="15417">Esprili adamdı. </st><st c="15434">Eğlendirirdi bizi.</st></p>
			<p><st c="15452">Tuvaletten sonra kıçımızı silemez, işerken neremizle işediğimizi göremez, ayakkabımızı bağlayamaz ve bir çorap giyinceye kadar yerde domuz yavruları gibi debelenip durur hallerimizden ikrah ederken, babamın bu yürek ferahlatan esprileri sayesinde morallenirdik.</st></p>
			<p><st c="15714">Atla deve değildi.</st></p>
			<p><st c="15733">Ucunda ölüm yoktu.</st></p>
			<p><st c="15752">“Asla perhiz yapmam!” derdi hazret. </st><st c="15789">“Salak mıyım ben? </st><st c="15807">Onca yıl uğraşıp didinmiş, yağa çevirerek stoklamışım... </st><st c="15864">sokağa mı atayım paracıklarımı?”</st></p>
			<p><st c="15896">Kaderin cilvesi mi diyeyim, ne diyeyim bilmem, ilk ve en kararlı perhize başlayan da babam oldu bizzat. </st><st c="16001">Kendiliğinden değil; Azrail’in ısrarıyla...</st></p>
			<p><st c="16044">Beklenmedik bir anda, “Çok gazım var,” deyip böğüre böğüre geğirmeye başladığında, annem hemen serada yetişmiş hormonlu bir domates gibi yuvarlana yuvarlana mutfağa gidip, rahat rahat geğirsin, gazını çıkartsın diye babama setlicini hazırlarken, meğer kalp krizi geçiriyormuş adamcağız. </st><st c="16332">“Neyin var baba?” deyip dokunduğumda, “Dokunma bana! </st><st c="16385">Cildimi acıtıyorsun!” diye avaz avaz bağırmıştı. </st><st c="16434">Kalp krizi geçirirken öy</st><span epub:type="pagebreak" id="page61" title="61"></span><st c="16458">le olurmuş. </st><st c="16471">Soğuk soğuk terlemeler, kızarıp morarmalar, istifra etme isteği, böğürme gibi bir öğürme...</st></p>
			<p><st c="16562">Hastaneye zor yetiştirdik. </st><st c="16590">Hakikaten zor! </st><st c="16605">Yaklaşık iki yüz kiloluk bir pelteyi o daracık apartman merdivenlerinden battaniye içinde indirmek kolay olacak değil. </st><st c="16724">Sedyeyle indiremiyorsun, çünkü o kütleyi taşıyacak sedye icat edilmemiş henüz. </st><st c="16803">Bir battaniye geriyorsun altına, ağır ağır, nefeslene nefeslene, her kat dönemecinde yere bırakıp dinlene dinlene, kollarını sallaya sallaya indirebiliyorsun.</st></p>
			<p><st c="16961">İki gün iki gece yoğun bakımda kaldı babam. </st><st c="17006">Camekândan bile göstermediler yüzünü. </st><st c="17044">Biz, hastane önündeki büfeyi nöbetleşe talan ettik o iki gün boyunca. </st><st c="17114">Can pazarı neticede. </st><st c="17135">İnsan gergin bir bekleyiş içinde olunca ne yediğini bilmiyor. </st><st c="17197">Hiç unutmam, birinci yoğun bakım gününün akşamına doğru, kalan son bisküvi paketini uzatan büfeci, dar camdan kafasını çıkarıp,</st></p>
			<p><st c="17324">“Siz naapıyonuz orda bilader?” diye sormuştu. </st><st c="17371">“Benden alıp başkalarına mı satıyonuz? </st><st c="17410">Valla karışmam bak!”</st></p>
			<p><st c="17430">Sonunda, normal hastane odasına aldılar babamı. </st><st c="17479">Annem doktordan, “Sizin beyi odasına alıyoruz bir saate kadar. </st><st c="17542">Tehlikeyi atlattı. </st><st c="17561">Görebileceksiniz artık,” müjdesini alır almaz, “Yoğun bakımda içi kıyılmıştır,” diyerek, bir koşu gitmiş, karşı sıradaki kebapçıdan beş porsiyon dürüm hazırlatmıştı. </st><st c="17727">Tabii, biz heyecan içinde babamızı görebileceğiz diye koştururken, çokbilmiş bir hemşire yakamıza yapışıp, “Hoop, arkadaşlar, o elinizdeki soğan kokan paketlerle nereye gittiğinizi sanıyorsunuz?” deyince, mecburen ağzımıza atıvermiş, oracıkta yalayıp yutmak zorunda kalmıştık dürümleri. </st><st c="18014">Bir porsiyon abim, bir porsiyon ablam, bir porsiyon ben, iki porsiyon annem. </st><st c="18091">En gergin olanımız oydu içimizde de o yüzden en çoğunu o götürmüştü.</st></p>
			<p><st c="18159">Doğal! </st><st c="18167">Hayat arkadaşı gitti geldi kadının. </st><st c="18203">Kolay değil.</st></p>
			<p><st c="18215">Normal hastane odasında yattığı sonraki beş gün boyunca, babamın kararlı bir biçimde, gizlice içeriye sokmayı başardığımız nevaleyi geri çevirmesi şaşkına çevirmişti hepimizi.</st></p>
			<p><st c="18391">“Tek çare perhiz,” diyordu. </st><st c="18420">“Hastaneden bir çıkayım, hep beraber sıkı bir perhize gireceğiz inşallah. </st><st c="18494">Bu ağır yükten kur</st><span epub:type="pagebreak" id="page62" title="62"></span><st c="18512">tulacağız elbirliğiyle. </st><st c="18537">Yav, düşündüm de yatarken, hiç aklı başında bir insan, göbeğine iki tane çimento torbası bağlayıp dolaşır mı? </st><st c="18647">Bizimkisi aynı o hesap. </st><st c="18671">Çok yanlış yapmışız biz, çok. </st><st c="18701">Fazladan bir kamyon pislik, dışkı. </st><st c="18736">Can boğazdan gelir derler, inanmayacaksınız, can boğazdan gidiyor. </st><st c="18803">Aha işte! </st><st c="18813">Hık dedim kaldım. </st><st c="18831">Bir şey değil, geberip gitseydim tabutumu da vinçle taşıyacaktınız.”</st></p>
			<p><st c="18899">Ben de onu diyordum ya işte. </st><st c="18929">Lojistik mahiyetinde, bir evde bir kişi perhiz yapıyorsa eğer, sigarayı bırakmaya çalışanların yanında sigara içmemek benzeri, diğerleri de yemek yemiyormuş gibi yapmalılardı. </st><st c="19105">Her zaman söylerim. </st><st c="19125">İradeye destek lazım. </st><st c="19147">Kuru kuruya olmuyor. </st><st c="19168">Şehirlerarası otobüslerde sigara içmeyi yasakladıklarından beri pek çok hızlı tiryakiden kendi kulaklarımla duymuşumdur; “Araba gittiği müddetçe canım hiç sigara çekmiyor,” derler. </st><st c="19349">Çünkü niye? </st><st c="19361">Çünkü kimse içmiyor da ondan. </st><st c="19391">İradeye destek böyle oluyor. </st><st c="19420">Lojistik, lojistik!</st></p>
			<p><st c="19439">Babamın hastaneden çıkacağı gün, hayatımızın dönüm noktası oldu. </st><st c="19505">Ablamla annem, o gece evde nöbete kaldılar, biz abimle bekledik babamın başını. </st><st c="19585">Kızlar, evde hacı karşılama heyecanıyla dillere destan bir padişah sofrası hazırlarken, biz de sırayla refakati birbirimize devredip, aşağıdaki, stoklarını yenileyen, yirmi dört saat açık büfeye yazıldık, karşı sıradaki kebapçılara yazıldık, sabaha karşı işkembeciye yazıldık, sabahleyin sütlü kahvaltı veren pastaneye yazıldık, kuşluk vakti yeniden büfeye yazıldık. </st><st c="19952">Sevinçliyiz çünkü. </st><st c="19971">Sevinç acayip iştah açıyormuş meğer. </st><st c="20008">İnsan, başına geldikçe öğreniyor.</st></p>
			<p><st c="20041">Kim düşer damdan, o anlar halden!</st></p>
			<p><st c="20075">Öğlen, taburcu işlemlerini yaptırdık, hastamızın odasına toplandık ailecek. </st><st c="20152">Boynunda steteskopu ile babamın kalp doktoru bizi bekliyordu.</st></p>
			<p><st c="20213">Daha bismillah bile demeden, “Babanızla da görüştük, anlaştık,” dedi. </st><st c="20284">“Hep beraber, sağlıklı bir diyet uygulayacaksınız bundan böyle. </st><st c="20348">Ben gerekli görüşmeleri yaptım... </st><st c="20382">Aşağıda işleri biter bitmez gelecekler; iki meslektaşım var; bekleyedurun siz.”</st></p>
			<p><st c="20461">Doktor çıkıp gitti. </st><st c="20482">Biz şaşkın şaşkın baktık babama. </st><st c="20515">O, ayaklarını aşağı sarkıtmış, pijama pantolonunun bollaşan önünü </st><span epub:type="pagebreak" id="page63" title="63"></span><st c="20581">gösteriyordu anneme gururla. </st><st c="20610">“Bak Hanım...” diyordu. </st><st c="20634">“Nerden baksan üç-dört kilo verdirdiler bana bir hafta içinde. </st><st c="20697">Bak bak. </st><st c="20706">Bu lastik, göbeğimde iz yapardı. </st><st c="20739">Şimdi araya yumruğum giriyor, görüyor musun?”</st></p>
			<p><st c="20784">İlahi baba! </st><st c="20797">Tabii girecek yumruğun. </st><st c="20821">Lastikli pijama o.</st></p>
			<p><st c="20839">Gelecekleri beklerken, bu son söylediklerine de uzun uzun gülüp sordum babama:</st></p>
			<p><st c="20918">“Baba, o öbür kalp doktorları niye gelecekmiş? </st><st c="20966">Konsültasyon mu yapacaklar sana hep beraber?”</st></p>
			<p><st c="21011">Babam da güldü bunun üzerine. </st><st c="21042">“Yok oğlum,” dedi. </st><st c="21061">“Söyledi ya bizim kalpçi. </st><st c="21087">Bir diyetisyenle bir de psikolojik danışman gelecek hepimizle görüşmeye. </st><st c="21160">Ailecek diyet programına sokacaklar bizi. </st><st c="21202">Bundan sonra hep birlikte çabalayacağız kilo verip yüklerimizden kurtulmak için. </st><st c="21283">Birbirimize destek olacak, doktor kontrolünde zayıflayacağız... </st><st c="21347">Bilimsel bir şekilde.”</st></p>
			<p><st c="21369">Şaşırdık.</st></p>
			<p><st c="21379">Benim mantığıma tersti bu zorlamalar. </st><st c="21418">Sidik zoruyla perhiz olmazdı. </st><st c="21448">Dediğim gibi, lojistiği sağlayacaksın, gerisi çok kolay. </st><st c="21505">Eh, ailecek perhize başlamak, zaten başlı başına lojistik sağlanacak anlamına geliyordu, ama diyetisyen miyetisyen...</st></p>
			<p><st c="21622">Hikâye yani.</st></p>
			<p><st c="21635">Ne hikmetse, kıl abimle aynı fikirde buluştuk ilk olarak.</st></p>
			<p><st c="21693">“Hikâye yav!” diyordu bıdır bıdır. </st><st c="21729">“Uzun uzun çiğne, yirmi dokuz dedin miydi yut... </st><st c="21778">Al sana en güzel perhiz. </st><st c="21803">İngiliz bu. </st><st c="21815">Bilmeden yorar mı çenesini? </st><st c="21843">Bir şey biliyor ki yirmi dokuza kadar açıp açıp kapatıyor dişlerini. </st><st c="21912">Ağızda ayırıyor enzimlerine.”</st></p>
			<p><st c="21941">Babam ters ters baktı o zaman abime.</st></p>
			<p><st c="21978">“Göbeğin öyle demiyor ama.”</st></p>
			<p><st c="22006">Bir hoşuma gitti. </st><st c="22025">Allah’tan, ilk ben söylememişim o lafı, yoksa benim de ağzımın payını verirdi.</st></p>
			<p><st c="22103">O oldu, diyetisyenle psikolojik danışman geldi. </st><st c="22152">Tanıştık, ailecek başladık biz perhize. </st><st c="22192">Diyetisyenin işi malum; resmen besi danası listesi verdi elimize herif. </st><st c="22264">Arpa, yulaf, kepek, çavdar tüketecektik bol bol. </st><st c="22313">Yeşillik olarak ne bulursak indirebilirdik mideye. </st><st c="22364">Hiçbir sakıncası yoktu bunun. </st><st c="22394">Her sabah tartılacak ve bize verdiği günlük kilo durumu cetvelinde, isimleri</st><span epub:type="pagebreak" id="page64" title="64"></span><st c="22470">mizin altına o günkü kilomuzu gramı gramına yazacaktık. </st><st c="22527">Üç beyaz bilirdim ben, dört beyaz varmış. </st><st c="22569">Dördü de yasak kapsamına giriyordu bunların: Un, tuz, şeker ve donmuş yağ. </st><st c="22644">Kaytarmak maksadıyla, rengi sarı diye Trabzon tereyağı, mısır unu veya rengi kahverengi diye kireç kaymağıyla ağartılmamış şeker, baharatlandırılmış tuz kullanmayı aklımıza bile getirmeyecektik. </st><st c="22839">Meyve sınırlı tüketilecekti. </st><st c="22868">Hele hele muz, incir, üzüm, keçiboynuzu katiyen eve girmeyecekti. </st><st c="22934">Beyaz olarak, yağsız yoğurt, yağsız süt ve iki gün suya yatırılıp suyu her sabah süzülmüş yağsız inek peyniri, ölçüsü verileni aşmamak kaydıyla soframıza gelebilecekti... </st><st c="23105">Hepsine eyvallahtı, amennaydı da, herif maalesef, çok üzgünüm, kesin bir kural koymuştu onca yapılmaması gerekenlerin başına:</st></p>
			<p><st c="23230">“Muhakkak surette uyulması gereken bir kuralımız var. </st><st c="23285">Bunu asla unutmayacağız arkadaşlar...” diyerek girmişti söze. </st><st c="23347">Ondan sonra da, sanki bilirmiş gibi dosdoğru benim gözlerimin içine bakarak şöyle devam etmişti: “En mühimi, ağzımıza attığımız her lokmayı uzun uzun, enzimlerine ayırıncaya kadar çiğneyeceğiz. </st><st c="23541">Bu çok mühim. </st><st c="23555">Benim tavsiyem, İngiliz usulü, en az yirmi dokuz kere çiğnemenizdir. </st><st c="23624">Mühim çünkü.”</st></p>
			<p><st c="23637">Tam bir bozgundu bu benim için! </st><st c="23670">Rezalet! </st><st c="23679">Facia!</st></p>
			<p><st c="23685">Bizimki hemen havalara girmiş, en uzun konsomasyonu bana ayırarak dayı dayı bakmıştı her birimizin suratına.</st></p>
			<p><st c="23794">“Ben de bunu diyorum Doktor Bey, ama dinletemiyorum,” demişti. </st><st c="23858">“Yirmi dokuz! </st><st c="23872">Bu kadar basit!”</st></p>
			<p><st c="23888">Ulan, insan nasıl bozuluyor!</st></p>
			<p><st c="23917">Bir dolu tembih, bir dolu sınır, bir dolu yasak vardı programımızda.</st></p>
			<p><st c="23986">Zaten, psikolojik danışman da o yüzden katılmıştı toplantıya. </st><st c="24049">“Yarından itibaren” falan değil, ilk andan itibaren başlayacak olan yoğun açlık hissi ile nasıl başa çıkabileceğimizi anlatacaktı bize. </st><st c="24185">Açlığa yoksulluktan ötürü katlanmak başka bir şeymiş, varsıllık içinde bilerek aç kalıp metin olmak başka bir şey.</st></p>
			<p><st c="24299">Anlattı.</st></p>
			<p><st c="24308">Müzik dinleyecek, resim yapacak, ailecek sinemaya, tiyat</st><span epub:type="pagebreak" id="page65" title="65"></span><st c="24365">roya gidecek, birbirimizi kollayacak, moral verecek, sofrada ne kadar az yemek olursa olsun, uzun uzun oturup sohbet edecek, iftar vaktini bekleyen bir oruçlu olduğumuzu düşünüp, Geleneksel Kömüş Günü Şenlikleri’nin gelmesini bekleyecektik.</st></p>
			<p><st c="24606">Geleneksel Kömüş Günü Şenlikleri mi?</st></p>
			<p><st c="24643">Ben soracaktım, ilk soran kıl abim oldu:</st></p>
			<p><st c="24684">“Geleneksel ne günü?”</st></p>
			<p><st c="24706">“Kömüş günü, kömüş kömüş.”</st></p>
			<p><st c="24733">“Kömüş günü mü? </st><st c="24750">O ne Doktor Bey? </st><st c="24767">Hiç duymadık daha önce. </st><st c="24791">Bir yöresel panayır filan mı?”</st></p>
			<p><st c="24821">Psikolojik Danışman Doktor, o zaman hınzır hınzır sırıtarak bizim Diyetisyen Doktor’a baktı, o da ona baktı, karşılıklı, aralarında özel bir anlaşma varmış gibi göz kırpıştılar, sonra ortaya dönüp açıklamasını yaptı bizimki:</st></p>
			<p><st c="25046">“Böyle, aile boyu ciddi diyetlerde, benim bulduğum ve çok faydalı olduğunu da pek çok meslektaşımla birlikte, hep beraber teşhis ettiğimiz yeni bir metot,” dedi, şöyle bir göğsünü gerip övünmeye devam etti; “Patenti bana aittir. </st><st c="25276">Bu konudaki tecrübelerimi de kaleme aldığım makalem, şu ana kadar çok kaliteli, çok okunan üç adet hakemli tıp dergisinde yayınlanmış durumda. </st><st c="25419">Amerika’da, Avustralya’da ve Grönland’da belli başlı bazı özel kliniklerde haftalık Kömüş Günü Şenlikleri düzenlenmeye başladı bile. </st><st c="25552">İnternetten takip ediyoruz. </st><st c="25580">Yani bu metot tıp tarihine geçti arkadaşlar ve de sizler, bu tarihe hem şahitlik hem de ekompani eden ilk şanslı insanlardan oluyorsunuz. </st><st c="25718">Ne mutlu size! </st><st c="25733">Başarın, sizin adlarınız da tıp tarihine geçsin, hemen yayınlatalım.”</st></p>
			<p><st c="25802">Çok merak etmiştik. </st><st c="25823">Bir kere, isim çok tuhaftı. </st><st c="25851">O da kısaca izah etti:</st></p>
			<p><st c="25873">“İsmi biraz esprili. </st><st c="25895">Kömüş denilen hayvan ne yapar? </st><st c="25926">Yer, içer, yatar, öyle değil mi? </st><st c="25959">Yattığı yerden kaldıramazsın. </st><st c="25989">Bu yüzden, en yağlı süt onundur, en iyi Maraş dondurması onun sütünden yapılır, hakiki kaymak, kömüş mahsulüdür. </st><st c="26102">Nedir kömüş? </st><st c="26115">Yiyip içip yatmaktan başka bir şey yapmayan bir büyükbaş hayvan! </st><st c="26180">Şişman insan ne yapar? </st><st c="26203">Kömüş gibi yer, içer, yatar, </st><span epub:type="pagebreak" id="page66" title="66"></span><st c="26232">hatta şişmanladıkça kömüşü de geride bırakır, hareket kabiliyeti giderek azaldığı için, yattığı yerden yiyip içmeye başlar. </st><st c="26356">İşte o esprili isim buradan geliyor. </st><st c="26393">Ben buldum.”</st></p>
			<p><st c="26405">İyi halt ettin!</st></p>
			<p><st c="26421">Ayıp yani!</st></p>
			<p><st c="26432">Kömüşmüş! </st><st c="26443">Espriye bak, hizaya gel. </st><st c="26468">Hah hah hah! </st><st c="26481">Aman ne komik!</st></p>
			<p><st c="26495">Eğer bir sistemse bu, resmen şişman insanlara hakaret içeriyordu bu sistem. </st><st c="26572">Ne demekti yani “KÖMÜŞ”? </st><st c="26597">Sensin kömüş! </st><st c="26611">Senin bize hakaret etmeye hakkın yok arkadaş. </st><st c="26657">Doktorsan doktorluğunu bil!</st></p>
			<p><st c="26684">Baktım sağıma soluma, kıl abimin gözlerinde şimşekler çakıyor, annem üst dişleriyle alt dudağını kemiriyor; ağladı ağlayacak, babam çenesini gerdanına bastırıp kaş çatıyor, ablam iç çekiyor. </st><st c="26876">Bir anda hepimizin morali olmuş sıfır. </st><st c="26915">Şuna adam gibi bir isim veremez misin? </st><st c="26954">Ne bileyim, mesela, “Geleneksel Şişmanlıkla Mücadele Günü” veya ille de esprili bir isim bulman gerekiyorsa, al sana esprili bir isim: “Kolesterol İşgalinden Kurtuluş Günü”... </st><st c="27130">Hem esprili olsun, hem morallendirici olsun, hem daha az kafa göz yarsın. </st><st c="27204">Ne olur böyle desen? </st><st c="27225">Taş atarsın da kolun mu yorulur?</st></p>
			<p><st c="27257">Ayıp be!</st></p>
			<p><st c="27266">Her neyse! </st><st c="27278">Bizim öfkemiz o an için geçerli tabii. </st><st c="27317">Adamcağız konuya açıklık getirdi de bağışladık içimizden; zaten hiç kızmamış gibi yaptık. </st><st c="27407">Meğer, “Kömüş gibi yiyip durmayın lan!” demek istemiyormuş adamcağız. </st><st c="27477">“Bu perhiz esnasında, bile isteye, ama her zaman değil, arada bir kömüş gibi yiyin. </st><st c="27561">Yata yuvarlana yiyin. </st><st c="27583">Debelene dabalana yiyin. </st><st c="27608">Kantarın topuzunu kaçıra kaçıra yiyin. </st><st c="27647">Abartarak yiyin. </st><st c="27664">Yiyin anasını satayım!” demek istiyormuş.</st></p>
			<p><st c="27705">Neymiş?</st></p>
			<p><st c="27713">Şuymuş:</st></p>
			<p><st c="27721">Bitmek bilmez bir iştahla yemek yiyen insanların beyinsel aktiviteleri onların bu tarz yemek yeme şiddetlerine ve alışkanlıklarına göre şekillendiğinden, biz kabil şişmanlarda, diyetin ikinci, bilemedin üçüncü günü, beyin, vücutta yağ tutan ve </st><span epub:type="pagebreak" id="page67" title="67"></span><st c="27966">şişmanlığa sebep olan faktörlere emirler yağdırmaya başlıyor: “Hoop! </st><st c="28035">Bu vücudu açlıktan öldürmek isteyenler var. </st><st c="28079">Aman yağlarınızı salıvermeyin. </st><st c="28110">Sakın erimeyin. </st><st c="28126">Direnin!” diye bar bar bağırıyor ve sonuç olarak da kilo verme sektörünü kilitliyor, sözkonusu sektöre sekte üstüne sekte vuruyormuş. </st><st c="28260">Ondan sonra da su içsen yaramaya başlıyor, sen de kendi öz beyninin bu kurnaz tuzağına eşek gibi düşüyor ve; “Ulan, nasıl olsa veremiyor, hatta bunca eziyete rağmen bir de kilo alıyorum. </st><st c="28447">Başlarım böyle perhize!” deyip mücadeleden vazgeçiyor, başladığın noktanın bile gerisine sürülüyormuşsun bizzat kendi beynin tarafından.</st></p>
			<p><st c="28583">İşte, Geleneksel Kömüş Günü Şenlikleri, katı diyet uygulayan insanların can simidi olarak bu anda devreye giriyormuş. </st><st c="28702">Şöyle ki; diyetin birinci haftasını doldurduğun gün, oruçlunun iftar saati gibi, şedit bir yüklenmeyle, canın ne istiyorsa, ne kadar istiyorsa, ne çeşit istiyorsa ondan, o biçim ve o kadar yiyormuşsun. </st><st c="28904">Bunun, diyet günlerinde olduğu gibi bir alt veya üst limiti yokmuş. </st><st c="28972">“Kömüş” benzetmesi, biz gibi şişman yaratıkların biz gibi şişman olmalarına sebep önceki hayatlarına atıfla değil, ciddi ve bilimsel bir perhizin, yorucu bir otobüs yolculuğunun çay ve ihtiyaç molası zamanı gibi aralanmasına, dinlendirilip sulandırılmasına, seyreltilmesine atıfla yapılıyormuş.</st></p>
			<p><st c="29266">Sınırsız, sorumsuz ve sonsuz, önündeki balya kaldırılmadığı takdirde yiye yiye çatlayan bir kömüş misali, çatlayıncaya kadar yiyebiliyormuşsun mola sırasında. </st><st c="29426">İşte bu yüzden, katı diyetlerin birinci haftasının sonuna konan bu sınırsız yeme-içme günü “Geleneksel Kömüş Günü Şenlikleri” olarak isimlendiriliyormuş. </st><st c="29580">Böylelikle, bir taşla yüz elli-iki yüz kuş vurabiliyormuşsun. </st><st c="29642">Çünkü niye? </st><st c="29654">Çünkü beyin, “Bunlar seni acından öldürecek. </st><st c="29699">Yağlarını salıverme. </st><st c="29720">Stok hızını artır,” diye emir vermeye başladığı anda, sen “Hayır. </st><st c="29786">Yalan söylüyor. </st><st c="29802">İftira atıyor. </st><st c="29817">Bak, kömüşler gibi yiyorum. </st><st c="29845">Seni öldürmek isteseydim yer miydim?” deyip, yağ stoklayan faktörlerine ve sektörlerine karşı beynini yalancı çıkarıyor, onun bir sonraki “Sakın erime!” emrine gösterilecek itaatin endeksini düşürüyormuşsun bir kere de ondan. </st><st c="30071">Ayrıca ve gene çünkü, beyin ne derse </st><span epub:type="pagebreak" id="page68" title="68"></span><st c="30108">desin, sen, sıkı diyet uyguladığın o evvelki bir hafta boyunca, daha az yemeye alışmış bir bünye meydana getirmiş olacağın için, kömüşlük edeceğim diye ne kadar uğraşırsan uğraş, istersen ağzından taşanları da üstten soba küreğiyle tesviye edip tıkıştır, zorla ittir, eskiden yediğin kadar gene yiyemiyor, gene yiyemiyormuşsun da ondan. </st><st c="30445">Bunun da bir başka faydası oluyormuş: Moral.</st></p>
			<p><st c="30489">Moralleniyormuşsun resmen.</st></p>
			<p><st c="30516">“Artık daha az yiyerek de doyabiliyorum. </st><st c="30558">Hatta eskisinden daha az yediğim halde, şişkinlik bile hissedebiliyorum,” diyebiliyor ve tersine bir reaksiyonla beynini, “Şu ‘adam öldürüyorlar’ saçmalığından vazgeçsen iyi edersin. </st><st c="30741">Bak, kimsenin sana garezi yok,” mesajıyla, bir sonraki diyet haftasında daha soğukkanlı davranmaya zorluyormuşsun. </st><st c="30856">Böylece beyninin, “Ey yağlarım. </st><st c="30888">Sakın erimeyin!” telkini giderek azalıyor, hatta zaman içinde, “Eriyin eriyin. </st><st c="30967">Korkacak bir şey yokmuş. </st><st c="30992">Ben yanlış anlamışım. </st><st c="31014">Çok özür dilerim,” mesajına dönüşüyormuş.</st></p>
			<p><st c="31055">Bunca mantıklı izahatı dinledikten sonra insanda öfkeden eser kalmıyor tabii. </st><st c="31134">Hatta şunu ilave etmek isterim; bayağı da sempatik gelmeye başladı bize “Geleneksel Kömüş Günü Şenlikleri” ismi ve hatta bu ismin mucidi.</st></p>
			<p><st c="31271">Öyle bir inanmış, öyle bir motive olmuşuz ki, eve zor attık kendimizi. </st><st c="31343">Ana, kız ve iki oğul, aklımızca, babamın hastaneden çıkışı şerefine hazırlanmış ziyafetin icabına bakacak, ondan sonra sabaha kadar aile boyu diyet hazırlıkları kapsamında sahur yiyip duracak, sabahleyin de hep beraber başlayacaktık perhize. </st><st c="31585">Ama, kazın ayağı öyle değildi. </st><st c="31616">Babam çok kararlıydı.</st></p>
			<p><st c="31637">“Kusura bakmayacaksın Hanım!” dedi, gayet kararlı bir sesle. </st><st c="31699">“Ellerinize kollarınıza sağlık. </st><st c="31731">Ana-kız, mükellef bir Halil İbrahim sofrası döşemişsiniz... </st><st c="31791">Ama olmaz!.. </st><st c="31804">Biz, az evvel hastane odasında, ‘Adın ne? </st><st c="31846">Hurşit. </st><st c="31854">Sen söyle-sen işit’ toplantısı yapmadık. </st><st c="31895">Sıhhat-afiyet toplantısı yaptık. </st><st c="31928">Doktorların verdiği programa harfiyen uyacağız. </st><st c="31976">Hadi zeytinyağlılar kalsın, ağzını folyoylan örtün sıkıcana, ama öbür sıcak yemeklerin hepsi, hemen şimdi konu komşuya gidecek. </st><st c="32104">Bir hafta sonraki Geleneksel Kömüş Günü Şenlikleri’ne kadar celseyi kapatıyorum. </st><st c="32185">Perhiz baş</st><span epub:type="pagebreak" id="page69" title="69"></span><st c="32195">lamıştır. </st><st c="32206">Haydin, yemekler komşulara, bak birer birer ağzınızı koklarım, götürdüğünden devşirmeyecek hiç kimse, sonra da herkes banyoya! </st><st c="32333">Soyunup dökünün, kantarın üstüne çıkın sırayla. </st><st c="32381">Listeye kilolarınızı doğru yazın. </st><st c="32415">Yalancıktan fazla fazla yazıp çok kilo vermiş gibi yapmaca yok!”</st></p>
			<p><st c="32479">Babam deyince akan sular duruyordu, çünkü şu evde perhize karşı olan tek Allah’ın kuluydu o ve şimdi sıkı bir perhiz yanlısı olan da oydu. </st><st c="32619">Demek ki çok şey öğrenmişti Azrail’in hamağında sallanırken.</st></p>
			<p><st c="32679">Tencere tencere aşureler, serçe parmağım kalınlığında sarılmış yaprak sarmalar, dolma fıstıklı un helvaları, karnıyarıklar, şekerpareler, bol kıymalı patates oturtmalar, şamfıstıklı irmik helvaları, kuşüzümlü-ciğerli düğün pilavları, pastırmalı-sucuklu kuru fasulyeler, tepsi tepsi su börekleri, kalıp kalıp portakal kabuklu, çifte kavrulmuş tahinli kekler ve daha nice güzellikler, titreyen ellerimizin üstünde komşulara giderken, bir yakınımız ölmüş de onun ruhunu şad etmek için yemek dağıtıyormuşuz gibi hiç utanmadan hep beraber ağladık... </st><st c="33225">Hatta dayanamadı, bu zulmün mimarı olan babam bile ağladı.</st></p>
			<p><st c="33283">Yeşillik serbest ya; dolaplardaki rokalara, terelere, lahanalara, karnabaharlara, ıspanaklara, madımaklara saldırdık cümleten. </st><st c="33411">Bunlar her zaman bolca bulunurdu bizim evde, özellikle almış değildik. </st><st c="33482">Adana-Urfa usulü, yemeklerden önce iştah açsın diye yeşillendirirdik soframızı. </st><st c="33562">Ama artık devran değişmişti. </st><st c="33591">İştah açsın diye değil, iştah kapatsın diye, nefsimizi körletsin diye yazılacaktık yeşile.</st></p>
			<p><st c="33681">Başladık tıkınmaya. </st><st c="33702">Ama ne tıkınma! </st><st c="33718">Üstlerine limonu sıkıp sıkıp yiyoruz. </st><st c="33756">Olmadı, tez zamanda tükendi cephanemiz... </st><st c="33798">birbirimizi de kollamak zorundayız bir taraftan; herkes birbirinin diyet polisi aynı zamanda, ablamı babamla karşılıklı birbirlerini kollamak üzere evde bırakıp, biz, annem, abim ve ben, alabildiğimiz kadar çok poşet alarak pazar yerine koşturduk. </st><st c="34046">Mevsim yaz, taze taze yeşillikler her tarafta, termiye de çıkmış, yeşil nohut da.</st></p>
			<p><st c="34127">Annem, “Kuru yemiş niyetine şunlardan yüklenelim bolcana,” dedi. </st><st c="34193">Daha ilk durağımızda yeşil nohut ve termiye ile po</st><span epub:type="pagebreak" id="page70" title="70"></span><st c="34243">şetlerimizi doldurduk tıka basa. </st><st c="34277">Söylemesi ayıp, pazarın öbür ucundan çıkıncaya kadar termiye stoklarımızı yarıya indirmişiz. </st><st c="34370">Ama mühim olan o değildi, yeşillik serbestti. </st><st c="34416">Mühim olan, dört beyazdan uzak duracaksın. </st><st c="34459">Un, tuz, yağ ve şeker yiyor musun, yemiyor musun... </st><st c="34511">ona bak sen.</st></p>
			<p><st c="34523">Yemediğimize göre?</st></p>
			<p><st c="34542">Gerçi, “Yirmi dokuz... </st><st c="34566">Sakın unutmayın. </st><st c="34583">Saya saya, enzimlerine ayıra ayıra çiğneyeceksiniz,” deyip duran kasıntı abim, “Termiye de beyaz değil mi yav?” diyerek ortaya bir muamma atmış ve moralimizi kısa bir süreliğine de olsa altüst etmişti ama, “Termiyenin ne canı olacak da bizim canımıza can katacak oğlum? </st><st c="34853">Kuru fasulye de serbest. </st><st c="34878">O da beyaz değil mi hem?” diyen annem sayesinde huzura kavuşmuştuk yeni baştan. </st><st c="34958">Hem, be adam, madem termiye de beyaz, madem yasak, madem o kadar düşünüp de yeise kapıldın, torbayı bitirmeden önce aklın nerdeydi?</st></p>
			<p><st c="35089">Allah var, ben bu aileden bu derecede bir azim beklemiyordum... </st><st c="35154">Mahcup oldum hakikaten.</st></p>
			<p><st c="35177">En çok annem zorlanıyordu. </st><st c="35205">Yeşil nohut demetlerini deste deste önüne yığıyor, el alışkın hareketlerle yarım saat içinde bir destesini kabuğundan sıyırıp mideye indiriyor, sonra bize çaktırmadığını sanarak, sıyırdığı kabukları gömüyor, sonra da ağır ağır nohutun yapraklarını, saplarını ve köklerini hallediyordu. </st><st c="35491">Ses çıkartmıyor, anlayış gösteriyor, görmezden geliyorduk; yeşillikte sınır yoktu çünkü... </st><st c="35582">Ha sap yemiş, ha kök. </st><st c="35604">Yeşil yeşildi. </st><st c="35619">Yeter ki beyaz olmasın. </st><st c="35643">O da dört ile sınırlı.</st></p>
			<p><st c="35665">İkinci derecede zorlanan kişi ablamdı elbette. </st><st c="35713">Kızcağız mutfağa gidiyor, geliyor, bir daha gidip bir daha geliyor, bomboş, sadece yeşillikten ibaret dolaplara çılgın mavi gözlerini devire devire bakıyor, çaresiz, orada eline ne geçirirse artık, hıyar mı olur, havuç mu olur, marul mu olur, kereviz mi olur, ne olursa tabağına dolduruyor, televizyonun karşısına geçip suratını ekşite ekşite tıkıştırıyordu gırtlağından aşağı. </st><st c="36091">En çok soya lifi, ki o da beyazdı, yediği zaman gücüne gidiyordu bu perhiz hikâyesi. </st><st c="36176">Diyordu ki:</st></p>
			<p><st c="36187">“Aklım almıyor. </st><st c="36204">Hani bundan yediğimiz zaman midemizde </st><span epub:type="pagebreak" id="page71" title="71"></span><st c="36242">şişecekti de açlık maçlık kalmayacaktı? </st><st c="36282">Yedikçe daha beter acıkıyorum. </st><st c="36313">Gücüme gidiyor! </st><st c="36329">İnsanların maneviyatıyla oynamaya ne hakları var?”</st></p>
			<p><st c="36379">Bizim kıl, aklı sıra geviş getire getire yiyecekti ya, perhiz uzadıkça cozutuyor, “Hele bir hızım kesilsin,” diyerek, maydanoz, dereotu, semizotu, çarliston biber, ne bulursa löp löp, avuç avuç tıkıyordu ağzına, çiğnemeden yutuyor, ondan sonra, “Uzun uzun çiğneyeceksin,” diyordu. </st><st c="36661">“Doktor da dedi: Yirmi dokuz kere.”</st></p>
			<p><st c="36696">Ben yataktan çıkmıyordum pek. </st><st c="36727">Orucu uykuya tutturacaksın bir, yemek kokusu olmayan evde perhiz yapacaksın iki. </st><st c="36808">Bütün şartlarım yerine gelmiş oluyordu böylelikle. </st><st c="36859">Yattığım yerde götürüyordum malı. </st><st c="36893">En rahat bendim.</st></p>
			<p><st c="36909">Yok! </st><st c="36915">Tövbe! </st><st c="36922">Babam en rahattı.</st></p>
			<p><st c="36939">Hastanede aç bilaç geçirdiği o bir hafta boyunca kendisine uygulanan ölüm orucu sayesinde mide çeperi daralmış, o daralırken kolay doyma hissiyatı bolalmıştı. </st><st c="37099">Pijamasının önü gibi. </st><st c="37121">Ben uykudan her başımı kaldırdığımda, öbür üçü, gün yirmi dört saat, sığır gibi yeşillikler arasında otlanır, yayılırken, babam, dört-beş kilo klorofille ferah ferah idare edebiliyordu.</st></p>
			<p><st c="37306">“Ben hiç açlık hissetmiyorum mesela,” diyordu.</st></p>
			<p><st c="37353">Her sabah sırayla banyoya girip anadan üryan soyunuyor, kantarın üstüne çıkıyor, kapının ağzında bekleyen nöbetçiye kilomuzu yazdırıyorduk. </st><st c="37494">Allah’ın lütfu, ciddi ciddi eriyorduk. </st><st c="37533">Mesela ben, altıncı günün sabahında yüz kırk yedi kilo geliyordum ki, bu nereden baksan, ayda sekiz kilo hızla zayıflıyorum demekti. </st><st c="37666">Abim de, uzun uzun çiğnediğinden değil, tabii ki bizimle aynı şeyleri yiyebildiğinden, tıpkı ben gibi, yüz kırk yediye merdiven dayamıştı. </st><st c="37805">Ablam üç kilo, babamsa hastanede geçirdiği bir haftanın da katkısıyla altı kilo vermişlerdi. </st><st c="37898">En başarısız olan annemdi; vere vere bir kilo verebilmişti, ama o da şükrediyordu haline. </st><st c="37988">“Nerde yüz altmış yedi kiloooo, nerde yüz altmış altı yavrum?” diyordu sevinç içinde. </st><st c="38074">“Bir kilo, bir kilo demek değildir. </st><st c="38110">Ayda dört kilo demektir bu,” diyordu. </st><st c="38148">“Hele bir alışayım, hızımı alayım bir, siz o zaman görün beni.”</st></p>
			<p><span epub:type="pagebreak" id="page72" title="72"></span><st c="38211">Eriyorduk biz. </st><st c="38227">Yağımız, kaymağımız çözülüyordu ağır ağır. </st><st c="38270">Ağlamaklıydık, ama mutluyduk da. </st><st c="38303">Gerdanımdaki dört gıdıdan biri pörsümeye, sarkmaya, içi boşalmış bir deri kese gibi görünmeye yüz tutmuştu.</st></p>
			<p><st c="38410">Altıncı güne böylece erdik.</st></p>
			<p><st c="38438">Geleneksel Kömüş Günü Şenlikleri’nin başlamasına yirmi dört saatten az kalmıştı.</st></p>
			<p><st c="38519">“Kimin canı ne çekiyorsa, eline bir kâğıt kalem alsın, yazsın, bana versin,” dedi annem. </st><st c="38609">“Zeytinyağlılar dolapta duruyor. </st><st c="38642">Enginar, fasulye, barbunya, sirkeli kızartma, mücver, imambayıldı yazıp da boştan yere kâğıtlarınızda yer işgal etmeyin. </st><st c="38763">Onlar hazır. </st><st c="38776">Yağını da emmiştir ki mis gibi... </st><st c="38810">Oooohhh... </st><st c="38821">Şükürler olsun Yarabbim! </st><st c="38846">İyi ki de dağıtmamışız onları, bak!”</st></p>
			<p><st c="38882">Misler gibi yemek kokuları başımızı döndüre döndüre evin içinde fır dönmeye başladığında hava kararmak üzereydi ve hepimizin gözü saatteydi.</st></p>
			<p><st c="39023">Saat kaçta başlayacaktı şenlikler sahi?</st></p>
			<p><st c="39063">Babama sorduk en iyisi:</st></p>
			<p><st c="39087">“Baba, orucu kaçta açıyoruz?”</st></p>
			<p><st c="39117">Sevinçli bir telaş içindeydi babam. </st><st c="39154">Hevesli hevesli yutkundu.</st></p>
			<p><st c="39179">“Sabah kalkıp tartılacağız gene,” dedi. </st><st c="39220">“Ondan sonra başlayabiliriz.”</st></p>
			<p><st c="39249">“Peki, kaça kuralım saati? </st><st c="39277">Üç iyi mi?” diye sordu ablam hemen.</st></p>
			<p><st c="39312">“Yok,” dedi babam. </st><st c="39332">“Üç erken olur. </st><st c="39348">Dört dört. </st><st c="39359">Dörde kurun saati. </st><st c="39378">Siz kalkar, çayı filan koyup kahvaltıyı hazır edersiniz... </st><st c="39437">Biz dört buçukta uyanırız... </st><st c="39466">Tartılırız hep beraber, beşte de sofraya otururuz.”</st></p>
			<p><st c="39517">Uyuyabilen olmadığı için uyanabilen de olmadı içimizde. </st><st c="39574">Bir bayram sevinci vardı. </st><st c="39600">Hep birlikte saniyeleri sayarak yattığımız, uyuyormuş numarası yaptığımız yataklarımızdan yangın çıkmış gibi fırladık saat dördü haber ederek ötmeye başladığında.</st></p>
			<p><st c="39762">Beşte, Geleneksel Kömüş Günü Şenlikleri resmen başladı.</st></p>
			<p><st c="39818">Kendimizi Grönland’lı, Avusturalyalı hatta Amerikalı hisse</st><span epub:type="pagebreak" id="page73" title="73"></span><st c="39877">diyorduk. </st><st c="39888">Kahvaltı, üstüne irmik helvası, tatlıdan içimiz kıyılır gibi olunca kıymalı su böreğiyle, şöyle tuzlucana, buz gibi ayran, tuz üstümüze üstümüze basınca şekerpare, içimiz bayılınca bol sarmısaklı imambayıldı, zeytinyağlıdan soğuyunca, şöyle sıcak sıcak, etli etli bamya çorbası, limonlu şırası da nasıl güzel süner, onun üstüne düğün pilavı, kişnişi, dolma fıstığı, karabiberi, tarçınıyla baharlı baharlı, onun üstüne bol pirinçli, bol şekerli, buz gibi, kâse kâse sütlaç, onun üstüne mantarlı-kıymalı-domatesli-biberli, sarmısaklı yoğurt soslu makarna, bu arada çaylar, kolalar, gazozlar, acılı şalgam suları... </st><st c="40501">Aklına, lokmayı önüne katıp götürecek, bir başka deyişle ıslatıp yutaktan kolayca süzülüvermesini sağlayacak sıvı mahiyetinde ne gelirse... </st><st c="40641">Mühim olan, beynini ikna edeceksin:</st></p>
			<p><st c="40676">“Bak, benim seni açlıktan öldürmeye falan niyetim yok. </st><st c="40732">Olsaydı pastırmalı yumurta yer miydim hiç?” gibisine.</st></p>
			<p><st c="40785">Ben tuvaletteydim ve söylemesi ayıp, babam yeni bir kalp krizi geçirmeye başladığında, üç bardak bol karbonatlı setlice katık ettiğim sekiz tane intestinolün yardımıyla gaz çıkartmaya, alttan üstten nefes almaya çalışıyordum. </st><st c="41012">Durumum tam bir felaketti. </st><st c="41039">Yıllardır taşımaya alışkın olduğum bel yağlarım, klozetin kenarlarından taşmış da şapır şapır dökülüyormuş gibi geliyordu bana. </st><st c="41167">Acı içinde kıvranıyordum.</st></p>
			<p><st c="41192">Kıl abim, kapının önüne zebani gibi dikilmiş, “Çıksana aslanım! </st><st c="41257">Bana garezin mi var lan senin?” diye bağırıyordu. </st><st c="41307">Kıl mıl, kendimden pay biçerek ona da acıyor, çektiği sıkıntıyı anlayışla karşılıyordum. </st><st c="41396">Ama o oturduğum yerden kalkmak o kadar kolay değildi.</st></p>
			<p><st c="41449">Tuvaletteyim, haberim yok tabii, anneciğim yere yığılıveren babamı kucaklayacağım derken salça gibi yayılmış oturma odasının ortasındaki kuru yemiş sinisinin üstüne, ablam da “Gittiii... </st><st c="41637">İkisi birden gittiiii...” diye çığlıklar atıyor. </st><st c="41686">Bu mesaj kâfi! </st><st c="41701">Kıl abiye acımak, anlayış göstermek gibi basit bir uyarıcı değil bu. </st><st c="41770">Bir imdat çığlığı! </st><st c="41789">Yekindim, baldırlarıma abanarak klozetin üzerinden hızla kalkmaya çalıştım; gözümün önü kapkaranlık oldu birden.</st></p>
			<p><st c="41901">Hastaneye bizi kimin götürdüğünü bilmiyorum.</st></p>
			<p><span epub:type="pagebreak" id="page74" title="74"></span><st c="41946">Babamı yoğun bakıma almışlar yeni baştan. </st><st c="41989">Bu arada benim, ablamın ve annemin midelerimizi yıkadılar. </st><st c="42048">Hortumu doktor zoruyla yutarken, “İstemem. </st><st c="42091">Bir lokma alacak yerim kalmadı. </st><st c="42123">Kömüş yemiş gibiyim,” dediğimi hayal meyal hatırlıyorum.</st></p>
			<p><st c="42179">Yediği her lokmayı ağzında uzun uzun çiğnediği için, kıl abimin midesinden bir şey çıkmadı. </st><st c="42272">Ailemizin erkeklik gururu adına hicap verici ama, bu yüzden, ona şöyle bostan acuru kadar bir hortum soktular makattan, sıcak suyla uzun uzun lavman yapıp, uzun uzun çiğnemek nasıl oluyormuş gösterdiler.</st></p>
			<p><st c="42475">Ağır mide fesadı teşhisiyle üç hafta hastanede yattık biz. </st><st c="42535">Tam bir kâbustu! </st><st c="42552">Ne yesek ailecek kusuyor veya korkunç mide krampları çekmeye başladığımız için her öğünden sonra teker teker küvetli bir odaya taşınıp midemizi yıkatıyorduk. </st><st c="42710">Abim, kıllığından vazgeçmediği ve ısrarlı bir inatla uzun uzun çiğnediği için kusamıyor ve mide yıkatmayla rahatlayamıyordu. </st><st c="42835">Bu yüzden ona sık sık lavman yapıyorlardı.</st></p>
			<p><st c="42877">“Ulan alışacağım, o olacak!” diyordu ciddi bir korkuyla.</st></p>
			<p><st c="42934">Babama anjiyo yapmışlar yoğun bakımda. </st><st c="42974">Biz üstten, abim alttan hortumlanırken bir de güzel by-pass geçirmiş beyefendi. </st><st c="43054">Sağlığına kavuşmuş, sağlıklı bir şekilde de on dört kilo verip yüz altmış bir kiloya inmiş.</st></p>
			<p><st c="43145">Abim, kıçını tuta tuta yirmi dokuzuncu lavmanından gelirken, babamı tekerlekli sandalyeyle bizim odaya getirdiler.</st></p>
			<p><st c="43260">Babam hariç, hepimiz blumiaya yakalanıp tığ gibi olduk. </st><st c="43317">Haa, bir de abim hariç. </st><st c="43341">O, lavman korkusuna yemeden içmeden kesildi. </st><st c="43386">Ayda bir, bir şişe hintyağını öğüre öğüre dikiyor kafasına, ondan sonra tuvalete zor yetişiyor.</st></p>
			<p><st c="43481">Onu diyorum, Geleneksel Kömüş Günü Şenlikleri’nin çok yararını gördük biz. </st><st c="43557">Bir defa yetti. </st><st c="43573">Blumia illetinden de kurtulursak huzura kavuştuk demektir.</st></p>
			
			</section>
  <div id="charCountTotal" value="43631"></div></body>
</html>
