<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
  <title></title>
</head>

<body>
  <h2 style="text-align: center;"><i>Beşinci Bölüm</i></h2>

  <div>
    <div>
      10:58, Salı
    </div>

    <div>
      <br />
    </div>

    <div style="margin-left:0;margin-right:0;text-indent:18.859844px; text-align: justify;">
      Teddy Adams'ın cesedi, kederli akrabalarıyla birlikte gitmişti.
    </div>

    <div style="margin-left:0;margin-right:0;text-indent:18.859844px; text-align: justify;">
      Olay yeri resmen boşaltılıp halka açılırken Sellitto hemen Rhyme'in evinin yolunu tuttu. Ron Pulaski, Nancy Simpson ve Frank Rettig geçidin ağzını kapayan sarı bantları topluyorlardı.
    </div>

    <div style="margin-left:0;margin-right:0;text-indent:18.859844px; text-align: justify;">
      Adams'ın yeğeninin gözlerindeki gizli umut kıvılcımının etkisini hâlâ üzerinde taşıyan Amelia Sachs, olay yerini her zamankinden daha büyük bir titizlikle taramıştı. Kalan kapıları, suçlunun kullanabileceği tüm giriş çıkışları yeniden gözden geçirmişti. Ancak yeni kanıt bulamamıştı. Meslek yaşamında, böylesine karmaşık bir cinayette bu kadar az ipucuyla ortada kalmışlığı hiç olmamıştı.
    </div>

    <div style="margin-left:0;margin-right:0;text-indent:18.859844px; text-align: justify;">
      Malzemesini toparladıktan sonra zihnini Benjamin Crecley olayına çevirdi. Kurbanın karısı Suzanne'ı arayıp Westchester'daki evlerine hırsız girdiğini bildirdi. Kadının olay hakkında bilgisi olsun istiyordu.
    </div>

    <div style="margin-left:0;margin-right:0;text-indent:18.859844px; text-align: justify;">
      "Bundan haberim yoktu. Neler çaldıklarını biliyor musunuz acaba?"
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs kadınla daha önce birkaç kez görüşmüştü. Çok zayıf -her gün koşu yapardı-, güzel yüzlü, kısacık kır saçlı bir hanımdı.
    </div>

    <div style="margin-left:0;margin-right:0;text-indent:18.859844px; text-align: justify;">
      "Çalınan bir şey yok herhalde." Sachs komşu oğlandan söz etmek istemedi. Yeterince korkutmuştu zaten çocuğu, bir daha böyle haltlar karıştırmayacağından emindi.
    </div>

    <div style="margin-left:0;margin-right:0;text-indent:18.859844px; text-align: justify;">
      Kadına, birinin şöminede bir şey yakıp yakmadığını sordu. Hayır, son zamanlarda eve uğramamışlar bile.
    </div>

    <div style="margin-left:0;margin-right:0;text-indent:18.859844px; text-align: justify;">
      "Sizce neler oluyor?"
    </div>

    <div style="margin-left:0;margin-right:0;text-indent:18.859844px; text-align: justify;">
      "Bilemiyorum. Ancak intihar boyutu giderek daha şüpheli hale geliyor. Ha, bu arada kapının kilidini değiştirseniz iyi olacak."
    </div>

    <div style="margin-left:0;margin-right:0;text-indent:18.859844px; text-align: justify;">
      "Bugün birini gönderirim. Teşekkür ederim dedektif. Bana inanıyor olmanız beni nasıl rahatlatıyor, bilemezsiniz."
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs telefonu kapattıktan sonra Creeleylerin evinden gelen kül, çamur ve diğer bulguları, Saatçi olayı kanıtlarından ayrı olarak paketleyip inceletmek üzere istek formu ve tutuklama emri kartları doldurdu. Simpson ile Rettig'e yardım etti, tüm kanıtları midibüse doldurdular. Demir çubuğu torbalayıp yerleştirmek için iki kişi gerekmişti.
    </div>

    <div style="margin-left:0;margin-right:0;text-indent:18.859844px; text-align: justify;">
      Sacks işi bitirip midibüsün kapısını kapattı. Dönerken gözü karşı kaldırıma ilişti. Soğuktan seyircinin çoğu çekip gitmişti ama Cedar Street'de, Chase Plaza'nın bitişiğinde yenilenmekte olan eski binanın önünde dikilmiş, elindeki <i>Washington Post'u</i> okuyan biri dikkatini çekti.
    </div>

    <div style="margin-left:0;margin-right:0;text-indent:18.859844px; text-align: justify;">
      Bir gariplik vardı. Bu havada gazeteyi köşe başında dikilerek okumak olacak iş değildi. Borsa için telaşlandıysan ya da son kaza olayını merak ediyorsan sayfaları çabucak çevirip bir göz atarsın; borsada ne kadar battığını, kilise servis otobüsünün yokuş aşağı kaç metre sürüklendiğini öğrenip yoluna gidersin. Isıran rüzgâr altında altıncı sayfa dedikodularına takılıp kalmazsın.
    </div>

    <div style="margin-left:0;margin-right:0;text-indent:18.859844px; text-align: justify;">
      Beklenmedik meraklıyı tam seçcmiyordu; adam, elindeki gazete ve inşaat molozu yığını arkasında yarı gizlenmiş gibiydi. Yine de şüphesini ayaklandıran kanıtı yakaladı. Seyircinin ayağındaki botlar kalın tabanlıydı; geçit ağzında karda bulduğu derin izlerin sahibi olabilirdi pekâlâ. Sachs durumu tarttı. Ekibin çoğu olay yerinden ayrılmıştı. Simpson ile Rettig de silahlıydılar ama taktik eğitimleri yoktu. Ayrıca şüpheli karşı kaldırımda; yolun ortası boydan boya -hangi tören için ise artık- bir metre yüksek demir parmaklıklarla kapatılmış durumda. Bulunduğu yerden harekete geçse adam tabanları yağlayıp rahatça kaçabilir. Yakalama manevrasını çok daha usturuplu planlaması gerekiyor.
    </div>

    <div style="margin-left:0;margin-right:0;text-indent:18.859844px; text-align: justify;">
      Pulaski'ye gidip fısıldadı. "Sana göre saat altı yönünde biri var. Onun ifadesini almak istiyorum. Şu elinde gazete olan..."
    </div>

    <div style="margin-left:0;margin-right:0;text-indent:18.859844px; text-align: justify;">
      "Fail o mu?"
    </div>

    <div style="margin-left:0;margin-right:0;text-indent:18.859844px; text-align: justify;">
      "Bilemem. Belki. Şimdi şöyle yapıyoruz. Ben gözlem ekibiyle midibüse biniyorum. Beni Doğu köşesinde bırakacaklar. Senin de... Sen düz vites kullanabilir misin?"
    </div>

    <div style="margin-left:0;margin-right:0;text-indent:18.859844px; text-align: justify;">
      "Elbette."
    </div>

    <div style="margin-left:0;margin-right:0;text-indent:18.859844px; text-align: justify;">
      Parlak kırmızı Camaro'sunun anahtarlarını uzattı. "Cedar'dan Batı'ya, Broadway'e yönel, otuz metre kadar gidip aniden dur, usulca bariyerden atla, karşı kaldırımdan buraya doğru yürü."
    </div>

    <div style="margin-left:0;margin-right:0;text-indent:18.859844px; text-align: justify;">
      "Şüpheliyi toparlayayım mı?"
    </div>

    <div style="margin-left:0;margin-right:0;text-indent:18.859844px; text-align: justify;">
      "Evet. Sahiden gazete okuyorsa konuşur, kimliğini kontrol eder işimize döneriz. Öyle değilse sanırım dönüp senden kaçacak, kollanma düşecek."
    </div>

    <div style="margin-left:0;margin-right:0;text-indent:18.859844px; text-align: justify;">
      "Anlaşıldı."
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs olay yerini son kez dolanıp araştırıyor numarası yaptı, kahverengi ekip midibüsüne bindi, eğilip ötekilere, "Bir sorunumuz var," diye haber verdi.
    </div>

    <div style="margin-left:0;margin-right:0;text-indent:18.859844px; text-align: justify;">
      Nancy Simpson ve Frank Rettig dönüp baktılar. Simpson montunun fermuarını açıp elini silahının kabzasına koydu.
    </div>

    <div style="margin-left:0;margin-right:0;text-indent:18.859844px; text-align: justify;">
      "Hayır, ona gerek yok. Ne olduğunu anlatayım..." Durumu kısaca özetledi. Direksiyon başında talimat bekleyen Simpson'a, "Doğu'ya devam," dedi. "Işıklardan sola döneceğiz. Sadece yavaşlayacaksın. Ben arabadan atlayacağım."
    </div>

    <div style="margin-left:0;margin-right:0;text-indent:18.859844px; text-align: justify;">
      Pulaski, Camaro'ya binip kontağı açtı, kendini alamadı ve o seksi eksoz gürültüsünü yakalama hevesiyle aniden gazı kökledi.
    </div>

    <div style="margin-left:0;margin-right:0;text-indent:18.859844px; text-align: justify;">
      Rettig, Sachs'a döndü. "Yani durmamızı beklemeyecek misin?"
    </div>

    <div style="margin-left:0;margin-right:0;text-indent:18.859844px; text-align: justify;">
      "Hayır, yavaşlayalım yeter. Şüpheli benim de sizlerle gittiğimi sansın."
    </div>

    <div style="margin-left:0;margin-right:0;text-indent:18.859844px; text-align: justify;">
      "Anlaşıldı, tamamdır."
    </div>

    <div style="margin-left:0;margin-right:0;text-indent:18.859844px; text-align: justify;">
      Midibüs Doğu'ya doğru hareket etti. Sachs yan aynadan Pulaski 'nin arabayı nasıl azdırdığını görünce dudakları arasından, yavaş evlat, diye mırıldandı. Motor zaten yüksek beygir, vites dişlileri pençe gibi yapışıyor... Neyse, çocuk beygirleri ustaca gemledi ve sülün gibi sürdü arabayı, Camaro ters yönde uzaklaştı.
    </div>

    <div style="margin-left:0;margin-right:0;text-indent:18.859844px; text-align: justify;">
      Midibüs, Cedar-Nassau kavşağında virajı alırken Sachs kapıyı açarak seslendi. "Devam et! Yavaşlama, devam..."
    </div>

    <div style="margin-left:0;margin-right:0;text-indent:18.859844px; text-align: justify;">
      Simpson karlı kaygan yolda direksiyona verdi kendini, sarsmadan sürmeyi becerdi, şefine iyi şanslar diledi.
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs midibüsden aşağı atladı.
    </div>

    <div style="margin-left:0;margin-right:0;text-indent:18.859844px; text-align: justify;">
      Hayda! Hesabı tutmadı. Hızı doğru hesaplayamamıştı. Az daha yuvarlanıp tekerleklerin altına gidecekti. Hemen ayaklandı, buzlu sokakları bolca tuzladıkları için yol bakıma içinden bir teşekkür gönderdi. Kendini toparlayıp gazeteye dalmış görünen adama doğru yürümeye başladı. Şüpheli onu fark etmedi.
    </div>

    <div style="margin-left:0;margin-right:0;text-indent:18.859844px; text-align: justify;">
      Birinci sokağı geçti, ikincisine varmadan montun önünü açıp Glock'un kabzasından kavradı. O arada Pulaski şüphelinin hizasını on metre kadar geçmiş, arabayı kaldırıma yanaştırıp inmiş ve adamı uyandırmadan bariycri bir sıçrayışta aşmıştı bile. Şüpheliyi, bir yanı bariyer öte yanı yenilenen binanın iskelesiylc çevrili, sandviçin ortasındaki sosis gibi kıskaca aldılar.
    </div>

    <div style="margin-left:0;margin-right:0;text-indent:18.859844px; text-align: justify;">
      Plan güzel, ama ne yazık ki her güzelin bir kusuru oluyor.
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs'ın bulunduğu kaldırımın tam karşısında, İmar ve İskan binasının önünde iki silahlı görevli nöbet tutuyor. Gençler inceleme sırasında olay yerinde ekibe yardımcı olmuşlardı. İçlerinden biri Sachs'ı fark edince el salladı, "Bir şey mi unuttunuz dedektif?" diye sesleniverdi.
    </div>

    <div style="margin-left:0;margin-right:0;text-indent:18.859844px; text-align: justify;">
      Hay kahrolası! Gazeteli adam yıldırım gibi arkasına dönünce Sachs'ı gördü, gazeteyi fırlattığı gibi atıldı, bariyeri bir hamlede aştı ve yolun ortasından Broadway'e doğru tabanları yağladı. Pulaski ile Sachs engelin öte yanında kalmışlardı. Adam hızla sıçradı ama aceleden ayağı bariyere takıldı, yüzükoyun buzlu zemine yapışıp kaldı. Sachs duraladı, toparlanmaya çalıştığını görünce şüphelinin arkasından koşturdu. Pulaski de ayaklandı, ikisi birlikte on metrelik avantajını kullanıp giderek arayı açan kaçağın peşine düştüler.
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs telsizini çıkarıp açtı, nefes nefese haykırdı. "Dedektif Beş Sekiz Sekiz Beş! Cedar Street cinayetiyle bağlantılı şüphelinin peşinde yaya takipteyiz. Şüpheli Cedar üstünde Batı'ya ilerliyor; dur, hayır, Güney Broadway'e'saptı. Destek verin."
    </div>

    <div style="margin-left:0;margin-right:0;text-indent:18.859844px; text-align: justify;">
      "Anlaşıldı dedektif Beş Sekiz Sekiz Beş. Bulunduğunuz yere ekip sevk ediliyor."
    </div>

    <div style="margin-left:0;margin-right:0;text-indent:18.859844px; text-align: justify;">
      Yakınlarda bulunan radyolu mobil devriyelerden ve ekip arabalarından hemen karşılık geldi, şüphelinin yolunu kesmek için yön değiştirdiklerini bildirdiler.
    </div>

    <div style="margin-left:0;margin-right:0;text-indent:18.859844px; text-align: justify;">
      Sachs ile Pulaski, Battery Park'a ulaştıklarında önlerindeki kaçak tökezleyerek durakladı. Çevresine bakınınca metro istasyonunu fark etti.
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        Dedektif, aman metroya atmasın kendini, diye geçirdi zihninden. Kalabalık arasında kendini kolayca kaybettirebilir.
      </div>

      <div style="margin-left:0;margin-right:0;text-indent:18.859844px; text-align: justify;">
        Herif, yapma bunu...
      </div>

      <div style="margin-left:0;margin-right:0;text-indent:18.859844px; text-align: justify;">
        Kaçak omuz üstünden bir kez daha bakıp kendini basamaklara attı.
      </div>

      <div style="margin-left:0;margin-right:0;text-indent:18.859844px; text-align: justify;">
        Sachs nefes nefese durup Pulaski'ye seslendi: "Koş peşinden!" Derin bir soluk verdi; bir yandan da bağıra çağıra direktif vermeye devam ediyordu. "Ateş açacak olursa silahına davranmadan önce hedefin arka planını iyi kolla. Ateşli silah kullanacağından şüphe edecek olursan, tereddüt etme, bırak savuşsun."
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski'nin yüzü asıldı ama emri başıyla onayladı. Sachs onun silahlı çatışmaya hiç girmediğini biliyordu. Delikanlı heyecanlıydı," Siz nereye?..."
      </div>

      <div style="margin-left:0;margin-right:0;text-indent:18.859844px; text-align: justify;">
        "Beni bırak, sen koş hemen!"
      </div>

      <div style="margin-left:0;margin-right:0;text-indent:18.859844px; text-align: justify;">
        Çaylak derin nefes alıp ileri atıldı. Sachs metro girişine koştu, Pulaski'nin basamakları üçer beşer atlayıp inişini seyretti, oradan karşı kaldırıma geçip yarım blok kadar Güney'e koştu, silahını çekip gazete satış kulübesinin arkasına sindi.
      </div>

      <div style="margin-left:0;margin-right:0;text-indent:18.859844px; text-align: justify;">
        Saymaya başladı... dört, üç, iki...
      </div>

      <div style="margin-left:0;margin-right:0;text-indent:18.859844px; text-align: justify;">
        Bir!
      </div>

      <div style="margin-left:0;margin-right:0;text-indent:18.859844px; text-align: justify;">
        Öne geçip metro girişine dikti gözlerini ve tam beklediği gibi oldu, şüphelinin koşarak merdivenlerden çıktığını gördü, Glock'u hedefe doğrultup bağırdı. "Kıpırdama!"
      </div>

      <div style="margin-left:0;margin-right:0;text-indent:18.859844px; text-align: justify;">
        Yoldan geçenler çığlıklar atarak yere kapaklandı. Şüpheli ise yaptığı numaranın çakıldığına bozulmuş, bir karış suratla olduğu yerde dikilip kaldı. Sachs kaçağın geri çıkacağını tahmin etmişti; çünkü metro ağzında, girişi sanki ilk kez görüyormuşçasına abartılı şaşkınlığından huylanmış, adamın istasyon manevrasını önceden planladığını anlamıştı. Kaçak yorgun argın kaldırdı kollarını.
      </div>

      <div style="margin-left:0;margin-right:0;text-indent:18.859844px; text-align: justify;">
        "Yere yüzükoyun yat."
      </div>

      <div style="margin-left:0;margin-right:0;text-indent:18.859844px; text-align: justify;">
        "Ne oluyor canım! Ben..."
      </div>

      <div style="margin-left:0;margin-right:0;text-indent:18.859844px; text-align: justify;">
        "Derhal yat."
      </div>

      <div style="margin-left:0;margin-right:0;text-indent:18.859844px; text-align: justify;">
        Adam namlunun ucunu görünce sözünü dinledi.
      </div>

      <div style="margin-left:0;margin-right:0;text-indent:18.859844px; text-align: justify;">
        Sachs koşturmadan nefes nefese, tüm eklemleri sancı içinde, diziyle kaçağın sırtının ortasına çöküp kelepçeye davrandı. Adam acıdan kıvranıyordu ama Sachs umursamadı; daha doğrusu hiçbir şeye aldıracak hali yoktu.
      </div>

      <div style="margin-left:0;margin-right:0;text-indent:18.859844px; text-align: justify;">
        <br />
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        "Bir şüpheli yakalamışlar."
      </div>

      <div style="margin-left:0;margin-right:0;text-indent:18.859844px; text-align: justify;">
        Haberi getiren adam ile Lincoln Rhyme laboratuvarda karşılıklı oturuyorlardı. Kırklarında, orta boylu, yakışıklı bir polis olan Dennis Baker, ağır suç masasında, Sellitto'nun bölümünde teğmendi. Valilikten emir almıştı, Saatçi olayını başka cinayete meydan vermeden çözmesi gerekiyordu. Konu üst kademelerde tartışılırken Sellitto'nun Rhyme ile Sachs'ı araştırmaya katması için 'ısrarcı' olan da Dennis Baker'dı.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme'in tek kaşı havada. Şüpheli mi? Suçlu, olaydan sonra genellikle suç yerine şu veya bu nedenle uğramadan edemez de, Sachs'ın yakaladığı gerçek katil mi, bundan emin değil.
      </div>

      <div style="margin-left:0;margin-right:0;text-indent:18.859844px; text-align: justify;">
        Baker cep telefonunu açıp dinlerken başını salladı. Teğmen, aktör George Clooney'e çok benzer; kendini işe vermiş ciddiyeti, neşesiz suratıyla tam da üst kademelere yakışır polislerden. Ancak birlikte iki tek atmaya gelince sıkıntıdan patlatır insanı.
      </div>

      <div style="margin-left:0;margin-right:0;text-indent:18.859844px; text-align: justify;">
        Teğmen, Birinci Bölge'den, yani Emniyet Sarayı'ndan çıkıp gelmeden önce Sellitto, Rhyme'e, "İyi bir adamdır, yanında olması da iyidir," demişti.
      </div>

      <div style="margin-left:0;margin-right:0;text-indent:18.859844px; text-align: justify;">
        "Güzel de, işe burnunu sokmaya kalkışır mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Sana engel çıkaracak kadar değil."
      </div>

      <div style="margin-left:0;margin-right:0;text-indent:18.859844px; text-align: justify;">
        "Yani?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Adam büyük başarı peşinde ve senin ona bunu sağlayabileceğini düşünüyor. Merak etme, sana gereken tüm desteği sağlar."
      </div>

      <div style="margin-left:0;margin-right:0;text-indent:18.859844px; text-align: justify;">
        Burası iyi işte, ellerindeki kadro dar çünkü. Zaman zaman birlikte çalıştıkları Roland Bell var bir de; o da New York Polisi'nden; güney bölgesinden transfer edildi. Dedektif Bell kişilik olarak Rhyme'in tersidir, yumuşak tabiatlı ve en az onun kadar metodik çalışmaya meraklıdır. Ancak dedektif iki oğluyla birlikte Kuzey Carolina'da tatilde. Tarheel'de şeriflik yapan kız arkadaşını ziyarete gitti.
      </div>

      <div style="margin-left:0;margin-right:0;text-indent:18.859844px; text-align: justify;">
        Ayrıca başları sıkıştıkça yardımlarına koşan FBI'dan Fred Dellray anti-terör uzmanı ve gizli görev ustasıdır. Aslında eldeki cinayetler federal suç kapsamına pek girmese de Dellray, Büro'nun olanaklarını Sellitto ve Rhyme için seferber eder, ölümle biten suçlarda yardımcı olur, ama ortalarda görünmüyor. Anlaşılan FBI'ın şu sıralarda birçok Enron tipi dev kurumsal suçla başı dertte. Dellray de bu soruşturmalardan birine saplanıp kaldı.
      </div>

      <div style="margin-left:0;margin-right:0;text-indent:18.859844px; text-align: justify;">
        Bu durumda, Tanrı Baker'ı tam zamanında göndermiş oldu. Ayrıca adamın kent yönetiminde etkili biri olması da çok iyi. Teğmen telefonu kapattı ve Sachs'ın şüpheliyi sorguya çekmekte olduğunu söyledi. Şüpheli pek konuşkan değilmiş.
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto, patronun ısrarla ekibe kattığı adli araştırma teknisyeni Mel Cooper'ın yanında oturuyor. Cooper laboratuvar uzmanı; olay yeri kanıtı değerlendirmedeki yeteneğinin cezasını çekiyor. Rhyme gece gündüz dinlemez, her olayda işin teknik yönünü yürütmesi için çocuğu anında yanında ister. Bu sabah Queens'de laboratuvarda çalışırken Rhyme'den telefon geldiğinde, annesiyle kız arkadaşını hafta sonu için Florida'ya götürmeyi planlandığından söz etmeye kalktı.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme'in cevabı, "Daha iyi ya! Kendini hemen buraya at, o dertten kurtul. Gel burada keyfimize bakalım!" oldu.
      </div>

      <div style="margin-left:0;margin-right:0;text-indent:18.859844px; text-align: justify;">
        "Yarım saat içinde yanınızdayım." Cooper başka ne diyebilirdi ki Şimdi laboratuvar masasına oturmuş kanıtların gelmesini beklerken, elinde lastik eldivenler, Jackson'ı, yani ayağının dibine kıvrılmış köpeği bisküviyle besliyordu.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme homurdandı. "Bak, eğer tahlillerde köpek kılı kirlenmesi olursa, karışmam."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper eldivenleri çıkarıp bir başka çifte uzanırken, "Pek tatlı şey ama... " diyecek oldu.
      </div>

      <div style="margin-left:0;margin-right:0;text-indent:18.859844px; text-align: justify;">
        Suç uzmanı oflayıp pufladı. Lincoln Rhyme'in sözlüğünde 'Tatlı şey' diye bir kavram yoktu.
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto'nun telefonu çaldı, dinleyip kapadı. "Sahil Güvenlik ve bizim dalgıçlar henüz cesede ulaşamamış. Bir yandan da kayıp listeleri taranıyor."
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        O sırada olay yeri ekibi geldi, Thom'un yardımıyla, Sachs'ın topladığı kanıtları doldurdukları midibüsü iterek laboratuvara girdiler.
      </div>

      <div style="margin-left:0;margin-right:0;text-indent:18.859844px; text-align: justify;">
        Tam zamanında gelmişlerdi.
      </div>

      <div style="margin-left:0;margin-right:0;text-indent:18.859844px; text-align: justify;">
        Baker, Cooper ile birlikte dışarı çıkıp plastiğe sarılı metal çubuğu, geçit ağzı olayında kullanılan cinayet aletini yüklenip getirdiler.
      </div>

      <div style="margin-left:0;margin-right:0;text-indent:18.859844px; text-align: justify;">
        Olay Yeri görevlisi adli emanet kartlarım teslim etti, Cooper alıp imzaladı. Görevli iyi günler dileyip çıkarken Rhyme'in gözü kanıtlardaydı, başını çevirip adama bakmadı bile. Bu onun yaşam nedeniydi çünkü. Omuriliğini sakatlayan kaza bile suçlu peşinde koşma tutkusunu -saplantı demek daha doğru- bir nebze olsun yatıştırmamıştı. Onun için suç kanıtları, bu kedi fare oyununun temel taşlarıydı.
      </div>

      <div style="margin-left:0;margin-right:0;text-indent:18.859844px; text-align: justify;">
        Her olayı müthiş heyecanla bekler, neredeyse sevinçle karşılar, bir yandan da suçluluk duygusundan kurtulamazdı. Kendini mahcup hissederdi. Çünkü onun sevinci bir başkasının kederi üzerine kuruluydu. İşte rıhtımdaki kurbanla öteki, Theodore Adams; onların aileleri, dostları... Hayır, onların acısına karşı vurdumduymaz değildi, üzülüyordu. Yine de ne yapar eder, trajediyi sarıp sarmalayıp zihninin derinliklerinde bir yerlere itelerdi.
      </div>

      <div style="margin-left:0;margin-right:0;text-indent:18.859844px; text-align: justify;">
        Bazılarına göre katı, buz kalıbı bir yürekti onunki; bu yoruma kendisi de katılırdı aslında. Öyleydi, uğraştıkları alanda mükemmeli yakalayanlar, kişiliklerinden gelen bazı nitelikleri sayesinde, bazen de bunlar yüzünden, başarılı olurlardı. Rhyme'in keskin zekâsı, bükülmeyen kararlılığı ve sabırsız inadı, suç uzmanlarında ön koşul olan 'olaya duygusal mesafe koyma' yeteneğiyle çakışıyordu.
      </div>

      <div style="margin-left:0;margin-right:0;text-indent:18.859844px; text-align: justify;">
        Gözü kutularda, kanıtları röntgen gibi tararken Ron Pulaski çıkagcldi. Rhyme, delikanlıyı göreve ilk başladığı günlerden tanırdı. Ron emniyete gireli bir yılı geçtiği ve aslında iki çocuklu aile babası olduğu halde, Rhyme'in gözünde hâlâ 'Çaylak'. Bazı takma adlar nedense insana yapışıp kalır.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme laboratuvar kalabalığına döndü. "Amelia birini sorguya aldı, tamam. Ancak gerçek suçlu mu, bilmiyoruz.
      </div>

      <div style="margin-left:0;margin-right:0;text-indent:18.859844px; text-align: justify;">
        Zaman yitirmeye niyetim yok. Biz şimdi katilin o olmadığını varsayacağız." Pulaskı'ye baktı. "Bana olay mekanını tanıt, bakalım. Birinciden, rıhtımdan başla."
      </div>

      <div style="margin-left:0;margin-right:0;text-indent:18.859844px; text-align: justify;">
        "Peki..." Pulaski tedirgin, çevresine bakındı. "Rıhtım Hudson üstünde, yaklaşık 22. Sokak hizasında. Nehre doğru on altı buçuk metre uzanıyor, su düzeyinden beş buçuk metre yükseklikte. Cinayet..."
      </div>

      <div style="margin-left:0;margin-right:0;text-indent:18.859844px; text-align: justify;">
        "Ceset bulundu, demek!"
      </div>

      <div style="margin-left:0;margin-right:0;text-indent:18.859844px; text-align: justify;">
        "Bildiğim kadarıyla hayır."
      </div>

      <div style="margin-left:0;margin-right:0;text-indent:18.859844px; text-align: justify;">
        "Öyleyse, <i>muhtemel</i> cinayet demek istiyorsun."
      </div>

      <div style="margin-left:0;margin-right:0;text-indent:18.859844px; text-align: justify;">
        "Haklısınız. Evet efendim. Muhtemel cinayet rıhtımın en ucunda, yani Batı ucunda, dün akşam altr ile sabaha karşı altı arasında işlenmiş. Bu saatler arasında liman kapalı oluyor."
      </div>

      <div style="margin-left:0;margin-right:0;text-indent:18.859844px; text-align: justify;">
        Elde çok az kanıt var. Tırnak parçası bir erkeğe ait olmalı. Mel Cooper'ın kan tahlilinin sonuçlarına göre kan insana ait, AB pozitif. Kurbanın plazmasında A ve B antijenleri, yani proteinleri var; bu, anti A ve anti B antijeni er iyse yok demek oluyor. Bunlarla birlikte Rh proteini de bulunmakta. AB antijenleriyle birlikte Rh pozitif, kurbanı en seyrek üçüncü kan grubuna, nüfusun yüzde üç buçukluk dilimine dahil ediyor. Ek tahliller yapıldı, kurbanın erkek olduğu kesinleşti.
      </div>

      <div style="margin-left:0;margin-right:0;text-indent:18.859844px; text-align: justify;">
        Ayrıca yaşlıca biri olduğu sonucuna varıldı. Kalp problemi olmalıydı, çünkü kanı sulandırıcı ilaç kullandığı saptandı. Kanda uyuşturucu, iltihap veya herhangi bir hastalık izine rastlanmadı.
      </div>

      <div style="margin-left:0;margin-right:0;text-indent:18.859844px; text-align: justify;">
        Ne parmak, ne ayak, ne de lastik izi var; olay yeri tam anlamıyla kanıt yoksulu.
      </div>

      <div style="margin-left:0;margin-right:0;text-indent:18.859844px; text-align: justify;">
        Sachs'ın liman sahası girişindeki zincirden getirdiği parçayı inceleyen Cooper, suçlunun kullandığı kesme aletinin sıradan tel örgü kesme makası olduğu sonucuna vardı. Makas bulunsa, kesme izini karşılaştırıp aletin o işte kullanıldığım kanıtlamak olası; ama kesiğe bakarak makasın kaynağına ulaşmak olanaksız.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme olay yerinde çekilen fotoğrafları gözden geçiriyor. Özellikle, kanın rıhtım yüzeyinde yayılış biçimine taktı. Kurbanın, rıhtımın ucundan göğüs hizasına kadar aşağı sarkmış olarak, can havliyle parmaklarını kalas aralıklarına sokup orada tutunmaya çalıştığını tahmin etti. Tırnak izlerinden sonunda gücünün kesildiği anlaşılıyor. Rhyme'in aklına takılmıştı: Acaba katil, kurbanın tepesine dikilip ne kadar beklemişti?
      </div>

      <div style="margin-left:0;margin-right:0;text-indent:18.859844px; text-align: justify;">
        "İkinci olayın mekanını anlatın bana."
      </div>

      <div style="margin-left:0;margin-right:0;text-indent:18.859844px; text-align: justify;">
        Sözü Pulaski aldı. "Anlatayım. Cinayet, Broadway yakınında Cedar Street'e açılan bir geçidin baş tarafında işlenmiş. Geçit çıkmaz, sonunda bina var. Eni, dört yetmiş. Uzunluğu otuz iki metre. Zemin parke taşı."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme hemen cesedin, geçidin ağzından beş metre içerde bulunduğunu hatırladı.
      </div>

      <div style="margin-left:0;margin-right:0;text-indent:18.859844px; text-align: justify;">
        "Ölüm zamanı nedir?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Bulduğumuzdan en az sekiz saat önce gerçekleşmiş ölüm. Cesedi inceleyen Adli Tıp doktoru öyle söyledi. Ceset soğuktan donup kaskatı kesildiğinden, kesin zamanı saptamaları biraz zaman alacak." Genç polisin kusuru, polis ağzı ile konuşma merakı.
      </div>

      <div style="margin-left:0;margin-right:0;text-indent:18.859844px; text-align: justify;">
        "Amelia bana servis ve yangın çıkış kapılarından söz etmişti. Bunların akşam kaçta kilitlendiğini soruşturan oldu mu?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Yapılardan üçü iş yeri. İkisinde servis kapıları sekiz otuzda, üçüncüsünde onda kilitlenmiş. Öteki binaysa devlet dairesi, saat altıda kapanıyor. Saat onda temizlik işlerinin gece servisi gelip çöpleri alıyor."
      </div>

      <div style="margin-left:0;margin-right:0;text-indent:18.859844px; text-align: justify;">
        "Ceset saat kaçta bulundu, demiştiniz?"&nbsp;
      </div>

      <div style="margin-left:0;margin-right:0;text-indent:18.859844px; text-align: justify;">
        "Sabah yedi sularında."
      </div>

      <div style="margin-left:0;margin-right:0;text-indent:18.859844px; text-align: justify;">
        "Anlaşıldı. Kurbanın cesedi geçidin ağzında en azından sekiz saat boyunca öylece durmuş. Son kapı da saat onda kilitlenmiş ve çöp o sıralarda alınmış. Bu durumda cinayet gece, onu çeyrek geçe ile on bir arasında işlenmiş oluyor. Park etmiş taşıtların durumu nedir?"
      </div>

      <div style="margin-left:0;margin-right:0;text-indent:18.859844px; text-align: justify;">
        "İki blok yarıçapında daire içindeki araçların plakasını aldım." Pulaski elindeki dev not defterini gösterdi.
      </div>

      <div style="margin-left:0;margin-right:0;text-indent:18.859844px; text-align: justify;">
        "Nedir o elindeki şey?"
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        "Ah, evet, tüm araçlar hakkında not almıştım. Yararı olabilir diye düşündüm de. Hani işte, park edilen nokta, şüpheli bir yanı var mı, bildiğiniz şeyler."
      </div>

      <div style="margin-left:0;margin-right:0;text-indent:18.859844px; text-align: justify;">
        "Zamana yazık. Bize isim ve adres bulmak için plaka yeleri i. Yerel ya da ulusal kayıt sistemlerine girer aradığımızı billuruz. Arabanın şasisiymiş, lastikler kabakmış, kimin arka koltuğunda esrar çubuğu varmış, bizi ilgilendirmez... Ee? Yapıldı mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Ne yapıldı mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Resmi kayıtlarda plakalar tarandı mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Henüz değil."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper bilgisayarın başına geçip araştırmaya başladı, plaka kayıtlarındaki tüm isimler temiz çıktı. Rhyme'in isteği üzerine, cinayet saatinde çevrede park cezası alan olup olmadığını kontrol etti. Yoktu.
      </div>

      <div style="margin-left:0;margin-right:0;text-indent:18.859844px; text-align: justify;">
        "Pekâlâ... Mel, kurbanın adını gir, tara. Soruşturmaya uğramış mı? Hakkında herhangi bir şey var mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        Adams hakkında eyalet soruşturma kaydı bulunamadı. Pulaski, kız kardeşinin ifadesini özetledi. Kurbanın herhangi bir düşmanı ya da ölümüne neden olacak kişisel sorunu yoktu.
      </div>

      <div style="margin-left:0;margin-right:0;text-indent:18.859844px; text-align: justify;">
        "O halde kurban olarak neden bu kişiler seçiliyor? Rasgele mi?.. Tamam, Dellray çok meşguldür, ama bu çok önemli. Arayın kendisini, Adams adını verin, girsin ana sisteme, tarasın. Bakalım onların kayıtlarında bir şeyler var mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto telefona davranıp Federal Büro'yu aradı. Dellray, 'kurcaladıkça boka batan' cinsten bir mali suç araştırmasıyla boğuşmaktaydı. Yine de onları kırmayıp federal kayıtları ve gündemdeki dosyaları taradı. Theodore Adams
      </div>

      <div style="margin-left:0;margin-right:0;text-indent:18.859844px; text-align: justify;">
        sonuçları olumsuz çıktı.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme, "Pekâlâ," dedi, "başka bir nokta yakalayana kadar, çılgın bir katilin rasgele seçilmiş kurbanları var, önümüzde." Fotoğraflara göz atıp kükredi. "Nerede şu Tanrının cezası saatler?"
      </div>

      <div style="margin-left:0;margin-right:0;text-indent:18.859844px; text-align: justify;">
        Anında arandı bomba ekibi. Saatlerde biyolojik, toksik tehlike olmadığı saptanmış. Rhyme'e ulaştırmak üzere yola çıkarılmış.
      </div>

      <div style="margin-left:0;margin-right:0;text-indent:18.859844px; text-align: justify;">
        Banknot masasındaki para ATM'den yeni çekilmiş. Banknotlar temiz. Cooper, altın maşanın yapay deri kulaklarında bazı izler yakaladı, ancak sonuçta işe yaramadı. Örnekler gönderildi, FBI'ın birleştirilmiş parmak izi tanıma sisteminde eşleşme bulunamadı.
      </div>

      <div style="margin-left:0;margin-right:0;text-indent:18.859844px; text-align: justify;">
        Adams'ın cebinden çıkan paradaki parmak izlerinden de bir şey çıkmadı. Seri numaraları, Hazine Bakanlığı kayıtlarında suça alet olmuş veya aklamada kullanılmış 'kirli para' olarak görünmüyordu.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme, geçit ağzında izlen bozmak için kullanılan malzemeyi hatırladı. "Kum nasıl çıktı?"
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper, başını mikroskoptan kaldırmadan, "Sıradan," dedi, "inşaattan çok oyun bahçelerinde kullanılan cinsten. Başka şeyler bulabilir miyim, diye bakacağım."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme, Sachs'ın söylediklerini hatırladı. Rıhtımda kum kalıntısı yoktu. Sachs'a bakılırsa, suçlu geçit ağzındaki kurbana uğramayı aklına koymuş olmalıydı. Rıhtımdaysa, Hudson'dan esen sert rüzgârın nasıl olsa sileceğini var sayarak izleri gizleyecek bir şey kullanmaya gerek görmemişti.
      </div>

      <div style="margin-left:0;margin-right:0;text-indent:18.859844px; text-align: justify;">
        "İyi de aleti neden askıya aldı, peki?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Neyi?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Kurbanın boynunu ezen demir gergi çubuğunu diyorum; iki ucunda iğne gözü gibi delikler var." Rhyme, kentte cinayet kurbanlarını inşaat sahalarına atıvermek moda olduğu için, yapı işlerinde kullanılan avadanlık tiplerini iyi bilirdi. Cooper ile Sellitto birlikte çubuğu tarttılar, kırk kilo geldi; sonra okkalayıp inceleme masasına taşıdılar. İki buçuğa yedi buçuk santim kesitli masif demir gergi çubuğunun uzunluğu iki metreye yakındı. İki ucuna matkapla delik açılmıştı. "Bunlar daha çok tersanede, ağır araç ve vinçte, anten ve köprü yapımında kullanılır."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper araya girip, "Bu çubuk meslekte karşılaştığım en ağır cinayet aleti!" dedi ve anında kesin bilgi tutkunu ustasından karşılığı aldı.
      </div>

      <div style="margin-left:0;margin-right:0;text-indent:18.859844px; text-align: justify;">
        "O yazlık ev azmanından da mı?.." Lincoln Rhyme, birkaç ay önce kendisini aldatıp duran kocasını 3. Cadde ortasında kocaman dört çeker cibiyle ezip geçen kadını hatırlatıyordu.
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper çatlak tenor sesiyle şakıdı. "Ah, evet... Şu uslanmak bilmeyen hovarda olayı..." Hemen işine döndü, suç aleti üzerinde parmak izi aradı, bulamadı. Çubuğu eğeleyip biraz metal talaşı topladı, şöyle bir baktı. "Demir olmalı. Paslanma başlamış." Kimyasal analiz, tahminini doğruladı.
      </div>

      <div style="margin-left:0;margin-right:0;text-indent:18.859844px; text-align: justify;">
        "İmalatçısı, satıcısı hakkında ipucu yakalayabildin mi?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Yok, hayır."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme'in suratı asıldı. "İşte bu kötü. Vilayette en azından elli yerden temin edilmiş olabilir. Amelia hemen yakında bir inşaattan söz etmişti... "
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski atıldı, "Ya, evet!" dedi. "Beni oraya gönderdi, baktım, ama bu türden çubuk kullanmıyorlarmış. Size söylemeyi unutmuşum."
      </div>

      <div style="margin-left:0;margin-right:0;text-indent:18.859844px; text-align: justify;">
        "Demek unutmuşsun. Neyse. Bildiğim kadarıyla Belediye Queensboro Köprüsü'nde çalışma yaptırıyor. Orayı bir deneyelim. Queensboro inşaat ekibini arayın, bu gergi demirinden kullanıyorlar mı, öğrenin. Kaybolan bir şeyleri, bir eksikleri var mı, araştırsınlar."
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        Çaylak hemen cep telefonuna davrandı.
      </div>

      <div style="margin-left:0;margin-right:0;text-indent:18.859844px; text-align: justify;">
        Kum örneğini analiz etmekle uğraşan Cooper seslendi. "Tamamdır, burada bir şeyler yakaladık. Talyum sülfat var."
      </div>

      <div style="margin-left:0;margin-right:0;text-indent:18.859844px; text-align: justify;">
        "Neymiş o?" Sellitto'nun kimyası zayıftı.
      </div>

      <div style="margin-left:0;margin-right:0;text-indent:18.859844px; text-align: justify;">
        "Fare zehiri." Bilge patronun bilmediği yok. "Bizde yasaktır bu madde, ama göçmen çevrelerinde kullanılır. Göçmenlerin çalıştığı binalarda bazen rastlanır. Yoğunluk oranı ne?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Çok yüksek... Öte yandan Amelia'mn topladığı atıklarda, örnek aldığı zemin toprağında hiç yok. Demek ki suçlu bunu uğradığı başka bir yerden getirdi."
      </div>

      <div style="margin-left:0;margin-right:0;text-indent:18.859844px; text-align: justify;">
        "Belki de sonraki kurbanını bununla öldürmeyi planlıyordun" Rhyme, Pulaski'nin yorumunu tutmadı; başını hayır anlamında salladı. "Bu maddeyi silah olarak kullanmak kolay iş değildir. İnsan öldürmek için büyük miktar gerekir, göze batar, hemen fark edilir. Siz şimdi son zamanlarda ele geçirilen kaçak kimyasalları ve bu madde konusunda çevre korumaya ihbar yapılmış mı, araştırın bakalım."
      </div>

      <div style="margin-left:0;margin-right:0;text-indent:18.859844px; text-align: justify;">
        Telefonlar edildi.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme ekibine döndü. "Şimdi de şu el, ayak bağlamakta, ağız tıkamakta kullanılan bantlara bir bakalım."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper, dikdörtgen kesilmiş parlak gri bant parçalarını incelemeye başladı. Bandın ayırıcı özelliği yok, ülkenin her yerinde satılan sıradan ürünlerden. Yapışkan yüzlerdeki kalıntılar, Sachs'ın olay yerinden topladığı buzlanmayı önleme tuzu ve Saatçi'nin izini yok etmek için kullandığı kum örnekleriyle çakışıyor, o kadar.
      </div>

      <div style="margin-left:0;margin-right:0;text-indent:18.859844px; text-align: justify;">
        Banttan da umut kesilince, işe yarar kanıt arayan Rhyme, kurban Adams'ın olay yerinde çekilen fotoğraflarına bel bağladı. Tekerlekli iskemlesini araştırma masasına sürdü, gözlerini ekrana dikti. "Bantların kesik kenarlarına göz atsana."
      </div>

      <div style="margin-left:0;margin-right:0;text-indent:18.859844px; text-align: justify;">
        "İlginç!" Cooper, bir ekrandaki fotoğrafa, bir elindeki bant parçasına baktı.
      </div>

      <div style="margin-left:0;margin-right:0;text-indent:18.859844px; text-align: justify;">
        Teknisyeni şaşırtan bant parçalarının çok düzgün kesilerek müthiş özenle yapıştırılmış olmasıydı. Genelde parça rulodan aceleyle yırtılır, bazen de saldırgan dişiyle koparır. Böyle durumlarda iş kolaylaşır, kalan salya izinden suçlunun DNA'sına ulaşmak sorun olmaz. Saldırganın zamanı azdır, bantla uğraşmaz, telaşla kurbanın ağzını tıkar, elini ayağını sarı verir. Saatçi ise bandı keskin bir aletle kesmiş. Parça uzunlukları aynı.
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski telefonu kapayıp öğrendiklerini rapor etti. "Köprüde şu anda yapılan işlerde iğne başlı gergi demiri kullanılmıyormuş."
      </div>

      <div style="margin-left:0;margin-right:0;text-indent:18.859844px; text-align: justify;">
        Öyle olsun bakalım... Rhyme, sorulara bir çırpıda cevap bulmayı beklemiyor zaten.
      </div>

      <div style="margin-left:0;margin-right:0;text-indent:18.859844px; text-align: justify;">
        "Peki, kurbanın eline tutuşturulan ipten ne haber?"
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper örneği gözden geçirdi, bilgisayarda bazı bilgi kaynaklarını taradı ve başını salladı. "Sıradan bir ürün, peşini kovalayacak ipucu vermiyor."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme çenesiylc, laboratuvarın köşesine dizilmiş beyaz kartonları işaret etti. "Haydi, çizelgemizi hazırlamaya girişelim. Baksana Ron, el yazın güzel midir?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Pek fena sayılmaz."
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        "İşimizi görsün yeter. Yaz bakalım."
      </div>

      <div style="margin-left:0;margin-right:0;text-indent:18.859844px; text-align: justify;">
        Olayları incelerken eldeki tüm kanıtları çizelgeye geçirmek Rhyme'in vazgeçilmez alışkanlığıdır. Bu listeler onun için falcının önündeki kristal küre gibidir. Listelenen fotoğraflara, notlara, krokilere dalar gider. O arada suçlunun kim olduğuna, nerede saklandığına, ne zaman ve nerede yeniden harekete geçebileceğine kafa yorar. Asılan çizelge kartonlarını seyretmeye başladı mı, Lincoln Rhyme meditasyona geçmiş sayılır.
      </div>

      <div style="margin-left:0;margin-right:0;text-indent:18.859844px; text-align: justify;">
        "Başlıkta onun adı olsun. Kibar davranıp kendisini hangi adla anmamızı istediğini açıkça belirttiğine göre biz de onu 'Saatçi' olarak isimlendirelim."
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski patronun söylediklerini yazmaya başlarken Cooper da içinde minicik toprak örneği olan küçük deney tüpünü eline alıp mikroskobun başına geçti ve en az büyütmeyle işe girişti. Mikroskopta temel kural budur; yüksek dereceden başlanırsa, sanatsal olarak ilginç, ancak polis araştırmalarında işe yaramaz soyut görüntüler elde edilir.
      </div>

      <div style="margin-left:0;margin-right:0;text-indent:18.859844px; text-align: justify;">
        "İlk bakışta bildiğimiz sıradan toprak gibi görünüyor. Yine de içinde başka neler var, iyice bakalım." Eser miktarda kanıtları ayrıştırarak, nitelik saptamakta kullandığı kromatograf kütle spektrometresinde incelemek üzere bir örnek hazırladı.
      </div>

      <div style="margin-left:0;margin-right:0;text-indent:18.859844px; text-align: justify;">
        Sonuçlar belli olunca ekrandan başını kaldırıp üstada baktı. "Tamamdır, biraz yağ, nitrojen, üre, klor... ve protein var. Şimdi de tam profili çıkaralım..." Biraz sonra bilgisayar ekranı bol yan bilgiyle donandı. "Evet, proteinimiz balık kaynaklı."
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski, "O zaman bizim cani belki de bir balık lokantasında çalışıyor," dedi. "Bir dakika, Çin Mahallesi'nde balıkçı tezgâhı açıyor olmasın! Yok, bekle, markette balık reyonu işletiyor..."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme kafası çalışan gençleri sever ama düşünmeden laf edilmesinden hiç hoşlanmaz.
      </div>

      <div style="margin-left:0;margin-right:0;text-indent:18.859844px; text-align: justify;">
        "Buraya baksana, Ron. Kalabalık önüne çıkıp söylevine, 'Sözlerime başlamadan önce, sizlere bir şey söylemek istiyorum' diyen takımına ne denir?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Hımm. Bir düşüneyim."
      </div>

      <div style="margin-left:0;margin-right:0;text-indent:18.859844px; text-align: justify;">
        "Bu lafta gariplik yok mu? Adam konuşmaktaysa, söze zaten başlamıştır, değil mi?"
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski'nin tek kaşı havada kaldı.
      </div>

      <div style="margin-left:0;margin-right:0;text-indent:18.859844px; text-align: justify;">
        "Vurgulamaya çalıştığım şu; kanıtları incelemeye başlamadan önce bir şeyler yapılır."
      </div>

      <div style="margin-left:0;margin-right:0;text-indent:18.859844px; text-align: justify;">
        "Ne gibi, yani?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Gelen kanıtın olay yerinde elde edildiği noktaya dikkat etmek gibi, örneğin! Söyle bakayım, Sachs balık proteinini nerede bulmuş?"
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski kanıt etiketine göz attı. "Haaa!"
      </div>

      <div style="margin-left:0;margin-right:0;text-indent:18.859844px; text-align: justify;">
        "Bu 'haaa' dediğin nereden çıkmış?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Kurbanın ceketinin iç tarafından, astardan."
      </div>

      <div style="margin-left:0;margin-right:0;text-indent:18.859844px; text-align: justify;">
        "O halde kanıt bize kim hakkında bilgi vermiş oluyor?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Kurban hakkında. Suçluyla ilgisi yok."
      </div>

      <div style="margin-left:0;margin-right:0;text-indent:18.859844px; text-align: justify;">
        "Kesinlikle! Adams'ın ceketinde bu maddeye rastlamamız önemli mi? Kim bilir? Belki yararlı olur. Burada önemli nokta, işi aceleye getirip kentteki tüm balıkçı dükkânlarına telaşla ekip yollama yanlışına düşmemektir. Bu bakış açısında anlaştık mı, Ron?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Elbette, anlaştık."
      </div>

      <div style="margin-left:0;margin-right:0;text-indent:18.859844px; text-align: justify;">
        "Çok memnun oldum. Yaz bakalım şimdi şu balıklı toprağı kurbanın kanıt dökümünün altına da işimize bakalım... Adli Tıp'tan otopsi raporu hâlâ gelmedi mi?"
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper, "Biraz zaman alır," dedi ve ekledi, "Noel civarında elimizde olur."
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto'nun neşesi yerinde; "Demek geldi çattı cinayet mevsimi..."
      </div>

      <div style="margin-left:0;margin-right:0;text-indent:18.859844px; text-align: justify;">
        Pek kavrayamayan Pulaski alnını kırıştırdı. Üstadı Rhyme imdadına yetişti. "Yıl içinde en fazla kan bayram günlerinde ve tatil dönemlerinde dökülür. Unutma Ron, stres adam öldürmez. İnsanlar kıyar birbirinin canına. Stres cinayetin bahanesidir."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper'ın narası duyuldu. "Burada lifler görüyorum! Kahverengi..." Dönüp kanıt torbasındaki etikete baktı. "Kurbanın ayakkabısı ve kol saatinin kayışından."
      </div>

      <div style="margin-left:0;margin-right:0;text-indent:18.859844px; text-align: justify;">
        "Ne lifi, belli mı?"
      </div>

      <div style="margin-left:0;margin-right:0;text-indent:18.859844px; text-align: justify;">
        Teknik adam bu kez FBI lif örneği dosyalarını taradı. "Görüldüğü kadarıyla oto endüstrisi kaynaklı."
      </div>

      <div style="margin-left:0;margin-right:0;text-indent:18.859844px; text-align: justify;">
        "Katilin araba kullanıyor olması mantıklı elbette. O koca demir çubuğu metroyla getirecek değil ya... Demek oluyor ki, bizim Saatçi arabasını geçidin ağzına yanaştırmış, kurbanı öldüğü noktaya kadar sürüklemiş. Taşıt hakkında ne biliyoruz?"
      </div>

      <div style="margin-left:0;margin-right:0;text-indent:18.859844px; text-align: justify;">
        Araştırma net sonuç vermedi. Lif, kırk kadar değişik marka araba, kamyon ve cipte kullanılan paspas türünden olabilirdi. Tekerlek izlerine gelince, onun arabayı park edebileceği noktalar buzlanma tuzu kaplıydı. Bu nedenle lastikler kaldırım taşlarına doğrudan temas edip iz bırakmış değildi.
      </div>

      <div style="margin-left:0;margin-right:0;text-indent:18.859844px; text-align: justify;">
        "Araç konusunda da elde var sıfır. Pekâlâ. Katilin aşk mektubuna göz atalım, o halde."
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper, plastik saydam zarftaki beyaz kağıdı çekip çıkardı.
      </div>
    </div>

    <div style="margin-left:0;margin-right:0;text-indent:18.859844px; text-align: justify;">
      <br />
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        <i>"Soğuk Ay gökleri ayaza kesti</i>
      </div>

      <div style="margin-left:0;margin-right:0;text-indent:18.859844px; text-align: justify;">
        <i>Mehtap düştü yerin cesedi üstüne</i>
      </div>

      <div style="margin-left:0;margin-right:0;text-indent:18.859844px; text-align: justify;">
        <i>Dolunay, ölümün tam saati!</i>
      </div>

      <div style="margin-left:0;margin-right:0;text-indent:18.859844px; text-align: justify;">
        <i>Çıkıyor ölüm, doğumun yoluna. "</i>
      </div>

      <div style="margin-left:0;margin-right:0;text-indent:18.859844px; text-align: justify;">
        <i>Saatçi</i>
      </div>
    </div>

    <div style="margin-left:0;margin-right:0;text-indent:18.859844px; text-align: justify;">
      <i><br /></i>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        "Öyle mi?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Öyle olan nedir?" Pulaski, üstadın tek sözcüğünü kaçırmak istemiyor.
      </div>

      <div style="margin-left:0;margin-right:0;text-indent:18.859844px; text-align: justify;">
        "Dolunay. Açıkça anlaşılıyor. Bugün, değil mi?"
      </div>

      <div style="margin-left:0;margin-right:0;text-indent:18.859844px; text-align: justify;">
        Pulaski atılıp Rhyme'in <i>New York Times'</i><i>mı</i> karıştırdı. "Öyle. Tam dolunay."
      </div>

      <div style="margin-left:0;margin-right:0;text-indent:18.859844px; text-align: justify;">
        Baker dayanamadı. "Soğuk Ay, büyük harfle yazılmış; ne demek istemiş, bununla?"
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper internette arama yaptı. "İşte bu, ay takvimine ait bir ay adı... Biz güneş takvimi kullanıyoruz. Güneş çevresinde üç yüz altmış beş günde dönüyoruz. Ay takviminde ise zaman yeni aya göre ölçülür. Ayların adı, insan ömrünün adımlarını tanımlar. Yılın dönüm noktalarına göre; mesela ilkbaharda Çilek Ayı, sonbaharda Hasat Ayı, Avcı Ayı gibi. Soğuk Ay, bizdeki Aralık ayına denk geliyor. Aralık ayında, ömür çizgisinde hiçbir halt olmuyor. Yani aralık ölüm ayı."
      </div>
    </div>

    <div>
      <div style="margin-left:0;margin-right:0;text-indent:18.859844px; text-align: justify;">
        Rhyme yılların deneyimiyle iyi biliyor ki; katil, aydan, mehtaptan söz etti mi, işin sonu seri cinayete varır. Gerçi ayın etkisiyle insanların suça yöneldiği üzerine epey yazılıp çizilmiş ama Rhyme'in yorumu başka. Ona kalırsa suçu asıl tetikleyen, konu üzerinde bu kadar safsatanın üretiliyor olması. Steven Spielberg'in <i>Üçüncü Türden Yakın İlişkiler</i> filminden sonra New York Polisi'ne uzaylılar tarafından kaçırılma şikayetleri yağmıştı!
      </div>

      <div style="margin-left:0;margin-right:0;text-indent:18.859844px; text-align: justify;">
        "Sen şimdi 'Saatçi' ve 'Soğuk Ay' başlıklarını birlikte gir arama motoruna. Ha, bu arada, ay takvimindeki diğer ay adlarını da tara."
      </div>

      <div style="margin-left:0;margin-right:0;text-indent:18.859844px; text-align: justify;">
        On dakika boyunca FBI Şiddet Suçlusu Tanıma Programı, Ulusal Suç Bilgi Merkezi ve eyalet bilgi kaynaklan tarandı, bir sonuca varılamadı.
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme, doğrudan dörtlüğün girilip taranmasını istedi. Düzineyle edebiyat sitesine bakıldı ama faydasız. Cooper, başları sıkıştıkça hatırını sordukları New York Üniversitesi 'nden bir edebiyat profesörünü aradı. Adam dörtlüğü hiç duymamış. Dörtlük ya hiç bilinmeyen bir şiir, dolayısıyla kitaplara, antolojilere girmemiş; ya da Saatçi'nin kişisel marifeti.
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper, dörtlüğün kâğıdını araştırdı. "Sıradan bilgisayar baskı kâğıdı, Hewlett Packard Laser Jet çıktısı... Yakalanacak bir özelliği yok."
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme umutsuzca başını eğdi. Katil eğer seri işler yapmak niyetindeyse şu anda yeni avını kolluyor, hatta öldürüyor bile olabilir.
      </div>

      <div style="margin-left:0;margin-right:0;text-indent:18.859844px; text-align: justify;">
        Az sonra Amelia Sachs geldi, ceketini çıkarıp attı. Dennis Baker ile tanıştırdılar. Polis şefi Sachs'ın araştırma ekibinde oluşuna sevindiğini söyledi; meslekteki ününün yaygınlığından söz etti. Belli ki adam bekâr, lafını gülücüklerle süsleyip hafiften asılıyor. Sachs hızlı, profesyonel bir el sıkışmayla yetindi. Bu sulu üsluplar polis kadınların günlük yaşamının parçasıdır...
      </div>

      <div style="margin-left:0;margin-right:0;text-indent:18.859844px; text-align: justify;">
        Rhyme o ana kadar kanıt üzerinden yürütülen çalışmayı özetleyince, Sachs, "Pek sonuç çıkmadı demek," diye mırıldandı ve ekledi, "Bu katil sıkı adam."
      </div>

      <div style="margin-left:0;margin-right:0;text-indent:18.859844px; text-align: justify;">
        Baker araya girdi. "Şüpheliden ne haber?"
      </div>

      <div style="margin-left:0;margin-right:0;text-indent:18.859844px; text-align: justify;">
        Sachs arkasındaki kapıyı işaret etti. "Bir iki dakika sonra Inırada olacak. Biz görüşmek isterken kaçtı ama, aradığımız adam o değil. Kimliğini araştırdım. Evli, beş yıldır aynı firmada borsa danışmanı olarak çalışıyor, hakkında soruşturma yok." Başıyla gergi çubuğunu gösterdi. "Şunu taşıyabileceğini bile sanmam."
      </div>

      <div style="margin-left:0;margin-right:0;text-indent:18.859844px; text-align: justify;">
        Kapı vuruldu. Sachs'ın arkasında iki polis arasında elleri kelepçeli talihsiz kaçak belirdi. Ari Cobb otuz-otuz beş yaşlarında, düzinesi beş kuruşa işadamı kontenjanından derli toplu görünüşlü, boyluca biri. Paltosu güzel, belki de kaşmir ama sokağın çamuru sıçramış eteklerine. Koşturmaca sırasında lekelenmiş olmalı. Adamakıllı tedirgin olduğu belli.
      </div>

      <div style="margin-left:0;margin-right:0;text-indent:18.859844px; text-align: justify;">
        İlk soru Sellitto'dan. "Hikâyen nedir? Anlat bakalım."
      </div>

      <div style="margin-left:0;margin-right:0;text-indent:18.859844px; text-align: justify;">
        "Kendisine de söylediğim gibi..." Gücenik bakışlarla Sachs'ı süzüyor. "...Ben Cedar Street'deki metro durağına gidiyordum, dün gece yani... Paramı düşürmüşüm. Hah işte!" Iiliyle kanıt masasında duran kâğıt para maşasını gösteriyor. "Orada duruyor. Sabah parayı düşürdüğümü fark edince aramak için oraya geldim. O sırada polisi gördüm. Bilemiyorum işte. Bulaşmak istemedim, hepsi bu. Borsa danışmanıyım da... Herkesin ağzına düşmekten hoşlanmayan müşterilerim var. İşimden olmaktan çekmiyorum." O ana kadar Rhyme'in tekerlekli iskemlede oturduğunu fark etmemişti anlaşılan, birden gözlerini kırpıştırdı, derken toparlanıp haklı adam havasını yeniden takındı.
      </div>

      <div style="margin-left:0;margin-right:0;text-indent:18.859844px; text-align: justify;">
        Giyim kuşamı araştırıldı, kendisini cinayete bağlayacak ne bir kum tanesi, ne kan izi, ne de başka bir olumsuzluk bulunabildi. Sachs gibi Rhyme da adamın aranan Saatçi olmadığını anlamıştı ama ne olur ne olmaz, ortadaki suç cinayet, dikkati elden bırakmamak gerekti. Sert bir tavırla emretti. "Alın şunun parmak izini!"
      </div>

      <div style="margin-left:0;margin-right:0;text-indent:18.859844px; text-align: justify;">
        Cooper söyleneni yaptı, izleri karşılaştırdı ve sonuç olumsuz çıktı, parmak izi eşleşmedi. Ulusal suç kayıtlarında adamın adı yoktu. Motorlu taşıtlar ana listeleri tarandı; Cobb adına tescilli araç görülmüyor, adamın arabası yok. Arkasından kredi kartları kontrol edildi, bankalar arandı, son günlerde araba kiralamadığı da ortaya çıktı.
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto yine araya girdi. "Parayı ne zaman düşürdüm, demiştin?"
      </div>

      <div style="margin-left:0;margin-right:0;text-indent:18.859844px; text-align: justify;">
        Dün gece işten 19:30 civarında çıkmış, arkadaşlarıyla bir iki kadeh atmaya gitmiş, 21:00 sularında çıkıp metroya doğru yürümeye başlamış. Cedar boyunca ilerlerken, metro kartını çıkardığını hatırlıyor. Parayı herhalde o sırada düşürmüş olmalıyım, eliyor. Derken metroya binmiş ve de 21:45 gibi, Upper East Side'daki evine varmış. Karısı iş seyahatinde olduğu için doğrudan eve girmeyip yandaki bara takılarak karnını doyurmuş. Gecenin on birinde evine gitmiş.
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto telefona sarılıp adamın öyküsünü kontrol etti. İşyerindeki gece bekçisi çıkış saatini doğruladı. Kredi kartı ekstresi, saat dokuzda Water Street'deki bir barda hesap ödediğini kanıtlıyordu. Oturduğu binanın kapıcısı ve bir komşusu, söylediği saatte eve döndüğüne şahitti. Bu durumda 21:15 ile 23:00 arasında iki adamı kaçırıp birini rıhtımda haklayıp hemen arkasından geçidin ağzında Teddy Adams'a dehşetengiz bir ölüm töreni düzenlemesi olacak iş değil.
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto inatla üsteledi. "Buraya bak, biz burada çok ciddi bir cinayeti araştırmakla meşgulüz, anlaşıldı mı! Olay tam da senin oralarda dolandığın saatlerde gerçekleşti. Bize ipucu verecek bir şeyler takıldı mı gözüne?"
      </div>

      <div style="margin-left:0;margin-right:0;text-indent:18.859844px; text-align: justify;">
        "Yok, hayır, yok bir şey... Yemin ederim, elimden gelse size yardımcı olurdum, ama... "
      </div>

      <div style="margin-left:0;margin-right:0;text-indent:18.859844px; text-align: justify;">
        "Katil yeni bir saldırı daha planlıyor olabilir."
      </div>

      <div style="margin-left:0;margin-right:0;text-indent:18.859844px; text-align: justify;">
        "Yazık, çok üzülürüm," Cobb böyle diyor ama sesinden umurunda olmadığı belli. "Paniğe kapılmıştım ben. Bu da suç değil, herhalde."
      </div>

      <div style="margin-left:0;margin-right:0;text-indent:18.859844px; text-align: justify;">
        Sellitto iki resmi polise döndü. "Bir iki dakikalığına dışarı alın beyefendiyi."
      </div>

      <div style="margin-left:0;margin-right:0;text-indent:18.859844px; text-align: justify;">
        Adam çıkınca Baker, "Zamana yazık..." diyecek oldu.
      </div>

      <div style="margin-left:0;margin-right:0;text-indent:18.859844px; text-align: justify;">
        Sachs hayır anlamında başını salladı. "Bir şeyler biliyor, eminim; önsezim öyle söylüyor."
      </div>
    </div>

    <div style="margin-left:0;margin-right:0;text-indent:18.859844px; text-align: justify;">
      Rhyme, polisin bilimselliğine kendi deyimiyle 'sıradan halk hurafesi' karıştığı anlarda, hoş gördüğünü biraz da belli ederek işi Sachs'a bırakır. Bir yanda tanıklar, psikoloji bilimi, öte yanda, Tanrı esirgesin, önsezi!
    </div>

    <div style="margin-left:0;margin-right:0;text-indent:18.859844px; text-align: justify;">
      "Pekâlâ, çok güzel, senin önsezin ne yapmamızı emrediyor, söyle bakalım."
    </div>

    <div style="margin-left:0;margin-right:0;text-indent:18.859844px; text-align: justify;">
      Karşılık Sachs'dan önce Sellitto'dan geldi. "Benim bir fikrim var," dedi. Ceketinin önünü açtı, her daim buruşuk gömleği ortaya çıktı, cep telefonunu arandı, sonunda buldu.
    </div>
  </div>
</body>
</html>
