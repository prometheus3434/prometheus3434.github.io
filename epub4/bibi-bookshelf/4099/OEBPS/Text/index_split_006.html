<?xml version="1.0" encoding="utf-8" standalone="no"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="en">
<head>
  <title>#2 Kuralsız</title>
  <link href="../Styles/stylesheet.css" rel="stylesheet" type="text/css" />
  <link href="../Styles/page_styles.css" rel="stylesheet" type="text/css" />
</head>

<body class="calibre">
  <h1 class="block15" id="id_bookmark34">YİRMİ DÖRDÜNCÜ BÖLÜM</h1>

  <p class="block17"><span class="text5">Kan tuhaf bîr renk. Tahmin edilenden daha koyu</span> olabiliyor.</p>

  <p class="block17">Marlene’in kolumu sıkan parmaklarına bakıyorum. Kısa tırnaklarının uçları tırtıklı çünkü kızın tırnak yeme gibi kötü bir alışkanlığı var. Beni iteklediğine göre yürüyor olmalıyım. Hareket ettiğimin farkında bile değilim ama zihnimde hala canlı olan Eric’in önünde duruyorum.</p>

  <p class="block17">Oysa tıpkı Will gibi öldü. Tıpkı Will gibi olduğu yere yığıldı.</p>

  <p class="block17">Öldüğünü gördüğümde boğazıma oturan yumruğun gideceğini sanıyordum ama öyle olmuyor. Nefes almakta zorlanıyorum, ciğerlerime hava çekmeye çalışıyorum. îyi ki kalabalığın gürültüsü sayesinde kimse beni duyamıyor. Kapılara doğru kör adımlarla ilerliyoruz. En önde Harrison var; Tori’yi bir çocuk gibi sırtına almış. Kadın kollarını onun boynuna dolarken gülüyor.</p>

  <p class="block17">Tobias elini sırtıma koyuyor. Biliyorum, çünkü arkamdan geldiğini gördüm ama hissedemiyorum. Hiçbir şey hissedemiyorum.</p>

  <p class="block17">Kapı dışarıdan açıldığında Jack Kang ve beraberindeki bir Dürüstlük grubuyla karşı karşıya geliyoruz.</p>

  <p class="block17">“Siz ne yaptınız?” diye soruyor Jack. “Eric’in hücresinden kaybolduğunu yeni haber aldım.”</p>

  <p class="block17">“Yargılanıyordu,” dedi Tori. “Onu yargıladık ve cezasını verdik. Bize teşekkür etmelisiniz.”</p>

  <p class="block17">“Niye...” Jack’in suratı mosmor oldu. Her ne kadar aynı şey olsalar da kan yanak kızarmasından daha koyu bir renk. “Size niye teşekkür edecekmişim?”</p>

  <p class="block17">“Çünkü siz de onun cezasını çekmesini istiyordunuz, öyle değil mi? Sonuçta çocuklarınızdan birini öldürmüştü.” Tori masumca açılmış kocaman gözlerle başım kaldırarak adama bakıyor. “Eh, sizi yormamak için biz icabına baktık! Şimdi de müsaadenizle buradan gidiyoruz.”</p>

  <p class="block17">“Ne? Gitmek mi?” diyor Jack ağzından tükürükler saçarak. Buradan ayrılırsak Max’in ona ilettiği üç şartın ikisini yerine getiremeyecek düşüncesiyle bile dehşete düştüğü yüzünden okunabiliyor.</p>

  <p class="block17">“Bunu yapmanıza izin veremem,” diyor.</p>

  <p class="block17">“Bizim bir şeyler yapmamıza izin vermiyorsun zaten,” diyor Tobias. “Yolumuzdan çekilmezseniz yanınızdan geçmek yerine, üzerinizden geçmek zorunda kalacağız.”</p>

  <p class="block17">“Buraya ittifak kurmak için gelmemiş miydiniz?” diye kaşlarım çatıyor Jack. “Buradan giderseniz Bilgelikle ittifak kurarız, bunu yapacağımızdan hiç kuşkunuz olmasın ve bir daha buradan hiçbir destek..</p>

  <p class="block17">“Desteğinize ihtiyacımız yok,” diyor Tori. “Biz Cesurlarız.”</p>

  <p class="block17">Tezahüratlar ve haykırışlar, zihnimdeki bulanıklığı dağıtıyor. Bütün Cesurlar yekvücut öne atılıyor. Koridordaki Dürüstler ciyaklayarak patlayan kanalizasyon borusu gibi dağılıyor, Cesurlar ise boşalan yeri su gibi dolduruyor.</p>

  <p class="block17">Marlene’in eli artık kolumda değil. Önümdeki Cesurlarla birlikte merdivenlerden aşağı koşarak iniyorum, bağırıp çağıranları, dirsekleyenleri umursamıyorum. Seçme Töreninden hemen sonra Platformun merdivenlerinden fırtına gibi koşan bir aday gibi hissediyorum kendimi yine. Bacak kaslarım yanıyor ama sorun değil.</p>

  <p class="block17">Lobiye ulaşıyoruz. Bir grup Dürüst ve Bilge bizi karşılıyor. Aralarında saçlarından asansörlere doğru sürüklenen sarışın Uyumsuz kadın, kaçmasına yardım ettiğim kız ve Cara da var. Çaresiz bakışlarla yanlarından uçarcasına geçen Cesurları seyrediyorlar.</p>

  <p class="block17">Cara beni görür görmez kolumu yakalayıp durduruyor. “Hepiniz nereye gidiyorsunuz?”</p>

  <p class="block17">“Cesurluk merkezine.” Kolumu kurtarmaya çalışsam da Cara bırakmıyor. Kızın yüzüne bakmıyorum. Şu anda ona bakamam.</p>

  <p class="block17">“Dostluk yerleşkesine gidin,” diyorum. “İsteyen herkese güvenli bir yer vaat ediyorlar. Burada emniyette değilsiniz.”</p>

  <p class="block17">Beni itercesine kolumu bırakıyor.</p>

  <p class="block17">Dışarıda yer spor ayakkabılarımın altından kayıyor, koşar adım yürümeye başladığımda bol kıyafetlerim sırtıma yapışıyor. Yağmur yağıyor. Ayaklarım su birikintilerine daldıkça paçalarım ıslanıyor.</p>

  <p class="block17">Islak beton kokusunu alıyorum ve başka .hiçbir şey düşünmüyorum.</p>

  <p class="block17">Korkuluktan uçuruma bakıyorum. Sular altımdaki kaya duvarı dövüyor ama ayakkabılarımı ıslatacak kadar yukarı çıkamıyor.</p>

  <p class="block17">Yaklaşık yüz metre ötede Bud etrafındakilere boya mermisi atan silahları dağıtıyor. Diğer biri boya mermilerini veriyor. Kısa süre sonra Cesurluk merkezinin bütün gizli köşeleri rengarenk boyanacak, güvenlik kameralarının mercekleri hiçbir şey göremeyecek.</p>

  <p class="block17">“Selam Tris,” diye yanıma koşuyor Zeke. Kan çanağına dönen gözleri şişmiş, yine de hafifçe gülümsüyor.</p>

  <p class="block17">“Selam. Gelebilmişsin.”</p>

  <p class="block17">“Evet. Shauna’nın sağlık durumu düzelene kadar bekledik, sonra onu buraya getirdik.” Başparmağıyla gözünü ovalıyor. “Buraya gelmesini istemedim ama Dürüstlük artık güvenli bir yer değil, biliyorsun.”</p>

  <p class="block17">“Shauna nasıl?”</p>

  <p class="block17">“Bilmiyorum. Üstesinden gelecek ama hemşire belden aşağısının felç olabileceğini düşünüyor. Gerçi benim için sorun değil; lâkin...” Bir omzunu kaldırıyor. “Yürüyemezse Shauna nasıl bir Cesur olur?”</p>

  <p class="block17">Çukurun ötesinde yukarı tırmanan patika yolda birbirleriyle yarışan çocukları, duvarlara boya mermileriyle ateş etmelerini seyrediyorum. Bir tanesi durup taşı sarıya boyuyor.</p>

  <p class="block17">Topluluksuzlarla geçirdiğimiz gece Tobias’ın, fiziksel olarak yeterli olmadıkları için yaşlıların Cesurluktan ayrıldıklarına dair söylediklerini hatırlıyorum. Bizi en acımasız topluluk olarak anlatan Dürüstlük şarkısı aklıma geliyor.</p>

  <p class="block17">“Olur,” diyorum.</p>

  <p class="block17">“Tris. Sana yürüyemeyecek diyorum.”</p>

  <p class="block17">“Tabii ki yürüyecek.” Başımı kaldırıp ona bakıyorum. “Tekerlekli sandalyeyle biri onu Çukurun patikalarında gezdirir, üstelik yukarıda bir asansör var.” Tepeyi işaret ediyorum. “İpten kaymak ya da ateş etmek için yürümesine gerek yok.”</p>

  <p class="block17">“Onu tekerlekli sandalyeyle itmemi istemeyecektir.” Sesi çatlar gibi oluyor. “Onu oradan oraya taşımamı, kucağıma almamı da istemeyecektir.”</p>

  <p class="block17">“Alışması gerekecek. Sırf yürüyemiyor diye aptalca bir gerekçeyle Cesurluktan atılmasına izin mi vereceksin?”</p>

  <p class="block17">Zeke birkaç saniye sessiz kalıyor. Yüzümü süzerken sanki sözlerimi değerlendiriyormuş gibi gözlerini kısıyor.</p>

  <p class="block17">Sonra eğilip kollarıyla beni sarıyor. O kadar uzun zamandır birisiyle kucaklaşmadım ki kaskatı kesiliyorum. Neyse ki hemen gevşiyorum ve ıslak kıyafetlerime rağmen tüylerimi ürperten bu samimi sıcaklığı kabul ediyorum.</p>

  <p class="block17">“Ben gidip biraz atış yapacağım,” diyor Zeke geri çekilirken. “Gelmek ister misin?”</p>

  <p class="block17">Omuz silkip peşinden Çukurun diğer ucuna gidiyorum. Bud bize de boya tabancası verdiğinde mermileri dolduruyorum. Ağırlığı, şekli ve malzemesi tabancadan o kadar farklı ki elimde tutmakta zorlanmıyorum.</p>

  <p class="block17">“Çukur ve yeraltını hallettik sayılır,” diyor Bud. “Siz Pusunun icabına bakın.”</p>

  <p class="block17">“Pusu mu?”</p>

  <p class="block17">Bud üzerimizdeki cam binayı işaret ediyor. Bakarken sanki her yanıma milyonlarca iğne batırılıyor. Burada son kez durup yukarı baktığımda simülasyonu yok etmek üzereydim. Babam yanımdaydı.</p>

  <p class="block17">Zeke çoktan patikaya doğru koşmaya başlamış. Gücümü toplayıp ardından gidiyorum; önce bir adım, ardından başka bir adım. Yürümekte zorlanıyorum çünkü nefes almakta zorlanıyorum ama bir şekilde kendimi toparlamayı başarıyorum. Merdivenlere ulaştığımda göğsümdeki ağırlık uçup gidiyor.</p>

  <p class="block17">Pusuya girdiğimizde Zeke boya tabancasını tavandaki kameralardan birine doğrultuyor. Ateş ettiğinde yeşil boya kamera merceğine değmeden pencerelerden birine isabet ediyor.</p>

  <p class="block17">“Of!” diyorum yüzümü ekşiterek. “Offfî”</p>

  <p class="block17">“Ya, öyle mi? İlk seferinde mükemmel bir atış yaptığını görmek çok hoşuma gider.”</p>

  <p class="block17">“Görmek mi istiyorsun?” Boya tabancasını sağ elim yerine sol elimle doğrultuyorum. Silahı sol tarafımla kullanmaya alışık değilim ama sağ tarafımla rahatça ağırlığım dengeleyebiliyorum. Kameranın yerini saptayıp merceğe nişan alıyorum. Kafamın içinde bir ses fısıldıyor. Nefes al. Nişan al. Nefes ver. Ateş et. Sesin Tobias’a ait olduğunu anlamam birkaç saniyemi alıyor. Ateş etmeyi Tobias’tan öğrendim. Tetiği çektiğimde boya dolu mermi kameraya uçup merceği tamamen maviye boyuyor. “Al bakalım! İşte gördün! Üstelik sağ elimle vurdum.”</p>

  <p class="block17">Zeke homurdanıyor, bu durumdan hiç hoşlanmadığı belli.</p>

  <p class="block17">“Hey!” diye sesleniyor neşeli bir ses. Marlene, cam döşemeden başını uzatıyor. Boya alnına bulaşmış, kaşları mor renkte görünüyor. Hınzırca gülümseyip Zeke’ye nişan alıp onu bacağından vuruyor, sonra bana ateş ediyor. Boya mermisi koluma isabet ettiğinde battığını hissediyorum.</p>

  <p class="block17">Marlene kahkaha attıktan sonra cam döşemenin altında kayboluyor. Zeke’yle bakıştıktan sonra ardından koşuyoruz. Kız kahkahalar atarak patika yolda koşuyor, yolundan çekilsinler diye çocukları eliyle kışkışlıyor. Ateş ettiğimde onu değil, duvarı vuruyorum. Marlene, korkuluğa yakın duran çocuğa birine ateş ediyor. Hector, Lynn’in küçük kardeşi. Hec, önce şok içinde bakıyor, sonra o da ateş ettiğinde Marlene’in yanında duran birine isabet ettiriyor.</p>

  <p class="block17">Çukurda herkes birbirine nişan alırken boya mermileri patlıyor, genci yaşlısı bir an için kameraları unutuyor. Patikadan indiğimde etrafımı tezahüratlar ve kahkahalar sarıyor. Ekipler oluşturmak için biraraya toplanıyoruz ama herkes yine de bireysel takılıyor.</p>

  <p class="block17">Hengame sona erdiğinde boyadan giysilerimin siyah olduğu anlaşılmıyor. Neden Cesurluk topluluğunu seçtiğimi hatırlatması için rengarenk boyalı tişörtü saklamaya karar veriyorum. Cesurluk mükemmel bir topluluk olmayabilir ama buradaki insanlar en azından hayat dolular. Özgür olmayı seviyorlar.</p>

  <h1 class="block15" id="id_bookmark35">YİRMİ BEŞİNCİ BÖLÜM</h1>

  <p class="block17">BİRİLERİ CESURLUK MUTFAĞINA GİRİP KİLERDEKİ KONSERVELERİ ısıtıyor ve bu sayede de akşam vakti sıcak yemek yiyebiliyoruz. Saldırıdan önce christina, al ve will’le birlikte oturmaya alışık olduğum masaya oturuyorum. Masaya oturduğum anda boğazımda bir yumru hissediyorum. Nasıl sadece yarımız kaldı?</p>

  <p class="block17">Bunun sorumlusunun ben olduğumu hissediyorum. Affetseydim Al hala hayatta olurdu ama affetmedim. Soğukkanlı düşünebilseydim Will ölmezdi ama düşünmek aklıma bile gelmedi.</p>

  <p class="block17">Vicdan azabıma daha fazla gömülmeye fırsat bulamadan Uriah tepsisini masaya koyup yanıma oturuyor. Tabağını yahni ve çikolatalı pastayla doldurmuş. Pasta yığınına bakıyorum.</p>

  <p class="block17">“Pasta mı vardı?” diye soruyorum, Uriah’ınkinden daha dolu görünen kendi tabağıma bakarken.</p>

  <p class="block17">“Evet, biri yaptı. Arkada birkaç kutu karışım bulm fırına sürmüş,” diyor. “Benimkinden bir ısırık alabilirsin ve</p>

  <p class="block17">“Bir ısırık mı? O pasta dağım tek başına mı yemeyi planlıyorsun?”</p>

  <p class="block17">“Evet.” Kafası karışmış gibi görünüyor. “Neden?”</p>

  <p class="block17">“Önemli değil.”</p>

  <p class="block17">Christina masaya geliyor ama benden mümkün olduğunca uzağa oturuyor. Zeke tepsisiyle onun yanma yerleşiyor. Biraz sonra Lynn, Hector ve Marlene de geliyor. Masanın altında bir hareket sezdiğimde Marlene’le Uriah’ın el ele tutuştuğunu görüyorum. Parmakları birbirine dolanmış. İkisi de normal görünmeye çalışıyor ama kaçamak bakışmaları gözümden kaçmıyor.</p>

  <p class="block17">Marlene’in solunda oturan Lynn, ekşi bir şey yemiş gibi suratını ekşitiyor. Sonra yemeğini kaşıklamaya başlıyor.</p>

  <p class="block17">“Yangından mal mı kaçırıyorsun?” diye soruyor Uriah. “Bu hızla yersen boğulacaksın.”</p>

  <p class="block17">Lynn kaşlarını çatarak ona bakıyor. “Birbirinize bakışıp dururken ben sizi boğacağım.”</p>

  <p class="block17">Uriah’ın kulakları kızarıyor. “Sen ne diyorsun?”</p>

  <p class="block17">“Ben dahil masadaki hiçbirimiz aptal değiliz. Neden sevişip bu işi aradan çıkarmıyorsunuz?”</p>

  <p class="block17">Uriah donakalıyor. Oysa Marlene ateş saçan gözlerle Lynn e bakarken, eğilip Uriah’ı dudağından öpüyor. Bunu yaparken parmaklarını genç adamın boynuna götürüp yakasından içeri kaydırıyor. Ağzıma götürmekte olduğum çataldan bezelyeler masaya saçılıyor.</p>

  <p class="block17">Lynn tepsisini kaptığı gibi hızla masadan kalkıyor.</p>

  <p class="block17">“Bu da neydi böyle?” diye soruyor Zeke.</p>

  <p class="block17">“Bana sorma,” diyor Hector. “Her gün bir şeylere öfkeleniyor. Artık ipin ucunu kaçırdım.”</p>

  <p class="block17">Uriah’la Marlene kafa kafaya veriyor. İkisi de hala gülümsüyorlar.</p>

  <p class="block17">Kendimi tabağıma bakmaya zorluyorum. Ayrı ayrı tanıdığın iki kişinin biraraya geldiğini görmek tuhaf ama aslında her şey gözümüzün önünde gerçekleşiyordu. Bir ses duyduğumda Christina’nın elindeki çatalla yemek tabağıyla oynadığını görüyorum.</p>

  <p class="block17">“Dört!” diye sesleniyor Zeke, eliyle işaret ederek. Rahatlamış görünüyor. “Buraya gel, masada yer var.”</p>

  <p class="block17">Tobias elini sağlam omzuma yerleştiriyor. Parmaklarından bazıları yarılmış, kan hala kurumamış. “Kusura bakmayın, kalamayacağım,” diyor.</p>

  <p class="block17">Sonra eğilip “Seni bir süreliğine arkadaşlarından çalabilir miyim?” diye soruyor.</p>

  <p class="block17">Ayağa kalkarken masadakilere el sallıyorum ama sadece Zeke karşılık veriyor. Christina ve Hector tabaklarına bakıyor, Uriah ve Marlene ise fısır fısır konuşuyorlar. Tobias’la kafeteryadan çıkıyoruz.</p>

  <p class="block17">“Nereye gidiyoruz?”</p>

  <p class="block17">“Trene,” diyor. “Bir görüşme yapacağım ve durumu anlamama yardım etmen için sana ihtiyacım var.”</p>

  <p class="block17">Çukur duvarlarına oyulmuş patika yollardan yukarı çıkıp bizi Pusuya götürecek merdivenleri tırmanıyoruz.</p>

  <p class="block17">“Bana niye ihtiyacın...”</p>

  <p class="block17">“Çünkü bu konuda benden daha iyisin.”</p>

  <p class="block17">Buna verecek bir cevabım yok. Merdivenden çıkıp cam zeminde yürüyoruz. Yolumuzun üzerinde korku simülasyonumla yüzleştiğim rutubetli odadan geçiyoruz. Yerdeki şırıngaya bakılırsa yakın zamanda birileri buraya gelmiş.</p>

  <p class="block17">“Bugün korku simülasyonuna girdiiı mi?” diye soruyorum. “Neden sordun?” Kara gözleriyle beni süzüyor. On kapıyı ittiğinde sıcak yaz havası yüzümü okşuyor. Rüzgar yok. “Parmakların yarılmış ve biri bu odayı kullanmış.”</p>

  <p class="block17">“İşte ben de tam olarak bundan bahsediyorum. Sezgilerin çoğumuzdan daha güçlü.” Saatine bakıyor. “Saat 8:05 trenini yakalamamı söylediler. Hadi!”</p>

  <p class="block17">İçimde bir umut beliriyor. Belki bu sefer tartışmayız. Belki sonunda aramız düzelir.</p>

  <p class="block17">Raylara yürüyoruz. Bunu son yaptığımızda Bilgelik yerleşkesinde ışıkların yandığını göstermek, onların Fedakarlara bir saldırı planladıklarını söylemek istemişti. Şimdiyse içimden bir his topluluksuzlarla görüşmeye gittiğimizi söylüyor.</p>

  <p class="block17">“Sezgilerim, sorumu geçiştirdiğini anlayacak kadar güçlü,” diyorum.</p>

  <p class="block17">Tobias iç çekiyor. “Evet, korku simülasyonuma girdim. Değişip değişmediğini görmek istedim.”</p>

  <p class="block17">“Ve değiştiğini gördün. Öyle değil mi?”</p>

  <p class="block17">Yüzüne düşen bir tutam saçı geri tarayıp gözlerini kaçırıyor. Saçlarının bu kadar gür olduğunu bilmiyordum Saçlarını neredeyse sıfır numaraya vurdurduğu için daha önce anlamak mümkün değildi. Fedakar saç kesimi şimdi neredeyse beş santim uzunluğundaydı ve perçemleri alnına düşüyor. Bu haliyle daha az tehditkar, daha çok benimle birçok sırrını paylaşan insan gibi görünüyor.</p>

  <p class="block17">“Evet,” diyor. “Ama korkularımın sayısı hala aynı.”</p>

  <p class="block17">Sol tarafımdan trenin düdüğünü duyuyorum ama lokomotifin farları yanmıyor. Vagonlar rayların üzerinde sinsi bir yaratık gibi kayıyor.</p>

  <p class="block17">“Arkadan beşinci vagon!” diye bağırıyor Tobias. ikimiz birden koşmaya başlıyoruz. Beşinci vagonu bulduğumda sol elimle kapıya tutunuyorum ve bütün gücümle kendimi yukarı çekiyorum. Bacağımı içeri atmayı denesem de başaramıyorum; tehlikeli bir şekilde tekerleklere doğru savruluyorum. Çığlık atarken dizimi vagonun zeminine yerleştirip içeri atlıyorum.</p>

  <p class="block17">Tobias hemen arkamdan atlayıp yanıma çömeliyor. Dizimi tutarken dişlerimi sıkıyorum.</p>

  <p class="block17">“Dur, bir bakayım,” diyor. Paçamı dizime kadar sıyırıyor. Parmakları tenimde görünmeyen, serin izler bırakıyor. Yakasını kavradığım gibi onu kendime çektiğimi, öpüşmeye başladığımızı, vagonda alt alta üst üste yuvarlandığımızı hayal ediyorum ama bunların hiçbirini yapamam çünkü sırlar aramıza mesafe koyuyor.</p>

  <p class="block17">Dizim kanıyor. “Derin bir sıyrık değil. Çabucak iyileşir,” diyor Tobias.</p>

  <p class="block17">Başımı sallıyorum. Acı azalmaya başladı bile. Paçamı indirdiğinde yere uzanıp tavana bakıyorum.</p>

  <p class="block17">“Marcus hala korkuların arasında mı?” diye soruyorum.</p>

  <p class="block17">Sanki biri gözlerinin arkasında kibrit çakmış gibi görünüyor. “Evet. Ama aynı şekilde değil.”</p>

  <p class="block17">Bir keresinde adaylıktan itibaren korku simülasyonunun hiç değişmediğini söylemişti. Şimdi küçük bir değişiklik bile varsa bu bir gelişme sayılır.</p>

  <p class="block17">“Bu sefer sen de varsın.” Ellerine bakarken kaşlarını çatıyor. “O kadını vurmak yerine senin ölümünü seyretmek zorunda kalıyorum. Ve durdurmak için elimden hiçbir şey gelmiyor.”</p>

  <p class="block17">Elleri titriyor. Onu avutacak bir şeyler söylemek istiyorum. Mesela ölmeyeceğim gibi. Ama bunu bilemem. Tehlikeli bir dünyada yaşasak da canlı kalmak için hayata tırnaklarımla yapışmış durumdayım. Yine de ona güvence veremem.</p>

  <p class="block17">Tobias tekrar saatine bakıyor. “Her an gelebilirler.”</p>

  <p class="block17">Ayağa kalktığımda Evelyn ve Edward’ı rayların yanında görüyorum. Tren daha yanlarına varmadan koşmaya başlıyorlar, sonra da en az Tobias gibi sorunsuzca vagona atlıyorlar. Vagona atlama konusunda sıkı çalışmış olmalılar.</p>

  <p class="block17">Edward bana bakıp pis pis gülüyor. Bugün gözüne taktığı korsan bandının üzerine mavi renkli kocaman bir “X” işlenmiş.</p>

  <p class="block17">“Selam,” diyor Evelyn. Bunu söylerken, ben orada değilmişim gibi sadece Tobias’a bakıyor.</p>

  <p class="block17">“Güzel buluşma yeri,” diyor Tobias. Hava neredeyse kararmış durumda. Laciverte çalan gökyüzünün önünde binaları sadece siluet olarak görebiliyorum. Göle yakın pırıltılar, Bilgelik genel merkezinin ışıkları olmalı.</p>

  <p class="block17">Tren her zamankinden farklı olarak sola dönerek Bilgelikten uzaklaşıp şehrin terk edilmiş bölgesine doğru ilerliyor. Vagondaki sessizlikten trenin yavaşladığını anlıyorum.</p>

  <p class="block17">“Daha güvenli olduğunu düşündüm,” diyor Evelyn. “Buluşmak isteyen sensin. Ne konuşacağız?”</p>

  <p class="block17">“İttifak meselesini konuşmak istiyorum.”</p>

  <p class="block17">“İttifak,” diye tekrarlıyor onu Edward. “Peki bu görüşmeyi yapma yetkisini sana kim verdi?”</p>

  <p class="block17">“O bir Cesurluk lideri,” diyorum. “Yetkisi var.”</p>

  <p class="block17">Edvvard, etkilenmiş gibi kaşlarını kaldırıyor. Evelyn sonunda bana dönüp bakıyor ama bir saniye geçmeden yine Tobias’a gülümsüyor.</p>

  <p class="block17">“İlginç,” diyor. “O da mı bir Cesurluk lideri?”</p>

  <p class="block17">“Hayır,” diye yanıtlıyor Tobias. “Size güvenip güvenmeme konusunda karar verebilmem için yardıma geldi.”</p>

  <p class="block17">Evelyn dudaklarını büzüyor. İçimden ona nanik yapmak geçiyor ama küçük bir gülümsemeyle yetiniyorum.</p>

  <p class="block17">“Tabii ki bir ittifakta anlaşırız; ancak belli şartlar olmalı,” iliyor Evelyn. “Bilgelik yok edildikten sonra oluşacak yönetimde eşit olma garantisi ve saldırıdan sonra bütün Bilgelik verilerine tam erişim. Açıkça.</p>

  <p class="block17">“Bilgelik verileriyle ne yapacaksın?” diye araya giriyorum.</p>

  <p class="block17">“Elbette yok edeceğiz. Bilgelik topluluğunu güçten kesmenin tek yolu, bilgileri ellerinden almaktır.”</p>

  <p class="block17">İçimden ona aptal olduğunu söylemek geçiyor. Ama bir şey beni durduruyor. Simülasyon teknolojisi, bütün topluluklardan elde edilen veriler ve teknolojik gelişmeler olmasaydı fedakarlara yapılan saldırı gerçekleşmezdi. Annemle babam hala hayatta olurdu.</p>

  <p class="block17">Jeanine’i öldürmeyi başarsak bile bize tekrar saldırıp kontrol altına almayacakları konusunda Bilgelik topluluğuna güvenilebilir mi? Bundan emin değilim.</p>

  <p class="block17">“Bu şartlar karşılığında biz ne alacağız?” diye soruyor Tobias.</p>

  <p class="block17">“Bilgelik genel merkezini ele geçirmek için ihtiyaç duyduğunuz insan gücü ve yönetimde bizimle birlikte eşit konum.”</p>

  <p class="block17">“Eminim Tori Jeanine Matthevvs’un bütün artıklarından kurtulma hakkını da isteyecektir,” diyor Tobias alçak sesle.</p>

  <p class="block17">Kaşlarım kalkıyor. Tori’nin Jeanine’e duyduğu nefretin herkesçe bilindiğini ilk defa fark ediyorum. Ama öyle olmayabilir. Artık ikisi de lider olduğuna göre Tobias Tori’yle ilgili diğerlerinden daha fazla şey biliyordur belki.</p>

  <p class="block17">“Bu ayarlanabilir,” diye yanıtlıyor Evelyn. “Onu kimin öldürdüğü umrumda değil. Benim için sadece ölmesi yeterli.”</p>

  <p class="block17">Tobias bana bakıyor. Keşke ona neden içimde bu kadar çelişkili olduğumu söyleyebilsem, keşke Bilgelik Merkezi’ni yerle bir etmek için her tür hakka sahip olan biri olarak ona düşüncelerimi açıklayabilsem. Ama zamanımız olsa bile bunları nasıl dile getireceğimi bile kestiremiyorum. Tobias yine Evelyn’e dönüyor.</p>

  <p class="block17">“Anlaştık o zaman,” diyor.</p>

  <p class="block17">Elini uzattığında tokalaşıyorlar.</p>

  <p class="block17">“Bir hafta içinde toplanmamız gerekir,” diyor kadın. “Tarafsız bölgede. Birçok Fedakar, saldırının artıklarını temizlerken plan yapabilmemiz için kendi bölgelerinde kalmamız konusunda çok misafirperver davranıyor.”</p>

  <p class="block17">“Birçok Fedakar,” diyor Tobias.</p>

  <p class="block17">Evelyn’in yüz ifadesi değişiyor. “Baban hala çoğunun sadakatine sahip. Birkaç gün önce ziyaret ettiğinde bizden kaçınmaları gerektiğini söyledi onlara.” Acı acı gülümsüyor. “Tıpkı benim sürgüne gönderilmem için ikna ettiği gibi yine onların kanına girip kabul etmelerini sağladı.”</p>

  <p class="block17">“Seni sürgüne mi gönderdiler?” diyor Tobias. “Senin gittiğini sanıyordum.”</p>

  <p class="block17">“Fîayır. Fedakarların affetmeye ve uzlaşmaya yatkın olması beklenir, değil mi? Oysa baban onlar üzerinde çok etkili. Her</p>

  <p class="block17">/.aman çok etkili oldu. Sürgüne gönderilmenin onursuzluğu yerine ayrılmaya karar verdim.”</p>

  <p class="block17">Tobias şok olmuş gibi görünüyor.</p>

  <p class="block17">Vagondan dışarı sarkan Edward, “Zaman geldi!” diyor.</p>

  <p class="block17">Tren sokak seviyesine inerken Edward atlıyor. Birkaç saniye sonra Evelyn de onun peşinden gidiyor. Tobias’la trende kalıp konuşmadan raylara sürtünen tekerleklerin tıslamalarını dinliyoruz.</p>

  <p class="block17">“Madem her halükarda bir ittifak kuracaktın, beni niye beraberinde getirdin?” diyorum düz bir sesle.</p>

  <p class="block17">“Beni durdurmadın.”</p>

  <p class="block17">“Ne yapmam gerekiyordu? Elimi kolumu sallamam mı?” Kaşlarımı çatarak ona bakıyorum. “Bundan hoşlanmadım.”</p>

  <p class="block17">“Böyle olması gerekiyor.”</p>

  <p class="block17">“Bence gerekmiyor,” diyorum. “Başka bir yolu olmalı.”</p>

  <p class="block17">“Neymiş o başka yol?” diyor kollarını göğsünde kavuştururken. “Evelyn’den hoşlanmıyorsun. İlk gördüğün andan beri hoşlanmadın.”</p>

  <p class="block17">“Aynen öyle! Seni terk edip gitti!”</p>

  <p class="block17">“Onu sürgüne göndermişler. Ve ben affetmeye karar verirsem, senin de affetmeye çalışmak için elinden gelenin en iyisini yapman gerekir! Geride bırakılan benim, sen değil.”</p>

  <p class="block17">“Mesele bu kadar değil. Ona güvenmiyorum. Bence seni kullanmaya çalışıyor.”</p>

  <p class="block17">“Eh, bunun kararı sana düşmez.”</p>

  <p class="block17">“Pardon da bir daha söylesene; beni niye getirmiştin?” diye soruyorum, onun gibi kollarımı göğsümde kavuştururken. “Ah, tabii ya! Görüşmenin gidişatını anlamana yardım edeyim diye getirmiştin. Eh, elimden geleni yaptım ve sırf hoşuna gitmiyor diye yaptığım yorumların haksız olduğunu...”</p>

  <p class="block17">“Önyargılarının değerlendirmelerini nasıl gölgelendirdiğini unutmuşum. Hatırlamaydım, emin ol, seni yanımda getirmezdim.”</p>

  <p class="block17">“Önyargılarım mı? Peki seninkilere ne demeli? Babandan senin kadar nefret eden herkesle ittifak kurabileceğini düşünmeni nasıl açıklayacağız?”</p>

  <p class="block17">“Bunun onunla hiçbir ilgisi yok!”</p>

  <p class="block17">“Tabii ki var! O bir şeyler biliyor, Tobias. Ve bunların ne olduğunu öğrenmeye çalışmamız gerekiyor.”</p>

  <p class="block17">“Yine mi aynı konu? Bunu hallettiğimizi sanıyordum. O bir yalancı, Tris.”</p>

  <p class="block17">“Öyle mi?” Kaşlarımı kaldırıyorum. “Eh, annenin de ondan aşağı kalır yanı yok! Fedakarların birini gerçekten sürgüne gönderebileceğine inanıyor musun? Çünkü ben hayatta inanmam.”</p>

  <p class="block17">“Annem hakkında böyle konuşamazsın!”</p>

  <p class="block17">Yukarıda ışıkları görüyorum. Pusunun ışıkları.</p>

  <p class="block17">“Peki.” Hızla vagonun kapısına gidiyorum. “Bir daha konuşmam.”</p>

  <p class="block17">Atladıktan sonra dengemi sağlayabilmek için birkaç adım koşuyorum. Tobias da arkamdan atlıyor ama bana yetişmesine izin vermiyorum. Hızla binaya giriyorum, merdivenlerden iniyorum ve uyumak için bir yer bulmak amacıyla Çukura yollanıyorum.</p>

  <h1 class="block15" id="id_bookmark36">YİRMİ ALTINCI BÖLÜM</h1>

  <p class="block17">SARSILARAK UYANIYORUM.</p>

  <p class="block17">“Tris! Uyan!”</p>

  <p class="block17">Biri bağırıyor. Sorgulamıyorum bile. Bacaklarımı yataktan aşağı sarkıttığımda biri elimden tutup beni kapıya doğru çekiyor. Yalın ayağım ve burada zemin düz değil. Parmaklarım ve topuklarım acıyor. Beni çekiştirenin kim olduğunu görebilmek için gözlerimi kısıp bakıyorum. Christina. Neredeyse omzumu çıkaracak kadar güçlü çekiyor.</p>

  <p class="block17">“Ne oldu?” diye soruyorum. “Neler oluyor?”</p>

  <p class="block17">“Kapa çeneni ve koş!”</p>

  <p class="block17">Çukura koşarken nehrin kükremesi yol boyunca kulaklarımda uğulduyor. Christina’nın beni yatağımdan çekip çıkardığı son seferinde, uçurumdan yukarı çekilen Al’in cesediyle karşılaşmıştım. Dişlerimi sıkarken bunu düşünmemeye çalışıyorum. Yine bir cesetle karşılaşmak istemiyorum. Kaldıramam.</p>

  <p class="block17">Pusunun cam zemininde koşarken nefes nefese kalıyorum, çünkü Christina benden daha hızlı koşuyor. Asansöre vardığımızda düğmeyi yumrukluyor ve kapılar daha tam açılmadan içeri giriyor. KAPAT düğmesine vurduktan sonra üst kat düğmesine basıyor.</p>

  <p class="block17">“Simülasyon,” diyor. “Yine simülasyon. Herkes etkilenmedi. Sadece, sadece birkaç kişi.”</p>

  <p class="block17">Eğilip ellerini dizlerine koyuyor ve derin derin nefes alıyor.</p>

  <p class="block17">“İçlerinden biri Uyumsuzlarla ilgili olduğunu söyledi,” diye ekliyor.</p>

  <p class="block17">“Söyledi mi?” diyorum. “Simülasyonun etkisi altındayken mi söyledi?”</p>

  <p class="block17">Başıyla onaylıyor. “Marlene. Gerçi artık bambaşka biri gibi görünüyordu. Fazla tekdüze konuşuyordu.”</p>

  <p class="block17">Kapı açıldığında Christina’nın ardından koridoru geçip üzerinde ÇATI GİRİŞİ yazan kapıya varıyorum.</p>

  <p class="block17">“Christina,” diyorum. “Neden çatıya gidiyoruz?”</p>

  <p class="block17">Cevap vermiyor. Çatıya çıkan merdivenler eski boya kokuyor. Siyaha boyalı beton duvarlarda Cesurluk grafitisi hala duruyor. Cesurluk sembolü. Bunun yanı sıra aralarına artı işareti konmuş isim baş harfleri de var: RG + NT, BR + FH. Muhtemelen artık yaşlandılar, hatta belki aramızdan ayrıldılar. Kalp atışlarımı hissedebilmek için göğsüme dokunuyorum. Öyle hızlı atıyor ki hala nefes alabiliyor olmam bir mucize.</p>

  <p class="block17">Gece havası serin; kollarımdaki tüyler kalkıyor. Gözlerim karanlığa alıştığında çatının kenarında bana dönük üç gölgeyi seçiyorum. Biri Marlene. Biri Hector. Diğerini hatırlamıyorum. En fazla sekiz yaşında olabilecek kızın saçlarında yeşil boyalı perçemler var.</p>

  <p class="block17">Şiddetli rüzgara rağmen çatının kenarında kımıldamadan duruyorlar. Saçları alınlarını, gözlerini, ağızlarını dövüyor. Giysileri rüzgarla birlikte uçuşuyor, yine de hiç kımıldamadan duruyorlar.</p>

  <p class="block17">“Aşağı inin,” diyor Christina. “Aptalca bir şey yapmayın! Hadi ama oradan inin!”</p>

  <p class="block17">“Seni duyamıyorlar,” diyorum sessizce onlara doğru yürürken. “Göremiyorlar da.”</p>

  <p class="block17">“Aynı anda atılıp bir seferde hepsini indirelim. Ben Hec’i alırım, sen...”</p>

  <p class="block17">“Bunu yaparsak çatıdan aşağı düşürebiliriz. Sen yine de küçük kızın yanında dur. Ne olur ne olmaz.”</p>

  <p class="block17">Kız bunun için çok küçük, diye düşünüyorum ama bunu söylemeye yüreğim yetmiyor çünkü bu Marlene’in fazla yaşlı olduğu anlamına gelir.</p>

  <p class="block17">Marlene’in bir çift boyalı taş gibi bomboş görünen gözlerine bakıyorum. Sanki o taşlar boğazımdan aşağı kayıp mideme oturuyor ve beni yere doğru çekiyor. Onu çatının kenarından indirmenin hiçbir yolu yok.</p>

  <p class="block17">Sonunda ağzını açıp konuşuyor.</p>

  <p class="block17">“Uyumsuzlar için bir mesajım var.” Sesi robot gibi. Simülasyon kızın ses tellerini kullanıyor ama insani ve duygusal tüm titreşimleri devre dışı bırakıyor.</p>

  <p class="block17">Gözlerim Marlene’den Hector’a kayıyor. Annesinin Uyumsuzlarla ilgili söylediklerinden sonra benden ödü kopan Hector. Lynn muhtemelen hala Shauna’nın yanında, kız uyandığında bacaklarını tekrar hareket ettirmesi için dua ediyordur. Hector’u da kaybetmeye dayanamaz.</p>

  <p class="block17">Mesajı dinlemek üzere öne çıkıyorum.</p>

  <p class="block17">“Bu konu pazarlığa açık değildir. Bu bir uyarıdır,” diyor simülasyon Marlene’in kıpırdayan dudaklarından. “Her aşırı gün Bilgelik Merkezi’ne içinizden biri teslim olmadıkça şu anda gördüğünüz olay tekrarlanacak.”</p>

  <p class="block17">Olay.</p>

  <p class="block17">Marlene geriye doğru bir adım attığında öne atılıyorum ama ona değil. Cesur olduğunu göstermek için başına yerleştirdiği bir çöreğe Uriah’ın ateş etmesine izin veren Marlene’e, benim için giysi toplayan Marlene’e, beni her zaman gülümseyerek karşılayan Marlene’e değil. Hayır, Marlene’i tutmak için atılmıyorum.</p>

  <p class="block17">Marlene ve diğer kız çatının kenarından düşerken ben Hector’un üzerine atılıyorum.</p>

  <p class="block17">Neresini tutacağımı umursamadan elimi uzatıyorum. Koluna denk geliyorum. Yumruğumla gömleğini kavrıyorum. Ağırlığıyla sürüklenirken sert zemin dizlerimi parçalıyor. Onu tutabilecek kadar güçlü değilim. Fısıltıyla “Yardım et,” diyorum çünkü sesim çıkmıyor.</p>

  <p class="block17">Christina, omzumun üzerinden Hector’un gevşek bedenini çatıya çekmeme yardım ediyor. Çocuğun cansız kolu yanına yayılıyor. Biraz ötede küçük kız çatıda sırtüstü yatıyor.</p>

  <p class="block17">Sonra simülasyon sona eriyor. Hector gözlerini açıyor. Artık boş bakmıyor.</p>

  <p class="block17">“Of!” diyor. “Neler oluyor?”</p>

  <p class="block17">Küçük kız ağlamaya başladığında Christina onun yanma gidip alçak sesle avutuyor.</p>

  <p class="block17">Ayağa kalktığımda bütün vücudum sarsılıyor. Çatının kenarına gidip aşağı bakıyorum. Sokak yeterince aydınlık değil. Yine de kaldırımda yatan şekli, belli belirsiz seçebiliyorum.</p>

  <p class="block17">Nefes almak, nefes almak kimin umrunda?</p>

  <p class="block17">Başımı çevirip kulaklarımda atan kalbimi dinliyorum. Christinamn dudakları oynuyor. Onu duymazdan gelip kapıya gidiyorum. Merdivenlerden inip koridoru geçiyorum ve asansöre biniyorum.</p>

  <p class="block17">Kapılar kapandığında, tıpkı onun yerine Hector’u kurtarmaya karar verdiğimde Marlene gibi aşağı inmeye başlıyorum. Çığlık atarken parmaklarım tişörtümü parçalıyor. Birkaç saniye sonra boğazım ağrıyor. Kollarımın çıplak bölgeleri tırnak izleriyle dolu, yine de çığlık atıyorum.</p>

  <p class="block17">Asansör ding sesiyle duruyor. Kapılar açılıyor.</p>

  <p class="block17">Tişörtümü ve saçlarımı düzeltip asansörden çıkıyorum.</p>

  <p class="block17">Uyumsuzlar için bir mesajım var.</p>

  <p class="block17">Ben bir Uyumsuzum.</p>

  <p class="block17">Bu konu pazarlığa açık değildir.</p>

  <p class="block17">Hayır, hem de hiç değil!</p>

  <p class="block17">Bu bir uyarıdır.</p>

  <p class="block17">Anlıyorum.</p>

  <p class="block17">İki günde bir Bilgelik Merkezine içinizden biri teslim olmadıkça. ..</p>

  <p class="block17">Teslim olacağım.</p>

  <p class="block17">'Şu anda gördüğünüz olay tekrarlanacak.</p>

  <p class="block17">Bir daha hiç tekrarlanmayacak.</p>

  <h1 class="block15" id="id_bookmark37">YİRMİ YEDİNCİ BÖLÜM</h1>

  <p class="block17"><span class="text5">Uçurumun dîbİne yiğilan kalabaliği yararak</span> ilerliyorum. Çukur çok gürültülü ve bunun tek sebebi nehrin kükreyişi değil. Biraz sessizlik istiyorum. O yüzden yatakhanelere giden koridora doğru kaçıyorum. Tori’nin Marlene için konuşma yapmasını duymak, Cesurların onun hayatına ve cesaretine kadeh kaldırmasını görmek istemiyorum.</p>

  <p class="block17">Bu sabah Lauren Christina, Zeke, Lauren, Marlene, Hector ve adının Kee olduğunu öğrendiğim yeşil perçemli kızın uyuduğu aday yatakhanesindeki kameralardan birinin gözümüzden kaçmış olduğunu söyledi. Jeanine bu sayede kimi simülasyonla kontrol edeceğini seçmiş. Ölümlerinin bizi fazlasıyla etkileyeceğini bildiğinden Jeanine’in en genç olanları seçtiğine eminim.</p>

  <p class="block17">Tanıdık gelmeyen bir koridorda durup alnımı duvara dayıyorum. Taşın sertliği ve soğukluğu tenimi ürpertiyor.</p>

  <p class="block17">Arkamdan gelen haykırışları duyabiliyorum. Neyse ki sesleri aradaki taş duvarlar tarafından yutuluyor.</p>

  <p class="block17">Birinin yaklaştığım duyduğumda başımı çeviriyorum. Üzerinde hala dün geceki kıyafetleri olduğu halde Christina birkaç adım ötemde duruyor.</p>

  <p class="block17">“Selam,” diyor.</p>

  <p class="block17">“Şu anda daha fazla vicdan azabı çekecek havada değilim. O yüzden lütfen git!”</p>

  <p class="block17">“Sadece bir şey söyleyeceğim, sonra giderim.”</p>

  <p class="block17">Gözleri şişmiş, sesi de bir parça uykulu geliyor; ya çok yorgun ya da biraz alkol almış, öte yandan ikisi de olabilir. Ama gözlerini benimkilere dikebildiğine göre ne söylediğinin farkında olmalı. Duvardan uzaklaşıyorum.</p>

  <p class="block17">“Böylesi bir simülasyonu daha önce hiç görmemiştim. Yani dışarıdan bakıldığında neye benzediğini bilmiyordum. Ama dün...” Başını iki yana sallıyor. “Sen haklıydın. Duyamıyor, göremiyorlardı. Tıpkı Will gibi...”</p>

  <p class="block17">Onun adım söylerken boğulur gibi oluyor. Durup bir nefes alıyor, zorlukla yutkunuyor. Birkaç kez gözlerini kırpıştırdıktan sonra tekrar bana bakıyor.</p>

  <p class="block17">“Yapmak zorunda olduğunu, yoksa onun seni vuracağını söylediğinde sana inanmamıştım. Şimdi inanıyorum ve seni affetmeye çalışacağım. Söylemek istediklerim bu kadar.” içimde bir parçam rahatlıyor. Bana inanıyor, kolay olmasa da beni affetmeyi deneyecek.</p>

  <p class="block17">Ama içimdeki daha büyük bir parçam öfkeleniyor. Bundan önce ne düşünüyordu? Wilfi, en iyi arkadaşlarımdan birini bile isteye öldürdüğümü mü? En başından bana inanması gerekirdi. O sırada başka bir seçeneğim olmadığından bunu yapmak zorunda kaldığımı bilmesi gerekirdi.</p>

  <p class="block17">“Aman ne şanslıyım! Sonunda soğukkanlı bir katil olmadığım kanıtlandı. Benim sözümün ne değeri var ki? Sözüme niye inanasın ki?” Sakinliğimi korumaya çalışarak zorla gülüyorum. Christina ağzını açıyor ama kendime engel olamıyor, konuşmaya devam ediyorum: “Şu beni affetme işinde acele etsen iyi olur çünkü fazla zamanımız olmayabilir.”</p>

  <p class="block17">Sesim çatlıyor, artık kendimi tutamıyorum, ffıçkırmaya başlıyorum. Ayakta durabilmek için sırtımı duvara dayadığımda bacaklarım beni taşıyamadığından olduğum yere çöküyorum.</p>

  <p class="block17">Gözlerime dolan yaşlardan Christina’yı göremiyorum ama kollarıyla beni sıkıca sardığında onu hissediyorum, ffindistan cevizi yağı kokuyor, tıpkı aday olduğu zaman uçurumun kenarındaki korkuluktan aşağı sarkarkenki gibi kuvvetli. O zaman -ki üzerinden çok zaman geçmedi- kendimi zayıf hissetmeme neden olmuştu. Oysa şimdi onun gücünden güç alıyorum.</p>

  <p class="block17">Taş zeminde dizlerimizin üstünde duruyoruz. Ben de ona sımsıkı sarılıyorum.</p>

  <p class="block17">“Geçti artık,” diyor. “Bunu söylemeye çalışıyordum. Seni çoktan affettim.”</p>

  <p class="block17">Akşam vakti kafeteryaya girdiğimde bütün Cesurlar sus pus oluyor. Onları suçlayamam. Uyumsuzlardan biri olarak Jeanine’in bir Uyumsuzu öldürmesine göz yumdum. Çoğu muhtemelen kendimi feda etmem gerektiğini düşünüyor. Hatta bunu yapmayacağımdan korkuyor bile olabilirler.</p>

  <p class="block17">Burası Fedakarlık olsaydı, hiçbir Uyumsuz burada olmazdı.</p>

  <p class="block17">Bir an için nereye nasıl gideceğimi bilemiyorum. Sonra Zeke suratsız bir şekilde masalardan birinden dİ sallıyor, oraya yöneliyorum. Ama masaya varamadan Lynn yanıma geliyor.</p>

  <p class="block17">Tanıdığım Lynn’den çok farklı görünüyor. Gözleri artık çakmak çakmak değil. Solgun bir şekilde titrediğini saklamaya çalıştığı dudağını ısırıyor.</p>

  <p class="block17">“Şey...” diyor. Sağa sola bakınıyor ama yüzüme bakmıyor. “Ben gerçekten... Yani Marlene’i çok özlüyorum. Onu uzun zamandır tanıyordum ve ben...” Başını iki yana sallıyor. “Mesele şu ki sakın söylediklerimin Marlene’le ilgili olduğunu sanma,” diyor azarlar gibi. “Ama... Hec’i kurtardığın için teşekkürler.”</p>

  <p class="block17">Lynn ağırlığım diğer ayağının üzerine veriyor, gözleri yemekhanede dolaşıyor. Sonra bir koluyla bana sarılıp tişörtümü kavrıyor. Omzuma korkunç bir acı saplanıyor. Sesimi çıkarmıyorum.</p>

  <p class="block17">Burnunu çekerek beni bırakıyor ve bir şey olmamış gibi masasına geri dönüyor. Birkaç saniye onun uzaklaşmasını izliyorum, sonra masaya oturuyorum.</p>

  <p class="block17">Zeke’yle Uriah bomboş masada yan yana oturuyorlar. Uriah’ın yüzü, hala uykusu varmış gibi sarkık. Birkaç saniyede bir, önünde duran kahverengi şişeyi kafasına dikiyor.</p>

  <p class="block17">Ondan çekiniyorum. Hec’i kurtardım ama bu Marlene’i kurtarmadığım anlamına geliyor. Oysa Uriah bana bakmıyor. Tam karşısındaki sandalyeyi çekip ucuna oturuyorum. “Shauna nerede?” diye soruyorum. “Hala hastanede mi?” “Hayır, şurada,” diyor Zeke, başıyla Lynn’in oturduğu masayı işaret ederek. Tekerlekli sandalyede oturan kızı görüyorum, yüzü o kadar solgun ki teni şeffaflaşmış gibi görünüyor. “Aslında yataktan kalkmaması gerekirdi ama Lynn çok kötü hissettiği için destek olmaya geldi.”</p>

  <p class="block17">“Neden ta orada oturduklarını merak ediyorsan... Shauna benim de Uyumsuz olduğumu öğrendi,” diyor Uriah sarsak sarsak. “Ona bulaşmasından korkuyor.”</p>

  <p class="block17">“Ah!”</p>

  <p class="block17">“Bana da tuhaf davranıyor,” diyor Zeke iç çekerek. “Kardeşinin bize karşı iş çevirmediğini nereden biliyorsun? Onu dikkatle izledin mi? Onun beynini kim zehirlediyse bir yumruğu hak ediyor.”</p>

  <p class="block17">“Kim olduğunu biliyorsun,” diyor Uriah. “Annesi hemen yanında oturuyor. Gidip yumruğunu indirebilirsin.”</p>

  <p class="block17">Gözlerimi baktığı yere çevirdiğimde saçlarında mavi perçemler olan orta yaşlı bir kadın görüyorum. Kulakları küpeyle dolu. Lynn kadar güzel bir kadın.</p>

  <p class="block17">T</p>

  <p class="block17">Biraz sonra peşinde Tori ve Harrison olduğu halde Tobias içeri giriyor. Onu görmezden geliyordum. Kavga ettiğimizden beri onunla konuşmadım. Marlene olayından Önce...</p>

  <p class="block17">“Selam Tris,” diyor Tobias duyabileceğim kadar yaklaştığında. Sert ve alçak sesle konuşuyor. Yine de sadece onu duyuyorum.</p>

  <p class="block17">“Selam,” diyorum bana ait olamayacak hafif gergin bir sesle.</p>

  <p class="block17">Yanıma oturup kolunu sandalyemin arkalığına yerleştiriyor ve bana doğru eğiliyor. Ona bakmıyorum, ona bakmayı reddediyorum.</p>

  <p class="block17">Ama bakıyorum.</p>

  <p class="block17">Mavinin en koyusu karanlık gözler, kafeteryanın geri kalanını yok ediyor. Aynı zamanda beni hem rahatlatıyor hem de bana yakın olmak isterken birbirimizden nasıl uzak düştüğümüzü hatırlatıyor.</p>

  <p class="block17">“Nasıl olduğumu sormayacak mısın?” diyorum.</p>

  <p class="block17">“Hayır, iyi olduğundan gayet eminim.” Başını iki yana sallıyor. “Sadece aramızda konuşmadan herhangi bir karar almamanı istiyorum.”</p>

  <p class="block17">Çok geç, diye düşünüyorum. Karar çoktan verildi.</p>

  <p class="block17">“Sanırım buna dahil olduğumuza göre hepimizle konuşana kadar demek istiyorsun,” diye araya giriyor Uriah. “Hiç kimsenin teslim olmaması gerektiğini düşünüyorum.”</p>

  <p class="block17">“Hiç kimsenin mi?” diye soruyorum.</p>

  <p class="block17">“Hiç kimsenin!” Uriah kaşlarını çatıyor. “Bence saldırmalıyız.”</p>

  <p class="block17">“Tabii tabii,” diyorum boş bir sesle. “Yerleşkenin yarısını intihar ettirme gücünü elinde tutan kadını biraz daha tahrik edelim. Harika bir fikir!”</p>

  <p class="block17">Fazla acımasız konuştum. Uriah, şişenin dibindekileri başına dikiyor. Sonra şişeyi masaya o kadar sert vuruyor ki camın patlamasından korkuyorum.</p>

  <p class="block17">“Böyle konuşma!” diye kükrüyor.</p>

  <p class="block17">“Özür dilerim,” diyorum. “Ama haklı olduğumu sen de biliyorsun. Topluluğumuzun yarısının hayatını korumak adına bir hayatı feda etmek en iyi yol.”</p>

  <p class="block17">Bunun karşılığında ne duymayı beklediğimi bilmiyorum. İçimizden biri gitmediğinde neler olacağını çok iyi bilen Uriah belki kendi gönüllü olur. Ama bakışlarını gönülsüzce yere eğiyor.</p>

  <p class="block17">“Tori ve Harrison’la güvenliği artırmaya karar verdik. Herkes saldırıların farkında olursa onları durdurabiliriz,” diyor Tobias. “Bu işe yaramadığı takdirde başka bir çözüm bulmaya çalışırız. Tartışma bitmiştir. Kimse henüz bir şey yapmayacak. Tamam mı?”</p>

  <p class="block17">Bunu sorarken kaşlarını kaldırıp bana bakıyor.</p>

  <p class="block17">“Tamam,” diyorum gözlerimi kaçırırken.</p>

  <p class="block17">Yemekten sonra uyuduğum yatakhaneye dönmeyi deniyorum ama kapıdan giremiyorum. Bunun yerine koridorlarda dola şıp parmaklarımı duvarlara sürtüyor, kendi adımlarımın yankılanan seslerini dinliyorum.</p>

  <p class="block17">Tesadüfen Peter, Drew ve Al’in bana saldırdığı yerden geçiyorum. Onları görememiştim ama kokusundan Al i tanımıştım. Limon otu kokusunu hala burnumda hissediyorum. Bu koku artık bana arkadaşımı değil, uçuruma sürüklenirken hissettiğim çaresizliği hatırlatıyor.</p>

  <p class="block17">Adımlarım hızlanıyor. Saldırı gözümde canlanmasın diye gözlerimi kocaman açıyorum. Buradan, arkadaşımın bana saldırdığı, Peter’ın Edward’ı bıçakladığı, gözleri görmeyen arkadaşlarımdan oluşan grubun Fedakarlık bölgesine uygun adım yürüdüğü ve her şeyin başladığı bu yerden uzaklaşmalıyım.</p>

  <p class="block17">Doğrudan kendimi güvende hissettiğim en son yere gidiyorum: Tobias’ın küçük dairesine. Kapıya ulaştığım anda sakinleşiyorum.</p>

  <p class="block17">Kapı hafif aralık. Ayağımla hafifçe itiyorum kapıyı. Tobias burada değil ama ayrılmıyorum. Yatağına oturup battaniyesini kollarımın arasına alıyorum. Yüzümü kumaşa gömüp derin nefesler alıyorum. Koku neredeyse gitmiş, Tobias burada uyumayalı çok oldu.</p>

  <p class="block17">Kapı açıldığında Tobias içeri giriyor. Kollarım yanıma düşerken battaniye kucağıma yığılıyor. Neden burada olduğumu ona nasıl açıklarım? Ona kızgın olmam gerekiyordu.</p>

  <p class="block17">Suratını asmıyor ama gergin dudaklarından bana kızgın olduğunu biliyorum.</p>

  <p class="block17">“Aptallık yapma!” diyor.</p>

  <p class="block17">“Aptallık mı?”</p>

  <p class="block17">“Yalan söylüyordun. Bilgelere gitmeyeceğini söyledin ama yalan söylüyordun. Oysa Bilgelere teslim olmak aptal olduğunu kanıtlar. O yüzden yapma!”</p>

  <p class="block17">Battaniyeyi yana itip ayağa kalkıyorum.</p>

  <p class="block17">“Her şeyi bu kadar basitleştirmeye çalışma,” diyorum. “Çünkü hiç basit değil. Yapacağım şeyin doğru olduğunu sen de biliyorsun.”</p>

  <p class="block17">“Fedakar olmak şimdi mi aklına geldi?” Sesi bütün odayı doldurduğunda korkuyla içim sıkılıyor. Aniden öfkeleniyor. Bu çok tuhaf. “Onlar için fazla bencil olduğunu söyle dur, şimdi de hayatın ipin uçundayken kahraman olmaya kalk! Sen kafayı mı yedin?”</p>

  <p class="block17">“Asıl sen kafayı yemişsin! insanlar ölüyor. Binanın tepesinden ölüme atladılar! Ve bunun bir daha olmamasını sağlayabilirim!”</p>

  <p class="block17">“Ölemeyecek kadar Önemlisin.” Başını iki yana sallıyor. Bana bakmıyor. Gözleri yüzümde, arkamdaki duvarda, başımızın üstündeki tavanda dolaşıyor ama gözlerime bakmıyor. Öfkelenemeyecek kadar şaşkınım.</p>

  <p class="block17">“Ben önemli falan değilim. Herkes ben olmadan da yaşayabilir,” diyorum.</p>

  <p class="block17">“Herkesten bana ne? Ben nasıl yaşayacağım?”</p>

  <p class="block17">Başını eğip elleriyle gözlerini kapatıyor. Parmakları titriyor.</p>

  <p class="block17">Sonra iki uzun adımda yanıma gelip dudaklarını benimkilere bastırıyor. Öpüşü birkaç aydır aramızda dolaşan gerginliği siliyor; yine uçurumun dibindeki kayalıklarda oturan, bilekleri nehrin sıçrattığı sularla ıslanan, ilk kez öpüşen kız oluyorum. Sırf içimden geldiği için koridorda onun elini tutan kızım şu anda.</p>

  <p class="block17">Onu kendimden uzak tutmak için elimi göğsüne yerleştirip geri çekiliyorum. Çünkü ben Will’i vurup yalanlar söyleyen, Hector ile Marlene arasında seçim yapan ve bir sürü saçmalık yaşayan kızım aynı zamanda. Bütün bunları silemem.</p>

  <p class="block17">“İdare edersin.” Ona bakmıyorum. Gözlerim tişörtünü kavrayan parmaklarımda ve boynunda ucu görünen dövmede ama ona bakmıyorum. “Başta zor olur. Ama eninde sonunda yoluna devam edersin. Zaten yapman gereken de bu.”</p>

  <p class="block17">Bir kolunu belime dolayıp beni kendine çekiyor. “Bu bir yalan,” diyor beni tekrar öpmeden önce.</p>

  <p class="block17">Bu yanlış. Kime dönüştüğümü unutmam ve kararıma rağmen onun beni öpmesine izin vermem çok yanlış.</p>

  <p class="block17">Ama istiyorum. Ah, öyle çok istiyorum ki!..</p>

  <p class="block17">Parmak uçlarımda yükselip ona sarılıyorum. Bir elimi kürek kemiğinin üzerine bastırıyorum, diğer elimle ensesini okşuyorum. Nefes alıp verişini avcumda hissediyorum. Kasları gerilip gevşiyor. Onun ne kadar güçlü, ayakları yere basan ve durdurulamaz biri olduğunu biliyorum. Benim de onun olmam gerekiyor, çok istiyorum ama değilim.</p>

  <p class="block17">Geri adım atarken beni de çektiğinde tökezliyorum. Ayakkabılarım ayağımdan çıkıyor. Tobias yatağın kenarına otururken ben önünde duruyorum. Sonunda gözlerimiz birleşiyor.</p>

  <p class="block17">Avuçlarıyla yanaklarıma dokunuyor, parmak uçları boynuma kayıyor, parmaklarım bel oyuğumda dolaştırıyor.</p>

  <p class="block17">Duramıyorum.</p>

  <p class="block17">Öpüşüyoruz. Dudakları su tadında, taze hava tadında. Elimi ensesinden beline kaydırıp tişörtünün altına sokuyorum. Daha ateşli öpüyor.</p>

  <p class="block17">Güçlü olduğunu biliyordum ama parmaklarımın altında kasılan bel kaslarının bu kadar güçlü olduğunu dokunana kadar bilmiyordum.</p>

  <p class="block17">Dur, diyorum kendime.</p>

  <p class="block17">Sanki acelemiz varmış gibi parmakları tişörtümün altına kayarken birden onu tutup kendime daha çok çekmek istiyorum ama ötesi yok. Birini hiç bu kadar istememiştim. Böylesine istememiştim.</p>

  <p class="block17">Gözlerime bakabilmek için geri çekildiğinde gözkapakları yarı kapalı.</p>

  <p class="block17">“Söz ver bana,” diye fısıldıyor. “Gitmeyeceksin. Benim için. Hatırım için.”</p>

  <p class="block17">Bunu yapabilir miyim? Burada onunla kalıp, benim yerime başka birinin ölmesine izin verebilir miyim? Gözlerine bakarken bir an için yapabileceğime inanıyorum. Sonra gözümün önüne yine Will geliyor. Kaşlarının arasındaki çizgi. Simülasyonun etkisiyle bomboş bakan gözleri. Yere yığılan bedeni.</p>

  <p class="block17">Hatırım için. Tobias karanlık gözleriyle yakarıyor.</p>

  <p class="block17">Ama Bilgelere ben gitmezsem kim gidecek? Tobias mı? Giderse hiç şaşırmam.</p>

  <p class="block17">Yalan söylerken kalbime bir sancı saplanıyor. “Tamam.”</p>

  <p class="block17">“Söz mü?” diye soruyor kaşlarını çatarak.</p>

  <p class="block17">Sancı işkenceye dönüşüyor, bütün vücuduma yayılıyor, Arzu, suçluluk duygusu ve dehşet el ele veriyor.</p>

  <h1 class="block15" id="id_bookmark39">YİRMİ SEKİZİNCİ BÖLÜM</h1>

  <p class="block17"><span class="text5">Uykuya dalarken hayatimi korumak İstercesine bana</span> sarılıyor, beni hapsediyor. Ama çatıdan düşen bedenleri düşünerek uyanık kalıyorum. Sonunda Tobias’ın elleri gevşiyor, nefesleri yumuşuyor.</p>

  <p class="block17">Simülasyon yeniden başladığında başka biri daha ölürken Tobias’ın kendini Bilgelere teslim etmesine izin vermeyeceğim. Bunu yapmayacağım.</p>

  <p class="block17">Kollarının arasından sıyrılıyorum. Kokusunu üzerimde taşıyabilmek için kazaklarından birini giyiyorum. Ayakkabılarımı sessizce giyiyorum. Ne silah ne de hatıra eşyası alıyorum.</p>

  <p class="block17">Kapıda durup ona bakıyorum; battaniyenin altında huzurlu ve güçlü görünüyor.</p>

  <p class="block17">“Seni seviyorum,” diyorum sadece dudaklarımı kıpırdatarak. Kapıyı ardımdan kapatıyorum.</p>

  <p class="block17">Artık her şeyi yoluna koymanın zamanı geldi.</p>

  <p class="block17">Bir zamanlar Cesurlukta doğan adayların yattığı yatakhaneye yürüyorum. Aday olduğum günlerde uyuduğum yatakhanenin aynısı burası. Dar ve uzun odanın iki yanında ranzalar var, duvarlardan birine bir karatahta asılmış. Köşeden yayılan mavi ışıkta kimsenin silme zahmetine girmediği sıralamayı görüyorum. Uriah’ın ismi hala en tepede.</p>

  <p class="block17">Christina, ranzada Lynn’in altındaki yatakta uyuyor. Onu telaşlandırmak istemiyorum ama uyandırmanın başka bir yolu olmadığı için elimle ağzını kapatıyorum. Dehşetle uyanıyor, sonunda beni görünce gözleri daha da büyüyor. Parmağımı dudağıma götürüp beni takip etmesi için işaret ediyorum.</p>

  <p class="block17">Koridorun sonuna kadar yürüyüp köşeyi dönüyorum. Burası acil çıkış kapılarından birinin üzerindeki boyayla kaplı ışıkla aydınlanıyor. Christina yalın ayak geliyor; soğuktan korumak için parmaklarını büküyor.</p>

  <p class="block17">“Ne oldu?” diye soruyor. “Bir yere mi gidiyorsun?”</p>

  <p class="block17">“Evet, ben...” Yalan söylemeliyim, yoksa beni engellemeye çalışır. “Ağabeyimi görmeye gidiyorum. Şu anda Fedakarlarla birlikte, hatırladın mı?”</p>

  <p class="block17">Gözlerini kısarak bana bakıyor.</p>

  <p class="block17">“Seni uyandırdığım için özür dilerim,” diyorum. “Ama yapmanı istediğim bir şey var. Bu çok önemli.”</p>

  <p class="block17">“Pekala. Tris gerçekten çok tuhaf davranıyorsun. Sen iyi olduğundan emin misin?”</p>

  <p class="block17">“Eminim. Dinle beni. Simülasyonun saldırısı öylesine yapılmadı. Saldırıya geçmelerinin nedeni, Fedakarların bir şey yapmaya hazırlanmasıydı. Bunun ne olduğunu bilmiyorum ama önemli bir bilgiyle ilgili olduğunu düşünüyorum ve şimdi o bilgi Jeanine’de.</p>

  <p class="block17">“Ne?” Christina kaşlarını çatıyor. “Ne yapmak üzere olduklarını bilmiyor musun? O bilginin ne olduğu hakkında bir fikrin var mı?”</p>

  <p class="block17">“Hayır.” Benim delirdiğimi düşünüyor olmalı. “Fazla bilgi edinemedim çünkü Marcus Eaton her şeyi bilen tek kişi ve bana söylemiyor. Ben sadece saldırının sebebinin bu olduğunu biliyorum. O bilginin ne olduğunu öğrenmemiz gerekiyor.”</p>

  <p class="block17">Başka ne diyeceğimi bilmiyorum. Ama Christina başını olumlu anlamda sallıyor.</p>

  <p class="block17">“Jeanine’in bizi masum insanlara saldırtmasının sebebi,” diyor acı bir tonda. “Evet. Öğrenmemiz gerekir.”</p>

  <p class="block17">Neredeyse unutuyordum. Christina da simülasyonun etkisi altındaydı. O sırada kim bilir kaç kişiyi öldürmüştür? Kabustan bir katil olarak uyandığında neler hissetmiştir? Bunu bugüne kadar sormamıştım, hayatım boyunca da sormayacağım.</p>

  <p class="block17">“Yardımına ihtiyacım var ve bunun en kısa sürede yapılması lazım. Birinin Marcus’u işbirliğine ikna etmesi gerekiyor ve bence sen bunu yapabilirsin.”</p>

  <p class="block17">Başını kaldırıp birkaç saniye boyunca bana bakıyor.</p>

  <p class="block17">“Tris. Sakın aptalca bir şey yapma.”</p>

  <p class="block17">Gülümsemeye çalışıyorum. “Neden herkes bana aynı şeyi söyleyip duruyor?”</p>

  <p class="block17">Kolumu kavrıyor. “Dalga geçmiyorum.”</p>

  <p class="block17">“Sana söyledim ya! Caleb’ı ziyarete gidiyorum. Birkaç güne kalmaz geri dönerim. O zaman birlikte bir strateji geliştiririz. Gitmeden önce bütün bunları birinin daha bilmesinin iyi olacağını düşündüm. Ne olur ne olmaz. Tamam mı?</p>

  <p class="block17">Çıkışa yürüyorum. Kapıdan çıkana kadar kendimi tutuyorum, sonra gözlerim doluyor.</p>

  <p class="block17">Christinayla son konuşmam bir sürü yalanla dolu.</p>

  <p class="block17">Dışarı çıktığımda Tobias’tan aldığım kazağın kapüşonunu başıma geçiriyorum. Sokağın sonunda birileri var mı diye aşağı yukarı bakıp kontrol ediyorum. Kimse yok.</p>

  <p class="block17">Yürürken soğuk hava ciğerlerime iğne gibi batıyor, nefes verirken ağzımdan buharlar çıkıyor. Kış yakındır. Bilge ve Cesurların birbirlerini yok etmek için hala pusuda bekleyip beklemeyeceklerini merak ediyorum. Neyse ki bütün bunları görmeyeceğim.</p>

  <p class="block17">Cesurluk topluluğunu seçmeden önce, bu türden düşüncelere hiç kapılmazdım. Hiç değilse uzun yıllar yaşayacağımdan emindim. Şimdi bunun garantisi yok ve gittiğim yere o yeri kendim seçtiğim için gidiyorum.</p>

  <p class="block17">Binaların gölgelerinde yürürken, ayak seslerimin dikkat çekmemesini umuyorum. Bu bölgedeki sokak ışıklarının hiçbiri yanmıyor ama ay ışığı önümü görebileceğim, rahatça yürüyebileceğim kadar güçlü.</p>

  <p class="block17">Yükseltilmiş rayların altından yürüyorum. Trenin geldiğini haber verircesine titreşiyorlar. Gittiğimi biri fark etmeden önce oraya varmak istiyorsam hızlı yürümeliyim. Sokaktaki bir çatlağın ve düşmüş bir sokak lambasının üzerinden atlıyorum.</p>

  <p class="block17">Ne kadar yürümek zorunda kalacağım çıkarken aklıma gelmemişti. Yürürken vücudum ısınıyor. Omzumun üzerinden sürekli arkamı kontrol ediyor, görünme tehlikesi anında bir köşeye gizleniyorum. Koşar adım ilerliyorum.</p>

  <p class="block17">Biraz sonra şehrin bildiğim bir yerine geliyorum. Buradaki sokaklar daha bakımlı, tertemiz süpürülmüş ve çok az çukur var. Uzaktan Bilgelik Merkezi’nin ışıklarını görebiliyorum; enerji tasarrufu yasalarımızı hiçe sayarak elektriği dilediklerince kullanıyorlar. Oraya vardığımda ne yapacağımı bilmiyorum. Jeanine’i mi görmek isteyeceğim? Yoksa biri beni fark edene kadar öylece duracak mıyım?</p>

  <p class="block17">Parmaklarımla yanından geçtiğim bir binanın camlarına dokunuyorum. Yaklaşıyorum. Yaklaştıkça bütün vücudumu bir ürperti dolaşıyor, zorlukla yürüyorum. Nefes almak bile bir mesele; durup ıslık çalar gibi ağzımdan girip çıkan nefeslerin durulmasını bekliyorum. Oraya gittiğimde bana ne yapacaklar? İlerlemeye odaklanıyorum ama bacaklarım sanki ağırlığımı taşımak istemiyor.</p>

  <p class="block17">Sonunda Bilgelik genel merkezinin önüne geliyorum.</p>

  <p class="block17">İçerideki mavi kıyafetli insanlar masalarda oturmuş, bilgisayarda bir şeyler yazıyor, kitapların üzerine eğilmiş bir şeyler okuyor ve aralarında kağıt yığınları alıp veriyorlar. Aralarından bazıları topluluk yönetiminin neler yaptığından haberi olmayan ahlaklı insanlar. Ama bütün bina gözlerimin önünde yerle bir olsa bile bunu umursayacağımı sanmıyorum.</p>

  <p class="block17">Geri dönmek için bu son şansım. Soğuk hava yanaklarımı ve ellerimi ısırırken tereddüt ediyorum. Şimdi buradan uzaklaşabilirim. Cesurluk yerleşkesinde kaçak hayatı yaşayabilirim. Bencilliğim yüzünden başka hiç kimsenin ölmemesi için dua edebilirim.</p>

  <p class="block17">Ama bunu yapamam. Yoksa Will’in kayıp giden hayatı, suçluluk duygum, anne ve babamın ölümü, Marlene’in bilinçsiz intihan üzerime çullanıp kemiklerimi kırabilir, nefesimi kesebilir.</p>

  <p class="block17">Yavaş adımlarla binanın girişine gidip kapıyı açıyorum.</p>

  <p class="block17">Nefes alabilmemin tek yolu bu.</p>

  <p class="block17">Ayaklarım ahşap zemine değdikten sonraki birkaç saniye boyunca karşı duvarda asılı duran devasa boyutlardaki Jeanine Matthevvs posterine bakıyorum. Hiç kimse beni fark etmiyor. Bina girişi civarında dolaşan iki Cesurluk haini bile farkıma varmıyor. Karşılama masasına yürüyorum. Orta yaşlı kelleşmeye başlamış bir adam, bir yığın kağıdı harmanlıyor. Ellerimi masaya yerleştiriyorum.</p>

  <p class="block17">“Affedersiniz,” diyorum.</p>

  <p class="block17">“Bir saniye,” diyor adam başını kaldırmadan.</p>

  <p class="block17">“Olmaz.”</p>

  <p class="block17">Sonunda başını kaldırıp gözlüklerinin üzerinden bana bakıyor, beni azarlayacakmış gibi kaşlarını çatıyor. Ne söyleyecekse boğazına yapışıyor. Açık ağızla bana bakarken gözleri yüzümden üzerime giydiğim siyah kazağa kayıyor.</p>

  <p class="block17">Dehşetime rağmen suratındaki ifadeyi komik buluyorum. Hafifçe gülümseyip titreyen ellerimi saklıyorum.</p>

  <p class="block17">“Jeanine Matthews beni görmek istemiş,” diyorum. “Haber verebilirseniz çok sevinirim.”</p>

  <p class="block17">Adam kapıdaki Cesurluk hainlerine işaret ediyor ama buna gerek yok. Yine de nöbetçiler harekete geçiyor. Salonun diğer noktalarındaki Cesurluk askerleri de yaklaşıp etrafımı sarıyor. Oysa ne bana dokunuyorlar ne de benimle konuşuyorlar. Yüzlerini tararken onlar kadar ifadesiz kalmaya çalışıyorum.</p>

  <p class="block17">“Uyumsuz musun?” diye soruyor sonunda karşılamadaki adam, dahili telefonu kaldırırken.</p>

  <p class="block17">Yumruklarımı sıkıyorum, titremelerini ancak böyle engelleyebilirim. Başımla onaylıyorum.</p>

  <p class="block17">Gözüm salonun sol tarafındaki asansörlerden gelen Cesurlara kaydığında yüzüm çöküyor. Peter da aralarında.</p>

  <p class="block17">Peter’ın boğazına saldırmaktan ağlamaya, espri yapmaktan gülmeye kadar binlerce olası tepki, aynı anda aklımdan geçiyor. Nasıl tepki göstereceğimi kestiremiyorum. Öylece durmuş Peter’ın gelişini izliyorum. Jeanine geleceğimi biliyor olmalı, beni alması için Peter’ı bu yüzden göndermiş olmalı.</p>

  <p class="block17">“Yukarı götürülmen doğrultusunda talimat aldık,” diyor Peter.</p>

  <p class="block17">Soğukkanlı ya da onun canını acıtacak bir şeyler söylemek istiyorum ama şişmiş boğazımdan kaçan bir onay nidası dışında bir şey duyulmuyor. Peter asansörlere yöneldiğinde ardından takip ediyorum.</p>

  <p class="block17">Bir dizi gösterişli koridor boyunca ilerliyoruz. Birkaç kat merdiven çıkmamıza rağmen hala yerin dibine doğru çekiliyormuşum gibi hissediyorum.</p>

  <p class="block17">Beni doğrudan Jeanine’e götüreceklerini sanıyordum ama öyle yapmıyorlar. İki yanında metal kapılar bulunan kısa bir koridorda duruyorlar. Peter kapılardan birini açmak için şifreyi girdikten sonra omuz omuza etrafımı saran Cesurluk hainleri aralarından açılan odaya girebileceğim dar bir tünel oluşturuyorlar.</p>

  <p class="block17">En fazla iki metrekarelik oda çok küçük. Yerler, duvarlar ve tavan, yetenek sınavı odasındaki aynı aydınlatma panelleriyle döşenmiş ve paneller şu anda loş bir ışıkla yanıyorlar. Her köşede küçük bir siyah kamera bulunuyor.</p>

  <p class="block17">Sonunda paniğe yenik düşüyorum.</p>

  <p class="block17">Köşelerdeki kameralara bakarken midemden yükselip göğsüme ve boğazıma yerleşen çığlığı bastırıyorum. Çığlık bütün vücudumu dolduruyor, içimde yine tırmanan bir suçluluk ve yas duygusu var. Bu duygular birbirlerine baskın gelmek için savaşıyorlar ama dehşet, ikisinden de güçlü. Nefes alıyorum ama dışarı veremiyorum. Babam bir keresinde hıçkırık için iyi geldiğini söylemişti. Ben de ona nefesimi tutarken ölme ihtimalim olup olmadığını sormuştum.</p>

  <p class="block17">“Hayır,” demişti. “Vücudunun güdüleri kontrolü ele alır ve seni yeniden nefes almaya zorlar.”</p>

  <p class="block17">Ne kötü! Aksini bir çıkış yolu olarak kullanabilirdim. Bu düşünceyle içimden gülmek geliyor. Sonra çığlık atmak.</p>

  <p class="block17">Yere yatıp yüzümü dizlerimin arasına gömüyorum. Bir plan yapmalıyım. Bir plan yapabilirsem, bu kadar korkmam.</p>

  <p class="block17">Ama plan falan yok. Bilgelik genel merkezinin derinliklerinden, Jeanine’den ve yaptığım şeyden kaçmamın imkanı yok.</p>

  <h1 class="block15" id="id_bookmark40"><b class="calibre4">YİRMİ DOKUZUNCU</b> <b class="calibre4" id="id_bookmark41">BÖLÜM</b></h1>

  <p class="block16">Saatimi unutmuşum.</p>

  <p class="block17">Dakikalar ya da saader sonra paniğim geçtiğinde en çok saatimi unutmuş olduğuma hayıflanıyorum. Buraya geldiğim için pişman değilim, aksi bir seçenek bile değildi ama bu odada ne kadar süredir oturduğumu bilmemi imkansız kılan boş bileğim, şu andaki en büyük pişmanlığım. Sırtımın ağrıması aradan uzun süre geçtiğinin işareti, yine de zamanı tam olarak kestiremiyorum.</p>

  <p class="block17">Bir süre sonra ayağa kalkıp volta atıyorum, kollarımı havaya kaldırıp geriniyorum. Kameraların önünde her hareketimden önce tereddüt etsem de sonuçta ayak parmaklarıma değmeye çalışmamdan öğrenecekleri pek fazla bir şey yok.</p>

  <p class="block17">Beni izledikleri düşüncesiyle ellerim yine titremeye başlıyor. Bu düşünceyi kafamdan kovmaya çalışmıyorum. Bunun yerine kendime bir Cesur olduğumu hatırlatıyorum. Ben kor kuya yabancı değilim. Burada öleceğim. Hatta belki biraz sonra öleceğim. Gerçek bu.</p>

  <p class="block17">Ama durumu başka türlü de düşünebilirim. Yakında ölerek annemle babamın ölümlerini onurlandıracağım. Ve ölümle ilgili inanışlar doğruysa çok yakında onlarla tekrar birarada olacağım.</p>

  <p class="block17">Volta atarken ellerimi sallıyorum. Hala titriyorlar. Saatin kaç olduğunu bilmek istiyorum. Geceyarısını biraz geçe buraya geldim. Artık sabah olmalı, muhtemelen dört ya da beş. Ama belki o kadar zaman geçmemiştir, hiçbir şey yapmadan oturduğum için bana öyle geliyor da olabilir.</p>

  <p class="block17">Kapı açıldığında, sonunda düşmanım ve Cesurluk askerleriyle yüz yüze geliyorum.</p>

  <p class="block17">“Merhaba Beatrice,” diyor Jeanine. Bilgelik mavisi kıyafetleri, Bilge gözlüğü ve nefret etmeyi babamdan öğrendiğim Bilge kibriyle karşımda duruyor. “Senin geleceğini tahmin etmiştim.”</p>

  <p class="block17">Oysa ona bakarken nefret hissetmiyorum. Marlene de dahil olmak üzere sayısız ölümden sorumlu olduğunu bilsem de hiçbir şey hissetmiyorum. Onca ölüm aklımda anlamsız denklem dizeleri gibi sıralanıyor ve ben bu denklemleri çözemeyecek kadar donakalmış durumdayım.</p>

  <p class="block17">“Merhaba Jeanine,” diyorum. Çünkü aklıma sadece bu geliyor.</p>

  <p class="block17">Jeanine’in su grisi gözlerinden peşinden gelen Cesurlara bakıyorum. Sağında Peter, solunda ağzının iki kenarında çizgiler olan bir kadın var. Arkasındaysa kafası neredeyse düz görünen kel bir adam duruyor.</p>

  <p class="block17">Peter nasıl oldu da Jeanine Matthevvs’un fedailiğini yapmak gibi prestijli bir göreve geldi acaba? Bu çok mantıksız.</p>

  <p class="block17">“Saatin kaç olduğunu bilmek isterdim,” diyorum.</p>

  <p class="block17">“Öyle mi?” diyor Jeanine. “Bu ilginç.”</p>

  <p class="block17">Bana saati söylemeyeceğini tahmin etmeliydim. Edindiği her bilgi parçacığı sadece stratejisine ekleniyor ve bilgiyi saklamaktansa kullanmanın daha yararlı olacağına karar verene kadar bana saati söylemeyecek.</p>

  <p class="block17">“Eminim Cesur arkadaşlarım hayalkırıklığına uğruyor şu anda,” diyor kadın. “Henüz gözlerimi oymaya çalışmadın.”</p>

  <p class="block17">“Bu çok aptalca olurdu.”</p>

  <p class="block17">“Doğru. Ama önce davran, sonra düşün inancına hiç uymuyor.”</p>

  <p class="block17">“On altı yaşındayım,” derken dudaklarımı büzüyorum. “Büyüyorum.”</p>

  <p class="block17">“Aman ne güzel!” Ahenkle söylenebilecek en renkli sözler bile Jeanine’in ağzından dümdüz bir tonda çıkıyor. “Küçük bir tura ne dersin?”</p>

  <p class="block17">Geri çekilirken başıyla kapıyı gösteriyor. Bu odadan çıkıp bilmediğim bir yere gitmek, isteyebileceğim en son şey ama duraksamadan harekete geçiyorum. Haşin görünümlü Cesurluk kadının ardından kapıdan çıkıyorum. Peter hemen arkamdan geliyor.</p>

  <p class="block17">Koridor uzun ve loş. Bir köşeyi dönüyoruz ve birkaç saniye bir öncekine benzer bir koridorda ilerliyoruz.</p>

  <p class="block17">İki koridor daha geçtikten sonra yön duygumu iyice kaybediyorum. Geri dönmek istemem çünkü yolu asla bulamam. Fakat sonra her şey değişmeye başlıyor. Beyaz tünel, uzun mavi ceketli Bilge kadın ve erkeklerin masaların arkasında durduğu geniş bir odaya açılıyor. Kiminin elinde aletler, kimininkinde karışık renkli sıvılar var. Bazıları da bilgisayar ekranlarına bakıyor. Tahmin etmem istense simülasyon serumu üzerine çalıştıklarını söylerdim ama Bilgelerin yaptıkları işi sadece simülasyona indirgeme konusunda tereddütlüyüm.</p>

  <p class="block17">Odanın ortasına yürüdüğümüz sırada çoğu başını işten kaldırıp bizi seyrediyor. Daha doğrusu beni izliyorlar. Bazıları fısıldasa da çoğu sessizliğini koruyor. Burası çok sessiz.</p>

  <p class="block17">Cesurluk haini kadının ardından bir kapıdan geçiyorum. Sonra aniden durduğumuzda Peter bana çarpıyor.</p>

  <p class="block17">Burası da bir önceki kadar büyük bir oda ama burada sadece tek bir şey var: Yanında bir tür makine olan geniş bir metal masa. Makinenin bir kalp cihazı olduğunu hayal meyal hatırlıyorum. Üzerinde bir kamera sarkıyor. İstemeden ürperiyorum. Çünkü bunun ne olduğunu biliyorum.</p>

  <p class="block17">“Özellikle senin gelmene çok sevindim,” diyor Jeanine. Yanımdan geçip masaya tünediğinde parmaklarıyla kenarını kavrıyor. “Sevinmemin nedeni elbette yetenek sınavı sonuçların.” Sarı saçlarını sıkı bir topuz yapmış, öyle ki kafası ışıkta parlıyor, dikkatimi dağıtıyor. “Uyumsuzlar arasında bile senin durumun bir istisna. Çünkü üç topluluğa ait yeteneğin var. Fedakarlık, Cesurluk ve Bilgelik.”</p>

  <p class="block17">“Nasıl...” Sesim çatlıyor. Kendimi zorlayarak devam ediyorum. “Bunu nasıl biliyorsun?”</p>

  <p class="block17">“Zamanla her şey bilinir,” diyor. “Sınav sonuçlarına baktığımda en güçlü Uyumsuzun sen olduğunu saptadım. Bunu iltifat olsun diye değil amacımı açıklayabilmek için söylüyorum. Uyumsuzların beyni tarafından engellenebilecek bir simülasyon üzerinde çalışıyorsam, teknolojideki zayıflıkları giderebilmek adına en güçlü Uyumsuzu incelemem gerekir. Anlıyor musun?”</p>

  <p class="block17">Cevap vermiyorum. Hala masanın yanındaki kalp cihazına bakıyorum.</p>

  <p class="block17">“Bu yüzden, bilim insanı arkadaşlarım ne kadar sürerse sürsün seni incelemeye alacak.” Hafifçe gülümsüyor. “Araştırma sona erdikten sonra cezan infaz edilecek.”</p>

  <p class="block17">Bunu biliyordum. Bunu çok iyi biliyordum. İyi de neden dizlerim boşalıyor, midem burkuluyor o zaman?</p>

  <p class="block17">“İnfaz burada gerçekleşecek.” Jeanine parmaklarıyla üzerine tünediği metal masayı okşuyor. “Bu masada. Sana göstermenin ilginç olacağını düşündüm.”</p>

  <p class="block17">Nasıl bir tepki vereceğimi merak ediyor. Oysa nefes bile alamıyorum. Böylesi bir acımasızlığın kötü kalplilikle alakalı olduğunu düşünürdüm ama bu doğru değil. Jeanine’in kötü davranmak için hiçbir nedeni yok. Her halükarda acımasız biri, çünkü hayranlık duyduğu sürece ne yaptığının hiç önemi yok. incelemek istediği bir bulmaca ya da bozulmuş bir makine de olabilirdim. Beynimin nasıl çalıştığını anlayabilmek için kafamı kırıp içine bakacak; burada öleceğim ve bu en merhametli ölüm olacak.</p>

  <p class="block17">“Gelirken böyle olacağını biliyordum,” diyorum. “Gösterdiğin sadece bir masa, başka bir şey değil. Artık odama geri dönmek istiyorum.”</p>

  <p class="block17">Zaman mevhumumu tamamen yitirdim. Bildiğim zaman, şu anki zamandan çok daha farklı ilerliyor. Kapı tekrar açılıp Peter hücreme girdiğinde ne kadar zaman geçtiğini bilmiyorum, sadece kendimi bitkin hissediyorum.</p>

  <p class="block17">“Hadi bakalım Kasıntı,” diyor Peter.</p>

  <p class="block17">“Ben Fedakar değilim.” Kollarımı gererken duvara sürtünüyorlar. “Ve sen artık bir Bilgelik yalakası olduğuna göre bana Kasıntı diyemezsin. Bu hiç uygun değil.”</p>

  <p class="block17">“Hadi dedim.”</p>

  <p class="block17">“Ne o? Sinsi bir yorum bile yok mu?” Şaşırmış numarası yaparak ona bakıyorum. “Buraya geldiğin için aptalsın, Uyumsuz olduğun kadar beynin de çürümüş olmalı falan?” “Bunu söylememe gerek var mı?” diyor. “Ya kendin kalkarsın ya da seni koridora zorla sürüklerim. Seçim senin.”</p>

  <p class="block17">Sakinleşiyorum. Peter bana hep kötü davranmıştı; tanıdık gelmesi hoşuma gidiyor.</p>

  <p class="block17">.J2££S</p>

  <p class="block17">Ayağa kalkıp odadan çıkıyorum. Bu arada Peter’ın vurduğum kolunun artık askıda olmadığını fark ediyorum.</p>

  <p class="block17">“Kurşun yarasını iyileştirdiler mi?”</p>

  <p class="block17">“Evet,” diyor. “Artık başka bir zayıf noktamı bulmaya çalışman gerekecek. Şansına zayıf noktalarım taze bitti.” Sağlam kolumu kavrayıp hızla yürürken beni de beraberinde çekiştiriyor. “Geç kalıyoruz.”</p>

  <p class="block17">Koridorun uzunluğuna ve tenhalığına rağmen adımlarımız yankılanmıyor. Sanki biri elleriyle kulaklarımı kapatmış da yeni fark ediyormuşum gibi hissediyorum. Geçtiğimiz koridorlara dikkat etmeye çalışsam da bir süre sonra ipin ucunu yine kaçırıyorum. Birinin sonunda sola döndüğümüzde akvaryumu andıran bir odaya giriyoruz. Duvarlardan biri tek yönlü camla kaplı, benim tarafımı ayna gibi yansıtıyor ama duvarın arkasından odanın görülüp görülmediğinden emin değilim.</p>

  <p class="block17">Diğer tarafta insan boyutunda bir tepsinin yer aldığı büyük bir makine var. Topluluk Tarihi kitabımızın Bilgelik ve Tıp bölümünden hatırlıyorum. Bu bir manyetik rezonans görüntüleme cihazı. Beynimin fotoğraflarını çekecekler.</p>

  <p class="block17">İçimde bir kıpırtı oluyor. Uzun zamandır hissetmediğim için başta ne olduğunu çözemiyorum. Merak bu.</p>

  <p class="block17">Jeanine’in sesi diyafon vasıtasıyla odaya yayılıyor: “Yat Beatrice.”</p>

  <p class="block17">Beni makinenin içine alacak insan boyundaki tepsiye bakıyorum. “Hayır!”</p>

  <p class="block17">Kadın iç çekiyor. “Bunu kendin yapmazsan zorla yaptırmanın yollarını buluruz.”</p>

  <p class="block17">Peter arkamda duruyor. Yaralı koluyla bile benden daha güçlü. Beni zorla tepsiye götürüp metalin üzerine yatırırken, vücudumu sıkı bağlarla sabitlerken ellerinin değdiğini gözümde canlandırıyorum.</p>

  <p class="block17">“Bir anlaşma yapalım,” diyorum. “Ben istediğinizi yaparım, siz de bana tarama sonuçlarını gösterirsiniz.”</p>

  <p class="block17">“Istesen de istemesen de istediğimizi yapacaksın.”</p>

  <p class="block17">Bir parmağımı havaya kaldırıyorum. “Bu doğru değil!”</p>

  <p class="block17">Ayna duvara bakıyorum. Kendi yansımama bakarken Jeanine’le konuşuyormuş gibi yapmak o kadar da zor değil. Benim de saçlarım onunki gibi sarı renkli, ikimiz de açık tenliyiz ve yüz hatlarımız da aynı sertlikte. Bu düşünce öylesine can sıkıcı ki birkaç saniye ne düşündüğümü unutuyorum ve parmağım havada, hiçbir şey söyleyemeden öylece duruyorum.</p>

  <p class="block17">Açık tenliyim, açık renk saçlarım var ve buz gibiyim. Beynimin fotoğraflarını merak ediyorum. Jeanine’den hiç farkım yok. Ve bu durumu küçümseyebilirim, saldırganlaşabilirim, yok sayabilirim ya da kullanabilirim.</p>

  <p class="block17">“Bu hiç doğru değil!” diye tekrarlıyorum. “Beni ne kadar bağlarsanız bağlayın, daha net fotoğraflar elde edebilmek için hareketsiz kalmamı sağlayamazsınız.” Öksürerek boğazımı temizliyorum. “Taramaları görmek istiyorum. Beni zaten öldü receğinize göre, beynim hakkında bir şeyler öğrenmemin ne zararı olabilir ki?”</p>

  <p class="block17">Sessizlik.</p>

  <p class="block17">“Niye bu kadar çok görmek istiyorsun?” diye soruyor Jeanine.</p>

  <p class="block17">“Eminim beni herkesten çok sen anlarsın. Cesurluk ve Fedakarlıkla eşit derecede Bilgelik yeteneğim var.”</p>

  <p class="block17">“Pekala. Taramaları görebilirsin. Şimdi uzan.”</p>

  <p class="block17">Tepsiye gidip uzanıyorum. Metal buz gibi. Tepsiyle birlikte makinenin içine kayıyorum. Üzerimdeki beyazlığa bakıyorum. Küçükken cennetin bembeyaz bir hiçlik olduğunu hayal ederdim. Şimdi öyle olamayacağını biliyorum, çünkü beyaz ışık kötülük yayıyor.</p>

  <p class="block17">Gürültüler duyduğumda gözlerimi yumuyorum. Korku simülasyonumdaki engellerden birini hatırlıyorum; pencerelerim yumruklanıyor ve boş gözyuvaları olan adamlar beni kaçırmak istiyor. Gümbürtünün kalp ya da davul sesi olduğunu düşünmeye çalışıyorum. Nehrin azgın suları Cesurluk yerleşkesindeki uçurumun kayalık duvarlarım dövüyor diye düşünüyorum. Adaylık töreni sonunda uygun adım yürüdüğümüzü hayal ediyorum. Seçim Töreninden sonra merdivenlerden koşarak indiğimizi gözümde canlandırıyorum.</p>

  <p class="block17">Takırtılar bitip üzerinde yattığım tepsi geri kayana kadar ne kadar zaman geçtiğinin farkında değilim. Doğrulup parmak uçlarımla ensemi ovuyorum.</p>

  <p class="block17">Kapı açıldığında koridorda Peter beliriyor. Beni eliyle çağırıyor. “Hadi. Gidip taramaları görebilirsin.”</p>

  <p class="block17">Tepsiden aşağı atlayıp ona doğru yürüyorum. Koridorda yürürken bana bakıp başını iki yana sallıyor.</p>

  <p class="block17">“Ne var?” diye soruyorum.</p>

  <p class="block17">“Her zaman istediğini elde etmeyi nasıl başardığım anlayamıyorum.”</p>

  <p class="block17">“Ne demezsin? Hayatım boyunca Bilgelik Merkezi’nde bir hücreye kapatılmak istemiştim. Ölmek için yanıp tutuşuyorum.”</p>

  <p class="block17">Sanki her gün idam cezasıyla yüzleşiyormuşum gibi kahramanca konuşuyorum. Ama “ölüm” kelimesi dudaklarımda belirirken ürperiyorum. Üşümüşüm gibi kollarımı sıvazlıyorum.</p>

  <p class="block17">“Bunu sen istedin,” diyor. “Yani buraya kendi isteğinle geldin. Bunun yaşama isteğiyle uzaktan yakından alakası yok.”</p>

  <p class="block17">Bir panele şifreyi girdiğinde önüne geldiğimiz kapı açılıyor. Aynanın öbür tarafındaki odaya giriyorum. Her yer ekran ve ışıkla dolu. Bilgelerin gözlüklerinden yansıyor ışıklar. Odanın öbür ucunda bir kapı kapanıyor. Ekranlardan birinin olduğu masanın arkasındaki sandalye hala dönüyor. Biri biz içeri girerken aceleyle çıkmış olmalı.</p>

  <p class="block17">Peter hemen arkamda duruyor. Birine saldırma ihtimalime karşılık hazır olda bekliyor. Ama kimseye saldıracağım yok. Saldırsam bile ne kadar dayanabilirim? Kaç kişiye saldırabilirim? Bir koridoru hallettim diyelim, İkincisine gücüm yeter mi? Sonunda yenilen ben olurum. Nöbetçiler beni durdurmaya kalkmasa bile buradan çıkamam.</p>

  <p class="block17">“Buraya yansıt,” diyor Jeanine, sol duvardaki geniş ekranı işaret ederek. Uzmanlardan biri bilgisayarına birkaç komut girdiğinde görüntü geliyor. Beynimin fotoğrafı.</p>

  <p class="block17">Tam olarak neye baktığımı bilmiyorum. Beynin neye benzediğini biliyorum. Genel olarak hangi bölgenin ne işe yaradığına dair bir fikrim var ama benimkinin diğerlerinden nasıl fark gösterdiğini bilmiyorum. Jeanine parmağıyla çenesini döverken bana çok uzun gelen bir süre boyunca ekranı inceliyor.</p>

  <p class="block17">Sonunda “Biri Bayan Prior’a ön beyin zarının ne işe yaradığını anlatsın,” diyor.</p>

  <p class="block17">“Beynin alna denk gelen bölgesi olarak özetleyebiliriz,” diyor bilim kadınlarından biri. Benden daha büyük görünmüyor. Taktığı yuvarlak gözlükler gözlerini daha büyük gösteriyor. “Amaçlarına ulaşabilmen için düşüncelerini ve eylemlerini organize etmekten sorumlu bölge.”</p>

  <p class="block17">“Doğru,” diyor Jeanine. “Şimdi biri Bayan Prior’a ön bölümdeki yan beyin zarıyla ilgili gözlemlerini aktarsın.”</p>

  <p class="block17">“Büyük,” diyor saçları seyrelmeye başlamış bir uzman.</p>

  <p class="block17">“Daha detaylı,” diyor Jeanine onu azarlamasına.</p>

  <p class="block17">Bir sınıfta olduğumu kavrıyorum, çünkü Bilgelikteki her yer aslında bir sınıf. Ve hepsinde Jeanine en değer verilen öğretmenleri. Hepsi kocaman gözlerindeki büyük iştahla, açık ağızla kadını izliyor, onu etkilemeye çalışıyor.</p>

  <p class="block17">J</p>

  <p class="block17">“Ortalamadan daha büyük,” diye düzeltiyor adam.</p>

  <p class="block17">“Daha iyi.” Jeanine başım yana eğiyor. “Aslında bugüne kadar gördüğüm bütün ön bölüm yan beyin zarlarından daha büyük. Bununla birlikte ön beynin ortasındaki zar fazlasıyla küçük. Bu iki bulgu neyi gösterir?”</p>

  <p class="block17">“On beynin ortasındaki zar, ödül merkezidir. Ödül odaklı davranan kişilerde bu bölüm büyük olur,” diyor biri. “Bu da Bayan Prior’ın ödül odaklı davranmadığı anlamına gelir.” “Sadece bu da değil.” Jeanine gülümsüyor. Ekranlardan yayılan mavi ışık, elmacık kemikleriyle alnını parlatırken, gözyuvalarının gölgelenmesine neden oluyor. “Aynı zamanda arzuları hakkında da bilgi veriyor. Ödül odaklı biri değil. Yine de amacına ulaşabilmek için düşüncelerini ve eylemlerini yönlendirme konusunda oldukça iyi. Bu da zararlı ama kendini düşünmeden yaptığı eylemleri ve belki simülasyonlardan sıyrılma yeteneğini açıklar. Bu bulgu, yeni simülasyon serumumuza yaklaşımımızda ne gibi değişiklikler getiriyor?” “Serum, ön yan beyin zarının etkinliğini baskılamalı ama tamamen devre dışı bırakmamalı,” diyor yuvarlak gözlüklü uzman kız.</p>

  <p class="block17">“Kesinlikle,” diyor Jeanine. Sonunda bana baktığında gözleri zevkle ışıldıyor. “Biz de çalışmamıza bu doğrultuda devam edeceğiz. Arzularınızı yerine getirebildik mi Bayan Prior?”</p>

  <p class="block17">Ağzım kuruduğundan yutkunmakta zorlanıyorum.</p>

  <p class="block17">Ön beyin zarımdaki eylemler bastırıldığında ne olacak? Karar verme yeteneğime zarar verdiklerinde nasıl hareket edeceğim? Ya serum işe yararsa ve ben diğer herkes gibi simülasyonun kölesi olursam? Gerçeklikten tamamen koparsam?</p>

  <p class="block17">Vücudumun bir yan ürünü olarak bütün kişiliğimin ve varlığımın bu kadar kolay devre dışı bırakılabileceğini bilmiyordum. Ya ben kocaman ön beyin zarı olan birinden başka bir şey değilsem?..</p>

  <p class="block17">“Evet,” diyorum. “Getirdiniz.”</p>

  <p class="block17">Peter’la birlikte sessizlik içinde odama geri dönüyoruz. Sola döndüğümüzde koridorun sonunda bir grup insanın durduğunu görüyorum. Şimdiye kadar geçtiğimiz en uzun koridor bu. Ama onu gördüğümde uzaklığın bir anlamı kalmıyor.</p>

  <p class="block17">Cesurluk hainleri kollarını kavramış, başına bir tabanca dayamış.</p>

  <p class="block17">Yüzünün yan tarafından süzülen kanla beyaz gömleği kırmızıya boyanan Tobias... Uyumsuz olduğu için tıpkı benim gibi kavurucu bir fırının ağzında olan Tobias.</p>

  <p class="block17">Yerimde tutabilmek için Peter omuzlarımdan kavrıyor.</p>

  <p class="block17">“Tobias,” diyorum nefesimi tutarken.</p>

  <p class="block17">Tabancalı Cesurluk haini, Tobias’ı bize doğru itekliyor. Peter da beni ilerlemem için itiyor ama olduğum yere çivilenmiş gibiyim. Buraya başka kimse ölmesin diye geldim. Buraya hayatını kurtarabileceğim insanlar adına geldim. Üstelik</p>

  <p class="block17">Tobias’ın hayatını diğer herkesten daha çok önemsiyorum. îyi de o buradaysa ben niye geldim? Ne anlamı var?</p>

  <p class="block17">“Sen ne yaptın?” diye mırıldanıyorum. Artık benden birkaç adım ötede ama duyabileceği kadar yakın değil. Yanımdan geçerken elini uzatıyor. Elimi tutup sıkıyor, sonra bırakıyor. Gözleri kan çanağı gibi. Yüzünün rengi atmış.</p>

  <p class="block17">“Sen ne yaptın?” Bu sefer sorum boğazımı yırtarcasına çıkıyor.</p>

  <p class="block17">Peter’ın ellerinden kurtulmaya çalışıp ona doğru atılıyorum ama Peter fazlasıyla güçlü.</p>

  <p class="block17">“Sen ne yaptın?” diye haykırıyorum.</p>

  <p class="block17">“Sen ölürsen ben de ölürüm.” Tobias omzunun üstünden bana bakıyor. “Bunu yapmamanı rica etmiştim. Bir karar verdin. Sonuç bu.”</p>

  <p class="block17">Köşede gözden kayboluyor. Cesurluk hainleriyle birlikte köşeyi döndüğünde tek gördüğüm başına dayalı tabancanın gümüş pırıltısı ve Tobias’ın kulağının arkasındaki bir yaradan akan kan.</p>

  <p class="block17">O gittiğinde sanki damarlarımdaki kan da çekiliyor. Boğuşmayı bırakıp Peter’ın beni hücreme kadar iteklemesine izin veriyorum. İçeri girer girmez yere yığılıp kapının kapanmasını bekliyorum ama kapanmıyor. Peter gitmiyor.</p>

  <p class="block17">“Buraya neden geldi?” diye soruyor.</p>

  <p class="block17">Ona bakıyorum.</p>

  <p class="block17">“Gerzek olduğu için.”</p>

  <p class="block17">“O kadarını biliyoruz.”</p>

  <p class="block17">Başımı duvara dayıyorum.</p>

  <p class="block17">“Seni kurtarabileceğini mi sandı?” Peter kıkırdıyor. “Bunu bir Kasıntıdan başkası düşünemez.”</p>

  <p class="block17">“Hiç de değil,” diyorum. Tobias beni kurtarmayı kafasına koyduysa her boyutunu düşünmüş olmalı, diğerlerini de getirmiş olmalı. Bilgelik Merkezi’ne kendi kendine dalmamıştır. Yani dalmamış olması gerekir.</p>

  <p class="block17">Gözlerim dolduğunda aldırmıyorum. Hatta gözyaşlarımın arasından baktığımda her şeyin birbirine karışmasını seyrediyorum. Birkaç gün önce olsa Peter’ın önünde ağlamayı asla kendime yediremezdim, artık umrumda değil. Peter dert edeceğim son düşmanlardan biri.</p>

  <p class="block17">“Sanırım benimle ölmeye geldi,” diyorum. Hıçkırığımı bastırmak için elimle ağzımı kapatıyorum. Nefes alabilsem ağlamamı durdurabilirim. Tobias’ın benimle birlikte ölmesine ne ihtiyacım var ne de böyle bir şeyin olmasını isterim. Onun güvende olmasını istiyordum. Büyük aptallık, diye düşünüyorum ama yüreğim aksini söylüyor.</p>

  <p class="block17">“Çok saçma,” diyor Peter. “Hiç anlamı yok. Tobias henüz on sekiz yaşında; sen öldükten sonra başka bir kız arkadaş bulabilir. Bunu bilmiyorsa gerçekten aptal olmalı.”</p>

  <p class="block17">Yaşlar yanaklarımdan dökülüyor. Önce sıcak, sonra soğuk. Gözlerimi yumuyorum. “Öyle olduğunu sanıyorsan...” Hıçkırığımı yutuyorum, “...asıl aptal sensin.”</p>

  <p class="block17">“Aman neyse.”</p>

  <p class="block17">Dönerken ayakkabıları yerde gıcırdıyor. Gitmek üzere.</p>

  <p class="block17">“Bekle!” Bulanık siluetine bakarken yüzünü tam seçemiyorum. “Ona ne yapacaklar? Bana yaptıkları gibi incelemeye mi alacaklar?”</p>

  <p class="block17">“Bilmiyorum.”</p>

  <p class="block17">“Öğrenebilir misin?” diye soruyorum yanaklarımı elimin ayasıyla silerken. “En azından iyi olup olmadığını öğrenebilir misin?”</p>

  <p class="block17">“Neden öyle bir şey yapacakmışım ki? Senin için neden bir şey yapayım ki?”</p>

  <p class="block17">Biraz sonra kapının sertçe kapandığını duyuyorum.</p>

  <h1 class="block15" id="id_bookmark42"><b class="calibre4">OTUZUNCU</b> <b class="calibre4" id="id_bookmark43">BÖLÜM</b></h1>

  <p class="block17"><span class="text5">Bîr yerlerde okumuştum; ağlamak bİlimsel açiklamalara</span> meydan okuyan bir şeymiş. Gözyaşının tek amacı, gözlerin kurumasını önlemek. Gözyaşı bezlerinin duygular doğrultusunda haddinden fazla gözyaşı salgılamasının hiçbir nedeni yok.</p>

  <p class="block17">Bence insanlığımızı kaybetmemek için ağlayarak içimizdeki hayvan yanımızı özgür bırakıyoruz. Çünkü içimde kükreyen, hırlayan bir canavar var ve özgürlük için, Tobias için, her şey bir yana yaşamak için çırpınıyor. Ne kadar denersem deneyeyim, onu öldüremiyorum.</p>

  <p class="block17">O yüzden içimden sadece avuçlarımın içine ağlamak geliyor.</p>

  <p class="block17">Sol, sağ, sağ. Sol, sağ, sol. Sağ, sağ. Hücremden gideceğimiz yere kadar sırasıyla bu dönüşleri yapıyoruz.</p>

  <p class="block17">Burası yeni bir oda. İçeride dişçi koltuğuna benzer hafif eğimli bir sandalye var. Bir köşede bir ekran ve çalışma masası duruyor. Jeanine masada oturuyor.</p>

  <p class="block17">“Nerede o?” diye soruyorum.</p>

  <p class="block17">Bu soruyu sormak için saatlerdir bekliyorum. O arada uyumuşum. Rüyamda Cesurluk yerleşkesinde Tobias’ı kovalıyordum. Ne kadar hızlı koşarsam koşayım, Tobias benden daha hızlıydı. Öyle ki sadece köşeleri dönerken kolunu ya da topuğunu görebiliyordum.</p>

  <p class="block17">Jeanine bana şaşkın gözlerle bakıyor. Ama şaşkın falan değil. Benimle oyun oynuyor.</p>

  <p class="block17">“Tobias,” diyorum yine de. Ellerim titriyor; bu sefer korkudan değil, öfkeden. “O nerede? Ona ne yapıyorsunuz?”</p>

  <p class="block17">“Bu bilgiyi paylaşmak için hiçbir neden göremiyorum,” diyor Jeanine. “Artık pazarlık yapabileceğin bir şeyin olmadığına göre bana bir neden sunabileceğini de sanmıyorum. Tabii anlaşmamızın şartlarında değişiklik yapmak istiyorsan bunu konuşabiliriz.”</p>

  <p class="block17">Bağırıp çağırmak, tabii ki Uyumsuzluğumdan çokTobias’la ilgili bir şeyler öğrenmeyi istediğimi haykırmak istiyorum ama bunu yapmıyorum. Bana söylese de söylemese de Tobias’la yapmayı planladığı şeyi her halükarda yapacak zaten. Asıl bana ne olacağını tam olarak anlamam şimdi daha önemli.</p>

  <p class="block17">Nefesimi burnumdan verip alıyorum. Ellerimi sallıyorum. Sandalyeye oturuyorum.</p>

  <p class="block17">“İlginç,” diyor.</p>

  <p class="block17">“Senin bir topluluk yönetmen ve savaş planları yapman gerekmiyor mu?” diyorum. “On altı yaşında bir kızın üzerinde testler yapmaktan başka işin yok mu?”</p>

  <p class="block17">“Kendini her seferinde işine geldiği gibi tanımlıyorsun,” diyor kadın arkasına yaslanarak. “Bazen küçük bir kız olmadığın konusunda ısrar ediyorsun, sonra bir bakmışsın küçük bir kız olmuşsun. Asıl merak ettiğim şu: Kendini gerçekte nasıl görüyorsun? Küçük mü, büyük mü? İkisi birden mi? Hiçbiri</p>

  <p class="block17">• •05 mı?</p>

  <p class="block17">Onun duygudan yoksun sesini taklit ediyorum. “Bu bilgiyi seninle paylaşmak için hiçbir neden göremiyorum.”</p>

  <p class="block17">Biri kendini tutamayıp belli belirsiz kıkırdıyor. Peter ağzını eliyle kapatıyor. Jeanine ona ateş saçan gözlerle baktığında çocuğun kahkahası aniden öksürmeye dönüşüyor.</p>

  <p class="block17">“Dalga geçmek çok çocukça bir şey, Beatrice,” diyor Jeanine. “Sana hiç yakışmıyor.”</p>

  <p class="block17">“Dalga geçmek çok çocukça bir şey, Beatrice,” diye yine onu taklit ediyorum ve bu konuda gerçekten iyi iş çıkarıyorum. “Sana hiç yakışmıyor.”</p>

  <p class="block17">“Serum,” diyor Jeanine, Peter’a göz atarak. Peter masanın üzerindeki siyah kutuyu karıştırıyor, içinden bir şırınga çıkarıyor.</p>

  <p class="block17">Sonra bana yöneldiğinde elimi uzatıp onu durduruyorum.</p>

  <p class="block17">“Müsaadenle,” diyorum.</p>

  <p class="block17">Peter onayını almak için Jeanine’e baktığında kadın “Pekala, öyle olsun,” diyor. Peter şırıngayı bana veriyor, iğneyi boynumun yan tarafına batırıp içeriğini boşaltıyorum. Jeanine bir düğmeye bastığında her şey kararıyor.</p>

  <p class="block17">Annem, başının üzerindeki tutma yerine uzanmak için kolunu kaldırmış duruyor. Yüzü etrafımda oturanlara değil, otobüsle geçtiğimiz şehre dönük. Somurttuğunda alnında ve ağzının kenarlarında kırışıklar beliriyor.</p>

  <p class="block17">“Ne oldu?” diye soruyorum.</p>

  <p class="block17">“Yapılacak çok iş var,” diyor başıyla otobüsün camını işaret ederken. “Ve çok az kaldık.”</p>

  <p class="block17">Neyi kastettiği çok açık. Her yer moloz yığını. Sokağın karşısındaki bina yerle bir olmuş. Cam parçalan ara sokaklara yayılmış. Bu yıkıma neyin sebep olduğunu merak ediyorum.</p>

  <p class="block17">“Nereye gidiyoruz?” diye soruyorum.</p>

  <p class="block17">Annem bana bakıp gülümserken bu sefer gözlerinin kenarında farklı kırışıklar beliriyor. “Bilgelik genel merkezine.”</p>

  <p class="block17">Kaşlarımı çatıyorum. Hayatım boyunca Bilgelik Merkezi’nden uzak durdum. Babam oradaki havayı solumaktan bile hoşlanmadığını söylerdi. “Neden oraya gidiyoruz?”</p>

  <p class="block17">“Bize yardım edecekler.”</p>

  <p class="block17">Neden babamı düşünürken mideme bir sancı saplanıyor? Dünyaya karşı hayat boyu öfkesinin yer ettiği yüzünü, Fedakarlık standartlarında tuttuğu kısa saçlarını gözümde canlandırıyorum ve çok uzun süre bir şey yememişim gibi mideme korkunç bir sancı saplanıyor, boş bir sancı.</p>

  <p class="block17">“Babama bir şey mi oldu?” diye soruyorum.</p>

  <p class="block17">Annem başını iki yana sallıyor. “Neden sordun?”</p>

  <p class="block17">“Bilmiyorum.”</p>

  <p class="block17">Anneme baktığımda sancı kayboluyor. Ama birlikte olduğumuz her saniye boyunca bütün hafızam yerine gelene kadar kendimi zorlamam gerektiğini hissediyorum. Hayal görüyorsam, karşımdaki kim?</p>

  <p class="block17">Otobüs durunca kapı gıcırdayarak açılıyor. Annem kapıya yönelirken onu takip ediyorum. Benden uzun olduğu için omuzlarına ve sırtına bakıyorum. Kırılgan görünüyor ama öyle olmadığını biliyorum.</p>

  <p class="block17">Kaldırıma iniyorum. Cam kırıkları ayağımın altında çatırdıyor. Mavi cam parçaları. Sağ tarafımdaki binadaki deliklere bakılırsa bir zamanlar pencerelere aitmiş.</p>

  <p class="block17">“Ne oldu?”</p>

  <p class="block17">“Savaş,” diyor annem. “Korktuğumuz şey başımıza geldi.”</p>

  <p class="block17">“Peki Bilgelik bize nasıl yardım edecek?”</p>

  <p class="block17">“Babanın Bilgelikle ilgili sürekli dırdırlanması sanırım senin için hiç iyi olmadı,” diyor nazikçe. “Elbette hataları oldu ama herkes gibi onlar da iyiyle kötünün bir karışımı, ne biri ne öteki. Doktorlarımız, bilim adamlarımız, öğretmenlerimiz olmasaydı ne yapardık?”</p>

  <p class="block17">Saçlarımı düzeltiyor.</p>

  <p class="block17">“Bunu unutmamaya çalış, Beatrice.”</p>

  <p class="block17">“Unutmayacağım!” diye söz veriyorum.</p>

  <p class="block17">Yürümeye devam ediyoruz. Ama annemin söylediği bir şey canımı sıkıyor. Babamla mı ilgiliydi? Hayır, babam her za man Bilgelikten şikayet etmiştir. Bilgelikle mi ilgiliydi? Büyük bir cam parçasının üzerinden atlıyorum. Hayır, bu da olamaz. Annem Bilgelik hakkında haklı. Bütün öğretmenlerim Bilgeliktendi. Birkaç yıl önce annemin kırılan kolunu tedavi eden doktor da öyle.</p>

  <p class="block17">Canımı sıkan, annemin son söyledikleri: “Bunu unutmamaya çalış.” Sanki bunu daha sonra bana hatırlatmaya fırsatı olmayacakmış gibi...</p>

  <p class="block17">Sanki kapalı bir şey yeni açılmış gibi aklım başka bir şeye kayıyor.</p>

  <p class="block17">“Anne?” diyorum.</p>

  <p class="block17">Bana bakıyor. Topuzundan çözülen sarı saçlarının yanağına düşmesini seyrediyorum.</p>

  <p class="block17">“Seni seviyorum.”</p>

  <p class="block17">Sol tarafımdaki bir pencereyi elimle gösterdiğimde camlar patlıyor. Cam parçaları üzerimize yağıyor.</p>

  <p class="block17">Bilgelik Merkezi’ndeki bir odada uyanmak istemiyorum. O yüzden simülasyonun etkisi geçmeye başladığında bile gözlerimi hemen açmıyorum. Annemin ve yanağına düşen saçının görüntüsüne mümkün olduğunca tutunmaya çalışıyorum. Ama sonunda geriye sadece gözkapaklarımın kırmızılığı kaldığında gözlerimi açıyorum.</p>

  <p class="block17">“Bundan daha iyisini yapabilirsin,” diyorum.</p>

  <p class="block17">“Bu daha başlangıç,” diye yanıtlıyor Jeanine.</p>

  <h1 class="block15" id="id_bookmark44">OTUZ BİRİNCİ BÖLÜM</h1>

  <p class="block17"><span class="text5">Rüyamda ne tobias’i ne de will’î görüyorum. Annemle</span> birlikte olgunlaşan elmaların başımıza değecek kadar sarktığı Dostluk bahçesindeyiz. Yaprakların gölgeleri yüzüne düşüyor. Yaşarken onun siyah giydiğini görmemiştim ama şimdi simsiyah giyinmiş. Kendi saçlarını üst üste atarken bana belik örmeyi öğretiyor. Parmaklarım birbirine dolanınca kahkahalarla gülüyor.</p>

  <p class="block17">Uyandığımda nasıl oldu da her gün oturduğum kahvaltı masasında annemin Cesurluk enerjisiyle dolup taştığını göremediğimi merak ediyorum. Bu yanını saklamakta çok mu iyiydi? Yoksa ben mi dikkat etmemiştim?</p>

  <p class="block17">Yüzümü yattığım ince döşemeye bastırıyorum. Onu hiç tanımamayacağım. Öte yandan o da Will’e ne yaptığımı asla öğrenemeyecek. Yaşayıp öğrenseydi, bunu kaldırabileceğimi sanmam.</p>

  <p class="block17">Birkaç saniye ya da dakika sonra koridorda Peter’ın peşinden giderken gözlerimi kırpıştırarak uykuyu kovalamaya çalışıyorum. Peter bana bakmaya zahmet bile etmiyor.</p>

  <p class="block17">“Neden beni sen getirip götürüyorsun?” diyorum. “Yapman gereken daha ahlaksız işlerin yok mu senin? Ne bileyim, köpek yavrularım tekmelemek ya da üstlerini değiştirirken kızları röntgenlemek falan gibi şeyler işte.”</p>

  <p class="block17">“Will’e ne yaptığını biliyorum. Benden daha iyi biriymişsin gibi davranmayı kes, çünkü şenle ben kesinlikle aynı kumaştanız.”</p>

  <p class="block17">Geçtiğimiz koridorlarda tek değişen uzunlukları. O yüzden adımlarımı saymaya karar veriyorum. On. Kırk yedi. Yirmi dokuz.</p>

  <p class="block17">“Yanılıyorsun,” diyorum, “ikimiz de kötü kalpli olabiliriz ama aramızda devasa bir fark var. Ben böyle olmaktan mutlu değilim.”</p>

  <p class="block17">Peter kıkırdıyor. Laboratuvar masalarının arasından geçiyoruz. Nerede olduğumu ve nereye götürüldüğümü ancak kavrıyorum: Jeanine’in gösterdiği odaya gidiyoruz. İdam edileceğim odaya... Öyle bir titreme alıyor ki dişlerim birbirine çarpmaya başlıyor. Ne doğru dürüst yürüyebiliyorum ne de düşünebiliyorum. Sadece bir oda, diyorum kendime. Diğerlerinden farkı olmayan bir oda.</p>

  <p class="block17">Pis bir yalancıyım.</p>

  <p class="block17">Bu sefer infaz odası boş değil. Her bir köşeye birer Cesurluk haini yerleşmiş. Ortadaki metal masanın yanında Jeanine’le birlikte laboratuvar önlükleriyle biri esmer bir kadın, diğeri yaşlıca bir adam duruyor. Masanın etrafında bir sürü makine, her yerde kablolar var.</p>

  <p class="block17">Makinelerin çoğunu tanımıyorum ama kalp cihazını aralarından seçebiliyorum. Jeanine kalp cihazıyla ne yapmak istiyor olabilir ki?</p>

  <p class="block17">“Onu masaya yatırın,” diyor Jeanine sıkkın bir sesle. Bir an için beni bekleyen metale bakıyorum. Ya beklemekten vazgeçtiyse? Ya birazdan öleceksem? Peter kollarımı kavradığında kıvranarak bütün gücümle kurtulmaya çalışıyorum.</p>

  <p class="block17">Ama tekmelerimden sakınarak beni yerden kaldırdığı gibi metal masaya yatırdığında nefesim kesiliyor. Ciğerlerime hava doldurmaya çalışırken yumruğumu gelişigüzel savuruyorum ve Peter’ın bileğine denk getiriyorum. Peter yüzünü acıyla buruşturduğunda diğer Cesurluk hainleri yanında bitiyor.</p>

  <p class="block17">İçlerinden biri ayak bileklerimi, diğeri omuzlarımı bastırırken Peter siyah kayışlarla beni masaya bağlıyor. Omzuma saplanan ağrıyla canım yandığında çırpınmayı bırakıyorum.</p>

  <p class="block17">“Neler oluyor?” diye soruyorum başımı Jeanine’e çevirerek. “Anlaşmıştık, sonuçları paylaşma konusunda anlaşmıştık! Anlaşmıştık!..”</p>

  <p class="block17">“Bu anlaşmamızın tamamen dışında,” diyor Jeanine, saatine göz atarken. “Bu seninle ilgili değil, Beatrice.”</p>

  <p class="block17">Kapı yine açılıyor.</p>

  <p class="block17">Cesurluk hainleri tarafından iteklenen Tobias topallayarak içeri giriyor. Yüzü çürüklerle dolu ve kaşının hemen üzerinde bir yarık var. Her zamanki edasıyla yürümüyor ama yine de dimdik durmayı başarıyor. Yaralanmış olmalı. Bu noktaya nasıl geldiğini düşünmemeye çalışıyorum.</p>

  <p class="block17">“Bu ne böyle?” diye soruyor sert ve çatlak sesiyle.</p>

  <p class="block17">Sesi muhtemelen attığı çığlıklar yüzünden çatlamış.</p>

  <p class="block17">Boğazıma bir yumru oturuyor.</p>

  <p class="block17">“Tris,” diyor, sonra bana doğru atılıyor ama Cesurluk hainleri ondan daha hızlı. Birkaç adım atmasına fırsat kalmadan onu yakalıyorlar. “Tris, sen iyi misin?”</p>

  <p class="block17">“Evet,” diyorum. “Sen?”</p>

  <p class="block17">Başıyla iyi olduğunu belirtiyor. Ona inanmıyorum.</p>

  <p class="block17">“Zaman kaybetmemek adına en mantıklı yaklaşımın doğru olacağına karar verdim, Bay Eaton. Aslında gerçeklik serumu tercih edilebilirdi, fakat Jack Kang’ı birkaç doz vermesi için ikna etmeye çalışmak bile günler alır. Üstelik serum Dürüstler tarafından çok sıkı korunuyor. Birkaç günümüzü buna harcamayı hiç istemem.” Elinde bir şırıngayla öne çıkıyor. Şırınga açık renk gri bir sıvıyla dolu, Simülasyon serumunun yeni bir versiyonu olabilir ama emin değilim.</p>

  <p class="block17">Ne işe yaradığını merak ediyorum. Jeanine böylesi kendinden memnun görünürken iyi bir işe yaramadığı kesin.</p>

  <p class="block17">“Birkaç saniye sonra Tris’e bu iğneyi yapacağım. Ondan sonra umarım bencil olmayan güdülerin harekete geçer de bilmek istediğim şeyi söylersin.”</p>

  <p class="block17">“Ne bilmek istiyor?” diye araya giriyorum.</p>

  <p class="block17">“Topluluksuz sığmakları hakkında bilgi istiyor,” diye yanıtlıyor Tobias bana bakmadan.</p>

  <p class="block17">Gözlerim büyüyor. Sadık Cesurların yarısı ve tüm Dürüstler simülasyona hazırken, üstüne üstlük Fedakarların yarısı ölmüşken Topluluksuzlar bizim son umudumuz.</p>

  <p class="block17">“Ona hiçbir şey söyleme. Zaten öleceğim. Ona bir şey söylemek zorunda değilsin.”</p>

  <p class="block17">“Bana hatırlatsanıza Bay Eaton,” diyor Jeanine. “Cesurluk simülasyonu ne işe yarıyordu?”</p>

  <p class="block17">“Sınıfta değiliz,” diye yanıtlıyor Tobias dişlerinin arasından. “Asıl sen bana ne yapacağını söyle.”</p>

  <p class="block17">“Basit bir soru sordum, cevaplarsan ben de cevaplarım.” “Pekala.” Tobias’ın gözleri bana kayıyor. “Simülasyon, korkunun üretildiği beyin bademini tetikleyerek korkularla ilgili sanrılara neden oluyor, sonra bu bilgileri incelenmek ve işlenmek üzere bilgisayara aktarıyor.”</p>

  <p class="block17">Bunları sanki ezberinden söylüyor. Belki ezberlemiştir. Sonuçta simülasyonları uzun zamandır yönetiyordu.</p>

  <p class="block17">“Çok iyi,” diyor Jeanine. “Yıllar önce Cesurluk simülasyonlarını geliştirdiğimde belli bir seviyede beynin dehşet karşısında yeni ortamlar yaratarak duyarsızlaştığını keşfettik. Bu yüzden simülasyonun daha verimli olması için solüsyonu seyreltmiştik. Ama bunun nasıl yapıldığını hala hatırlıyorum.”</p>

  <p class="block17">Şırınganın iğnesine tırnağıyla vuruyor.</p>

  <p class="block17">“Korku, acıdan da güçlü bir duygu,” diye devam ediyor, “iğneyi yapmadan önce Bayan Prior’a söylemek istediğin bir şey var mı?”</p>

  <p class="block17">Tobias dudaklarını sımsıkı kapatıyor.</p>

  <p class="block17">Ve Jeanine iğneyi batırıyor.</p>

  <p class="block17">Hızlanan kalp atışlarıyla birlikte yavaşça başlıyor. Başta kimin kalp atışlarını duyduğumdan emin olamıyorum çünkü kendimin olamayacak kadar güçlü atıyor. Sonra kendi kalbim olduğunu anladığımda atışlar hızlanıyor.</p>

  <p class="block17">Avuçlarım ve dizlerimin arkası terlemeye başlıyor.</p>

  <p class="block17">Nefes almakta zorlanıyorum. işte o zaman çığlıklar başlıyor</p>

  <p class="block17">Ve ben...</p>

  <p class="block17">Düşünemiyorum.</p>

  <p class="block17">Tobias kapıdaki Cesurluk hainleriyle dövüşüyor.</p>

  <p class="block17">Yan tarafımdan çocuk çığlığına benzer bir ses duyduğumda başımı çevirip ne olduğunu anlamaya çalışıyorum ama sadece kalp cihazını görebiliyorum. Tavandaki paneller çarpılıp bükülürken canavarlara dönüşüyor. Çürük et kokusu bütün odayı doldurduğunda kusacak gibi oluyorum. Canavarların şekilleri netleşiyor. Kolum kadar gagaları, ışığı yutacak kadar kara kanatları olan kuşlar bunlar. Kargalar...</p>

  <p class="block17">“Tris,” diyor Tobias. Gözlerimi kargalardan alıyorum.</p>

  <p class="block17">İğneyi yaptıkları sırada olduğu gibi kapıda duruyor ama elinde bir bıçak var. Bıçağı kendinden uzaklaştırıp ucunu midesine doğrultuyor. Sonra bıçağın ucunu iyice midesine dayıyor.</p>

  <p class="block17">“Sen ne yapıyorsun? Dur!”</p>

  <p class="block17">Hafifçe gülümseyip “Bunu senin için yapıyorum,” diyor.</p>

  <p class="block17">Bıçağı kendine ağır ağır batırıyor, kan gömleğinin eteklerinden süzülüyor. Kusacak gibi oluyorum ve beni masaya bağlayan kayışlardan kurtulmaya çalışıyorum. “Hayır, dur!” Çırpınıyorum, simülasyonda olsam bağlarımdan çoktan kurtulmuş olmam gerekirdi. Öyleyse bu gördüğüm gerçek. Gerçek. Çığlık atıyorum. Tobias bıçağı kabzasına kadar karnına saplıyor. Yere yığıldığında kan hızla etrafında bir gölcük oluşturuyor. Gölge-kuşlar boncuk gibi gözlerini ona dikip pençe ve kanatlarının kasırgasıyla üzerine saldırıyorlar. Etini didikliyorlar. Uçuşan tüylerin arasından Tobias’ın gözlerini görüyorum; hala uyanık.</p>

  <p class="block17">Kuşlardan biri bıçağı tutan eline konuyor. Tobias bıçağı çıkarıp yere fırlattığında artık ölmesi için dua etmem gerekiyor ama o kadar bencilim ki bunu yapamıyorum. Sırtım metal masanın üzerinde yay gibi gerilirken kaslarım sarsılıyor, boğazım artık kelimelere dönüşmeyen çığlıklarla yanıyor ve kendimi durduramıyorum.</p>

  <p class="block17">“Yatıştırıcı,” diye emrediyor sert bir ses.</p>

  <p class="block17">Boynuma batan iğneyi hissediyorum ve kalbim yavaşlamaya başlıyor. Kendimi hıçkırıklara teslim ediyorum. Saniyeler boyunca tek yapabildiğim rahatlama duygusu eşliğinde hıçkırmak.</p>

  <p class="block17">Bu korku değildi. Bu başka bir şey, var olmaması gereken bir duyguydu.</p>

  <p class="block17">“Bırakın beni,” diyor Tobias. Sesi eskisinden de çatlak çıkıyor. Onu görebilmek için kirpiklerimi kırpıştırarak gözyaşlarımı kovalıyorum. Cesurluk hainlerinin tuttuğu kolları kıpkırmızı parmak izleriyle dolu. Neyse ki Tobias ölmüyor. O ölmeyecek. “Ancak beni bırakırsanız istediğin şeyi söylerim.”</p>

  <p class="block17">Jeanine başıyla onayladığında serbest kalan Tobias bana doğru koşuyor. Bir eliyle elimi sımsıkı tutup diğeriyle saçlarımı okşuyor. Parmakları gözyaşlarımla ıslanıyor. Silmiyor. Eğilip alnını benimkine dayıyor.</p>

  <p class="block17">“Topluluksuz sığınakları,” diyor ruhsuz bir sesle. Nefesini yanağımda hissediyorum. “Bir harita getirin, üzerinde işaretleyeyim.”</p>

  <p class="block17">Alnı serin ve kuru. Kaslarım muhtemelen Jeanine’in serumu yüzünden kasılmaktan ağrıyor.</p>

  <p class="block17">Geri çekiliyor. Cesurluk hainleri, başka bir yere götürmek üzere onu çekiştirirken dayanabildiği kadar parmaklarım parmaklarıma doluyor. Bıraktığında elim sertçe metal masanın üzerine düşüyor. Artık kayışlardan kurtulmak için çırpınmak istemiyorum. Tek istediğim uyumak.</p>

  <p class="block17">“Madem buradasın...” diyor Jeanine, Tobias nöbetçiler tarafından götürüldükten sonra. Başını kaldırıp cam gibi gözlerini Bilgelerden birine dikiyor. “Getirin onu buraya. Zamanı geldi.”</p>

  <p class="block17">Tekrar bana bakıyor.</p>

  <p class="block17">“Sen uyurken beyninle ilgili birkaç şeyi gözlemlemek için küçük bir işlemden geçireceğiz. Beynini kontrol etmeyeceğiz. Ama ondan önce... Sana bu işlemlerle ilgili tamamen şeffaf olacağıma dair söz vermiştim. O yüzden uğraşlarımda bana yardımcı olan kişinin kim olduğunu bilmenin adil olacağını hissediyorum.” Gülümsüyor. “Bana yetenek testinde üç farklı topluluğa eğilim gösterdiğini, seni buraya getirmenin en iyi yolunu ve daha etkili olması için son simülasyona anneni eklemeyi söyleyen de oydu.”</p>

  <p class="block17">Yatıştırıcı etkisini göstermeye başlarken Jeanine bakışlarını kapıya çeviriyor. Her yer bulanık görünüyor. Omzumun üzerinden baktığımda uyuşturucunun yarattığı pusun içinde onu görüyorum.</p>

  <p class="block17">Caleb.</p>

  <h1 class="block15" id="id_bookmark45">OTUZ İKİNCİ BÖLÜM</h1>

  <p class="block17">BAŞAĞRISIYLA UYANIYORUM. TEKRAR UYKUYA DALMAYA çalışıyorum, en azından uyurken sakin kalabiliyorum ama kapıda duran Caleb’ın görüntüsü gözlerimin önünden, gaklayan kargaların sesleri kulaklarımdan gitmek bilmiyor.</p>

  <p class="block17">Neden hiç Eric ve Jeanine’in üç farklı topluluğa eğilimim olduğunu nereden bildiklerini merak etmemiştim ki?</p>

  <p class="block17">Dünya üzerinde bunu bilen sadece üç kişi vardı: Tori, Caleb ve Tobias.</p>

  <p class="block17">Başım patlayacak gibi. Anlam veremiyorum. Neden Caleb bana ihanet etmiş olabilirdi ki? Bu bilgiyi ne zaman paylaştığını merak ediyorum. Saldırı simülasyonundan sonra mıydı? Dostluktan kaçtıktan sonra mı? Yoksa daha önceleri, babam henüz hayattayken mi? Caleb, ne yapmayı planladıklarını öğrendiğinde Bilgelikten ayrıldığını söylemişti. Yalan mıydı?</p>

  <p class="block17">Yalan söylemiş olmalı. Elimin ayasını alnıma bastırıyorum. Kardeşim ailesi yerine topluluğunu seçmişti. Yine de bir ne deni olmalıydı. Jeanine onu tehdit etmiş olabilirdi. Ya da tatlı sözlerle bir şekilde kanma girmişti.</p>

  <p class="block17">Kapı açılıyor. Ne başımı kaldırıyorum ne de gözlerimi açıyorum.</p>

  <p class="block17">“Kasıntı.” Peter tabii ki.</p>

  <p class="block17">“Evet.” Elimi yüzümden çektiğimde perçemlerim de beraberinde düşüyor. Gözümün ucuyla bakıyorum. Saçlarım hiç bu kadar yağlanmamıştı.</p>

  <p class="block17">Peter yatağın yanına bir şişe su ve bir sandviç bırakıyor. Yemek fikri midemi bulandırıyor.</p>

  <p class="block17">“Bitkisel hayatta mısın?” diye soruyor.</p>

  <p class="block17">“Sanmıyorum.”</p>

  <p class="block17">“O kadar da emin olma.”</p>

  <p class="block17">“Ha ha!” diyorum. “Ne zamandır uyuyorum?”</p>

  <p class="block17">“Yaklaşık bir gündür. Seni duşlara götürmem istendi.” “Fena halde duşa ihtiyacım olduğunu falan söylersen,” diyorum bitkin bir şekilde. “Seni gözünden şişlerim.”</p>

  <p class="block17">Başımı kaldırdığımda oda resmen etrafımda dönüyor ama bacaklarımı yataktan aşağı sarkıtıp ayağa kalkmayı başarıyorum. Peter’la birlikte koridora çıkıyoruz. Banyo için bir köşeyi döndüğümüzde koridorun sonunda bir grup görüyorum.</p>

  <p class="block17">İçlerinden biri Tobias. Bize doğru geliyorlar. Ona değil, geçen seferki gibi yürürken durduğum yerle hücremin kapısının arasında yan yana geleceğimiz noktaya odaklanıyorum. Yine birbirimize dokunacağımız düşüncesiyle tenim karıncalanıyor. Bir an için birbirimize yine dokunacağız.</p>

  <p class="block17">Karşılaşmamıza altı adım var. Beş adım kaldı.</p>

  <p class="block17">Dört adım kala Tobias duruyor. Bütün vücudu gevşediğinde yanındaki Cesurluk haini boşta bulunuyor, birkaç saniyeliğine eli boşta kaldığında da Tobias yere yığılıyor.</p>

  <p class="block17">Sonra yerde dönüyor. İleri atılıyor. Kısa boylu bir Cesurluk haininin tabancasını kapıyor.</p>

  <p class="block17">Tabanca patladığında Peter sağına doğru atlarken beni de beraberinde sürüklüyor. Başım duvara sürtünüyor. Cesurluk askerinin ağzı ardına kadar açık. Çığlık atıyor olmalı. Onu duyamıyorum.</p>

  <p class="block17">Tobias adamın karnına sıkı bir tekme geçiriyor. İçimdeki Cesur, onun mükemmel ve inanılmaz hızına hayran kalıyor. Sonra tabancayı Peter’a doğrultuyor ama Peter beni çoktan bırakmış durumda.</p>

  <p class="block17">Tobias sol kolumdan tutup ayağa kalkmama yardım ediyor ve koşmaya başlıyor. Tökezleyerek arkasından koşuyorum. Her adımımda başım acıyla zonkluyor ama duramıyorum. Gözlerimi kırpıştırarak önümü görmeye çalışıyorum. Koş, diyorum içimden. Sanki bu her şeyi daha kolaylaştıracakmış gibi... Tobias’ın eli sert ve güçlü. Onu bırakmadan bir köşeyi dönüyorum.</p>

  <p class="block17">“Tobias,” diye inliyorum.</p>

  <p class="block17">Durup bana bakıyor. “Ah, hayır!” diyor yanaklarımdaki yaşları parmaklarıyla silerken. “Hadi, sırtıma bin!”</p>

  <p class="block17">Eğildiğinde kollarımı boynuna dolayıp yüzümü omuzlarının arasına gömüyorum. Hiç zorlanmadan beni kaldırıp sol eliyle bacağımı kavrıyor. Sağ elinde hala silah var.</p>

  <p class="block17">Koşmaya devam ediyor, ağırlığıma rağmen hızla koşuyor. Bayılacak gibi olurken Bir zamanlar bir Fedakar olması akıl alır gibi değil diye düşünüyorum. Sanki hız ve ölümcül bir mükemmellik için yaratılmış. Özel olarak güçlü değil; zeki ama güçlü değil. Sadece beni taşıyabilecek kadar güçlü.</p>

  <p class="block17">Koridorlar şu anda boş ama fazla sürmez. Birazdan binadaki bütün Cesurlar her yerden üzerimize gelmeye başlayacak ve ikimiz bu loş labirentte hapsolacağız. Tobias’ın onları nasıl atlatacağını merak ediyorum.</p>

  <p class="block17">Başımı hafifçe kaldırdığımda bir çıkışın yanından geçtiğimizi görüyorum.</p>

  <p class="block17">“Tobias, çıkışı kaçırdın.”</p>

  <p class="block17">“Neyi kaçırdım?” diyor iki nefes arası.</p>

  <p class="block17">“Çıkışı.”</p>

  <p class="block17">“Kaçmaya çalışmıyorum. Bunu yaparsak vuruluruz,” diyor. “Ben bir şey bulmaya çalışıyorum.”</p>

  <p class="block17">Başım çatlayacak kadar ağrımasa rüya gördüğümden şüpheleneceğim. Genellikle sadece rüyalarım bu kadar anlamsız olur. Kaçmaya çalışmıyorsa beni niye yanına aldı ki? Ve kaçmıyorsa ne yapmaya çalışıyor?</p>

  <p class="block17">Birden durduğunda beni neredeyse düşürüyor. İki yanında arkalarındaki ofisleri gösteren cam paneller olan geniş bir koridordayız. Bilgeler masalarında otururken donakalmış bir şekilde bize bakıyor. Tobias onlara aldırmıyor; görebildiğim kadarıyla gözleri koridorun sonundaki kapıya odaklanmış. Kapıdaki tabelada KONTROL-A yazıyor.</p>

  <p class="block17">Tobias odanın her yerini arıyor, sonra tavandaki kameraya ateş ediyor. Kamera yere düşüyor. Sonra sol taraftaki kameraya ateş ettiğinde mercek parçalanıyor.</p>

  <p class="block17">“Artık seni indiriyorum,” diyor. “Söz veriyorum, artık koşmak yok.”</p>

  <p class="block17">Sırtından aşağı kayıyorum ve hemen elini tutuyorum. Yanından geçtiğimiz kapalı bir kapıya yöneliyor. Burası küçük bir malzeme odası. Kapıyı kapatıp kapı kolunun altına bir sandalye sıkıştırıyor. Sırtımı kağıt tomarlarıyla dolu rafa dayıyorum. Üzerimizdeki mavi ışık göz kırpıp duruyor. Tobias neredeyse aç gözlerle bütün odayı tarıyor.</p>

  <p class="block17">“Fazla zamanım yok, o yüzden doğrudan konuya gireceğim,” diyor.</p>

  <p class="block17">Başımla onaylıyorum.</p>

  <p class="block17">“Buraya intihar amacıyla gelmedim,” diyor. “Gelmemin iki nedeni vardı. Birincisi Bilgelikteki iki kontrol odasını bulmak. Böylece burayı işgal ettiğimizde bütün simülasyon verilerinden kurtulmak için neyi yok edeceğimizi bileceğiz ve Jeanine Cesurlara yerleştirdiği alıcıları çalıştıramayacak.”</p>

  <p class="block17">Bu neden kaçmadığımızı açıklıyor. Ve kontrol odası koridorun sonunda.</p>

  <p class="block17">Son birkaç dakikanın şaşkınlığıyla ona bakıyorum. “İkincisi,” diyor boğazını temizleyerek. “Senin biraz daha dayanmanı sağlamak, çünkü bir planımız var.”</p>

  <p class="block17">“Ne planı?”</p>

  <p class="block17">“İçerideki adamlarımızdan aldığımız bilgiye göre infazın iki hafta sonra gerçekleştirilecek,” diyor. “En azından Jeanine’in Uyumsuzlara dayanıklı yeni simülasyonu iki haftaya kadar bitirmeyi hedeflediğini biliyoruz. Yani on dört gün sonra topluluksuzlar, sadık Cesurlar ve savaşmak isteyen Fedakarlarla birlikte Bilgelik yerleşkesine saldırıp en güvendikleri silahlarını ele geçireceğiz, yani bilgisayar sistemlerini. Özetle sayımız hain Cesurlardan, dolayısıyla Bilgelerden fazla olacak.”</p>

  <p class="block17">“Ama Jeanine’e topluluksuz sığınaklarının yerlerini söyledin.” “Evet.” Bir parça somurtuyor. “Bu bir sorun. Ama sen de biliyorsun ki topluluksuzların çoğu Uyumsuz ve ben yanlarından ayrılırken birçoğu Fedakarlık bölgesine taşınıyordu. O yüzden sadece birkaç sığınak bundan etkilenecek. Fedakarlıkta saldırıya geçecek daha büyük bir grup olacak.”</p>

  <p class="block17">İki hafta. İki hafta daha buna dayanabilecek miyim? O kadar yorgunum ki ayaklarımın üzerinde durmam bile çok zor. Tobias’ın önerdiği kurtuluş bile bana çekici gelmiyor. Özgürlük istemiyorum. Tek istediğim her şey sona erene kadar uyumak.</p>

  <p class="block17">“Ben...” Daha kelime ağzımdan çıkarken boğulur gibi oluyorum ve ağlamaya başlıyorum. “Ben o kadar uzun dayanamam.”</p>

  <p class="block17">“Tris,” diyor Tobias sertçe. Zaten beni hiç şımartmaz. Bir sefer olsun beni şımartmasını istiyorum. “Dayanmalısın. Bundan galip çıkmalısın.”</p>

  <p class="block17">“Neden?” Kelime önce midemde beliriyor, sonra bir inilti gibi boğazımdan fırlıyor, içimden sinir krizleri geçiren bir çocuk gibi göğsünü yumruklamak geliyor. Yaşlar yanaklarımdan akarken saçmaladığımın farkındayım ama kendime engel olamıyorum. “Neden dayanmalıyım? Neden bir kere olsun başkası bir şey yapmıyor? Ya ben artık bunu yapmak istemiyorsam?”</p>

  <p class="block17">Bu dediğimin aslında yaşamak olduğunu fark ediyorum. Yaşamak istemiyorum. Annemi ve babamı istiyorum. Sadece birkaç hafta sonra onlarla olacağım. Ne zamandır onlarla birlikte olmak için kendimi paraladım, şimdi bu kadar yaklaşmışken Tobias tutmuş bana tam tersini yapmamı söylüyor.</p>

  <p class="block17">“Biliyorum.” Tobias’ın sesi hiç bu kadar yumuşak olmamıştı. “Zor olduğunu biliyorum. Hayatın boyunca yapmak zorunda olduğun en zor şeydi.”</p>

  <p class="block17">Başımı iki yana sallıyorum.</p>

  <p class="block17">“Seni zorlayamam. Hayatta kalman için seni zorlayamam.” Beni kendine çekip saçımı kulağımın arkasına yerleştiriyor. Parmak uçları boynumdan omzuma kayıyor, “Ama yapacaksın. İster inan ister inanma ama yapacaksın! Çünkü bu sensin.”</p>

  <p class="block17">Geri çekilip hiç duraksamadan ateşli bir şekilde dudaklarına yapışıyorum. Aramız iyiyken, geleceğimizi hayal edebi- liyorken olduğu gibi öpüyorum. Tıpkı o zaman olduğu gibi ellerim sırtında ve kollarında dolaşıyor.</p>

  <p class="block17">Ona gerçeği söylemek istemiyorum. Tobias yanılıyor çünkü buradan kurtulmak istemiyorum.</p>

  <p class="block17">Kapı açılıyor. Cesurluk hainleri malzeme odasına giriyor. Tobias bir adım geri atarken tabancanın kabzasını en yakındaki hain Cesura uzatıyor.</p>

  <h1 class="block15" id="id_bookmark46">OTUZ ÜÇÜNCÜ BÖLÜM</h1>

  <p class="block16">“Beatrice.”</p>

  <p class="block17">İrkilerek uyanıyorum. Nasıl bir deney için beni getirdiklerini bilemediğim oda çok büyük. Arka duvarda ekranlar var, mavi ışıklar odayı yerden aydınlatıyor ve odanın ortasına minderli sıralar yerleştirilmiş. Başımı duvara dayamış, en dipteki sırada oturuyorum. Sol yanımda Peter duruyor. Hala deli gibi uykum var.</p>

  <p class="block17">Keşke uyanmasaydım. Caleb ağırlığını bir ayağının üzerine vermiş, kendinden emin olmayan bir şekilde sadece birkaç adım ötemde duruyor.</p>

  <p class="block17">“Bilgelikten hiç ayrılmadın, değil mi?” diyorum.</p>

  <p class="block17">“O kadar basit değil,” diye söze başlıyor. “Ben.</p>

  <p class="block17">“O kadar basit!” Bağırmak istiyorum ama sesim fazlasıyla duygusuz. “Ailemizi ne zaman sattın? Annemle babam öldükten önce mi, sonra mı?”</p>

  <p class="block17">“Yapmam gerekeni yaptım. Anladığını sanıyorsun ama anlamıyorsun Beatrice. Bütün olan biten sandığından çok daha büyük.” Gözleri onu anlamam için yalvarıyor ama ses tonu bana hiç yabancı değil. Küçük yaşlardan beri beni azarlamak için benimsediği tonda konuşuyor. Beni hor görüyor.</p>

  <p class="block17">Bilgelerin en büyük kusurlarından birinin kibir olduğunu biliyorum. Ben de yüreğimde sık sık bunu hissediyorum.</p>

  <p class="block17">Ama açgözlülük başka bir şey. Bu bende hiç olmayan bir şey. Yani her zamanki gibi yarı yarıya bir durumdayım.</p>

  <p class="block17">Kendimi ayağa kalkmaya zorluyorum. “Sorumu hala yanıtlamadın.”</p>

  <p class="block17">Caleb geriliyor.</p>

  <p class="block17">“Bunun Bilgelikle alakası yok; herkesi ilgilendiriyor. Bütün toplulukları,” diyor. “Ve bütün şehri. Hatta çitin dışında kalan topraklan bile.”</p>

  <p class="block17">“Umrumda değil,” diyorum ama bu doğru değil. Çitin dışı beynimi gıdıklıyor. Dışarısı mı? Bütün bunların dışarısıyla ne alakası olabilir ki?</p>

  <p class="block17">Zihnimin gerisinde bir karıncalanma oluyor. Marcus, Jeanine’in sahip oldukları bir bilgi nedeniyle Fedakarlara saldırdığını söylemişti. Bu bilginin dışarısıyla bir ilgisi olabilir mi?</p>

  <p class="block17">Bu soruları şimdilik bir kenara itiyorum.</p>

  <p class="block17">“Senin sadece gerçeklerle ilgilendiğini sanıyordum. Bilginin özgürlüğü falan? Peki bana şunun cevabını ver Caleb?” Sesim tizleşiyor. “Ailemizi ne zaman sattın?”</p>

  <p class="block17">“Ben her zaman bir Bilge oldum,” diyor kardeşim yumuşak bir sesle. “Fedakar olmam gerektiği zamanlarda bile.”</p>

  <p class="block17">“Jeanine’le işbirliği yapıyorsan, senden nefret ediyorum. Tıpkı babamızın nefret edeceği gibi.”</p>

  <p class="block17">“Babamız.” Caleb kıkırdıyor. “Babamız bir Bilgeydi, Beatrice. Jeanine bana söyledi; aynı sınıfta okumuşlar.”</p>

  <p class="block17">“O bir Bilge değildi,” diyorum birkaç saniye sonra. “Onlardan ayrılmayı seçti. Tıpkı senin gibi farklı bir kimlik seçti ve başka biri oldu. Ama sen bu şeytanlığı seçtin.”</p>

  <p class="block17">“Gerçek bir Cesur gibi konuştun,” diyor Caleb sertçe. “Öyle ya da böyle olmalı. Hiçbir nüansa yer yok. Dünya böyle işlemiyor, Beatrice. Şeytanlık, olayın neresinden baktığına bağlıdır.”</p>

  <p class="block17">“Nereden bakılırsa bakılsın, bütün bir şehri kontrol altına almanın şeytanca olduğunu düşünüyorum.” Çenemin titrediğini hissediyorum. “Kız kardeşinin hırpalanarak idam edilmesine göz yummanın şeytanca olduğuna inanıyorum!”</p>

  <p class="block17">Caleb benim kardeşim ama onu paralamak istiyorum. Oysa bunu denemeye bile çalışmadan yeniden oturmuş olarak buluyorum kendimi. Onu ne kadar hırpalasam da ihanetiyle canımın yanmasını durduramam. Ve vücudumun her santimetre karesi azap içinde. Gerginliğimi bir parça olsun giderebilmek için parmak uçlarımla göğsüme masaj yapıyorum.</p>

  <p class="block17">Yanaklarımdaki yaşları silerken Jeanine beraberinde Bilge bilim adamlarından ve Cesurluk hainlerinden oluşan bir orduyla birlikte içeri giriyor. Hemen gözlerimi kırpıştırıyorum ki ağladığım anlaşılmasın. Ama kadın bana bakmıyor bile.</p>

  <p class="block17">“Sonuçlara bir göz atalım,” diyor. Caleb odanın diğer ucunda bir şeye bastığında ekranlar aydınlanıyor ve anlayamadığım birtakım kelimelerle sayılar ekranda akmaya başlıyor.</p>

  <p class="block17">“Son derece ilginç bir şey keşfettik, Bayan Prior.” Jeanine’i hiç bu kadar coşkulu görmemiştim. Neredeyse gülüyor, tabii buna gülmek denebilirse. “Ayna nöron diyebileceğimiz özel bir tür nöron madeni gibisin. Ayna nöronların tam olarak ne olduğunu Bayan Prior’a açıklamak isteyen?”</p>

  <p class="block17">Bilge bilim adamları aynı anda ellerini havaya kaldırıyor. Jeanine öndeki yaşlı bir kadına söz veriyor.</p>

  <p class="block17">“Ayna nöronlar, hem eyleme geçildiğinde hem de başka birinin eyleme geçtiği görüldüğünde tetiklenir. Başkalarının davranışlarını taklit etmemizi sağlarlar.”</p>

  <p class="block17">“Başka ne işe yararlar?” diye sorarken Jeanine “sınıfı” tıpkı okuldaki öğretmenler gibi gözleriyle tarıyor. Başka bir Bilge elini kaldırıyor.</p>

  <p class="block17">“Dil öğrenmeye, başka birinin davranışlarına bakarak o kişinin niyetini anlamaya, mmm...” Adam kaşlarını çatıyor. “Ve empati yapmaya.”</p>

  <p class="block17">Jeanine bu sefer bana bakarken gerçekten gülüyor. Yanaklarındaki çizgiler bile daha belirgin görünüyor. “Daha açık olursak fazla sayıda ve güçlü ayna nöronlara sahip olan birinin esnek bir kişiliği olabilir. Bu kişi sabit kalmak yerine gerekli hallerde başkalarını taklit edebilir.”</p>

  <p class="block17">Neden güldüğünü anlıyorum. Sanki beynimin içindekiler, görebilmem için yerlere serilmiş durumda.</p>

  <p class="block17">“Esnek bir kişilik,” diye devam ediyor Jeanine. “Böylesi bir kişilik muhtemelen birden fazla topluluğa eğilim gösterirdi, öyle değil mi Bayan Prior?”</p>

  <p class="block17">“Muhtemelen,” diyorum. “Şimdi bu özel yeteneği baskılayacak simülasyonu yaratabilirsen burada işimiz bitecek.”</p>

  <p class="block17">“Her şey sırasıyla.” Jeanine duraksıyor. “İtiraf etmeliyim ki infazın için bu kadar sabırsızlanman kafamı karıştırıyor.”</p>

  <p class="block17">“Hayır, hiç de karıştırmıyor!” Gözlerimi yumuyorum. “Hem de hiç karıştırmıyor.” Derin bir iç çekiyorum. “Artık hücreme dönebilir miyim?”</p>

  <p class="block17">Soğukkanlı görünmeliyim ama soğukkanlılıkla alakam yok. Odamın huzurlu ortamında ağlamak istiyorum. Jeanine’in bunu bilmesi gerekmiyor.</p>

  <p class="block17">“O kadar rahat olma,” diye cıvıldıyor kadın. “Yakında üzerinde deneyeceğimiz bir simülasyon serumumuz olacak.”</p>

  <p class="block17">“İyi,” diyorum. “Nasıl istersen!..”</p>

  <p class="block17">Biri omzumdan sarsıyor. Nefesim kesilerek uyanırken gözlerim kocaman açılıyor ve Tobias’ın yanımda diz çökmüş olduğunu görüyorum. Üzerinde Cesurluk hainlerinden birinin ceketi var, başının yan tarafı hala kanla kaplı. Kan kulağının üzerindeki bir yaradan sızıyor, daha doğrusu kulağının üst tarafı uçmuş. Yüzümü ekşitiyorum.</p>

  <p class="block17">“Ne oldu?” diye soruyorum.</p>

  <p class="block17">“Hadi kalk! Kaçmamız gerekiyor.”</p>

  <p class="block17">“Daha iki hafta geçmedi ki.”</p>

  <p class="block17">“Açıklayacak zamanım yok. Hadi!”</p>

  <p class="block17">“Ah Tanrım! Tobias.”</p>

  <p class="block17">Doğrulduğumda ona sarılıp yüzümü boynuna gömüyorum. O da bana sımsıkı sarılıyor. Sıcaklığını hissettiğimde gevşiyorum. Tobias buradaysa güvendeyim demektir. Gözyaşlarımla boynu ıslanıyor.</p>

  <p class="block17">Ayağa kalkarken beni de kaldırıyor. Omzumdaki yara yine zonklamaya başlıyor.</p>

  <p class="block17">“Destek güçler yakında burada olacak. Hadi!”</p>

  <p class="block17">Beni odadan çıkarmasına izin veriyorum. Zorlukla karşılaşmadan ilk koridoru aşıyoruz ama ikinci koridorda biri genç bir adam, diğeri orta yaşlı bir kadın olan iki Cesurluk nöbetçisiyle karşılaşıyoruz. Tobias saniyesinde tabancasına davranıp ateş ediyor; kurşunlar birinin başına, diğerinin göğsüne isabet ediyor. Göğsünden vurulan kadın duvarın dibine yığılıyor ama ölmüyor.</p>

  <p class="block17">Yolumuza devam ediyoruz. Birbirine benzeyen koridorlarda ilerliyoruz. Tobias sımsıkı tuttuğu elimi hiç bırakmıyor. Kulağımı yalayacak yakınlıkta bıçak fırlatabiliyorsa pusuda yatan Cesurluk askerlerini de aynı keskinlikle vurabileceğinden eminim. Birbiri ardına yere yığılan bedenlerin üzerinden atlıyoruz. Bunlar muhtemelen Tobias’ın hücreme gelirken vurduğu nöbetçiler. Sonunda bir yangın çıkışına ulaşıyoruz.</p>

  <p class="block17">Tobias kapıyı açmak için elimi bırakıyor. O saniye yangın alarmı neredeyse kafamızın içinde çınlamaya başlıyor. Yine de koşmaya devam ediyoruz. Nefes almak için neredeyse havayı yutuyorum ama özellikle kaçarken, kabusum henüz sona ermemişken nefes alıp almamam çok da önemli değil. Gözlerim kararmaya başladığından Tobias’ın koluna sımsıkı yapışıyorum. O nasıl olsa beni güvenli bir şekilde merdivenlerin dibine kadar götürür.</p>

  <p class="block17">Basamaklar sona erdiğinde gözlerimi açıyorum. Tobias çıkış kapılarından birini açmak üzere ama onu tutuyorum. “Nefesimi düzeltmem lazım...”</p>

  <p class="block17">Tobias durduğunda ellerimi dizlerime yerleştirip iki büklüm oluyorum. Omzum hala zonkluyor. Kaşlarımı çatıp ona bakıyorum.</p>

  <p class="block17">“Hadi, buradan çıkmamız lazım!” diyor ısrarla.</p>

  <p class="block17">Midem yanıyor. Tobias’ın gözlerine bakıyorum. Sağ gözbebeğinde açık mavi bir noktanın seçilebildiği gözleri lacivert renginde görünüyor.</p>

  <p class="block17">Çenesinden tutup onu kendime çekiyorum, yavaşça öptükten sonra bir iç çekiş eşliğinde geri çekiliyorum.</p>

  <p class="block17">“Buradan çıkamayız,” diyorum. “Çünkü bu bir simülasyon.”</p>

  <p class="block17">Tobias beni sağ kolumdan tutarak ayağa kaldırdı. Gerçek Tobias omzumdaki yarayı hatırlardı.</p>

  <p class="block17">“Ne?” Kaşlarını çatıp bana bakıyor. “Simülasyonun etkisi altında olsam sence de farkında olmaz mıydım?”</p>

  <p class="block17">“Simülasyonun etkisi altında değilsin. Simülasyon sensin.” Havaya bakıp yüksek sesle söyleniyorum: “Bundan daha iyisini yapabilirsin, Jeanine.”</p>

  <p class="block17">Şimdi tek yapmam gereken uyanmak ve bunu nasıl yapacağımı çok iyi biliyorum. Daha önce korku simülasyonumda, sadece avcumu dayayarak patlattığım cam akvaryumda ve kargalar üstüme çullanırken otların üzerinde bir tabancanın belirmesini sağladığımda aynısını yapmıştım. Cebimden bir bıçak çıkarıyorum -bir saniye önce bu bıçak orada değildi- ve bacak kaslarımın elmas kadar sert olduğunu düşünüyorum.</p>

  <p class="block17">Bıçağı baldırıma sapladığımda metal bükülüyor.</p>

  <p class="block17">Gözlerimde yaşlarla ve Jeanine’in öfkeli çığlığıyla birden uyanıyorum.</p>

  <p class="block17">“Nasıl?” Peter’ın elinden tabancayı kapıp yanıma geliyor ve namluyu alnıma dayıyor. Vücudum kaskatı kesilirken buz gibi oluyorum. Beni vurmayacak. Ben çözemediği bir problemim. Beni vurmayacak.</p>

  <p class="block17">“Nereden anladın? Söyle çabuk! Söyle yoksa seni öldürürüm!”</p>

  <p class="block17">Sandalyeden yavaşça doğrulup ayağa kalkarken alnında soğuk namluyu itiyorum.</p>

  <p class="block17">“Sana söyleyeceğimi gerçekten sanıyor musun?” diyorum. “Sorunun cevabını bulmadan beni öldürebileceğine gerçekten inanıyor musun?”</p>

  <p class="block17">“Seni aptal kız,” diyor. “Bunun seninle ve anormal beyninle ilgili olduğunu sanıyorsun, sence de öyle değil mi? Seninle alakası bile yok. Benimle de alakası yok. Her şey bu şehri bir cehenneme çevirmek isteyen insanlardan korumakla ilgili!”</p>

  <p class="block17">Son gücümle üzerine atılıp tırnaklarımı denk getirebildiğim her yerine geçiriyorum. Ciğerleri yırtılırcasına çığlık atarken damarlarımdaki kan ateş alıyor. Suratına bir yumruk indiriyorum.</p>

  <p class="block17">Birileri kollarımdan yakalayıp beni çekiyor. Yanıma bir yumruk yiyorum. Gürleyip tekrar üzerine atılırken Peter beni tutuyor.</p>

  <p class="block17">“Acıyla ve gerçeklik serumuyla söyletemezsin! Simülasyonlarınla söyletemezsin! Üçüne de bağışıklığım var.</p>

  <p class="block17">Jeanine’in burnu kanıyor. Yanaklarındaki ve boynundaki kan oturan tırnak izlerimi görebiliyorum. Ateş saçan gözlerle bana bakarken burnunu tutuyor. Saçları dağılmış, diğer eli titriyor.</p>

  <p class="block17">“Başarısız oldun. Beni kontrol edemiyorsun!” Öyle yüksek sesle bağırıyorum ki boğazım acıyor. Kurtulmaya çalışmaktan vazgeçip Peter’ın göğsüne yaslanıyorum. “Beni asla kontrol edemeyeceksin!”</p>

  <p class="block17">Delirmiş gibi hiç neşeli olmayan bir kahkaha atıyorum. Çatılan yüzünün, gözlerindeki nefretin tadını çıkarıyorum. Jeanine bir makine gibiydi; soğuk ve duygusuzdu, sadece mantığıyla hareket ediyordu. Ve ben onu bozdum.</p>

  <p class="block17">Makineyi bozdum.</p>

  <h1 class="block15" id="id_bookmark47">OTUZ DÖRDÜNCÜ BÖLÜM</h1>

  <p class="block17"><span class="text5">Koridora çiktiğimda artik Jeanine’e saldirmaya</span> çalışmıyorum. Peter’ın yumruk attığı yer zonkluyor ama göğsümde nabız gibi atan zafer sarhoşluğuyla karşılaştırıldığında hiç önemi yok.</p>

  <p class="block17">Peter bir şey söylemeden beni hücreme götürüyor. Uzun süre odanın ortasında durup arka-sol köşedeki kameraya bakıyorum. Beni kim izliyor? Nöbet tutan Cesurluk hainleri mi, yoksa beni inceleyen Bilgeler mi?</p>

  <p class="block17">Yüzümün yanması geçtiğinde ve yumruğun sancısı geçtiğinde uzanıyorum.</p>

  <p class="block17">Gözlerimi kapadığımda annemle babamın görüntüleri kafamın içine bir bir doluşuyor. On bir yaşımdayken annemle babamın yatağı beraberce yapmalarını seyretmek üzere odalarının önünde durmuştum. Çarşafları çekiştirip mükemmel bir senkronizasyonla yatağı düzleştirirlerken babam anneme gülümsemişti. Ona bakışında kendini yok sayarcasına anneme karşı büyük bir sevgi duyduğunu görebiliyordum.</p>

  <p class="block17">Hiçbir bencillik ya da güvensizlik annemdeki iyiliği görmesine engel olamazdı. Bu bizim için de genellikle geçerliydi. Bu türden bir sevgi ancak Fedakarlıkta mümkün olabilirdi. Bilemiyorum.</p>

  <p class="block17">Babam, Bilgelikte doğdu, Fedakarlıkta büyüdü. Tıpkı benim gibi seçtiği topluluğun şartlarını yerine getirmekte sık sık zorlanırdı. Ama elinden geleni ardına koymamıştı ve gerçek fedakarlığı anında sezerdi.</p>

  <p class="block17">Yastığımı göğsümde kucaklayıp yüzümü gömüyorum. Ağlamıyorum. Sadece içim sızlıyor.</p>

  <p class="block17">Yas, suçluluk duygusu kadar ağır değil ama insandan çok daha fazlasını alıp götürüyor.</p>

  <p class="block17">“Kasıntı.”</p>

  <p class="block17">Yastığım hala kucağımda olduğu halde uykudan uyanıyorum. Yüzümün olduğu yer ıslak. Doğrulup parmak uçlarımla gözlerimi siliyorum.</p>

  <p class="block17">Genellikle küçümsercesine kalkık kaşlarla bakan Peter’ın kaşları bu sefer çatılmış.</p>

  <p class="block17">“Ne oldu?” Her ne olduysa iyi bir şey olamaz.</p>

  <p class="block17">“İnfazın yarın sabah saat sekize ayarlandı.”</p>

  <p class="block17">“İnfazım mı? Ama o... Jeanine henüz doğru simülasyonu geliştiremedi; geliştirmiş olması mümkün...”</p>

  <p class="block17">“Testleri senin yerine Tobias’la sürdüreceğini söyledi,” diyor.</p>

  <p class="block17">Ağzımdan sadece bir “Ah!” nidası çıkıyor.</p>

  <p class="block17">Yastığıma sarılıp öne arkaya sallanmaya başlıyorum. Yarın hayatım sona erecek. Tobias topluluksuzların saldırısını görecek kadar belki yaşayabilir. Cesurluk yeni bir lider seçecek. Ardımda bırakacağım tüm gevşek ipler kolayca düğümlenecek.</p>

  <p class="block17">Başımı sallıyorum. Ne aile, ne gevşek ipler ne de büyük kayıplar kaldı.</p>

  <p class="block17">“Adaylık sırasında beni öldürmeye çalıştığın için seni affedebilirdim,” diyorum. “Büyük olasılıkla affederdim.” ikimiz de bir süre sessiz kalıyoruz. Ona bunu neden söylediğimi bilmiyorum. Belki doğru olduğundandır ve bu gece, özellikle bu gece dürüst olma gecesi. Bu gece dürüst, fedakar ve cesur olacağım. Uyumsuz olacağım.</p>

  <p class="block17">“Senden beni affetmeni hiç istemedim,” diyen Peter çıkmak üzere arkasını dönüyor. Sonra eşikte durup “Saat akşam 21:24,” diyor.</p>

  <p class="block17">Bana saati söylemesi bir tür ihanet ve tam da bu yüzden sıradan bir cesurluk göstergesi. Peter belki de hayatında ilk kez gerçek bir Cesur gibi davranıyor.</p>

  <p class="block17">Yarın öleceğim. Uzun zamandır bundan emindim ve ölüm bir hediye gibi geliyor bana. Bu gece hiçbir şey. Yarın ölümden sonraki her şey. Üstelik Jeanine hala bir Uyumsuzu nasıl kontrol edeceğini bilmiyor.</p>

  <p class="block17">Yastığıma sarılıp gözyaşlarımın akmasına izin veriyorum. Çocuklar gibi yüzüm yanana, midem bulanana kadar bütün gücümle ağlıyorum. Cesurmuşum gibi rol yapabilirim ama değilim.</p>

  <p class="block17">Sanırım yaptıklarım için af dilemenin tam zamanı ama listemi tamamlayabileceğimden emin değilim. Dahası ölümden sonra başıma geleceklerin günahlarımı düzgün bir şekilde listelememe bağlı olduğuna inanmıyorum. Böylesi duygusuz bir kesinlik çok Bilgece bir ölüm sonrası olurdu. Ölümden sonra olacakların yaptıklarımla uzaktan yakından bir ilgisi olabileceğine inanmıyorum.</p>

  <p class="block17">En iyisi Fedakarlıkta öğrendiğim gibi davranmak: Kendimi unutup hep başkalarını düşünmek ve sırada her ne varsa daha iyi bir ben olmayı ummak.</p>

  <p class="block17">Hafifçe gülümsüyorum. Keşke annemle babama bir Fedakar gibi öleceğimi söyleyebilseydim. Sanırım benimle gurur duyarlardı.</p>

  <h1 class="block15" id="id_bookmark48">OTUZ BEŞİNCİ BÖLÜM</h1>

  <p class="block17"><span class="text5">Sabah bana verilen temİz giysileri gİyîyorum. Bol olsa</span> da aldırmadığım siyah pantolon ve uzun kollu siyah bir gömlek. Ayakkabı yok.</p>

  <p class="block17">Henüz vakit gelmedi. Başım yerde, parmaklarımla oynuyorum. Bazen babam kahvaltı masasına oturmadan önce böyle yapardı ama ona ne yaptığını hiç sormamıştım. Yine de babamın kızı olduğunu hissetmek hoşuma gidiyor. En azından her şey sona ermeden önce.</p>

  <p class="block17">Birkaç sessiz dakikanın ardından Peter gitme zamanının geldiğini söylüyor. Bana bakmadan çattığı gözlerini duvara dikiyor. Sanırım bu sabah dost bir yüz görmek istesem fazla şey istemiş olurum. Ayağa kalkıyorum ve birlikte koridorda yürüyoruz.</p>

  <p class="block17">Ayak parmaklarım üşüyor. Ayaklarımın altı fayanslara yapışıyor. Bir köşeyi döndüğümüzde boğuk bağırmalar duyuyorum. Başta ne söylendiğini anlamıyorum ama yaklaştıkça söylenen kelimeleri seçmeye başlıyorum.</p>

  <p class="block17">“Onunla konuşmak istiyorum!” Tobias bu. “Onu görmek istiyorum!”</p>

  <p class="block17">Peter’a göz atıyorum. “Onunla son bir kez konuşamam, değil mi?”</p>

  <p class="block17">Başını iki yana sallıyor. “Ama kapısında küçük bir pencere var. Belki seni görürse çenesini kapar.”</p>

  <p class="block17">Beni sadece üç metre uzunluğunda çıkmaz bir koridora götürüyor. Koridorun sonunda bir kapı var ve Peter’ın da dediği gibi kapının üst tarafında, başımdan yaklaşık otuz santim yüksekte küçük bir pencere var.</p>

  <p class="block17">“Tris!” Tobias’ın sesini daha net duyuyorum. “Onu görmek istiyorum!”</p>

  <p class="block17">Avcumu cama dayıyorum. Bağırışlar sustuğunda Tobias’ın yüzü camın arkasında beliriyor. Gözleri kıpkırmızı, yüzünde kırmızı lekeler oluşmuş. Yakışıklı görünüyor. Birkaç saniye bana bakıyor, sonra elini benimkine denk gelecek şekilde cama dayıyor. Arada cam olduğu halde elinin sıcaklığını hissetmeye çalışıyorum.</p>

  <p class="block17">Alnını kapıya dayayıp gözlerini sımsıkı kapatıyor.</p>

  <p class="block17">Gözlerini açmadan önce elimi çekip arkamı dönüyorum. Yüreğim sıkışıyor, omzumdaki yaradan çok daha beter bir sancı göğsümü kavuruyor. Gömleğimin eteklerine yapışıp gözyaşlarımı kovalıyorum ve ana koridorda bekleyen Peter’ın yanma gidiyorum.</p>

  <p class="block17">“Teşekkür ederim,” diyorum sessizce. Aslında yüksek sesle söylemek istemiştim.</p>

  <p class="block17">“Boşver!” Peter yine kaşlarım çatıyor. “Hadi gidelim artık!”</p>

  <p class="block17">Yukarıda bir yerlerde bir gürültü duyuyorum, kalabalığın gürültüsü. Bir sonraki koridor uzunu kısası, genci yaşlısı, silahlısı silahsızı bir sürü Cesurluk hainiyle dolu. Hepsinin kolunda ihanetin işareti mavi kolluklar var.</p>

  <p class="block17">“Hey!” diye bağırıyor Peter. “Yolu açın!”</p>

  <p class="block17">Bize en yakın Cesurluk hainleri onu duyuyor ve yolu açmak için duvara yaslanıyor. Diğer hainler de onları taklit ederken herkes susuyor. Peter, önüne geçmem için bir adım geri atıyor. Bundan sonraki yolu biliyorum.</p>

  <p class="block17">Gümbürtünün nereden başladığını bilmiyorum ama birıleri duvarları yumruklamaya başlıyor. Sonra başka birileri de onlara eşlik ediyor. Ağırbaşlı ve gürültücü Cesurluk hainleri arasında yürürken yanlarında hareket eden ellerini görebiliyorum. Gümbürtü o kadar güçlü ki kalp atışlarım onlarla yarışıyor.</p>

  <p class="block17">Bazı hainler yanlarından geçtiğim sırada başlarını eğiyorlar. Bunu neden yaptıklarından emin olamıyorum. Zaten önemi de yok.</p>

  <p class="block17">Koridorun sonuna ulaştığımda infaz odamın kapısını açıyorum.</p>

  <p class="block17">Kapıyı ben açıyorum.</p>

  <p class="block17">Koridorda Cesurluk hainleri, infaz odasında Bilge kalabalığı... Herkes bana yol açıyor. Odanın ortasındaki metal masaya ilerlerken herkes sessizlik içinde beni izliyor. Jeanine</p>

  <p class="block17" id="id_bookmark49">HH birkaç adım ötede duruyor. Yüzündeki tırnak izlerini ağır bir makyajla kapatmış. Bana bakmıyor.</p>

  <p class="block17">Masanın üstündeki tavandan dört bir köşesine denk gelecek şekilde birer kamera sarkıyor. Önce masaya oturup ellerimi pantolonuma siliyorum, sonra uzanıyorum.</p>

  <p class="block17">Masa buz gibi. Soğuk tenimden geçip kemiklerime işliyor. Aslında duruma çok uygun çünkü yaşam beni terk ettiğinde bedenim buz gibi olacak, soğuyup hayatım boyunca olmadığı kadar ağırlaşacak. Geri kalanıma ne olacağını bilmiyorum. Bazıları hiçbir yere gitmeyeceğime inanıyor, haklı olabilirler, ama belki yanılıyor da olabilirler. Bu türden varsayımların benim için bir anlamı yok artık.</p>

  <p class="block17">Peter gömleğimin yakasından içeri bir elektrotu kaydırarak göğsüme, tam kalbimin üzerine bastırıyor. Sonra elektrotu bir kabloyla kalp cihazına bağlıyor. Hızlı ve güçlü atan kalp atışlarımı duyuyorum. Yakında düzgün atan kalbimde hiçbir hareket olmayacak.</p>

  <p class="block17">Sonra kafamın içinde tek bir düşünce yer ediyor:</p>

  <p class="block17">Ölmek istemiyorum.</p>

  <p class="block17">Hayatımı tehlikeye atmam yüzünden Tobias beni defalarca azarlamış olsa da onu hiç ciddiye almamıştım. Anne ve babamın yanında olmak istediğime, bütün bunların sona ermesini istediğime inanmıştım. Benim için kendilerini feda etmelerinin karşılığını vermek istediğimden emindim. Ama hayır! Hayır, hayır!</p>

  <p class="block17">İçimde kaynayan ve fokurdayan bir yaşama arzusu var.</p>

  <p class="block17">Ölmek istemiyorum, ölmek istemiyorum, ölmek istemiyorum!</p>

  <p class="block17">Jeanine içi mor sıvı dolu şırıngayla yaklaşıyor. Gözlükleri tavandaki flüoresan ışıkları yansıttığından gözlerini göremiyorum.</p>

  <p class="block17">Vücudumun her parçası aynı anda tempo tutuyor: Yaşa, yaşa, yaşa! Will, annem ve babamın hayatları için ödeşmek adına ölmem gerektiğine inanmıştım ama yanılıyordum. Aslında onların ölümleri doğrultusunda hayatımı yaşamam gerekiyor. Hayata tutunmalıyım.</p>

  <p class="block17">Jeanine bir eliyle başımı tutarken diğeriyle iğneyi boynuma batırıyor.</p>

  <p class="block17">Daha işim bitmedi! Haykırıyorum içimden ve bunu Jeanine’e söylemiyorum. Burada daha işim bitmedi!</p>

  <p class="block17">Kadın şırıngadaki sıvıyı boşaltıyor. Peter öne eğilip gözlerimin içine bakıyor.</p>

  <p class="block17">“Serum bir dakika içinde etkisini gösterecek,” diyor. “Cesur ol, Tris!”</p>

  <p class="block17">Sözleriyle irkiliyorum çünkü ilk simülasyonuma girdiğimde Tobias da aynen bunları söylemişti.</p>

  <p class="block17">Kalbim deli gibi atmaya başlıyor.</p>

  <p class="block17">Peter neden Cesur olmam gerektiğini söylesin ki? Niye böylesi nazik bir tavsiyede bulunsun ki?</p>

  <p class="block17">Vücudumdaki bütün kaslar bir anda gevşiyor. Ağır ve akışkan bir his damarlarıma yayılıyor. Bu ölümse, hiç fena bir şey değilmiş. Gözlerim açık kalıyor; fakat başım yana düşüyor. Gözlerimi kapatmaya çalışsam da kapatamıyorum. Hareket edemiyorum.</p>

  <p class="block17">Sonra kalp cihazının bip sesleri kayboluyor.</p>
</body>
</html>
